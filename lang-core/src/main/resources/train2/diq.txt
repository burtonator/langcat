https://diq.wikipedia.org/wiki/Zaza

Zazay, (Dımıli yaz zi Kırmanc) yew şarê İrankiyo, letey gruba İranıcan ra,
mıletê dê zımey rocawanio İrankiyo.[2][3][4][5][6][7][8][9][10][11][12][13]
Anatoliye de, vêşêri Semsur (Alduş), Bıdlis (Motki), Dêsım, Meletiye (Arapgir)
(Pötürge), Erzıngan, Sêwaz (Zera), Erzurum (Xınıs), Muş (Varto), Çolig,
Qeyseriye (Sarız), Diyarbekır (Hêni, Qulp, Piran, Çêrmug), Xarpêt (Pali, Maden,
Qeze) Rıha (Sêwrege), Gumuşxane (Kelkit) (Şiran), Aqseraiye, Qers (Selim) de
cıwiyenê. Dınya sero texminen 3-4 milyoni Zazay estê.[1]

Çımeyanê arkaikan (demê veri, antiki) dı namey Zaza est biyo. Çımeyanê Akadki,
Aramki, Hititki, İbranki, Pekliki, Urartuki u arkaikanê binan dı u tabletê inanê
mıxi dı, nuştey And-Antik (Tewrate) dı namey Zaza vêreno. Çımeyanê demê miyanêni
(Çağo Miyanên) dı aseno ke namey Zaza zey ‘Zavzan, Zuzan, Zazan’ vêrdo. Tewr
verên namey Zaza nuştan ra Kıtabey Bisutun dı verêno. İV serra 552yıne dı demê
Qıralê Persi Darius eyaletê İrani Hemedan dı no kıtabe ameyo nuştış. Kıtabe dı
letey vistıni dı namey mıntıqay Zazana nusiyeno u a mıntıqa ewro corê Royê
Fırati, yani cayê Zazaistani mocnena. Zazay ewro zi naca dı cıwiyenê.[14]

Welatê Zazayan hetê iqtısadi ra quwetın u avêrşiyaye niyo. A ri ra, xeylê
dewıcan dewê xo caverday (terk kerdi), barkerd şi ğeribiye. Feqet politika
dewlete heni kewta thamaranê şari ke, metropolanê Tırkiya (Estamol, Anqara,
İzmir, Bursa, Adana) de bo, Ewropa (Almanya, Fransa, İsweç (Swêd)) de bo,
bilxasa şaro Zazao Elewi zıwanê xo rê bi xam u kewt düri, domanê qıci Zazaki
nêmusay. Mıllet kewt halo henên ke, pil u qıci nêşikiyay zıwanê ma u piyê xo ra
yewbini de, merdumanê xo de qısey bıkerê.

Dinê şarê Zazay İslam u Elewiyo. Hetê mezhebi ya ki itıqadi ra letey şarê
Zazayanê zımey ke Elewiyo, leto bin ki veroc u merkez de Sunniyo. Şarê Zazayan
miyan de Hermeni u Suryaniy estê ke Zazaki qısey kenê, labelê ya itıqadê xo
nêvurnao ya ki tenya kamiya cı menda.

Zıwanê Zazayan Zazakiyo u aidê zıwananê İrankiyano, yew zıwanê do İrankiyo zımeo
rocawano. Zıwananê Farski, Kurdki, Beluçki, Goranki, Sengserki, Mazenderanki,
Talışki u Gileki ra nezdiyo. Mıntıqay Mezopotamya Zımey u Anatoliye de texminen
4-6 milyon insani Zazaki qısey kenê (qali kenê).



https://diq.wikipedia.org/wiki/Dewlet%C3%AA_Amerikay%C3%AA_Yewbiyayey

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/Zazaki

Zazaki (Dımılki, Kırmancki, Zonê Ma, Şo-Bê ya zi Kırdki), zıwanê Zazayano, aidê
gruba Zıwananê İrankiyano, zıwanê do İrankiyê zımey rocawanio, yanê zıwananê
Goranki, Kurdki, Soranki, Kelhurki, Gileki, Beluçki, Sengserki, Mazenderanki,
Talışki ra nezdiyo. Mıntıqa Mezopotamya zımey u Anatoliye de texminen 3-4 milyon
merdumi Zazaki qısey kenê. Tırkiya de Tırki u Kırdaski ra tepeya hetê reqemi ra
zıwanê hirêyıno. Tesbitê ilmdaranê Zazaki (Dımılki, Kırmancki, Kırdki, Zonê Ma)
ra kokê xo reseno zımey İrani mıntıqay Deylemi (Gilan). Hetê tarixi ra Partki ra
nezdiyo. [1] Gorey tayê zıwannasan, Zazaki zıwanan u lehçeyanê Kurdan ra yewo.
[2][3][4][5][6][7][8][9][10][11][12][13][14][15][16][17][18][19][20][21][22][23]
[24][25][26][27][28][29][30][31][32][33][34][35][36][2][37][38][8][39][22]
Labelê nê zıwanşınasan be argumano ilmi nêşao tesnifê xo sero qenaet biarê ke be
senê sebeban u kriteran, zıwananê İrankiyê Rocawani miyan ra Zazaki gênê, Kurdki
miyan de hesebnenê. Vatenê inan İranologanê beynelmılelan miyan de esas
nêgêriyenê.

Heta roca ewroyêne statuyê dê Zazakiyo resmi çınê bi, tek tenya pê qıseykerdene
ardo na roce. Labelê anci ki gorey şert u şurtê xo pay ra mendo, edebiyato
qıseykerde u ğeznay xo dewletiya. Heto yew ra ke tarix de alfabey xo nêvıraşto,
edebiyatê xoyo nuşte çınê biyo, heto bin ra ki ilankerdışê Cumhurêtê Tırkiya ra
dıme, bınê namey siyasetê "Tırk-kerdene" ra dewleta zordeste no zıwan men kerdo,
taliyê nê zıwani xırabın şi. Zazaki u zıwanê bini welatê xo de, xo be xo rê kerd
tohmete, vıst (fist, fit) bınê bandıre. Kami ke kerdêne ke zıwanê xo de bınuso
ya ki zıwan u kamiya şarê xo sero qurde bıkero, sero tedqiqat vırazo, ceza
werdêne, kewtêne hepıs.

Dewlete zıwanê xoyo resmi na ro, radon u qezetey u edebiyat, peydêna têlevizyon
de tek tenya Tırki bi. Heni kerd qafıka mılleti ke Tırki qıymetın bi, zıwanê
mehelliyê bini bêqıymeti biy, caê de nêvêrdêne. Mekteban de cebr u zor ra Tırki
salıx diya. Dewan de Zazaki çıqas ke qısey biyêne ki, siyasetê dewlet'ê zıwani
kewti bi kar, şari pede huwiyet u zıwanê xo ra şerm kerdêne, keyan (çêyan) de
zıwanê ma u piyê xo qısey nêkerdêne, be domananê (qıcanê) xo salıx nêdaêne, cı
nêmusnaêne. Dewlete seba ke inkar bıkero, politikay "lehçe"y vete. Zazaki kerd
diyalekt ya ki şiwe, kamiya (huwiyetê) şari kerd "kamiya bıni" (alt-kimlik). Nê
kerdenanê dewlete hetê asimilasyoni ra meywey do diyê ke peyniya peyêne de
dezgehê [[UNESCO]]y ki pê raporê xo serra 2008ıne de Zazaki zıwananê bınê
tehlıkey miyan de hesebna. Nesıl be nesıl (ac be ac) Zazaki her ke şi, daêna
şenık yeno zanaen u qısey kerdene.

Zıwanzanaoğê iranolociye ra gore Zazaki miyanê / wertê zıwananê İrankiyan de
zıwanê do xosero.

Ê Lıcê, Erğeni, Qulp, Maden merdum şeno mabênê diyalektanê merkez u veroci
bıhesebno. Fekê zey Motki u Aqseraiye ki fekê kıştê (kalekê), nê mabênê merkez u
veroci de manenê.

Zazakiyê zımey de: çh, kh, ph, rr, th, ü, lh Zazakiyê merkezi de (her fek de
çıniyê): ' (eyn),'h, ö, uı, dh, lh, sh, zh Zazakiyê veroci de: ' (eyn), 'h , lh
, rr , sh , th Transkripsiyono ilmi: /´/ , /ḥ/, /ł/, /ṙ/, /ṣ/, /ṭ/



https://diq.wikipedia.org/wiki/Fransa

Fransa mıntıqa ra zımey rocawanê qıtay Ewropa dera. Zımey Fransa de Deryayê
Manşi; veroc de İspanya u Deryao Sıpê , rocakewtene de Belçıka, Luksemburg,
Almanya, İswiçre u İtalya; rocawan de Okyanuso Atlas estê. Paytextê Fransa
Pariso. Fransa ezay NATOy, ê Yewiya Ewropa, Mıletanê Yewbiyayiyan (UN) u G8ia.
Sistemê idarey demokrasiyo.

Tarixê Fransa zaf dewletiyo. Seserra (esrê) 2. u 3ıne de şarê Fransa
Xrıstiyaniye qebul kerde. Çağê Miyanêni de qıralanê qıcan Fransa de hukım kerdo
u sistemo feodal estbiyo. Labelê serra 1804ıne de Napolyoni qraliya Fransa
vıraşta. Esrê 19. u 20ıne de Fransa zaf koloniy/mıstemerey gırewtê u zaf
terteley kerdê. Wextê Cengê Dınyayê I. u IIıne de Fransa bınê işğalê Almanya de
menda. Serra 1962ıne de Fransa, Cengê Cezayiri kerd vini u Cezayiri xo xoseriye
ilan kerde.

İklımê Fransa honıko. Seba awıka germıne (Gulf Stream), wextê zımıstani heway
Fransa zaf serdın niyo. Erdê Fransa her daim kheweyo.

Bacarê Parisi zaf raver şiyo. Banê xeylê berzi u bınaê ke hetê mımariye ra hewl
vıraziyayê, tede estê. Paris paytextê borsayo, merkezê iqtısad u siyasetê
Fransayo.

Nıfusê Fransa 63 milyono. Fransa hetê nıfusi ra (Almanya ra dıme) Ewropa de rêza
dıyıne (2.) dera. Şarê Fransa sûkan de cıwiyeno, dewıcê xo senıkê; nuskar u
wendoğê xo zafê. Dinê Fransa Xıristiyaniya, labelê ateisti zafê. Tede tayê
Mısılmani, Musewiy u Hinduy zi estê. Zıwano xoyo resmi Fransızkiyo, hema tayê
şarê Fransa zi Katalanki, Bretonki u Basqki qısey keno.

İqtısadê Fransa zaf pêt u qewetıno u dınya de rêza şeşıne (6.) dero. Teknolociye
u sektorê turizmi Fransa de zaf raver şiyê. Turizmê xo zaf muhımo; her serre 75
milyon turisti şonê Fransa. Serra 2005ıne de şirketanê Fransa u Ewropa tiyareyê
gırdi (Airbus A380) vıraşti.



https://diq.wikipedia.org/wiki/T%C4%B1rkiya

Tırkiya (be Tırki: Türkiye Cumhuriyeti) mıntıqa ra rocvetışê verocê Ewropa û
rocawanê Asya dera. Zımey Tırkiya de Deryayo Siya; veroc de Deryayo Sıpê, Suriya
û Iraq; rocawan de Deryayê Egey, Yunanıstan, Bulgarıstan; rocvetış de İran,
Ermenıstan, Azerbaycan û Gurcıstan estê. Paytextê Tırkiya Anqarayo.

Dewleta Tırkiya wılayetan ra yena pêra. 81 (heştay û yew) wılayetê xo estê.
Tırkiya ezay NATO, Mıletê Yewbiyayey, OECDya.

Tarixê Anatoliye de zaf medeniyeti biyê. Ninan ra medeniyetê zey Hitit, Lidya,
İyonya, Sumer, Asur û Parsi erdê Anatoliye sero dewran ramıto. Seserranê 1ıne û
10ıne de İmperatoriya Roma û İmperatoriya Bizansi Anatoliye de hukım kerdo. Dıma
zi Anatoliye kewte ra be Tırkan dest. Seserra 10ıne be heta 21ıne İmperatoriya
Usmanıcan tiya welatê xo nê ro. Çı esto ke İmperatoriya Usmanıcan Herbê Dınyayo
Yewıne kerd vindi. Wextê nê herbi de Anatoliye hetê İngılızan, Fransızan,
İtalyanan û Rusan ra işğal biye. Labelê Atatürki erdê Anatoliye û rocvetışê
Trakya reyna ra û serra 1923yıne de dewleta Cumhuriyetê Tırkiya ame ronayene.

Nıfusê Tırkiya 75,627,384 (hewtay û panc milyon)o.[1] Şarê Tırkiya %78 sûkan
de, %22 dewan de cıwiyeno. Gırbiyayışê nıfusi rêx niyo. Sıxletiya nıfusi km²
sera 92.6o. Nıfus rocawanê Tırkiya de zaf sıxleto. Rocvetışê Tırkiya de nıfus
zaf sıx niyo. Zımey Tırkiya de zi nıfus sıx niyo. Rocvetışê Tırkiya ra rocawanê
Tırkiya rê zaf goçi biyê û rocvetışê Tırkiya de nıfus zaf biyo kemi û rocawan de
zaf biyo berz.

Ekonomiya Tırkiya zaf qewetıne niya, ema hêdi hêdi bena hewle. Rocawanê Tırkiya
de ekonomiye zaf qewetına, zaf şırketi, fabrikey estê. Tırkiya de hem
makroekonomiye, hem zi mikroekonomiye estê. Ekonomiya Tırkiya her serre bena
gırde. Semedê Yewiya Ewropa ra zaf şırketan zey Honda û Mercedes fabrikey
Tırkiya de kerdê ra. Sûka Estanboli zaf raver şiya, tede banê xeylê berzi estê.
Rocvetışê Tırkiya de ekonomiye zaf qewetın niya, ema ebe proceyanê neweyan hêdi
hêdi bena qewetıne. Estanbol bacarê dewiziyo, paytextê borsayo, merkezê
ekonomiya Tırkiyayo. Ewro Tırkiya ebe Yewiya Ewropa, Rusya, Almanya, Fransa, Çin
û İtalya ra gırewtış-dayış kena.

Cayê Tırkiya verocê rocawanê qıtay Asya dero. Gorey cayê xo, Tırkiya hem
Rocvetışê Miyani hem zi Ewropaya Veroci dera. Gorey terimê tarixi erdê Tırkiya,
Rocvetışo Nezdi zi dero. Erdê Tırkiya 814.578 km²yo û goreyê erdê xo Tırkiya
cihan de ê rêza çewres û hewtıneyo.[4]. Zımeyê Tırkiya de Deryayo Siya, verocê
Tırkiya de Deryayo Miyanêne û rocawanê Tırkiya de Deryayo Ege esto. Tırkiya
rocawan de Yunanıstan û Bulğarıstan rê, rocvetış de Gurcıstan, Ermenıstan û İran
rê, veroc de Iraq û Suriya rê cirana.

Erdê Tırkiya zaf koyıno. Goreyê erdê xo Tırkiya dewletanê binan ra kohınêra.
Koyê Ararati Tırkiya de koyo de tewr berzo. %98ê erdê Tırkiya erdıno, %2ê erdê
Tırkiya awıno. Rocawanê Tırkiya zaf koyın niyo û goreyê erdê bini ra zaf berz
niyo, tiya zaf dari estê. Zımeyê Tırkiya û verocê Tırkiya hem koyıno hem zi zaf
dari estê. Miyanê erdê Tırkiya û rocvetışê erdê Tırkiya zaf koyıno û zaf dari
çıniyê. Miyanê Tırkiya de zaf plato esto. Rocvetışê Tırkiya de zaf koy estê û
dergiyê. Nê koyi zaf berzê. Goreyê cayê xo Tırkiya iklımo nerm dero. Tırkiya de
amnani zaf beno germ, zımıstani zaf beno serd. Amnani de Tırkiya de vartış zaf
nêbeno, hewa her cayê Tırkiya de zaf beno germ. Zımıstani de hewa zaf beno serd
û vartışê vewre beno. Verocê Tırkiya de hewa zaf serd nêbeno û vewre nêbena.
Tırkiya de çol çıniyo, ema erdê Qonya (Miyanê Anatoliya) de dari çıniyê û tiya
heni heni beno çolın. Tırkiya de zaf goli çıniyê. Çhemê Royê Fırati (be Tırki:
Fırat), Royê Dicley (be Tırki: Dicle) û Qızılırmaqi (be Tırki: Kızılırmak)
zerreyê Tırkiya ra şonê. Zey Golê Wani (be Tırki: Van Gölü) û Golê Sole (be
Tırki: Tuz Gölü) tede golê gırdi estê. Erdê rocvetışê Anatoliya de zaf dari û
nebat çıniyê.

Tırkiya yew dewleta de sekulera û dinê dewlete çıniyo. Ema şarê Tırkiya pêro
mısılmano. 96.1%ê şarê Tırkiya mısılmano. %1ê şarê Tırkiya Xıristiyan û
Cıhudo. %3ê nıfusê Tırkiya dinan rê bawer nêkenê. Tırki, Zazay, Erebi, Kurdi,
Lazi mısılmanê, Ermeniy, Yunani û bini xıristiyanê.

Mıletê Tırkiya zaf mıxtelıf zıwanan qısey keno, zey Zazaki, Erebki, Kurdki,
Ermeniki, Yunanki uêb.. Ema zıwano resmi Tırkiyo.



https://diq.wikipedia.org/wiki/%C4%B0talya

İtalya yew dewleta. Cayê xo mıntıqa ra verocê Ewropa dero. Zımey (şımalê) İtalya
de İsviçre u Awıstırya; veroc (cenub) de Deryayo Sıpê (Deryayo Miyanin); rocawan
(ğerb) de Fransa; rocvetış (şerq) de Deryayo Adriyatik, Arnawutiye u Slowenya
estê. Paytextê İtalya Romayo. İtalya ezayê NATOy u Yewiya Ewropaya. Adey Sicilya
u Sardinya gırêdayiyê İtalyayê. Dewletê Vatikan u San Marino zerrey İtalya derê.

Tarixê İtalya zaf kıhano. Merkezê İmperatoriya Roma İtalya bi. Wextê
İmperatoriya Roma, erdê İtalya zaf gırd bi. İspanya, Portekiz, mıntıqa Balkani,
Yunanıstan, Anatoliye, Suriya, Fılıstin, Mısır, Afrika Zımey gırêdayiyê
İmperatoriya Roma biy. Feqet Attila Huni Roma kerde xırabe. Wextê esrê 15 de
İtalya biya merkezê Ronesans u Reformi. Zaf senatkari İtalya ra veciyay. Verê
coy, dıwelê xoyê padişatine (qraline) zaf biy. Feqet serra 1861 de qral Emmanuel
II yewiya İtalya vıraşte. Dewleta İtalya Cengê Dınyayê Dıyine kerd vini u İtalya
zaf biye xırabe.

Bacarê Roma zaf raver şiya. Banê xeylê berzi u bınayê ki hetê mımarine ra
mıkemmel vıraziyayê, tede estê. Roma, bacarê dewiziyo, paytextê borsayo, merkezê
iqtısad, siyaset, kultur u sporê İtalyayo. Banê tarixi zafê. Dewleta Vatikani
zerrey Roma dera.

Nıfusê xo 58 milyono. Şarê Fasi, Arnawuti Romeni u aye binan ra zi İtalya de
cıwayenê. Dinê İtalya Xrıstiyanina u mezhebê mıletê İtalyani zi Katoliko. Tayê
Mısılman u Musewiy zi estê. Zıwano resmi İtalkiyo. Nuskar u wendoğê xo zafê.

İqtısadê İtalya raver şiyo. Dınya de rêza hewtıne (7.) dero. Şarê İtalya turizm
ra debare keno; ayra ki standardê heyati hewlo. Yewiya Ewropa zaf peştia maddiye
da cı.



https://diq.wikipedia.org/wiki/%C4%B0spanya

İspanya yew dewleta Ewropaya. Cayê xo mıntıqa ra verocê Ewropa dero. Zımeyê
İspanya de Okyanuso Atlantik, Andorra û Fransa; veroc û rocvetış de Deryao Sıpê;
rocawan de Portekiz estê. Paytextê İspanya Madrido. İspanya ezayê NATOyi, Yewiya
Ewropa û Mıletê Yewbiyayeya. Adeyê Kanarya û Baleriki gırêdayeyê dewleta
İspanyayê. Sistemê idareyê İspanya monarşiya parlamentereyo. Feqet İspanya de
demokrasiye esta. Labelê sistemê iqtısadi sosyalizmo.

Tarixê İspanya zaf kıhano. İşğalê şaranê Ereban ra ver İmperatoriya Roma İspanya
de hıkum kerdo. Serra 711ıne de Erebê Emewiyi ameyê İspanya û işğal kerda. Wextê
Ereban de, İspanya biya merkezê kultur, zanayış û hunerê Ewropa. O wext,
Mısılmani, Xıristiyani û Yehudiyi zey bırayan biyê. Feqet serra 1502ıne de qralê
İspanya Ferdinandi Mısılmani û Yehudiyi surgın kerdê. Seserra 16 u 17ıne de
İspanya biya yew İmparatoriye. O wext de, İspanya Amerikaya veroci, Meksika,
Filipin û İtalya veroci de hıkum kerdo.

Bacarê Madridi zaf raver şiyo. Banê xeylê berzi û binayê ke hetê mımariye ra
hewl vıraziyayê tede estê. Xora banê tarixi zaf estê. Bacarê Madridi paytextê
borsayo, merkezê iqtısad û siyasetê İspanyayo.

Nıfusê İspanya 107 milyono. Mıxtelıf şari tede nışenê ro, yanê Katalani, Baski û
Erebi. Dinê İspanya Xıristiyaniya; mezhebê mılletê İspanya Katoliko. Tayê
Mısılmani û Musewiyi zi estê. Zıwano resmi İspanyolkiyo; feqet xeylê merdumi
Katalanki û Baski qısey kenê. Nuskar û wendoğê xo zafê.

İqtısadê İspanya zaf hewlo. Şarê İspanya sektorê turizm ra debare (idare) keno;
aye ra ki standardê heyati zaf hewlo.



https://diq.wikipedia.org/wiki/Almanya

Almanya (be Almanki: Bundesrepublik Deutschland) yew dewlete ke merkezê Ewropa
dera. Zımeyê Almanya de Danimarka, veroc de Awıstırya u İswiçre, rocawan de
Fransa, Luksemburg, Belçıka, Hollanda, rocvetış de Polonya u Çekıstan estê.
Paytextê Almanya Berlino.

Dewleta Almanya eyaletan ra yena pêra (mıteşekkıla); 16 eyaleti estê. Almanya
Federale ezaya NATOy, Yewiya Ewropa, Mıletê Yewbiyayey, G8 u G4ia.

Yewiya Almanya serra 1871ıne de vıraziya. Verê coy, dıwelê xoyê padişayiye
(qraliye) zaf biy. Feqet Herbê Dınyayê I. u II. de dewleta Almanya kerd vindi.
Herbê Dınyayê II. de dewleta Almanya biye letey, Almanyaya Rocvetışi u Almanyaya
Rocawani niyay ro. Serra 1989ıne de dıwelê Almanya biy yew, amey pêser.

Sûka Frankfurt am Maini zaf raver şiya. Frankfurt de banê xeylê berzi estê;
Frankfurt bacarê dewizio, paytextê borsayo, merkezê iqtısadê Almanya u Ewropayo.

Nıfusê Almanya 81 milyono. 7 milyon merdumê ğeribi estê. Şarê Zazayan u Tırkan,
Kurdan ra u ê binan ra zi Almanya de cıwiyenê. İtalyani, Sırbi, Xırwati,
Boşnaqi, Urusi, Yunani zi estê. Romani (Aşıqi), Sorb u Danimarkıci zi rew ra
estê, nê şenıkiye (eqelliyet) mariyenê. Sorb u Danimarkıci wayirê heqa zıwan u
kulturê. Sorbi zafêr rocvetışê Almanya de cıwiyenê.

Dinê Almanya Xıristiyaniya (itıqadê mıletê Almani Protestan u Katoliko), feqet
dino resmi niyo. Tayê Mısılmani, Musewiy u ateisti ki estê. Zıwano resmi
Almankiyo.

Ekonomiya Almanya zaf qewetına. Ewropa de rêza yewıne dera. Feqet rocawanê
Almanya zaf peyser mendo. Teknolociya Almanya zaf be qaliteya. Almanya zaf
wasıtan (otomobilan) vecena. Volkswagen, Opel, BMW, DaimlerChrysler (Mercedes)
Almanya de vıraziyenê. İdxalatê (eksport) Almanya zafo. Almanya hetê idxalat ra
dınya de rêza yewıne dera.



https://diq.wikipedia.org/wiki/C%C4%B1hudiye

Cıhudiye (Yehudiye) (be İbraniki: יהודים, Yehudim) yew diyaneto. Pê kelımanê
Cıhudine, İbrani, Musewi u İsraili dinê Musay rê vaciyeno. Dinê Musay rê dino ke
yew Homay ra, awa ke tewr pak, tewr tenyao, vaciyeno. Cıhudiye tek tenya ne yew
mezhebo, ne yew mılleto, ne zi yew mılliyeto moderno. Ewro dınya de pancês (15)
milyon merdum xo Musewi vêneno u qebûl keno.

Goreyê dini Cıhudi tinya dini yahudiyano. Keso ke maye-pi ey yahudi niy, nişkenu
bibu yahudi. Yahudiyey, yahudiyan ri hem din hem miliyeta. Qewmi yahudiyan, yew
"qewmo rez u vijnaye ey Homayi" yo, Homayi no qewm qey xo ya xeleqno. Homay heq
u wezife do no qewmi ke riyi hardi (erdi) ser o miletani binan idare bikiri.

Qur'an de qewmi yahudiyan yew qewmo rez u vicnaye yenu qebul kerdiş. Qur'an de
wina vaciyenu: "Ehd bu ke ma, kitab, hukum u pêxemberey dey Beni İsrailan. Ma ey
bi rizqo rind a kerdi wiye u ma ey aleman ra berzêr kerdi." Erdi yahudiyan (Beni
Israiliyan) yew erdo muqedes u ke Homayi no qewmi ri wead (bexş) kerdu. Erdi
Israiliyan (Diyari Kenani) "erdo weadkerde" yo. No "erdo weadkerde" sinori ci Ro
Nil ra resenu heta Ro Fırat.



https://diq.wikipedia.org/wiki/Qraliya_Yewbiyayiye

Qraliya Yewbiyayiye (be İngılizki: United Kingdom) ya zi Qraliya Yewbiyayiya
Britanya Gırde u İrlanday Zımey gegane zi tenya Britanya, mıntıqa ra zımeyê
rocawanê (ğerbê) qıta Ewropa dera.

Dormeyê Britanya de İrlanda, Okyanuso Atlas u Deryayê Zımey estê. Paytextê
Britanya Londraya. Britanya çar (4) dıwelan ra yena pêra (mıteşekkıla):
İngıltere, İskoçya, Gali (adey Britanya Gırde) u İrlanday Zımey (adey İrlanda
da). Seba ke cı rê Qraliya Yewbiyayiye (be İngılızki United Kingdom) ki
vaciyeno. Britanya ezayê NATOy, ê Yewiya Ewropa u Mıletê Yewbiyayey (UN)ia.
Sistemê idarey monarşiya qanuniya; labelê Britanya be demokrasiye yena idare
kerdene.

Medeniyetê Britanya zaf dewletiyo. Wextê kolonyalizm de qralanê Britanya % 33
dınya sero hukım kerdo: zey Kanada, Amerika, Hindıstan, Pakıstan, Erebıstan,
Awıstralya, Zelandaya Newiye, Afrikaya Cenubi uêb.. Labelê wextê Herbê Dınyayê
I. u II. de Britanya qeweta xo kerde vini.

İklımê Britanya honıko; silıye zaf varena. Seba awıke germıne (Gulf Stream)
hewayê Britanya zaf serdın niyo. Erdê Britanya her daim kheweo.

Bacarê Londra zaf raver şiyo. Banê xeylê berzi u bınaê ke hetê mımarine ra
mıkemmel vıraziyaê, tede estê. Londra paytextê borsayo, merkezê iqtısad u
siyasetê Britanyayo.

Nıfusê Britanya 58 milyono. Britanya hetê nıfusi ra Ewropa de (Almanya u Fransa
ra dıme) rêza hirêyıne dera. Şarê Britanya zafêr sûkan de cıwiyenê, dewıcê xo
senıkê; nuskar u wendoğê xo zafê. Dinê Britanya Xıristiyaniya, labelê ateisti
zafê. Tayê Mısılmani, Musewiy, Hinduy u Sikhi ki estê. Zıwano resmi çıniyo, hama
şarê Britanya İngılızki qısey keno. Tayê ki İrlandki u Galki qısey kenê.

İqtısadê Britanya zaf qewetıno. Dınya de rêza pancıne (5.) dero. Teknolociye u
sektorê iqtısadê Britanya zaf raver şiyê. Turizmê xo zaf muhımo; her serre 27
milyon turisti şonê Britanya. Futbolê İngılızan zaf raver şiyo. Manchester
United, Liverpool, Arsenal, Chelsea taxımê İngıltereyê.



https://diq.wikipedia.org/wiki/Komputer

• Ekran, qertê grafiki u qertê vengi • Hard disk; fiziki (şexsi) u mantıqi
(formatkerdenı) pêser ardenda cı. • Qertê may (motherboard). • Mezgdê zeri •
Prosesor, bussi och cayê qertan • Qlawye u mere (mouse). • Cayê disketi, CD-rom,
DVD-rom, ZIP-drive u USB • Makina nuştenı, modem, CD u DVD barkerdox (CD/DVD
burn)

George Bolle, kompitorirê zıwan vıneno u nêy rê vanê qodê ASCII (American
standard code for information interchange) u bı swêdki vanê ‘Binära talsystemet’
yani: 0 u 1

George Bolle nêy sıfıran rê (hiçan rê) u jewınan rê name dano 1 = raşt u 0 =
çewt. Ju dı kretsan dı elektrik esto u kretsi ju LETE (BIT) o u merdım şeno
mabênê 2 (dı) alternatifan ra bıweçeyno yani mabênê 0 u 1. 2 LETE (BIT) beno (4)
çıhar weçeynayenı yani: 2 LETE (BIT) = 4 weç.= 00, 01, 10 u 11

Sürétê prosesorı bı MHz wegêrênê. Ewro şar en tayın (minimum) 1,4 GHz prosesor
kompitorandê xü dı gürweynenê. Prosesor ju leteyê CPU o.

Frekans: Peymıtenı bı hertz a amorenê. Yani saniye dı çend fıni frekans doş
beno. Saniye dı milyonê hertz beno megahertz. Her çendı megahertz kompitor dı
vêşi bo, kompitor héndı rew gürweyeno.

1- Leteyê BUSS (BİU): Enfermasyon, xeber u qodi RAM (mezgdê gürwey) ra ano.
Prosesor Élaqa (kominikasyonê) bı RAM’a bı rayê kretzi kı ser qertê may
(motherboard) dı estê u cı rê vanê buss bı inana kewno dewre.

2- Leteyê BUSS: Leteyê buss enfermasyon u qodi bı dı raya rışeno u no zı her
fını dı şeno 64 BIT qontrol bıkero. Raya juwêrı şıno reseno mezgdê cach u uca dı
8 K hécım gêno. Raya dıdını zi şıno reseno CM (Configuring Manager) o zi qodi
gürweyneno kı ka prosesor bıgürweyeyo senin enfermasyni bı resno sistem.

3- ALU weçeynayox: Verê qodi CM dı pawenê, qısmê binı ê prosesor yani ALU
weçeynayox qereê kar ardenda enfermasyoni dano ka kamcin letey kompitori dıha
efektif bıgürweyo.

4- Nımıtox (buffert) u qodwendox: Ju nımıtox mualumat gêno u şıno pey qodan
gêyreno. Êy qodi kı nımıtox gêyreno qodê kı bı ALU weçeynayox beli kerdo.
Nımıtox, qodê ALU weçeynayoxi deşifre keno u dıma açarneno qodê proxramiö kı
proxram bışo êy mualumati aritmetik u mantıqi bıwano u bızano.

5- Leteyê ca vırnayenda amori: Heger desimal u ca vırnayenda amoran bıwazê
vırnê, mesela: 33,3 gerek bırışê ju spesialist u nêy rê vanê prosesorê ê zere u
êy rê zi vanê ‘leteyê ca vırnayenda amori’.

6- ALU’yê amorê cıtı: No leteyê kompitori dı, mualumat dı (2) lete dı yani
aritmetik u mantıq dı héme enfermasyon bı ‘cıtamor’ o. Her lete 32 bit’a
enfermasyon şıno reseno qodwendoxı. ALU gürweyê xü bı mualumatana ano ca. No
mualumati CM ra yeno u CM zi ze kıtabo u cırê vanê ‘defterê sicili’.

7- Mezgdê cach qandê enfermasyoni: Êy dı héb letey yani aritmetik-mantıq u
leteyê ca vırnayenda amori xeberê en peynêyêni rışenê kompitor CM. Cüwab u
xeberê en peynêyêni bı leteyê buss (BİU) rışenê RAM, yani mezgdê gürweyê
kompitori.

O kı en vêşi gürwera hézkeno, hémal u narkomanê gürweyo hard ju kompitori dı
hard disk o. Pilqakê kı zerey hard diski dı bı süréta (kı merdım nêşeno bıvino)
doş benê, çıçax kompitor serdıro u gürweyeno o zi doş beno. Nêy pilaqi uni ca
biyê kı 1000 fınê zi fire nêdano. Dergeyda sereyê wenden u nuştenı. Qılaweya
pilaqa zeydê muyê sereyê ju merdımêno.

Pilaqi, leteyê bini mühimi ju bê hawa qütiyê metali miyanê hard diski dı
nımıteyo. Qandê kı nêy letey u pilaqi hésar (ğesar) nêvinê. Heger ju toz (kı
merdım bı çıme nêvineno) şeno hard diski dı puç kero (HD-krasch).

Bınê HD dı ju qertê kretzi esto u êy rê vanê (qertê mantıqi). No qertı komando
kontrol qertê HD ra gêno u no zi dıma kontrolê OS (operating system) ravêreno.
Qertê kretzi HD zi kontrolê pilaqan keno ka êyê raşt u bı daimi süréta doş benê.

Pilaqi zerey HD dı 8 qat bi filmê magnetika gıroteyo. Qılaweya nêy magnetik
filmi 0,1 milyonê milimetreyo. Kapasitey HD pilaqa sero. Vêşi pilaqi beno vêşi
mezgı.

Her pilaqi ser dı, dı (2) hébi serey estê ju qandê wendenı u ê dıdını zi qandê
nuşteno. Çıçax proxramê kompitorê ma OS’i komandoyê wenden u nuştenı dano, OS zi
komando dano qertê kontrolê HD u o zi bı rayê kretzi emır dano qertê mantıqi u
vano FAT’ê (file alloccation table) hewanı biya tiya. OS miyanê FAT’i dı
enfermasyoni waneno u ka kamcin kluster miyan dı nêy enfermasyoni estê yan zi
qeyıd bê.

1. Güle: Çıçax ma bı mereya hetê çep u raştiya héreket kenê ju mekanizma miyanê
mere dı güley plastiki doş keno. Ju qol kışt ra ju qol sı peyni ra no merey doş
keno. Doş biyayena cı zi ser héreketê madıro.

2. Ékıs: Çıçax mere héreket keno o bı êya piya dı (2) hébi ékıs zi héreket kenê.
Nêy 2 ékısi, bı şeklê 90 derece zeredê mere dı bı pêya grêdayeyê. U nêy güley
çarnanê. Çıçax merdım mere anceno çep no ekısan ra ju kewno dewre u sinyali dano
kompitor u éyni çi, çıçax ma merey ancenê peyni o çax zi sinyal şıno kompitorı.

3. Tekerê ékısi: Her ju ékısi serdı ju tekerı esto u nêy tekeran ser dı zi ju
metal kontak

4. Tekerê élaqay: Her tekeri serdı qandê kontaxı ju susta (yay) esto. Çıçax
tekeri doş benê u éleqey nina bı metal kontaxan dı vırazêno u nê zi dıma resenê
sustayan u N3ey sustayan ra enerjiyê signali vırazênê. Çend signal reseno
kompitor, maneno ser héreketê mere u sinyalan. Çendı dur mere héreket bıkero,
héndı zi sinyali vırazênê.

5. Qabloy merey: Bı xêrê qabloy merey sinyali şınê resenê kompitor. Ju proxram
miyanê kompitori dı nêy sinyalan açareneno komünikasyon u frekans. Ka mereyo
çıçi wazeno u çend héreket kerdo u bı kamcin istiqamet şıno u ka o yo çıçi
wazeno vırazo. U nêy héreketi ma monitor (ekranê) kompitori dı vinenê.

6. Qümçey: Ma çıçax dest danê kümçey merey ser sinyali şınê resenê kompitor u ju
proxram kompitori miyan dı waştena ma açarneno zıwanê kompitori u vano ka mayê
kompitori ra çıçi wazenê. Éleqey na waştena ma zi giredeyeya mayo. Yani ka
kamcin qümçe ma ıngışt na ser.



https://diq.wikipedia.org/wiki/Herb%C3%AA_D%C4%B1nyay%C3%AA_Yew%C4%B1ne

Herbê Dınyayê Yewıne serra 1914ıne ra hetan 1918ıne Ewropa de, Rocakewtena
Miyani, Afrika u Asya Miyanêne de amo kerdene. Na herb de 17 milyoni insan
kışiyayo.

No herb tewr vırênde wertê İmperatoriya Almani u İmperatoriya Awısturya yew het
de, heto bin de ki İmperatoriya İngılızi, Fransa, İrlanda, İmperatoriya Rusya u
Sırbıstani de amo kerdene. Mareşalê İmperatoriya Almani Belçıka u Luksemburgi ki
cêno herb.

Peyderpey İmperatoriya Usmanıcan, Bulgarıstan ki hetê Dewletanê Amerikayê
Yewbiyayeyan, Japonya, İtalya, Portekiz, Romanya, Yunanıstani de kunê/kewtê
herb.

Na herbê dınya de tewr vırênde de 25 dugel u koloniyanê ninan herb kerd. O sıre
nufısê dınya 1,35 milyar kes biyo.

Herb demê 28ê Temmuza serra 1914ıne de Sırbıstan rê ceng-ilan-kerdena
İmperatoriya Awısturya u Macaristani ra tepiya veciya. 30ê Temmuza 1914ıne de ki
Rusya leşkerê xo ardo têmiyan u be Sırbıstani rê phışti-dayene ra kuna herb.

Cengê Dınyayo Yewıne, tarixe dınya de cengo de tewr xırabıni u tewr gırdi biyo.
Ceng, tewr verêni qıta Ewropa da sıfte kerdo u bahdo ebe koloniyanê Ewropayıcan
, her cayê dınya rê reşto. Cengê Dınyayo Yewıne zaf sebeban ra ameyo meydan.
Ekonomiye no sebeban ra yewo. Wexto ke Ronesans u Reform biyo Ewropa de,
ekonomiya tayê dewletanê qıta Ewropa zaf raver şiyo u zaf quwetın biyo. Tewr
verêni, dewletê İspanya u Portekizi, qıta Amerikay keşıf kerdo u ê na mıntıqey
kolonize kerdo. İspanyolan u Portekizıcan ra dıme, dewletê Britanyaya Gırde,
Fransa, Hollanda zi kolonizekerdış rê destpe kerdo. Ebe kolonizekerdışi, qıta
Ewropa zaf biyo quwetıni,ekonomiya cı zaf raver şiyo u Dewrimo İndustri ameyo
meydan qıta Ewropa de. Ebe Dewrımo İndustriy, miyandê dewletê Ewropay reqabet
zaf leze (sur'at) dayo u dewletê Ewropa kolonizekerdış rê deha leze dewam kerdo.
Serra 1990 de %90ê erdê qıta Afrika u leteyê %99ê Pasifiki terefê dewletanê
Ewropa (zey Britanyaya Gırde u Fransa ) kolonize biyo. Dewletê ke raver nêşiyê,
dewletê Ewropay rê xover nêdayo u terefê Ewropayıcan işğal biyo. Ewropayıci nê
erdi rê raey, rayê asıni, limani vıraşto, seba asenkerdışo kolonizekerdış. Serrê
seserra 20ıniê verêni de tayê dewletê Ewropay zey Britanyaya Gırde, Fransa,
Hollanda, İspanya zafê erdê dınyay kolonize kerdo u Almanya u İtalya rê seba
kolonizekerdışi ca nêmendo. Çunkê erdê dewletê Almanya u İtalya goreyê erdê
dewletanê binan ra deha dıme yew biyo. Riyê no hedisey ra miyandê dewletê Ewropa
reqabet zaf sur'et grewto. Ewropayıci, qıteyê binan ra Ewropa rê zaf madeni u
mexsulê tıcareti ardo. Hetê bini ra, seserra 18ıne de Ewropa de İxlılalê
Fransızi ameyo meydan u nasyonalizm zaf berziyayo. No sebeb ra, dewletê ke zaf
herayo biyo u erdê cı wayirê zaf mılletan biyo, no hedise ra zaf zerar diyo, zey
İmperatoriya Usmanıcan, Awıstırya - Macarıstan, İmperatoriya Rusya. Wexto ke
Rusi u Awusturyayıci leteyê erdê Usmanıcano Balkani grewto, mabênê Rusan u
Awıstıryayıcan reqabet zaf berz rê veto u mıntıqa Balkani ameyo halê qupê
baruti. Rusya waşto ki heme Slavan wa yew bıbo u şarê Slavi, zey Sırbi, Çeki,
Xırwati u Slowaki rê pist (desteg) dayo u no sebeb ra şarê Slawan Awıstırya -
Macarıstan rê isyan kerdo. No sebeb Awıstırya - Macarıstan u İmperatoriya Rusyay
yewbini rê dışman kerdo. Qısımê Ewropaya bini de, Ewropaya Rocawani de serra
1870 de İtalya yew biyo, serra 1871 de zi erdê Almanya te lewe ameyo.
Sazbiyayışê dewletê Almanya u İtalya, Fransa zaf birehat kerdo çunki tewr pey
serra 1871 de Almanya yew ceng de Fransa meğlub kerdo u Fransa eyaletê
Alsace-Loireney ebe yew haştiye Almaya rê dayo. Eyaletê Alsace-Loreine terefê
komır ra zaf zengıno, no sebeb ra Fransa na mıntıqa her wext Almanya ra peyser
waşto. Raverşiyayış u gırbiyayışo Almanya ra dıme Fransa u Rusya yew yewiya
vıraşto. Bahdo Britanyaya Gırde zi no yewiya rê tey biyo. Hetê bini ra Almanya,
İtalya u Awıstırya - Macarıstan zi yewiya vıraşto. Yewiya Almanya, İtalya u
Awıstırya - Macarıstani rê Dewletê İxtılafi vaciyayo, Yewiya Rusya, Fransa u
Britanyaya Gırde rê Dewletê İttifaqi vaciyayo. Arşiduko Awıstırya - Macarıstani
Ferdinand, 28 Heziran 1914 de , roca Sırbano milli de şı sûka Sarajevo. Yew
Sırbo ke ameyo inca Sırbıstan ra , Arşiduk Ferdinan u cıniya xo kışto. No
hedisey ra dıme Awıstırya - Macarıstan Sırbıstan rê yew ultinatom dayo u kamê ke
Arşiduk kışto inan peyser waşto. Ema Sırbıstan no waştış qebul nêkerdo. No
hedisey ra dıma Awıstırya - Macarıstan, Sırbıstan rê ceng ilan kerdo. Bahdo
Temuz 30 de Rusya Awıstırya - Macarıstan rê ceng ilan kerdo. Bahdo Almanya 1
Agustos de Rusya rê , Agustos 2 de Belçika rê u Agustos 3 de zi Fransa rê u ceng
ilan kerdo. No hedise ra dıme Britanyaya Gırde zi Agustos 4 de Almanya rê ceng
ilan kerdo u ebe na rae ceng yew hefte de heme qıta Ewropa ra hera biyo. Roca
Cengio tewr verên de Gruba İxlitafi şı zaf leze u zafê erdê Ewropa işğal kerdo.
Ema dergiya cengi ra, ekonomiya Almanya rê zaf zerar diyo u ebe waştışo Almanya,
İmperatoriya Usmanıcan zi ceng rê daxil biyo u no hedisey, dergiya cengi dergêr
kerdo ema ebe daxilbiyayışo Dewletê Amerikayê Yewbiyayey dergiya cengi zaf
kemiyayo u ceng peyiye grewto.



https://diq.wikipedia.org/wiki/Asya

Asya panc qıteyan ra yewa. Enê panc qıteyanê pêroyine ra tewr gırda (riyê erdê
xo 43 810 582 km²o), tewr sıxleta (nêzdiye %60 hometa dınya na qıta dera), tewr
berza (Koyê Everesti ena qıta dero, berziya xo 8 849 metreya). Asya rocvetışê
Ewropa dera. Dormeyê Asya de Deryayo Sıpê, Deryayo Sur, Okyanuso Pasifik,
Okyanuso Arktik, Okyanuso Hind, Koyê Urali, Koyê Qefqasi, Deryayo Siya u Deryayê
Xezeri estê.

Hetê kultur u din, zıwan u zagon ra zi ena qıta xêyle dewlemenda. Mesela xêylê
dini/rayi zey Yehudiyiye, Xırıstiyaniye, İslam, Budizm pêro ena qıta de veciyê,
naca ra biyê vıla. Xêylê medeniyetê, zey Sumer, Akkad, Babil pêro enê erdan de
riyê dınya diyo.

Menşeyê/ Etimolociya namê ena qıta zêde rınd nêzaniyeo. Ena qesa sero xeylê
versiyoni estê. Heto jû ra yeno vatene ke serra -440ıne de (İsay ra ver) Herodot
nusqawunê xo de dınya kerda hirê letey. Ebe ena geyım namê yew letey Asya no
pıra (o wext Asya teyna seveta Asya Minori rê vaciya, yanê Anatoliye ewroyêne
rê, çıke sevetê Grekan o wext hirê dınyay biyê: Yunanıstano ewroyên, Mısıro
ewroyên u Anatoliya ewroyêne). Ena versiyon ra gore ena çekuye zıwanê Akkadan ra
yena. Menaya xo zi (seveta tici) veciyayış, berzbiyayışo.

Heto bin ra zi yeno vatene ke ena çekuye sıfte hetê Homerosi ra ameya vatene.
Ena vatene ra gore kıtabê Homerosi İlyada de yew name darıno we: Asios. Vaciyeno
ke ena çekuye zıwanê Hititan ra yena, ehma tenê vuriya. Sıfte Assuwa biya u namê
yew dewlete biyo. Ena dewlete zi Anatoliya ewroyêne de biya. Peyniye de Assuwa
biya Asios, Asios zi biyo Asya .

Yeno qebulkerdene ke hetê zımey de sindorê Asya şono gıneno ro Deryay Cemedi.
Asya ebe Gula Behringi Amerika ra cêra bena. Okyanuso Pil (Okyanuso Pasifik) zi
sindorê hetê vervaroci teşkil keno. Okyanusê Hindi zi sindorê hetê verociyo.
Sindorê Asyaê peyvaroci sero tam mutabaqat çıniyo. Xêylê zanayoğe coğrafya vanê
ke merdım nêşeno vaco ke Asya u Ewropa dı qıtayê cırayê. Çıke, ê vanê, qet çiyo
de fiziki miyandê ninan de çıniy, ê ninan cêra nêkeno. Hema Koyê Urali, Deryayo
Siya, Gula Bosfori (Estanbol) u Dardanel (Çanakkale) u Deryayo Sıpê zey sindorê
hetê peyvaroc qebul benê. Ebe Kanalê Suweyşi zi Asya Afrika ra cêra bena.



https://diq.wikipedia.org/wiki/Matematik

Matematik (Yunanki de μαθηματική [τέχνη], mathēmatikē [téchnē], "hunerê
mısayışi, "aidê mısaene"; wextqesey Yunakiyo Kıhan μανθάνω manthánō "ez
mısenan", kılmek ra ya ki ebe fekê xelki mathe ra yeno) yew ilmê mentıqio ke ebe
cigeyrayışê figuran u be mareyan hesabkerdene ra amo meydan.

Matematik ilmanê tewr kıhanan ra yewo. Wextê ravêrdışê çağê tewr verêni de, Çağo
Antik de, Yunanıstani de u demê Hellenizm de, uca ra nat "ebe mentıqo zelal"
teoremê de sıfteyın yanê geometriya Ewklidi vıraciya. Na zanışiye Çağo Miyan de,
yewbini ra cia, wextê Humanizmê verêni universitan de u dıwelanê Erebıstani de
weşiya xo ramıta.

Çımey tewr muhımê ke zanayışê matematikê Mısırıcan sero melumat ihtewa kenê u be
ninan şenime (şıkinime) qabıliyetê Mısırıcan texlil kerime, nêyê:

Geometriye de inan rê hesabkerdena riyê hirêkose, çarkose u trapezan ( 16 9 ) 2
{\displaystyle \!^{{\left({\frac {16}{9}}\right)}^{2}}} , nezdina reqemê çemberi
π (pi) u hesabkerdena hecımê yew çarkosey (mıreba) be nê formıli V = a 2 ( h / 3
) {\displaystyle V=a^{2}(h/3)} naskerde biyo.



https://diq.wikipedia.org/wiki/Hollanda

Hollanda (be Hollandki: Koninkrijk der Nederlanden, Qraliya Hollanda) yew
dewleta Ewropaya u mıntıqa ra merkezê Ewropa dera. Zımeyê (Şımalê) Hollanda de
Deryayê Zımey, veroc (cenub) de Belçıka u rocakewtene (rocvetış, şerq) de
Almanyaya Federale estê. Paytextê Hollanda Amsterdamo. Hollanda ezaya NATOy,
Yewiya Ewropa, Mıletê Yewbiyayeyia. Sistemê Hollandayo siyasi monarşiya
qanuniya, labelê Hollanda dewleta de demokrata; sistemê iqtısadi sosyalizmo.

Zaf merdumê ilmê iqtısadi u tarixi vanê Hollanda dewleta kapitalistiya yewina.
Serra 1606ıne de borsaya Amsterdami vıraziya. Ena borsa dınya de ê yewina.
Seserra 18 u 19ıne de Hollanda zaf koloniy/mıstemerey gırewti: İndonezya,
Surinam, şerqê Hindıstani u Afrikaya Cenubi. Hollanda Herbê Dınyayê Yewine de
bêteref mende, labelê Herbê Dınyayê Dıyine de Almanyaya Federale Hollanda işğal
kerd.

İklımê Hollanda zaf honıko. Mıntıqa ra, zımeyê (vakurê) Hollanda serdıno. Semedê
awa honıke (Gulf Stream) ra hewayê Hollanda zaf serdın niyo.

Sûka Amsterdami zaf raver şiya u tede banê xeylê berzi estê. Amsterdam bacarê
dewizio, paytextê borsayo u merkezê ticaretê Hollanda u Ewropayo.

Nıfusê Hollanda 17 milyono. Merdumê ğeribi 2 Milyoni estê. Şarê Tırkan ra u ê
binan ra ki Hollanda de cıwiyenê, zey Farsan, Endonezıcan u Surunamıcan uêb.
estê. Dinê Hollanda Xıristiyaniya u itıqadê mıletê Hollanda Protestan u
Katoliko, labelê dino de resmi niyo. Tayê mısılmani, Musewiy u ateisti ki estê.
Zıwano xoyo resmi Hollandkiyo. Nuskar u wendoğê xo zafê.

İqtısadê Hollanda zaf qewetıno. Teknolociye u sektorê iqtısadê Hollanda zaf
raver şiyê. Firmeyê zey Philips, Shell, Unilever u Heinekeni şırketanê Hollanda
rayê. Standardê heyati Hollanda de zaf hewlo.



https://diq.wikipedia.org/wiki/Paris

Paris, yew bacarê Fransao u mıntıqa ra zımey Fransa dero. Paris hem paytextê
Fransao hem ki bacarê tewr gırda Fransao.

Tarixê Parisi zaf khano. Serra 250ine de İ.V. (İsay ra ver) merdumanê Keltan
Paris serê Ro Seinei de na ro. Serra 512ine de İ.P. (İsay ra pey) Paris bi
paytextê qral Clovis I.i. Labelê serra 850ine de Vikingan Paris kerd xırabe.
Wextê Wertey de Parisi zaf isyani diy. Serra 1789ine de Paris merkezê Dêmdariya
Fransa bi. Semedê dêmdariya endustriye u emperyalizmê Fransa ra Paris zaf bi
gırd. Serra 1840ine de be raya trene ra zaf mıhaciri şiy Paris. Serra 1889ine de
Mınara Eyfeli vıraziye. Wextê Cengê Dınyaê I. u IIine de Paris terefê Almanya ra
işğal bi. Cengê Dınyaê IIine de Hitleri Paris kerd xırabe.

Paris ewro bacarê do moderıno. Banê xeylê berzi u bınaê ke hetê mımarine ra
mıkemmel vıraziyaê tede estê. Paris bacarê dewizio, paytextê borsao, merkezê
iqtısad, siyaset, zagon u moda Fransao. Endustriya turizmê Parisi gırda, her
serre zaf turisti şonê Paris. Merkezê UNESCO u OPECi tıya ronayeo.

İklımê Parisi honıko. Seba awıka germıne (Gulf Stream) ra wextê zımıstani hewaê
Parisi zaf serdın niyo. Erdê Fransa zafêri kheweo (kıhoyo).



https://diq.wikipedia.org/wiki/Ereb%C4%B1stan%C3%AA_Seudi

Erebıstanê Seudi mıntıqa ra rocawanê (ğerb) qıtay Asya dero. Zımey (Şımalê)
Erebıstanê Seudi de İraq, Kuweyt u Urdun; veroc (cenub) de Yemen u Uman; rocawan
(ğerb) de Mısır u Deryayo Sûr; rocakewtene (rocvetış, şerq) de Xelicê İrani,
Yewiya Emiranê Erebi, Qeter u Bahreyn estê. Paytextê Erebıstanê Seudi Riyado.
Sistemê idarey Erebıstanê Seudi monarşiya teokratika. Erebıstanê Seudi ezayê
Mıletê Yewbiyayey, Yewiya Erebi u OPECio.

Tarix u medeniyetê Erebıstanê Seudi heta seserra şeştıne ra şınê. Zemanê verêni
ra Ereban uca de ronıştêne. Veciyayışê dinê İslamiyeti u biyayışê peyğamberê
İslami Mıhemmedi ra ver, merdımanê Erebıstani sero çiyê zaf çıniyo. Ereban
İslamiyet ra ver dınya sero tesır nêkerdo, teyna nêmadeyê Erebıstani sero be xo
weşiya xo ramıtêne. Key ke Mıhemmedi maya xo ra ameyo dınya, xo peyğamber ilan
kerdo u xo rê muridi tepıştê. O wext ra pey, Mıhemmedi be embaz u muridanê xo,
hêdi hêdi caygehê Hicazi vıstê ra destê xo. Mıhemmed hêdi hêdi sukê Erebi zey
Meka, Medina u ê bini gırewtê. O dem ra dıma zi İslamiyet vêrdo ra herunda
paganizm.

Sûka Riyad zaf raver şiya. Banê xeylê berzi u bınaê ke hetê mımarine de mıkemmel
vıraziyaê, estê; bacarê dewizio, paytextê borsao, merkezê iqtısad u siyasetê
Erebıstanê Seudi.

Nıfusa Erebıstanê Seudi 25 milyonia. Etnisiteye Erebıstanê Seudi Arapkiyo; feqat
tae İranki, Malayki u sare Ewropa u Amerika tedi esta. Dinê Erebıstanê Seudi
İslamo, mezhebo resmi Sunniyo. Ehlê Heqi taê esta. Musewiy cinyo. Zıwano resmi
Erebkiyo. Nuskar u wendoğê xo zaf niya. Zaf merdume dewunra runisti.



https://diq.wikipedia.org/wiki/Australya

Australya jû dewleta qıtay Okyanusyaya. Dormey Australya de dewletê İndonezya,
Timorê Rocvetışi, Papua Gineya Newiye, Zelanda Newiye, Okyanuso Gırd û Okyanuso
Hind estê. Paytextê Australya Canberraya. Australya ezay Mılliyetê Yewbiyayey û
OECDya. Şeş (6) eyaletan ra yena pêra (mıteşekıla): Walesê Verocio Newe,
Queensland, Australyay Veroci, Tazmaniya, Viktoriya û Australyay Rocawani.
Sistemê idareyê xo demokrasiya.

Medeniyetê Australya zaf kıhan niyo. Wexto verên de Aboricinan tede weşiya xo
ramıta. Serra 1606ıne de merdumê Hollandayıc û Willem Jansz ameyi Australya;
labelê Hollanda Australya işğal nêkerde. Serra 1770ıne de merdumê Britanyayıc û
James Cook amey Australya û Qraliya Yewbiyayiye Australya hêdi hêdi işğal kerda
û Australya biya koloniya/mıstemera Qraliya Yewbiyayiye. Britanya zehf terteley
ardi ser û zehf merdumê Aboricinan kışti. Ewro Awıstralya biya gırêdayiya
Qraliya Yewbiyayiye.

Bacarê Sidneyi zaf raver şiyo. Sidney de bina û banê xeylê berzi estê û bacarê
dewiziyo, paytextê borsayo, merkezê iqtısadê Awıstralyayo.

Nıfusê Awıstralya 20 milyono. Zedf mıxtelıf mılleti tede cıwiyenê. Şarê Ewropa
(Yunan û İtalyani), şarê Asya (Vietnamıc u Çinıci) tede zehfê. İşğalê Britanya
Gırde ra raver Aboricinan tede mendêne. Australya de xeylê dini yenê diyayene.
Dinê Australya Xırıstiyaniya. Mezhebê mılletê Awıstralya Protestan û Katoliko.
Tayê Musewiyi û Mısılmani zi estê. %16 merdumê Australya ateistê. Zıwanê xoyo
resmi İngılızkiyo, hema tayê şarê Australya Vietnamki, İtalyanki û Yunanki
qıseyi kenê.

İqtısadê Australya zehf qewetıno. Standardê heyati zehf hewlo. Endustriya
komunikasyoni zehf raver şiya.



https://diq.wikipedia.org/wiki/%C4%B0ran

İran (be Farski: جمهوری اسلامی ايران Jomhuriye-ye Eslāmī-ye Īrān) ya zi be
nameyo resmi Cumhuriyetê İranio İslami yew dewleta qıtaya Asyaya. Zımeyê İrani
de Deryaê Xezeri, Ermenıstan, Azerbaycan û Tırkmenıstan; veroc de Xelicê Farsi;
rocawan de Tırkiya û Iraq; rocvetış de Efğanıstan û Pakıstan estê. Paytextê
İrani Tehrano. İran 30 eyaletan ra yeno pêro û ezayê Mıletê Yewbiyayeyan (UN) û
OPECio. Sistemê idarey cumhuriyeto İslamiyo, labelê sistemê Ekonomiye
sosyalisto.

Etimolociya çekuya İrani çekuya Ewıstki Aryan ra yena.[1] Aryan maney dewleta
Aryananra yeno. Wextê Hexamenişiyan û Sasaniyan de namey İrani Aryan/Ērān biyo.
Bahdo seserra 6ıne (İ.V.) ra heta serra 1936ıne namey İrani biyo Persia û eno
name qebul biyo. Bahdo serra 1935ıne de Rıza Şah namey Persia be anciya be namey
İrani vurnayo.[2] Tewr pey serra 1979ıne de namey dewlete Cumhuriyetê İranio
İslami biyo.

Erdê İrani 1 648 000 km²yo û dınya de 18ıno (des û heşt).[3] Erdê İrani, pêro
erdê Britanya Gırde, Almanya, Fransa û İspanya ra zafêr gırdo.[4] Zımeyê
rocawanê İrani de Azerbaycan (432 km/268 mi) û Ermenıstan(35 km/22 mi); zıme de
Deryayê Xezeri; zımeyê rocakewtışi de Tırkmenıstan (992 km/616 mi); rocvetış de
Pakıstan(909 km/565 mi) û Efğanıstan (936 km/582 mi), rocawan de Tırkiya
(499 km/310 mi) û Iraq (1,458 km/906 mi), veroc de Xelicê Farsi û Deryayê Umani
estê.[5] İran de Deryayê Xezeri û Xuzistan miyan de Platoyê İrani estê. İrani de
zaf koy estê. Koyê Demavendi hem İran de hem Rocvetışo Miyan de, hem zi leteyê
qıtaya Ewrasyaya ke Koyê Hindukuşi ra rocawan de dero, koyo tewr berzo.[6] Yanê
leteyê rocawanê İrani zaf kohıno. Leteyê rocvetışê İrani zaf berz niyo û zaf koy
çıniyê. Rocvetışê İrani de Deşta Luti û Deşta Keviri estê. Zıme (dormeyê Deryayê
Xezeri) de zaf dari û deşti estê. Veroc de (dormeyê Arvand Rūd/Şat el Erebi de)
deşti estê. İklımê İrani zımıstani zaf serd û vewrıno, amnani de zaf germo. Zıme
(Gilan, Mazenderan, Gulıstan û ê bini) de iklım subtropikalo û amnani germ niyo.
Veroc û leteyo ke tede deşti estê, uca amnani zaf germo.[6]

Tarix û medeniyetê İrani zaf dewletiyo û zaf kıhano. Wextê İsay ra ver, qebileyê
Aryani amey İran û medeniyetê Aryanan biyo medeniyetê İrani. Wextê Parsan de
İran zaf biyo gırd. Erdê İrani zaf işqali di: Ê Ereban, Moğolan û Tırkan. Nıka
dewleta İrani biya qewetıne.

Tarixo İrani zaf kıhano,wextê İV. 7000i rê şıno.[7] Wextê kıhani de
sivilizasyonê İrani u sivilizasyonê Mezopotamya miyan de mınasabati ameyo
meydan.[8] Wextê İ.V.(İsay ra ver), qebileyê Aryani amey İran u medeniyetê
Aryanan biyo medeniyetê İrani. Deyî/Goreyê tarixkaran qebileyê Aryani eno erdi
rê be goçi ameyo u be eno goçi qebileyê İran beno dı letey; Rocawani u
Rocvetışi.[9] Wextê Parsan de İran biyo zaf gırd.İV. seserra 10,000 de erdê
rocawanê İrani de Medi, Farsi, Baktriy. Seserra İV 1000ine de Zerduştiye vıraşt
biyo u İmperatoriya Hexamenışiyan u dewletê peyêni de biyo dinê resmi.[10]

→ Bıvênên: Mucadeley Sasani u Bizans, → Bıvênên: İmperatoriya Selewkiyan, →
Bıvênên: İmperatoriya Sasani

Sivilizasyonê Elami İran de sivilizasyonê tewr kıhano. Eno sivilizasyon erdê
veroc-rocawan İran de ameyo meydan u İV 500i ra dewam kerdo. Bahdo Medi ameyo
erdê İrani rê u Medya biyo saz(İV 625 ). Medya İV 559 de biyo xırabe. Medya yew
İmperatoriyê Persi nêbiyo. Serra İV 559 de Kûruşo Gırd Medya xırab kerdo u İV
550 de İmperatoriya Hexamenışiyan saz kerdo. Dewrê Kûruşo Gırd u Darius I de
İmperatoriya Hexamenışiyan dınya de imperatoriya tewr qewtıne, gırde u tewr hera
biyo.[11] Erdê xo rocvetış de Hindıstan, rocawan de Bulğarıstan, Yunanıstan,
Deryayo Miyanên, Libya, zıme de dormey Romanya u veroc de Habêşıstan biyo. Serra
İV 500 de Mucadeley Persi u Yunani sıfte kerdo. Eno mucadeley de Persi ğelib
biyo u Persi İ.V. 480 de paytextê Yunanan Atina işğal kerdo. Serra IV 449 de be
Haştiyê Callias mucadeley qadiyeno.[10] İV seserra 3ın de İmperatoriya
Hexamenışiyan biyo zeyıf u İV 333 de İskendero Gırd peyêno Leco Issusi erdê
İrani işğal kerdo. Mabênê İV 323 u İV 63 de İran de İmperatoriya Selewkiyan
hukım kerdo.[12] Serra İV 247 de İmperatoriya Parti saz biyo u İ.P 224 de xırab
biyo. İmperatoriya Parti erdê İrani teqriben 400 serri hukım kerdo. Serra İP 224
de Erdeşir I İmperatoriya Parti xırab kerdo u İmperatoriya Sasani saz kerdo.
İmperatoriya Sasani erdê İrani de 450 serri hukım kerdo u raverê İslam
imperatoriya tewr peyêni biyo.

Serrê 600ıne de Erebi erdê İran işğal kerdo u İmperatoriya Sasani biyo xırab.
Bahdo işğali İslambiyayışê İran sıfte kerdo ema İran pêr İslami nêbiyo.
İslambiyayışê İran seserra 9ıne de qadiyeno. Dewrê Miyanêne de İran de
Emeviy,Ebbasiy,Tahiriy, Samaniy, Ğazneviy, İmperatoriya Selçukiyano Gırd,
Xarezmşahiy, Moğoli u Timuriy hukım kerdo. Dewrê Miyanêne de Moğoli erdê İrani
işğal kerdo u erdê İrani zaf biyo xırabe. Moğolierdê İrani de zaf terteley
kerdo, mabênê 1220 u 1260 be veşaney u terteley nıfusê İrani 2,500,000 ra
250,000 kemayeyo.[13]

Dewrê Vermodernite de İran de dewletê Tırki hukım kerdo. Dewletê Safewi, Efşari,
Zendi u Kaçari hukım kerdo. Dewrê Vermodernite erdê İrani de rocawan de be
İmperatoriya Usmanıcan, rocvetış de be İngılızi u zıme de be İmperatoriya Rusya
leci biyo.

Peyênê Vermodernite serra 1925 de Rıza Şah Kaçari xırab kerdo, Pehlewiy saz
kerdo u qralê İrani biyo. Dewro Rıza Şah de İran zaf biyo qewetıne. Farski
zıwano resmi biyo. Erdê İrani zaf endustrilize biyo, şarê İrani zaf zengın biyo.
Ema Cengê Dınyaê Dıyine de Rıza Şah Almanya desteg kerdo u 26 Keşkelun 1941 de
İran terk kerdo. Bahdo Mıhemmed Rıza Şah biyo qralê İran. 1 Nisan 1979 de İran
de yew xowerdayış ameyo meydan u Mıhemmed Rıza Şah İran terk kerdo. 1979 de
Pehlewiy xırab biyo u Ruhullah Xomeni Cumhuriyetê İrano İslami saz kerdo.

İran yew cumhuriyeto de İslamiyo u İran rıstımı qanunanê İrani Şerieto. İdareyê
İrani de serdarê dini, resiocumhur, serdar estê. Serdarê dini serdaro de tewr
pilo. Bahdo reisocumhur yeno. İran de 30(hirıs) eyaleti estê. Paytextê eyaleti
Farski: مرکز markaz / Zazaki: merkezo.Namey eyaleti استان (ostān) = eyalet u
استان‌ها (ostānhā) = eyaletiyo. İdarekaro eyaleti استاندار ostāndāro.

→ Heqa ena pele de, yew nuşteyê seri esto. Qandê nuşteyê seri, şo pela
Demografiya İrani

Nıfusê İrani 75 milyoni ra nezdiyo.[14] Gırdbiyayışê nıfusê İrani rêx/lez niyo.
Sıxletiyê nıfusi 44,9 sero/km²o.Rocawanê İran de nıfus sıxo.

%80-85ê nıfusê İrani aidê yew şaro ke şarê İraniyo. (Farsi, Gileki, Mazenderani,
Kurdi, Luri u bini)[5]%10-12ê nıfusê İrani Tırko.%2ê nıfusi Erebo u şarê binani
zi İran de cıwiyenê.

Farski zıwanê İranê resmiyo.[5] İran de zıwanê Gileki, Mazenderanki, Kurdki,
Beluçki, Azerki, Turkmenki, Lurki, Goranki u Beluçki zi qısey beno.

İslamo Şii bawerışê İrano resmiyo u %90 ê nıfusê İrani Şiiyo. %8 ê nıfusi
Sunniyo.[5] %2 ê nıfusi Zerduşt, Xıristiyan, Behai, Cıhudo.[16]

Ekonomiyê İrani zaf qewetıno. İran de hem makroekonomi, hem zi mikroekonomi
estê.[17] Ekonomiya İran her serre beno pil. İGM İran $1.003 trilyono u rêzê xo
17ıno. (Ema mabênê mılletanê ğerbi iqtısadê İrani ra hewlo. İran zaf petrol u
qaz roşeno. %80 ê rotışi petrolo. İran be dewletê Çin, Korya Zımey, Hindıstan,
Japonya, Tırkiya, Rusya u İtalya rotış-grotış kenê.

Kulturê İran yewbiyayışê kulturê ravero İslam u kulturê peyeno İslamo. Kulturê
İran zaf kıhan u gırdo. Kulturê İrani Kulturê Andronovo ra yeno. Dewrê Sasaniyan
de Kulturê İrani filoloci, literatur, huquq, felsefe, tıb u zanışiye de tewr
qewetın biyo.[18] Fırdewsi, İbni Sina, Rumi, Umer Xeyyam, Sadi, Hafız Şirazi
kulturê İrani de tay merdumê de pilo.

→ Newroz (Serra Newiye) - 21 Mart de sıfte keno → Sizdah be dar (Roca Tebieti) →
Jashn-e-Tirgan (Roşanê Awe) → Jashn-e-Sadeh (Roşanê Adıri) → Jashn-e-Mehregan
(Roşanê Payizi) → Shab-e-Yalda (Roşanê Zımıstani) → Charshanbeh Suri

İran de zıwanê resmi Farskiyo u Farski tarix de zıwanê literatur biyo. Farski
tewr ver İmperatoriya Hexamenışiyan de zıwanê resmi biyo. Ewro İran, Iraq,
Tırkiya u Mısır de nımuneyê aidê Farskiyo Kıhani estê. Fırdewsi seba/qandê
Farski zaf kari kerdo u seba Farski eno nuşte nuşto;



https://diq.wikipedia.org/wiki/Yewiya_Ewropa

Yewiya Ewropa yew cemiyetê dewletanê Ewropayo. Yewiya Ewropa, 28 dewletan ra
yena pêra. Dormey Yewiya Ewropa de dewletê Rusya, Tırkiya, Ukrayna, Belarus û
Okyanusê Atlasi û Deryayo Sıpê estê. Sistemê idarekerdışê Yewiya Ewropa
demokrasiya.

Fıkrê Yewiya Ewropa devdevê serranê 50an de zil da. Herbê Dınyayê Dıyine ra
tepiya Ewropa de her ca xırabe bi. Nê dıwelê ke her cihet ra (yanê hetê iqtısadi
[ekonomiye] û zagoni [kultur] ûçb. ra) serê erdi de çhok biyê û waşto ke
anciya/fına bêrê ra xo ser. No semed ra (serba/qandê ney) yew plan vıraşto.
Namey nê plani Planê Şumani (Schuman-Plan) o.

Mabeynê 9 Gulane 1950 û 18 Nisane 1951 de be dewletanê Belçıka, Almanya, Fransa,
İtalya, Luxemburg û Hollanda verênde Cemiyetê Komır û Polati nayo ro.

Serra 1973yıne de Danimarka, İrlanda û Qraliya Yewbiyayiye; serra 1981ıne de
Yunanıstan; serra 1986ıne de Portekiz û İspanya; serra 1995ıne de Awıstırya,
İswec û Finlanda biyê ezay. Serra 2004ıne de zaf dewletê binê Ewropa biy ezayê
Yewiya Ewropa: Estonya, Qıbrıs, Litwanya, Letonya, Macarıstan, Malta, Polonya û
Slovenya. Dıma zi serra 2007ıne de Bulğarıstan û Romanya biy ezay. İslanda,
Makedonya, Montenegro, Sırbıstan û Tırkiya hewna ezayiye rê namzedê. 1 Temuze
2013 de Xırvatıstan biyo ezayê Yewina Ewropa.



https://diq.wikipedia.org/wiki/Rusya

Rusya (Росси́я, Rossiya) ya zi Federasyonê Rusya (Российская Федерация
Rossiyskaya Federatsiya) qıtayanê Ewropa u Asya sero ronayiya. Dewleta Rusya zaf
gırda; dınya de ê yewına (1). Zımey (Şımalê) Rusya de Okyanuso Arktik; veroc
(cenub) de Azerbaycan, Gurcıstan, Qazaxıstan u Çin; rocawan (ğerb) de Ukrayna,
Belarus, Letonya, Litwanya, Estonya, Polonya u Finlanda; rocakewtene (rocvetış,
şerq) de Japonya, Dewletê Amerikaê Yewbiyaey u Okyanuso Pasifik estê. Paytextê
Rusya Moskowao. Rusya 6 eyaletan u 21 cumhuriyetan ra yena pêra (mıteşekkıla).
Rusya ezaa Mıletê Yewbiyayey, u G8ia.

Ewelan da, taxriben seserra 15., Rusya qewetı nibıp. Feqat penira seserra 15.,
Rusya zaf cengênan guret u biya zaf gırd. Feqat dewletê Rusya, Cengê Dınyaê I
kerde vinı sebake dewrimi kominizm. Serra 1917 SSCB vıraziyê. Waxye Cengê Dınyaê
II, Rusya guret rocakewtenê (rocvetış, şerq) Ewropa (Ukrayna, Belarus, Letonya,
Litwanya, Estonya, Polonya). Serra 1990, SSCB merd (biya xırap). Inkê/Nıka Rusya
tık tenaya.

Suka Moskowa zaf rever şiya. Banê xeylê berzi estê, bacarê dewizio, paytextê
borsao, hem merkezê iqtısadê Rusyayo hem merkezê siyasetê Rusyayo.

Nıfusê Rusya 142,8 milyonia. Şarê Rusan Ewropa sera runışti; taê merduman Asya
sera runışti. Zerri dewletê Rusya da zaf değişik milletan estê (Turkan,
Armeniyan, Ukraynian, Tataran). Dinê Rusya İsewitine/Xrıstiyanine u itıqatê
mılletê Rusya Ortodoxa. Zaf Mısılmani taê Musewi estê. Rusya da Musewi zaf
quwetliya. Zıwanê resmi Ruski ya; feqat şarê Rusan zaf ziwanan qıse kena.

Waxtê SSBC da Iqtısadê Rusya zaf qewetın biyo. Feqat inke/nıka Iqtısadê Rusya
zaf qewetı niya. Zaf eyaletan peyser mendo. Teknolociy Rusya zaf be kaliteli
niya. Endustriy petrol u gas zaf mohima. Cinku, Dewleti Rusya Ewropa da zaf
gasan rotena. Standardê xêyat Rusya da hol niyo. Zaf merdumun şiya Amerika u
Ewropa semed perey.



https://diq.wikipedia.org/wiki/Din

Din, itıqad ya zi eqıdê baweriya insania. Çekuya "din"i İrankiyo Kıhan, Ewısta,
"daena" ra yena; İrankiyo Miyanên, Pehlewi ya ki Partki ra kewta Erebki, reyna
Erebki ra kewta Farski, Tırki u zıwananê binan. Din, raya isbatkerdışi ra nê,
raya bawerkerdışi (inamkerdış) ra şono. Baweriya insani be yew ya zi zêde Homay
ke merdum pê menay heyati ifade keno. Dinê gırdi serê dınya de İsewitiye, İslam,
Budizm, Musewitiye mariyenê. İtıqadê kıtaban ra ğeyri yew zi itıqadê tebiiy
estê. Tayê dinê tebiiyan u kıtaban ra ki kewtê têmiyan u senteze zi vıraşta.

Tewrate, İncil u Qurane dinanê İbrahimi hirê kıtabê firazê. Qurane de Zebure zi
zey yew kıtabo firaz yeno qebulkerdış. No kıtab Dawıdi rê ameyo. Na derheqe de
ayeta Qurane vana: "Dawıdi rê zi ma Zebure dayê cı." (2) Menay Zebure
"sehifa"ya. (3) Labelê her dı dinanê binan de Zebure zey yew kıtabo xoser niamo
qebulkerdış. Zebure yew qısmê Tewrateyo. Tewrate Musay rê ameya u kıtabe
Yehudiyana. İncil İsa rê ameyo u kıtabê Xıristiyanano. Qurane zi Mıhemmedi rê
ameyo u kıtabê Mısılmanano. Nê hirê heme din u kıtabi, ê "semawi"yê, yanê din u
kêtabê Heqiê. Homay yew u tek qebul kenê.

Merdım rey-rey yew kıtab çeng gırangi vêneno, labelê her gırang çiyo de newe
tede vêneno, her gırang yewna netice cı ra veceno. No bıney zi dem u elaqe
(interese) ra gırêdayeyo. Merdımi rê çı ke lazım bo, ey hinya rehet vêneno. Cuwa
ver, wexto ke merdım nê kıtaban bıwano, tayê meseli zaf diqetê cı nêancenê. Hetê
tarix, zıwan, kultur, edebiyat u folklori ra nê kêtabi cı rê zaf balkêş nêbenê.
Tesiro ke nê kıtaban mıletan sero vıraşto hend mıhim nêbi. Merdım ke nê kıtaban
seraser biwano, tayê çiyanê neweyan tede vêneno. Bilxesa Tewrate de. Ğelet ya zi
raşt Tewrate de xeylê melumato tarixi esto. Medan u welatê Medan (Medya) sero zi
xeylê melumat dano.

Bıngeyê nê hirê (ya zi çehar) kıtaban eslê xo Tewrate rayo. Çiyo ke nê kıtaban
dero % 80 tarix, şecere u efsane (mitolociye u hêkate)yê. Efsane u hêkatê ke
Tewrate de vaciyenê pêro be kılmiye İncil u Qurane de zi tekrar benê. Çiyo ke
zêdêri İncil de, İsa mucizan mocneno ra mileti: "İsa nêweşan keno weş, merdan
keno gani, pê yew leteyê nani ra hezarana merdıman keno mırd, kerre ra awıke
veceno u tayê hediseyê tarixi ca gênê. Qurane de zi Mıhemmed mucizan mocneno ra
insani. Qurane de tarixi ra behs benuo, herbê ke o wext biyê tede ca gênê. Bê
ninan şertê İslami, ê imani, ferz u wacibi, prensibê komelki (cematki) u idari u
çiyê wınayêni estê. Ninan ra wet merdım eşkeno vaco ke hem İncil de hem zi
Qurane de % 80 çiyo ke Tewrate de vêreno, tekrar beno. Hetê efsanan, hêkatan,
tarixan, mıntıqan, mıletan, bacar u medeniyetan ra nê kıtabi hema hema zey
yewbinanê, yewbinan kenê temam. Hetta bênatey Tewrat u İncili de hetê itıqadi ra
ferqo pil çıniyo, cuweka ekseriya nê her dı kıtabi zey yew kıtab hesebiyenê.
Labelê bênatey nê kıtaban de zaf ferqi u tezati zi estê; ca-ca tarixi, namey,
hedisey yewbinan nêtepışenê.

Tarixê kıtabanê mıqedesan çehar hezari serran ra vêreno. Nê wexti miyan de nê
kıtaban ra zêdêr kıtabi nêameyê wendış. Kıtabê mıqedesi tarixê merdumiye u
medeniyeti de yew cayo muhım gênê. Tarix de sewbina kıtaban hendê nê kıtaban
itıqad u emelê merduman sero tesir nêkerdo. Nê kıtaban goreyê bawermendan
(inamkerdoğan) insanan rê huzır u seadet ardo, heto bin ra zi biy sebebê herban,
qetliaman u felaketan. Kıtabanê mıqedesan tarixê mıletan de zıwan, kultur,
edebiyat, folklor u heyato komelki (cematki) sero zaf tesir kerdo.



https://diq.wikipedia.org/wiki/Felsefe

Felsefe (Yunankiyo Khan u Newe de φιλοσοφία, philosophía, yew be yew ke çarna a
"kamıline ra hezkerdene, zanayışi sinaene") zey ê hergı ilmê bini qısm u warey
xoyê çi u qısa de sinorê xo çıniyo. Kê şenê ke nia cımusnê: merdum keno ke
fıkr-kerdene be xo raya kritik-rasyonele de çım ra bıviyarno, kontrol kero;
refleksyonê do metodiko ke hetê zerreki (mıhtewa) ra balê xo dano ra cı ke dınya
u est-biyayışo insani temamiye ra terif kero. Her gama ke terımê "felsefey" tede
terif bo ya ki warey (mıntıqa) felsefey ro sinor roniyo, xora qısa (weqatê)
felsefey be xoya.

Delğey rocawaniê (ğerbiê) felsefi seserra 6. İsay ra Raver (İ.R.) ke sıfte kerd,
tarixê ro u heşê Ewropa kert eşt cı. Ê efsaney (mit) ke fıkr u idey xoyê dınya
irrasyonal (raya eqıli ra düri) bi, ververê ney ro felsefe u matematiko antik de
fıkr-kerden u sere-dacnaena merdumaniya ke meylê xo sistematik u ilmi bi, biye
têra. Babet-babet metod u disiplinê dınya ser netice-vetene u ê ilman, seserran
ro düş ra ya ki yanbegi felsefe ra bırriyay a.

Merdum şeno ninan aidê wareyanê felsefeyê zerrey rê bımaro: mentıq (ilmê raşt
têdıma fıkr-kerdene), etik/exlaq (ilmê xuy u heysiyetanê raştan) u metafizik
(ilmê sebebanê biyaenê verênan u ê raştiye/heqiqati); disiplinê temelê bini ki
teoriya şınasnayış u ilmiê, êyê ke imkananê xo-dest-vıstena melumat u diyayışê
newey de umumen ya ki xısusen qeydeyanê melumato newe resaen u diyayışê tek tek
ilmi de lebetiyenê. Felsefey ro u haydariye de, antropologiya felsefiye de ena
taw ra be sıxletiye pers u meselanê interdisiplineranê rocaneyan sero nanê werê.

Meseley estê ke pê phetiyê(yardımê) ilmanê ke zaniyenê, nênê hal-kerdene. Vacime
ke, persê nianêni zey, çı “hewl”o, çı “xırab”o; mena “heqiye-neheqiye” çıka,
Heq/Homa esto, çıniyo; roê merdumi mıreno ya ki nê; ya ki “mena
weşiye/cıwiyayışi çıka”. Sınıfê dê persano bin ki nêşeno qısa (objey) ilman bo.
Biyologiye dınya cındeyan sero tehqiqat vırazena, labelê nêşena qerar cı do,
biyayışê ferdê cındey (weşi) çık u senên bo; organizmê ke cıwiyenê, şenê
bıkışiyê ya nê, ya ki key; ya ki nêşena bırre bıbırrno, weşiya merdumi de senê
heq u wezifey estê. Be yardımê fizik u matematiki ra qanunê yabani (tebieti)
tesbit benê, feqet persê zey ‘yaban thaba gorey qanunê yabani hereket keno?’,
qet ilmê beşar nêkeno cıwab cı do. İlmê hıquqi kewenê ra dıme, tehqiq u tesbit
kenê ke key çiyê şıkiyeno ra qanunan: labelê ê kıtabê dê qanuni zerre de hetê
arzêt u dilegi ra çı tey bıbo, mebo; ena hedê xo ra vêrena. Axıri meselê henêni
estê ke gınenê ra sinorê fıkri, zey persê nianêni: eke na deqa de, raştiya ke
ferd hao vêneno; esta, çıniya? Persanê henênan de modelê terifê ilman têde iflas
kenê. Persê henêni ê felsefeyê.

Fıkr u ide u resmo ke merduman xo u dınya sero vıraşti bi, nia filozofê Yunani
Platoni ki nae ra 2000 serre raver cı ra şık kerdo. Eserê xoyo namdar parabelê
eşkefti de ano ra zıwan ke merdumo sıra ra heta caê şeno xo u heşyarê dormey xo
bo u bışınasno. Eno kes be merdumanê zey xo ra pia eşkeftê de têhet de
ronışteyo, pêro dest u pay gırêdae, heni ke tenya şenê matê dêsê eşkefti bê, êyê
qaytê cı kenê. Adırê roşti dano, oyo ke peyê ê insanan ra qısmê dê eşkeftio düri
thalde de veşeno. Mabênê insanan u adıri de –anci peyê inan de- dêsê esto ke
peyê cı de tore tore çi-miy yenê berden u lewnaene, êyê ke thaldey dêsi ra asenê
u insanê ke matê dêsê eşkeftiê verêniya xo biyê zey siya lewiyaoğe asenê.
Ğırre-ğırr u tınge-tınga thaldey dêsê pey, êyê ke matê dêsê verê xoyê, nae sero
gani verê çımanê inan rê zey qılateyanê siye bıasê. Dınya meluma “raşt”a ke
roşnaiya tici de teberê eşkefti dera, pê nê senaryoy Platon ma rê ferqê cı
mocneno u pê ostaine fineno ra ser, salıx dano ke filozofi çıra raştiye ra, yanê
nezdibiyaena heqiqatê heşyarê cı biyaena insani ra şık u guman kenê.

Felsefe gıneno pers u qısan sero, êyê ke weşiya rocaniye de gama verêne de zaf
tebi asenê: “Tı gani mekışê”, “Demokrasiye şıklanê idarey dewlete ra tewr rında
xoya”, “Heqiqet, eke merdum çım ra şeno raviyarno, dıma ke raşt bıveciyo, oyo”,
“Dınya , awa ke kainat ra asena, awa” ya ki “Fıkri sebestê”. Gama ke fıkrê nia
sabıtê eminê ke heta nıka bêşık qebul biyê, eke şık u guman keweno kar, a saete
felsefe yeno zaene. Yew keso ke cı rê qet çiyê bêşık niyo, raya felsefey
nêvênenê. Şaş u waş cıkewtene, zey domanê qıci şaş-kerdene, dınya ra ya ki xo ra
zerretengiye antene, nê pêro benê ke sıftey fıkr-kerdena felsefiye bê. Platoni
qurdeşanê insanio verên nia formule kerdo: “Şaş-kerdene xuya yew merdumia, oyo
ke raşti kamılin u zanıtene ra hez keno, ze ke nae ra ğeyr sıfteyê dê felsefeyo
bin çıniyo”

Din u itıqadi, cemaetê diniy u vênayışê dınya persanê tipê felsefi rê
babet-babet cıwaban teqdim kenê. Labelê nê itıqadi esas gênê, oyo ke xeylê
insanan rê bes niyo. Eke nê persan sero vındenê, nae rê felsefe pheştia xo
şaneno eqıl u rasyonal, fıkr-kerdena ke her kes şeno çım ra bıviyarno. Felsefe
na het ra zey ilmanê yabani (tebieti) kar keno: dınyawa ke merdum heşyarê cı
beno, xeylê wext tede qayt-kerdena cı kewena raye. Delil-ardena (argumentasyon)
felsefiya ke vêrena, gereke her keso baqıl ra qet ke nê (mena hirae de) mentıqen
areze bo (fehm bo).

“Felsefe” nêşeno umumen terif bo, çıra ke, her keso ke felsefe keno, fıkrê xoyo
xas çiyan ser resneno ra. Na ri ra çıqasi filozofi estê, hama hama hende cıwabê
mumkıni persanê corênan rê estê. Carl Friedrich von Weizsäckeri reyê nia
nıqırnao: “Felsefe, o ilmo ke, kes ke be xo mevırazo,nêşeno sero qal bıkero.”

Ver de tehqiqatê (dıme-kewtena) metodan u prensipan u imkanê ravêrdena heme
qezencê heşyarê cı biyayışi, yew ki ê dêlilan u teoriyan bıngehê ilmi de aidê
wareyanê karê felsefeyê. Çıke sere-dacnaena felsefiye be şık-kerdene ra, berê
yew-yew ilmi eşto u pheşti dawa raver-şiyena cı. Felsefe persanê henênan perseno
ke ilmanê xasan (heta nıka) nêşao cıwab cı dê; persê ke pê sınebnayışan,
mıhasebeyan u tehqiqatê binan be alet u hacetanê heta nıkaênan nêşeno cıwab cı
diyo. Hama meseley u problemê henêni şenê ke istıqametê do newe bıdê tehqiqat.
Be na qeyde ra persê tehqiqatiê newey ki her lızgey ilmi de yenê na raye ser;
axıri felsefe heruna xoya xase ra dot ki iştırakê vıraştena hipotezan keno.

Xeylê kesii iradey xo rê felsefe kenê: seba ke xo u dınyawa ke tederê, rındêri u
hewlêri areze bıkerê; himê kerdışê xo, ê fıkr u idey xoyê dınya xırt cı erzê.
Kamo ke qif ra felsefe keno, dınya der u dormey xo ra persanê kritikan perseno u
xo heni rehet nêdano xapıten u çarnaene. Felsefe potansiyelê xo heni vırazeno ke
hal u weziyetê xo qewm de qurde keno; çıra henio, mena cı çıbawa u şıkl dano
modelanê alternatifan, yew ki waşten u telebê ilman u dinan keno izafi u nısbi.
Hedefê xeylê filozofan, weşiya xoya ke eqıli bıngeh gêna u ae sero be xo qeraran
danê cı, ninan rıka fıkrê xo sero ronê, oyo (sapere aude! Latinki ‘bırese
kamıline!’ )

Ğeyretê kamılina cırm u cihani resaene, gereke xısusanê pratikê heyati kuline de
ray u teminat bıdo eqılê kesi u quwet u qeder cı do, heme çi ke keweno verêniye,
wa inan hetê fıkr u eqıli ra rehet bıkero şunıkê. No ğeyret heto bin ra ki
bıkero ke biyenan u weqatanê dınya ver de eqılê merdumi pay ra, zıxm u sağlem
bımano, heni ke eqılo roşti (entelekt) heqbera her hal u weziyetê heyati de
xoser bêro, pê bışo (bıeşko). Kami rê ke şarê xo ra kamıline layıq diye, o/a pê
kerdenan u vatenanê xo keweno çım ke wayirê xoserinê da henêno.

Ê şıklê cıwiyayışi, qeydey xoyê degırewteno ke zaf veciya ver, bılxassa çağo
antik de kewt kar; hele ke Stoaciyan u Epikurosçiyan u Künikan de. İdealo ke
fıkr-kerdene be kar-ardene ra zey yewbini bê, Künik Diogenesê Sinopi, şıklê
cıwiyayışê xo ney ra ibaret bi ke pê qeydeyê do radikal, thamê her çi gırewtene
ra xo vıstêne düri; pê ney yew ornago ke xeylê raye ameo zıwan, dao be
terefdaran u reqibanê meylê felsefiyê henêni. Yewbiyaena teoriy u pratiki rê
felsefey rocvetışi (şerqi) de ki gıraniye dawa cı.

Diogeneso ke tham u keyf u refo dınyewi ra vaz biyo, be nae mena dawa be fıkrê
xoyo felsefi, nışanê nae ki dano ke karê felsefey rê rehetiy u canare lazıma
(Qısey school, Schule ‘mekteb’ de Yunanki sxolê σχολή ra kewto zıwananê Ewropa,
yanê ‘wexto thal/veng, canare’.)

Giyandayışê karê felsefeyo zêde hetê ra ki salıx-daena fıkr-kerden u
delil-ardene dero, çıra ke hem cihetê metodiki ra, hem ifadey zıwani ra mızakere
u werênayışê disiplinan de, filozofi benê tabiyê teleb u waştenanê gıranan.
Ferqê karê felsefey akademiki u ê felsefe-kerdena rocaniye, hetê prensipi ra
tenya pers u sualan de niyo, zafêr çarçıwe –genel de universıte- u qeydeyanê
xasan dero, qeydeyê ke karê felsefey ver de sinor nanê ro u ney sinor ra finenê
düri. Şıkl u qedeyanê delil u qenaet arden u ê neşriyatê ilmi rê, yew ki
terminologiya nê qısmi sero ameyê werê. Ê filozofê akademiki kar u gurey xo
metodanê cêrênan ra ibareto.

Merdumê tehsilınê felsefi ê binan ra na het ra ferq nêkenê ke zêde wayirê
zanıtena faydedarê. Labelê zêdewext, argumanê rındêr u hewlêriê ke mışawereyê do
felsefi de qal u mewzuyê dê werênayışio beli sero haê ardê be verêniye, ê
tehsilınan dest derê. Ma vacime ke, helma henêne de faydey xo beno, eke yew
mesela aktuela ke sero nanê werê, felsefey 2500 serranê peyênan de senê imkanê
cıwaban dao cı u enê werênayışan nê teklifan sero heta nıka senê raye gırewta.
Kışta nê zaney tarixi de filozofê do tehsilın gani beşar kero, vınderdışê
(pozisyon) ke hetê prensipi ra mudefa benê, mabên de ferq rono, neticeyanê cı
verde ra bızano, yew ki probleman u alozan bışınasno.

Metodê felsefey, mıxtelıf ğeyret u merhemanê mezgi ra ibaretê. “Ğeyret u merhemê
mezgi” yeno mena tedqiqatê meylanê fıkr-kerdene, urf u adetê (tradisyonal)
fıkr-kerdene ya ki ê medreseyanê fıkri. Karê felsefey tım fıkr-kerdeno.
Fıkr-kerdene yena mena delğey, analiz ya ki sistematize-kerdene. Çımê zerrey,
heqiqatê baweriye, yew ki argumanê raya eqıli, nê bıngehê raştiya heyatê merdumê
filozofi de çım ra vêrenê ra, kontrol benê.

Ê felsefe-kerdena ewroêna “profesyonele” esasen 2 şıkl ya ki qısmê xo ferq kenê:
usılo tarixi u sistematik:

Şıklê kari ya ki qısmê xoyo tarixi u sistematik nae de esasen pê her hedefê
tedqiqatê feslefi, kê şenê yewbini ra abırrnê. Xeylê filozofi hama hem tarixi
hem ki sistematik gureyenê. Hurdımêna şıkli ki ena mena de yewbini kenê temam ke
hetê ra meqaleyanê nuskaranê filozofanê namdaran de persanê sistmatikanê
aktuelan rê fıkrê faydedari estê u heto bin ra ki kê ke sistematik hurdi hurdi
sero gureyay, vınderdışê filozofanê klasikan daêna be itına benê zelali. Xerciya
nae ra, bıngehê veciyaena persano tarixi rê, u ao nao terım u teklifê halkerdenê
ke tedawiyê mesela rê vetê, eger nê ardi xo viri u fehm kerdi, tenya o taw xeylê
hal u meselan de persê ewroêni şenê pers bê.

Vatey „felsefe“y Yunankiyo Kıhan (klasik) ra yeno, kelımanê φίλος (philos >
filos) ‘embaz, dost’ u σοφία (sophia > sofia) ‘kamıline, zanetine, hikmete’ ra
yeno pêra. Telefuzê cı Zazaki u zıwananê rocakewtena miyanêne de Erebki falsafa
فلسفة rao. Yew be yew ke çarna a, “kamıline ra hezkerdene” ya ki rehetêri
“zanayışi rê sewda” – çıke mena sophia, tewr sıfte her bera (qabıliyet) ya ki
alımine rê vêrdêne, ê senata dest u tekniki rê ki. Fêlê felsefe kerdene gama
verêne tarizxano Yunan Herodoti de (484-425 İrR) veciyeno meydan (I,30,2), cao
ke zanayış rê veyşaniya merdumê dewletê Atênayıci Solôn (~ 640-559 İrR) ifade
keno. Bawer nêbeno ke Hêrakleiti dewrê xo de vatey felsefey gurenao . De dewrê
antiki der vatêne ke terımê felsefey raver Pütagorasê Samosi veto meydan.
Qıseykerdena Platonist Hêrakleides Pontikosi gore Pütagorasi vato ke, tenya
Heq/Homa wahêrê sophiao, insan tek xorê şeno, bal u meylê xo cı do. Etiya de o
taw ki sophia ameya mena zanayışo metafüzik. Na mesela Hêrakleidesia ke xorê
yanbegi u parçe-parçe wesiqa de arda, tedqiqati çım de be sağlemiye qan nêkena.
Hewna Platoni de terımê zey filozof u felsefe-kerdene zey vatena Hêrakleidesi
qetiyen veciyenê meydan, hele ke diaolgê Platoni Phaidros (278d) (Fedros) de,
cao ke na jüye tesbit bena ke, bal u meylê xo be kamıline (felsefe-kerdene)
daene u wahêrina kamıline axıro peyên tek u teyna xercê Heqia/Homaya.

Felsefe, demey xoyê tarixi de nia terif biyo: bal u meylê xo be xeyr u hewline,
raştıkên u rındekine (Platon) ya ki be kamıline, heqiqet u irfan dayışo (Hobbes,
Locke, Berkeley). Nae gore felsefe keweno ra prensipanê tewr serênan
(Aristotelês) dıme u niyetê cı xo dest vıstena zanayışê raştio (Platon). Oyo
irfan u şınasnaena heme çi-miyan sero dano pêro, cısmê ke nêasenê (Paracelsus),
inan sero ki; o ilmê têde imkan (Wolff) u mutleqio (Fichte, Schelling, Hegel).
Oyo heme ilman ano nızam u inan bestneno pê ra (Kant, mach, Wundt), “ilmê heme
ilman” terif keno (Fechner). Merkezê cı de analiz u sero gureyayış u qeti
tain-kerdena vate u terımana. (Sôkratês, Kant, Herbart). Heto bin ra felsefe, a
senata ke merdum pê merg [merdene] museno (Platon), o musayışê qıymetê
normatifio (Windelband), bal u meylê xo baqılane be zerreweşiye daeno (Epikur,
Shaftesbury) ya ki be fezilet u pêtine (Aristotelês, Stoa) bal u meyl cı daeno.

Nezerê Ewropa de kokê vatey felsefey reseno Yunanıstano antik. Urf u adetê
fıkr-kerdena Asyaê dahezar serrey (felsefey rocakewtene keza) zêde wext
nêvêniyenê ya ki kemi gêriyenê. Vênayışê dınya ki aidê felsefeyê, her ke
mıdefakerê cı hetê dini ra nê, hetê felsefey ra arguman kenê.

Xofehmê (areze-kerdena xo) felsefey, ilm-biyaene de demey tarixi de habire
vuriya. Deva-devê heta dewrê Sôkratês u Platoni, Filozofanê Yunananê verênan kar
u barê xo terê meylê irfanio ke eqılo ey rameno, heni zanıto; nêwaşto ke yew
fıkr u idey dınyao mütik u adet u toreyanê dini xorê heni bıgirê. Hetê ra
fıkr-kerdene be na qeyde xo mütos ra kerdo xoser, heto bin ra ki müti (miti)
bıne ra pêro red nêkerdi. Filozofan zerri ra mütan ra fayde diyêne u ifadey
şairaney gurenaêne ke doktrinanê xo vıla kerê.

Xıristiyanine ke çağê antikê herey de hukım vısti bi ra xo dest, xeylê seserri
felsefe-kerdene tenya bıngehê fıkr u vênayışê dınyaê ê dewri sero mumkıne biye;
nêbiyêne ke fıkrê bıngehê teolociya Xıristiyaniye de bıaloziyo têro. Zey ney
İslam u Cıhudiye (Musewitiye) de ki hudud u penge nê ro. Na ri ra Ewropa
rocawani de xeylê wext resmê felsefey terê „keyna teolociya azebe“ (ancilla
theologicae) hukım kerdêne; yanê ê ilmê dê yardımkerio ke gereko pê delilanê
baqılan pheşti bıdaêne wehyanê Homay/Ellay.

Seserra 13. de, Ewropa rocawani de, be felsefey Aristotelêsi ra werênayışo ke
zêdiyaêne, felsefe pê biyêne xoser, oyo ke sinorê disiplinanê artesi viyarnaêne.
Xeylê filozofan u teologanê zey Albert der Große („Alberto pil”) u Thomas von
Aquin’i kerdêne ke xo ser gırewtena (resepsiyonê) rocakewtena Aristotelêsi de
bımanên u felsefey aristotelesaney be doktrinanê (musayışanê) kilisey Katoliki
ra yew teswirê heqiqatio genel (ê têdine) de pêşanên (biarên têhet). Sentezê da
henêne Thomasi Summa theologica (Lat. “kulliyatê ilahiyati”) de arda ver. Ney ra
serkewte, seserra 12. de ki yew gumanê (pawıtışê) zanayışê tecrubeyo berz kewto
kar, oyo ke peyda-biyayışê fıkrkerdena çağê neweya ilmê feni u metodê be
cerrebnayışan rê bi bi şertê veri.

Renesansi ra nat her ke şi, sinorê ke ilahiyati cı rê nay biy ro, felsefe inan
ra vêrd ra. Filozofi êndi peyser nêvınderdi, vênayış u fıkri mudefa kerdi, êyê
ke be musayışanê kilisey ya ki qeder be ê Xıristiyanine, caran yew nêbiyêne.
Çağanê renenansi-humanizmi u roşti-biyayışi ra dıme felsefey heta roca ewroêne
din de be lom u kıbar na werê, mabên de sinor na ro u zêdewext ki xo ey ra cor
gırewt. Labelê xeylê filozofi ki est biy ke, qedrê do gıran daêne cı, wa caê
vênayışanê xo be ê qenaetanê xoyê dini ra be temamiye têkewên, yew bên.

Disiplino akademiko modern – felsefe, na sebet ra waştena heqa xo raşt vêneno ke
metodê felsefiy wareyanê ilm u pratikiê binan rê ki dest danê. Nae ra qeder ki
filozofan çım de mızakerey mewzuyanê êtikan (exlaqiyan) u ê persanê temelan xas
warey inano. Ê univesıteyan na zeman de, xofehmê xo de na rêça xo esta ke
disiplinanê felsefiyanê urfiyan, zey mentıq u êtik u teoriya irfani u teoriya
ilmi u tarixê felsefey, çarçüwey terbiyetê mıalıman de salıx ro cı dên. Be na
qeyde werênayışê feslefey universıteyan de ca gêno – zêdewext tenya dersa dini
ra nê, ilmanê sosyali ra, edebiyat u senate ra cia; leteo vêşi, felsefeo teorik
biyae be gıraniya teoriya ilmi, ê analizê qıseykerdene u ê mentıqi tedero. Ancia
ki “disiplino akademik felsefe” de tım arzêto gıran esto ke mızakereyanê na
zemaniê akerdeyan de iştırak bıkero u fıkr u caê xo vaco, vacime ke persanê
êtikan rê gurenayışê tekniki, ekolociye (ilmê der u dormey), genetik, problemanê
tıbi sero ya ki felsefey kulturan miyan (interkulturel) sero.

Feqet felsefey univsıtey ra dot, enstitüyan ra teber ki daima fıkrkerê xoseri ki
est biy. Roştkerdoğanê zey Voltaire, Rousseau u Dideroti rê (teşwiqkerê
ensiklopediye be hedefê roşti-kerdene pê zanayış) Fransa de ke philosophes
(‘filozofi’) vat, nêvat, rêça Montaigne de, pê nê qesey, genel de nuskarê alımi
ki fehm biyêne; inanê ke mewzuyanê populeran, yanê elaqa têdinana resmiye sero
fıkrê xo vatêne – na qeyde ra ki ‘alımê xeylê çi’ zey Goethe u Schilleri.
Fıkrkerê zey Adam Smith, Abraham Lincoln, Jean Paul, Friedrich Nietzsche, Emile
Zola, Leo Tolstoj, Karl Marx, Sigmund Freud ya ki Søren Kierkegaardi nae de yew
bi ke pêro pia gırêdaey yew universıtey nêbiy u felsefey mektebio akademik
nêvıraştêne. Anci ki alem de hetê inan ra xeylê teşwiqê felsefiyê ke itıbar
diyêne, veciyaêne meydan u inan lınganê xo ser de tarixê felsefey terif kerd u
dekerna – merdum şeno ninan be fıkrkeranê nê çağiê xeylê wendeyan ra têver şano,
zey Paul Watzlawick, Umberto Eco ya ki Peter Sloterdijk.



https://diq.wikipedia.org/wiki/Brezilya

Brezilya mıntıqa ra verocê (cenubê) qıta Amerika dera. Zımey (Şımalê) Brezilya
de Surinam, Bolivya, Guyana u Venezuela; veroc (cenub) de Uruguay; rocawan
(ğerb) de Kolombiya, Arcantin, Peru u Paraguay; rocakewtene (rocvetış, şerq) de
Okyanuso Atlantik estê. Paytextê xo suka Brazila. Brezilya eyaletan ra yena pêra
(mıteşekkıla); 27 eyaletê xo estê. Brezilya ezaya Mıletê Yewbiyayeyia.

Verê işğalê dewleta Portekizi ra, eşirê Postesuran (Qızılderili) Brezilya dı
ronişte biyê. Wextê seserra 15ine de Portekizıcan Brezilya işğal kerda. Semedê
zernan u qehwa zaf merdumê mılteciy şiyê Brezilya. Bênatey seserranê 15 u 18ine
de Brezilya koloniya/mıstemera Portekizi biya. Serra 1822ine de Brezilya xo
reyna ra, xoser ilan kerd. Ewro sistemê idarey xo demokrasiya, labelê eskeran
Brezilya de zaf darbey kerdi.

Nıfusê Brezilya 186 milyono. Zaf mıxtelıf mılleti tede cıwiyenê. Şarê Ewropa
(Portekizıci, İspanyoli, İtalyani, Almani u Fransızi), Afrika (Angola, Togo u
Nicerya) u Asya tey zafê. Dinê Brezilya Xrıstiyanina u mezhebê mılletê Brezilya
ki Katoliko. Taê Musewiy u Mısılmani ki estê. Zıwano xoyo resmi Portekizkiyo.
Taê ki İspanyolki qısey kenê. Semedê koloniya/mıstemera-biyaena Portekizi ra
zagonê Portekizıcan biyo zagonê Brezilya.

Ekonomiyê Brezilya nê zaf qewetıno, nê zaf ki xırabıno. Zaf mıntıqê Brezilya
peyser mendê, labelê zaf mıntıqey ki raver şiyê. Endustriya meden u ziraeti zaf
gırda.

İklimê dewleta Brezilya tropiko u hewaê xo zaf germıno. Bırrê Şile zerrey
Brezilya de caê xo gênê. Hama sahılê xoyê reğbetkari estê; sahılê Rio de
Janeiroy dınya de meşhuro. Awıka Okyanusi Rio de Janeiro de zelal u paka. Her
serre seba sahıl u karnevali xeylê merdumê Amerikanıci u Ewropayıci şonê Rio de
Janeiro.Suka Sao Pauloy zaf raver şiya. Tede banê xeylê berzi estê. Sao Paulo
bacarê dewizio, paytextê borsao u merkezê iqtısadê Brezilyao. Rio de Janeiro
merkezê xeceliyayış u karnevalio.



https://diq.wikipedia.org/wiki/%C4%B0spanyolki

İspanyolki (be İspanyolki: Español) yew zıwano ke İspanya de u Amerikay Latini
de qal beno, cı rê vaciyeno. İspanyolki jü zuano Latinkiyo, zıwanê do Romankiyo
u zuanê İspanyolano. İspanyolki cihan de zuano hirıno (3.) ke xeylê qal beno.
550 milyoni ra vêşi merdımi no zıwan ra qal keni, zıwano gırdo. İspanyolki cihan
ser de İspanya, Kuba, Arcantin, Bolivya, Kolombiya, Kosta Rika, Şili, Ekvador,
Guatemala, Honduras, Meksika, Nikaragua, Panama, Paraguay, Peru, Porto Riko,
Cumhuriyetê Dominiki , El Salvador, Uruguay u Venezuela de zıwano resmiyo.[1]

Rımstımi nê zoni Latinkiyo u zey Portekizki, Fransızki, Rumenki İspanyolki zi
Latinki ra yeno. DAY de zuano resmi çıniyo ama zuani İspanyolki dıma İngılızki
ra zuano dıyıno (2.) ke DAYi ser de teref 45 (çewres u ponc) milyon merdımi ra
qal beno.

Namey zıwanê İspanyolki ca be ca vıriyeno, her ca de hem niyo. İspanya, Meksika,
DAY u Venezuela de İspanyolki ri español vaciyeno; Arcantin, Şili, Bolivya,
Peru, Paraguay de castellano vaciyeno. Her dı nami zi vaciyeni.

İspanyolki yew zuanê do Latinkiyo u Portekizki rê zaf nezdiyo. Merdımo/Merdıma
ke İspanyolki zano/zana, o/a şeno/şena Portekizki areze kero/kera u hem zeman de
şeno/şena İtalyanki u Fransızki kem araze kero/kera. Vatış de İspanyolki u
Portekiki miyan de ferq esto. A ri ra nuşteo ke pê Portekizki ra nusiyao, yew
İspanyol/İspanyole şeno/şena bınuso/bınusa u areze kero/kera, emma çı wext
İspanyolki qal beno, arezekerdış deha zor beno. Amerika Latini de taê mıntıqan
de İspanyolki u Portekizki pêro pia qal beni.

Zıwanê İspanyolki de zey zıwanê Latinkiê bini u zuanê ma Zazaki neril (masculin)
esto u mayki (femenin) zi esta. Qandê ceniy vatene la vaciyena, qandê mêrdi
vatene el vaciyeno. Pêro de vateo ke a ra peyni vınêno, vateya nerila u vateo ke
ora peyni vınêno, vateo nerilo. Zuanê İsanyolki de zey zuanê ma Zazaki
perskerdış de izafet çıniyo, a ri ra unlemo ters esto (¿) u çı wext ten/tene
pers keno/kena, zey zuanê ma Zazaki pê vurğu waneno/wanena;



https://diq.wikipedia.org/wiki/Yunan%C4%B1stan

Yunanıstan yew dewleta. Cumhuriyetê Yunanıstani (Yunanki: Ελληνική Δημοκρατία,
Eliniki Dimokratia) ya na zi Yunanıstan (Ελλάδα, Elada, tarix dı Ελλάς, Ellas
vaneno.

Cayê xo verocê (cenubê) rocvetışê Ewropa dero. Zımey (Şımalê) Yunanıstani de
Bulgarıstan u Makedonya, veroc (cenub) de Deryayo Sıpê (Deryayo Miyanên),
rocawan (ğerb) de Deryayo Adriyatik, Arnawudiye, rocvetış (şerq) de Deryayê Egey
u Tırkiya estê. Paytextê Yunanıstani Atênayo.

Yunanıstan ezayê NATO, Yewiya Ewropa u Mıletê Yewbiyayeyiyo. Yunanıstan de adeyê
qıci zafê. Bacaro ke derya ra 80 km ra zêdı duri bo, çıniyo. Girit, Midil, Sakız
adeyê pilê.

Tarixê Yunanıstani zaf dewletiyo. Medeniyetê Yunanki ra zaf filozofi,
matematikeri, senatkari, nuskari veciyay. Olimpiyat, demokrasiye, drama u
komediye Yunanıstan ra dınya sera biyê vıla. İmperatoriya Bizansi Yunanıcan na
ro. Bizansi Balkan, Anatoliye, Suriya, Fılıstin u Mısıri sero hıkum kerdo. Feqet
İmperatoriya Usmanıcan Bizans işğal kerdo. Serra 1453'i de Usmanıcan Estamol
gırewto. İmperatoriya Usmanıcan Yunanıstani sero 400 serre hıkum kerdo. Serra
1821'i de Yunanıstani xo reyna ra, xoser ilan kerd. Tarix ra nat bênatey
dewletanê Yunanıstani u Tırkiya hewl niyo.

Nıfusê xo 12 milyono. Şarê Tırkan, Arnawutan u ê binan ra zi Yunanıstan de
cıwiyenê. Dinê Yunanıstani İsewitino/Xrıstiyanino (mezhebê mıletê Yunanki
Ortodokso). Tayê Mısılman u Musewiy zi estê. Zıwano resmi Yunankiyo. Nuskar u
wendoğê xo zafê.

İqtısadê Yunanıstani zaf qewetın niyo. Şarê Yunanıstani turizm ra debare (idare)
keno, feqet standardê heyati xırabın niyo. Yewina Ewropa zi destekê maddi dana
cı.



https://diq.wikipedia.org/wiki/Google

Google Inc. hem namey yew motorê cıgeyrayışi u hem ki namey şirketê raverberdoğê
ni motorê cıgeyrayışiyo.

Dı wendekarê ke namey xo Larry Page u Sergey Brin'o ke Universıtey Standfordi de
doktora kenê, roca 7ê Payiza Wertêna 1998 de ebe 25 milyon dolar sermaye ra
Google'i nanê ro.

Dinya de 10.000 gureker u emegdarê Google'i estê, ofisê merkezi Kaliforniya dero
u cı rê GooglePlex vaciyeno. Barebırayê sermayey şirketi, Kleiner Perkins
Caufield & Byers u Sequoia Capital ki genê zerrey xo. Şirket zobina ki, seba
firmayanê "zerrek venıtoğan" tayê xızmetanê web-cıgeyrayışi keno. Qıymetê piyasa
ê Google'i peyê 2007i ra gore 219 milyar dolarê Amerikaniyo. No reqem mocneno ke
Google borsaanê Amerika de şirketo tewr gırdo 5ino. Peyê serra 2005i de ki
qıymetê xo 114 milyar dolar bi.

Larry Page u Sergey Brin sıfte seba gurenayışê tezi, yew motorê cıgeyrayışiyo ke
namey xo BackRub bi, ey sero guriyay. İno waşt ke informasyonê zerrey interneti
kategori bıkerê u çiyo ke internet dero dıha asan/rehet bêro vênayiş. Seba nae
raverberdışê yew teknolociyê newey sero guriyay. No teknolociyo newe, motoranê
klasikan ra gore yew metodê pratiki ra guriyêne. Na semed ra namey xo yew
periyodê kılmeki de nas bi, bi namdar. Google sıfte adresa google.stanford.edu
de kewt faaliyet, u diskê terabyte'ê ke seba istifkerdene bêrê gurenayış, yurt
de oda Larry de nêne ro. Badena seba ke ino waşt na proje ticaret de pere
bıkero, geyrayi muteşebbisan.

Ronaoğê Yahoo'y David Filo'y de kewnê irtıbat. David, ino rê vano ke projeya xo
raver berê u eke proje biyê hewl xo rê mıştêri cıgeyrê. Ni dı wendekari borzal
(fikr) kenê ke nêşenê elaqayê firmayanê gırdan boncê xo ser, qerar danê xoser
hereket kenê. Seba merkezê databanki bankaan ra kredi oncenê, labelê na rey ki
semedê kartanê kredi ra serey xo kewno tenge.

Hurendia teyna cıgeyrayişê etiket u çekuya kilıte ya zi teknolociyê cıgeyrayişio
meta de, prensibê guriyayişê Google'io tewr/en muhim, pheştia xo teknolociyê
PageRank™ ra gırewtişo.

PageRank, yew denklemo ke "500 milyon parametre u 2 milyar teriman ra yêno
pêra", ni denklemi rê cewap vêneno u gorey ni cewabi pelanê interneti hetê
muhimiye ra hesebneno u keno rêze (sıre) u çı ke yeno cıgeyrayış ano ekran.

Çekuya google, çekuya "googol" ra yeno. Çekuya googol, matematik de yew terimo
ke amorê 10100 ifade keno. No terim hetê werezayê matematikkarê Amerikanıci
Edward Kasner'i <<Milton Sorotta>> ra ameyo pedakerdiş.



https://diq.wikipedia.org/wiki/Seks

Seks be namê kılmi ra bestiyayışo cınsiyo ke ganiyan miyan de beno, cı rê
vaciyeno.[4][5] Penisê (kırê, xırê) neriy kewno (kuno) zerrê vacinaya (kıse)
mayki/neriyo bin ya zi kewno (kuno) anusê (qıne) bini, cı rê seks vaciyeno. Seks
(nayış) be neril u mayki (camêrd-cêniye), neri u neril (camêrd-camêrd) u mayki u
mayki (cêniye-cêniye) miyan de şeno bıbo.

Ganiyi pêro de cıresayış, neslê xo ramıtışi rê ya zi semedê zewk hesnayışi rê
seks kenê. Miyandê vacina (kıse) ya zi anus (qıne) de be hereketê penisiê
aver-peyi ra her dı ganiyi zi seks kenê, penis beno ecakulate u sekskerdış beno
temam, peyniye vêneno. Ganiyi yewbinan heta orgazm u ejekulasyon ra heşdar
(ikaz) kenê. Heme ganiyan miyan de teyna, merdumi, masê Yunusi u meymunê
bonoboyi zewk gırewtene rê yewbinan miyan de seks kenê. Semedê (seba, qandê)
weşiya xo vêşikerdene (zêdekerdene), seksi ra ver lewnayışo verên beno. Lewnayış
de partneri fek, çene, vıle yewbinani ra lewnenê. Seks semedê qıcanê neweyan
gırewtene, nesılê xo vêşikerdene ra aktiviteya verêna.



https://diq.wikipedia.org/wiki/Kanada

Kanada yew dewleta. Cayê xo mıntıqa ra zımey qıta Amerika dero. Zımey Kanada de
Okyanuso Arktik, veroc (cenub) de Dewletê Amerikayê Yewbiyayey, rocawan (ğerb)
de Okyanuso Gırd, rocvetış, (şerq) de Okyanuso Atlantik u Welato Kewe
(Greenland) estê. Paytextê Kanada Ottowayo. Kanada eyaletan ra yena pêra
(mıteşekkıla) u 13 eyaletê xo estê. Kanada ezaya NATO, Mılliyetanê Yewbiyayiyan
(UN), NAFTA u G8iya.

İşğalê şaranê Ewropayıcan ra ver, eşirê Postesuran (Indians) Kanada sero
cıwayêyi bi; nê wahêrê ê erdi bi. Wextê esrê 15'i de mılletanê Ewropa qıta
Amerika işğal kerde. Eskeranê Ewropa hem Dewletê Amerikayê Yewbiyayey hem Kanada
de zaf postesuri kışti, be guman 11 milyon merdumi tertele ra merdê. Verin de
Kanada koloniya/mıstemera Britanya biye. Labelê Kanada xoseriya temame nêgırewt.
Nıka Kanada gırêdayiya qralina Britanyawa. Cengê Dınyayê I. u II. de dewleta
Kanada bêhet mende.

Bacara Torontoy zaf raver şiya. Tede banê xeylê berzi estê. Toronto bacarê
borsayo, merkezê iqtısadê Kanadayo.

Nıfusê Kanada 32,5 milyono. Zaf mılletan ra insani estê: İngılızi (%19,2),
Frenki (%15,7), İskoçi (%14), İrlandıci (%12,9), Elmani (%9,0), İtalyani (%4,3),
Çinıci (%3,5) u Postesuri (%3,4). Dinê Kanada İsewitina u mezhebê mıletê Kanada
Katoliko. Labelê dino resmi çıniyo. Tayê Mısılmani, Musewiy zi estê. Zıwano
resmi İngılızki u Frenkiyo.

İqtısadê Kanada zaf gırdo. Endustriya koli u petroli zaf mıhima. Herunda
standardê heyati berza. Labelê Kanada iqtısad u kulturê Dewletê Amerikayê
Yewbiyayey ra zaf tesir biya.



https://diq.wikipedia.org/wiki/Japonya

Japonya yew dewleta u cayê xo mıntıqa ra rocvetışê (şerqê) Asya dero. Japonya
3.000 (hirê hezari) ra zêde adeyan ra yena pêra (mıteşekkıla). Hokkaido, Honşu,
Şikoku u Kyuşu adeyê pilê. Rocawanê (ğerbê) Japonya de Çin, Korya Zımey, Korya
Veroci u dormey xo de Okyanuso Pasifik estê. Paytextê Japonya Tokyowo. Japonya
ezaya Mılliyetanê Yewbiyayiyan u G8iya. Sistemê siyasetê xo monarşiya qanuniyo,
feqet yew serwezir hukım keno. Labelê sistemê iqtısadi kapitalizmo. İqtısadê
Japonya zaf quwetıno u dınya de ê dıyino.

Namey dewlete be işaretê 日 (wendış ni, mena „roc“ ya zi „roce“ de) u 本i (wendış
hon, mena „çıme“, „kok“ ya zi „destpêkerdış“i de) ra yeno pêra. Seba ke Japonya
be leqema „dıwela veciyayışê tici“ zi şınasiyena. No nameo pêrabeste şeno hem
zey Nipponi (にっぽん) hem zi Nihon (にほん) bêro werdene. Cokao ke zıwano resmi de,
serê peran u pulanê Japonya de, yewna zi organizasyonanê beynelmıleli de
„Nippon“ gureniyeno. Zıwano rocane u qıseykerdışi de zi zêdêr „Nihon“ vêreno.

Verê seserra 20i de Japonya quwetıne nêbiye. Feqet newedariya (dêmdariya)
endustriye dıma zaf biye quwetıne. Japonya Cengê Dınya Yewine ra ğalıb veciye u
hukım kerd rocvetışê Asya. Wextê Cengê Dınya Dıyine de Japonya biye zaf quwetıne
u dewletê zey Çin, Filipin, Korya, İndonezya u Malêzya işğal kerdi. Feqet
Dewletê Amerikayê Yewbiyayey bombaya atomi eşte Japonya ser u Japonya Cengê
Dınya dıyine kerd vini.

Bacarê Tokyoy zaf raver şiyo, tede bina u banê xeylê berzi estê. Tokyo bacarê
dewizio, paytextê borsao, merkezê iqtısadê Japonya u Asyao. Japonya de xeylê
şırketê teknolociye u iqtısadi estê.

Nıfusê şarê Japonya 127 milyono. Mıxtelıf mılleti tede estê; Çinıci, Koreyıci,
Taiwanıci. Feqet nıfusê Japonya her serre beno şenık. Gorey vatena merdumê ilmê
cemaeti, serra 2100y de nıfusê Japonya beno 60 milyon. Dinê Japonya Şintoizm u
Budaizmo. Zıwanê resmi Japonkiyo.

İqtısadê Japonya zaf gırdo, dınya de ê dıyino. Endustriya teknolociye u
komputeri zaf be qalitewa. Japonya xeylê wesıtan (otomobilan) vecena.
Mitsubishi, Toyota u Honda firmeyê Japonyaê. İdxalatê (eksportê) Japonya zafo u
idxalatê Japonya zaf biyo dewlemend.



https://diq.wikipedia.org/wiki/%C4%B0srail

İsrail (be İbranki: יִשְרָאֵל Yisra'el; be Erebki: إسرائيل Isrā'īl) yew dewleta
qıta Asyao. Caê xo rocawanê (ğerbê) qıta Asya dero. Dormey ra Lubnan, Urdun,
Suriya, Mısır u Deryao Sıpê estê. Paytextê İsrail Urşelimo. Nıfusê xo 8,051,200.
Zıwanê xoyo resmi İbrankiyo. Sistemê idarey demokrasiya parlamentera. Dewleta
İsraili erdê Fılıstini sero niya ro u serra 1948ine de ki xo, xoser ilan kerdo.

Namê İsraili, Tewrate ra yeno. Key Yequb pê keyey xo ra goç keni, Homa ju melek
keno merdum u rışeno/şaweno Yequbi sero. Yequb dano pêro meleki u melek areze
keno ki o nêşeno bıdo pêro Yequbi ro. Yequb melegi rê vano ki dua ke mı u melek
hem keno dua u hem zi Yequbi keno bımbarek u ey rê namê İsraili dano. Namê
İsraili yeno arezey ra Teno ke dano pêro Homa ro/Teno ke verba Homay vındeno.
Namê Yequbi vureno u beno İsrail. Lac u waê Yequbi, dıma heme inan rê Lacê
İsraili vaciyeno.

Zuanê İsraili Cıhudkiyo, Cıhudki zıwano resmiyo. Cıhudki ra vêşi Arebki zi
zıwano resmiyo ema caê Cıhudki deha herao u deha beno qebul. %92ê şarê İsraili
sukan de cıwiyeni u bini dewan derê.

İsrail Rocvetışê Miyani de ca gêno. Cayê xo verocê rocvetışê Deryao Miyanêne
dero. Zımey cı de Lubnan, rocvetışê cı de Urdun, zımey rocvetışê cı de Suriya,
verocê cı de Sina u Deryao Sur estê. Verocê İsrali, Çolê Necefi ra yeno pêro.
Zımey cı de Hendeğê Şeriay esto. Rocvetışê veroci de tayê koyê qıteki estê ema ê
zaf berz niyê. Hetê Deryayê Miyani de deşti estê.



https://diq.wikipedia.org/wiki/Libya

Libya mıntıqa ra zımey qıtay Afrika dera. Zımey Libya de Deryayo Sıpê, (Deryayo
Miyanên); veroc de Nicer u Çad; rocvetış de Mısır u Sudan; rocawan de Tunıs u
Cezayir estê. Paytextê Libya Tripoliyo. Libya ezay Mıletê Yewbiyayey u Yewiya
Erebia.

Serra 1969ıne ra nat Mıemmer Qeddafi liderê Libya bi. Serra 2011 dı şarê Libya
Mıemer Qedafi ardo cêr, eskeran nezdiyê Sirta dı o tepışto u kerdo linç, kışto.
O taw ra nat Libya dı cumhuriyet ameyo pêhesnayış.

Erdê Libya zaf işğali diy. Verênde ra Berberi ronıştey bi. Feqet bênatey
seseranê 200-800 ra İmperatoriya Roma u İmperatoriya Bizansi erde Libya işğal
kerd. Seserra 8. de Erebanê Emewiyan hıkum kerd u Berberan pêro İslamiyet qebul
kerd. Seserra 15. de İmperatoriya Usmanıcan Libya işğal kerde. Bênatey seserranê
15.-19. de Libya gırêdiye be İmperatoriya Usmanıcan ra. Feqet Libya otonom biye.

Serra 1911ıne de İtalya Libya işğal kerde u Libya biye koloniya/mıstemera
İtalya. Eskerê İtalya zaf terteley u dızdiya erdê şarê Libya kerdi. Bênateyê
serranê 1954-1962 şarê Libya eskerê İtalya u Ewropa fetelna. Serra 1951ıne de
Libya xoseriya xo gırewte.

İklımê Libya vıriyeno. Zımeyê Libya de iklım weşo. Mıntıqa ra Deryayê Sıpêy
(Deryayo Miyanên) de hewa zaf honıko. Feqet verocê Libya zaf germıno; tici zaf
erzena. Verocê Libya çolan ra vıraziyayo.

Sûka Tripoli merkezê iqtısad u siyasetê Libyaya. Banê tarixki zafê. Tripoli zaf
cêngi diyê.

Nıfusê Libya 5,1 milyono. % 90 (se ra neway) şarê cı zımeyê Libya de
ronıştiyayo. % 99 (se ra neway u new) şarê Libra Ereb u Berberan rayo. % 99 şarê
Libya Mısılmano. Merdumê ğeribi senıkê. Zıwano resmi Erebkiyo; feqet tayê
merdumi Berberki qısey kenê. Nuskar u wendoğê xo zaf niyê.

İqtısadê Libya qewetın niyo. Endustriya petrol u qazi zaf muhıma. Standardê
heyati hewl niyo. Seba ke Libya destek da era teror. No ri ra dewletanê Ewropa u
Dewletanê Amerikayê Yewbiyayeyan ambargo nayo ro. Serra 1989ıne de DAY roketi
şawıti u Libya kerde xırabe. Ambargoy iqtısadê Libya rê zaf zerar da.



https://diq.wikipedia.org/wiki/Estamol

Estamol (Astamol, Ostomol, Estemol, İstambol; be Tırki: İstanbul, Latinki:
Constantinopolis/Byzantium, Yunanki Κωνσταντινούπολης Kônstantinúpolis/Βυζάντιον
Byzantion) yew bacarê Tırkiyao. Namey xo heni aseno ke Yunanki (fekê Dorki) eis
tàn pólin εἰς τὰν πόλιν (be bacar, Trk. şehire, İng. to the city) ra yeno.
Estamol mıntıqa ra zımey rocawanê (ğerbê Tırkiya dero. Estamol qıtanê Ewropa
(Trakya) u Asya (Anatoliye) serowo.

Estanboli rê verênan babet babet namey nayê pa. Nê nameyan ra Byzantion, Augusta
Antonina, Nova Roma, Konstantinopolis u Konstantiniyyeyo.

Nıka Estamol merkezê Ekonomi u kulturê Tırkiyao. Estamol ra zaf fabrikê wesaitan
(erebe) u elektronik u çhekan, ê çimento u tekstili (kurasi) estê. Universıtey
Boğaziçi (Boğaziçi Üniversitesi) bacarê Estamoli dero. Hirê taxımê futboli estê:
Galatasaray, Beşiktaş JK u Fenerbahçe.

Estamol bacarê do khano. Wextê İmperatoriya Roma biyo xırabe u Estamol biyo
paytextê İmperatoriya Bizansi. Wextê İmperatoriya Bizansi de Estamol biyo mekezê
Yunananê Xristiyananê Ortodoksan. Merdumê Bizansıci xeylê kilisey vıraştê. Aya
Sofya kiliseo tewr (en) gırd bi. Serra 1453ine ra dıme İmperatoriya Usmanıcan
Estamol gırewt. Wextê İmperatoriya Usmanıcan de Estamol bi merkezê İslami. Ewro
Estamol biyo merkezê iqtısad u kulturê Tırkiya.



https://diq.wikipedia.org/wiki/Berlin

Berlin yew bacarê Almanyao u mıntıqa ra rocvetışê (şerqê) Almanya dero.
Yewbiyayışê Almanya Federale u Cumhuriyetê Almanyayo Demokratik ra dıme Berlin
serra 1990ıne de bi paytextê Almanya. Berlin bacarê Almanyao tewr gırdo.

Berlin bacarê do khano u seserra 12ine de niyao ro. Verênde serra 1701ıne de bi
paytextê Brandenburgi. Serranê 1701 u 1871e miyan de Berlin paytextê Qralina
Prusya biyo. Raveri ra serra 1871e de Berlin paytextê Almanyayo. Wextê dêmdayışê
endustriyede Berlin zaf biyo gırd u biyo merkezê transport u iqtısadi. Serra
1936i de kayê Olimpiya Berlin de biyê.

Wextê Herbê Dınyayê Dıyıne Berlin biyo xırabe. Serra 1945i de Berlin bi dı
letey. O ra dıme mıntıqa rocawanê (ğerbê) Berlini be terefê Qraliya Yewbiyayiye,
Amerika u Fransa ra pia idare bi. Mıntıqa rocvetışê (şerqê) Berlini ki terefê
Rusya ra idare bi. Serra 1949i de hetê rocvetışê (şerqê) Berlini bi paytextê
Cumhuriyetê Almanya Demokratike. Serra 1961e de Berlin miyan de seraser yew dês
vıraziya. Labelê serra 1989i de no dês ancia rıziya u dı heti biy yew, amey
pêser.

Ewro nıfusê Berlini 3.3 milyono; labelê nıfusê metroy 4.2 milyono. Zaf mıxtelıf
mılleti tede cıwiyenê: şarê Polonan, Zazayan u Tırkan tede zafo. Nıfusê şare
Tırkiya 117,624o.

İklimê Berlini honıko; sıliye zaf varena. Seba awıka germıne (Gulf Stream),
hewaê Berlini zaf serdın niyo. Erdê Berlini her daim kheweo (kıhoyo).

Nıka Berlin bacarê da moderno. Banê xeylê berzi u bınaê ke hetê mımarine ra
mıkemmel vıraziyaê tede estê. Ewro Berlin merkezê huner, zagon, siyaset u
turizmio. Sektorê dewlete zaf gırdo. Merkezê Deutsche Welle u Der Tagesspiegeli
Berlin de ronaeyo.



https://diq.wikipedia.org/wiki/%C4%B0swec

İswec mıntıqa ra zımey Ewropa dero. Veroc (cenub) de Danimarka; rocawan (ğerb)
de Norwec; rocakewtene (rocvetış, şerq) de Finlanda u Deryaê Baltiki estê.
Paytextê İsweci Stockholmo. İswec ezaê Yewiya Ewropa u Mıletê Yewbiyayeyio.

Wextê seserra 8. 9. u 10.ine de İswec, Danimarka u Norwec pêro pia Wiking biy.
Wikingan qıta Ewropa feth kerde. Serra 965, şarê İsweci İsewitine/Xrıstiyanine
qebul kerde. Wextê Cengê Dınyaê I. u II.ine de dewleta İsweci bêteref biye.

İklimê İsweci zafêr serdıno. Labelê sebeta Gulf Streami (awa honıke) ra hewaê
İsweci hande ki serdın nêbeno.

Sûka Stockholmi zaf raver şiya. Hem merkezê iqtısadi, hem ki merkezê siyasetê
İswecia.

Nıfusê İsweci 9 milyono. İsweç de zey İraqıc, İranıc u Fılıstinan mıxtelıf
ilticakerdoği estê. Dinê İsweci İsewitine/Xrıstiyaninea. Labelê taê Mısılman u
Musewiy ki estê. Zıwano resmi İsweckiyo.

Iqtısadê İsweci zaf qewetıno. Standardê heyati hewlo. Zaf karkeri ezayê sendiqaê
(75%). Semedê referendumê 2000i şarê İsweci pereyê Ewroy qebul nêkerdi. Sistemê
iqtısadê İsweci sosyalisto; sistemê weşiye u perwerdey zaf be qaliteo. Nisbetê
nuştoğ u wendoğan 100%o.



https://diq.wikipedia.org/wiki/%C4%B0ng%C4%B1ltere

İngıltere (zıwanê xo de namê cı: England) oyo kê namê dewletio ke miyanê Qraliya
Yewbiyayiye de ca gêno.[1] İngıltere mıntıqa ra verocê rocvetışê Qraliya
Yewbiyayiye dero. Şarê İngıltere rê İngılız vaciyeno.[2] Namê Englandi, şarê
Cermeniê ke seserra 5. de be Saksonan ra adey Britanya istıle kerdo, Anglusan ra
(İngılızki: Angle) çımey xo gêno. Nameo ke zey Angleland (Diyarê Anglusi)
vaciyao, be averşiyayışê zemani ra halê cıyo ewroyêni gırewto. Namê İngıltere,
zıwanê İtalyanki İnglaterra u Fransızki Angleterre ra kewto zıwanê Zazaki ra.
Terra; yeno arezey ra har, erd, eraziy.

Coğrafya İngıltere, hirê de dıyê adeyê Britanyay ser de ronışto. Zımey cı de
İskoçya esto, rocawanê cı de zi Galler esto. Rocvetış ra be Tunelê Manşi ra
gırey dano Fransa. No tunel bınê Deryaê Manşi de maneno u tunelo dê gırdo.
İklımê İngıltere zaf mıxtelifo. Ema pêro nermo, germ ya zi serd nêbeno.[3] Awe
esta ke namê cı Gulf Streamo, dormey İngıltere ra ravêrena u heway İngılere kena
nerm. İngıltere pêro zaf nızmo, cayê berzi zaf çıniyê. Cayo en berz, be 978
metrey koyê Scafell Pikeo. Rocvetışê cı de zi cayê milın esto. Londra, İngıltere
de suka en gırda. Dıma Londra, Manchester, Birmingham, Leeds, Liverpool,
Newcastle, Sheffield, Bristol, Coventry, Leicester, Nottingham u Hull yenê.

Tarixê İngıltere zaf kıhan niyo ama verê İsay seserra yewıne de İngıltere ser de
şarê Kelti ronıştêne. Keyê ke Roma istıle kerdo İngıltere, uca rê namê Britania
dayo. İngıltere bınê hakimiyetê Roma de çehar seserri mendo. Dıma Romay, seserra
dıma İsay 5ıne de şarê Anglo-Saksoni ameyê İngıltere. Şarê İngılterey vuriyo.[4]
Kelti şiyê zımey İngıltere u Anglosaksoni verocê İngıltere xo rê welat kerdo.
Seserra 10ıne de zi İngıltere Xıristiyaniye qebul kerda. Çağê Miyani de
İngıletere u Fransa miyan de cengê hari zaf veciyê. Çağê Newey de zi İngılete
zaf koloni qezenç kerdo, erdê xo zaf gırd kerdo. Ekonomiya xo xeylê aver şiya
hama dıma Cengê Dınyayê Dıyıne, İngıltere quweta xo vıni kerda.

İngiltere, çehar dewletanê Qıraliya Yewbiyayeyan ra en gırdo u wayirê nıfusê en
gırdio. 60 milyondan ra vêşêri merdumi Qıraliya Yewbiyayiye de estê u %85ê
nıfusê cı (texminen 50 milyon teni) İngıltere de cıwiyenê.[5]



https://diq.wikipedia.org/wiki/Pak%C4%B1stan

Pakıstan (be Urduki : اسلامی جمہوریۂ پاکستان Islami Cumhuriye Pakistan) yew
dewleta qıtaya Asyaya. Cayê xo verocê qıtaya Asya dero. Dorme ra Hindıstan,
Efğanıstan, Çin, İran û Deryayê Erebi estê. Paytextê Pakıstani sûka
İslamabadiyo. Nıfusê xo 168 milyono. Zıwanê xoyê resmiyi Urduki û İngılızkiyê.
Sistemê idareyi cumhuriyeto. Pakıstani serra 1947ıne de xo reyna ra, xoser ilan
kerd.

Nameyê Pakıstani Farski de maneyê Cayê Paki ra yeno û panc eyaletanê Pakıstani
ra vıraziyayo.

Zımey rocakewtışê Pakıstani de Çin, zımeyê rocawani û rocawan de Efğanıstan,
rocakewtış de Hindıstan, verocê rocawani de İran estê. Erdê xo 796.095 km²yo.
Pakıstan de iklımê Musoni hakimo, 6 aşmi varan esto, 6 aşmi çıniyo. Zımeyê
Pakıstani zaf kohıno û iklımo serd hakimo. Merkez û veroc berz niyo, zaf çoli
estê. Pakıstan de amnani zaf germo, zımıstani zıme de zaf serdo, veroc de nermo.

Pakıstan ekonomiye de yew dewleta peysermendiya. Ekonomiya Pakıstani weş niya,
IGM 0,504o. Zımeyê Pakıstani de ekonomiye zaf xırabına, veroc de tayê sûkanê
Karaçi de fealiyetê ekonomiki estê. Ekonomiya Pakıstani her serre bena gırd.
Pakıstan de yewiya pereyi Rupiyo. Pakıstan be DAY, Çin, Erebıstano Seudi,
Almanya û Kuweyt ra rotış û herinayış keno.

Pakıstan yew cumhuriyeto de federalo. Pakıstan de 4 eyaletê gırdi (Beluçıstan,
Sind, Pencap, Xeyber Pextunxwa) û 4 werdi estê.

Pakıstan yew cumhuriyeto de İslamiyo û %95-98ê nıfusi (187,343,000 milyoni)
mısılmano. %3-5ê nıfusi dinanê binan rê bawer kenê.



https://diq.wikipedia.org/wiki/Nicerya

Nicerya yew dewletê da qıtaya Afrikaya. Cayê xo rocawanê qıtaya Afrika dero.
Dorme ra Burkina Faso, Nicer, Cezayir, Kamerun, Çad u Okyanuso Atlantik estê.
Paytextê Nicerya Abujayo. Nıfusê xo 133,530,000o. Zıwanê xoyo resmi İngılızkiyo.
Sistemê idarey demokrasiya. Nicerya serra 1960ıne de xo reyna ra, xoser ilan
kerd.

Nicerya yew dewleto de Afrikaya Verociyo. Rocvetışê cı de Kamerun, Zıme cı de
Çad u Nicer, rocawanê cı de Benin u verocê cı de Korfezo Gineya estê. Zımeyê
Nicerya de plati estê u no plati hetê zımey u hetê rocvetışi de nızmiyeno.
Berziya tiya cıwarê 1000 metrey dero. Koyê Niceryayo bini , xıdudê Kameruni dero
u namê inan Koyê Kameruniyo. Verocê Nicerya zaf berz niyo u tay warey estê tiya
de. Dorme Korfezê Gineya de yew deşt esto u no deşt zaf gırdo. Leteyê Niceryayo
gırd nızmo.

Royê Niceri Nicerya de royo tewr dergo. Royê Benuei yew polê Royê Niceriyo u
royo dıyıno dergo. Royê Niceri u Royê Benuei miyandê Nicerya de benê yew u tiya
ra şınê Golfezê Gineya u ê verocê Nicerya de yew deşta zaf gırde vırazenê. Royê
Nicerya sero zaf bendi (baraj, awebend) estê.

Cayê Niceryay, ekvator ra zaf nezdiyo. No sebeb ra Nicerya de İklımo Sewani
hukım keno. Vayê Musoniyo germ u nemıni verocê Niceryay rê zaf tesır keno.
Germiya tiya 20 derecey ra kemiyêr nêbeno. Vartışo serrıni zi cıwarê 2500 mm
dero. Leteyê tayê Niceryay de vartışo serrıni 4000 mm ra berziyeno. Zımeyê
Nicerya de ebe tesıro çolê Sehray iklım germêr beno u vartışo serrıni 500 mm ra
kemiyeno. Zımeyê Niceyay terefê nebatan ra zengın niyo. Verocê Niceryay terefê
nebatan ra zaf zengıno. Çunkê iklımo verocê Niceryay seba nebatan zaf weşo.

Nıfusê Niceryay 140,000,000 ra nezdiyo ebe nıfusê cı qıta Afrika de dewleto de
tewr gırdo. Nıfus zıme u rocawan de sıxo. Sûka Lagosi, sûka de tewr gırda
Nicerya de u nıfusê cı 10 milyoni ra nezdiyo. Sûka Abujay paytexto Niceryayo.
Cayê Abujauy miyanê Nicerya dero. No sebeb ra nıfusê Abujay 400,000 o u zaf
niyo. Ekseriyetê nıfusê Niceryay zenciyan ra yeno meydan u Nicerya de zaf şari
ebe sistemo qebile cıwiyenê.

Erdê Niceryay terefê medenan ra zaf zengıno ema Ekonomiya Nicerya quwetın niyo u
raver nêşıyo. Rocvetışê erdê Nicerya de petrol, ğazo tebii estê. Rezervê 1/3 ê
petrolê qıta Afrika Nicerya dero. Kolumbit de Nicerya dınya de yewıneyo. Nicerya
terefê dewletê Ewropay ra kolonize biyo tarix de u dewletê Ewropay erdê Nicerya
ra zaf fayde di. Sebebê ravernêşiyayışo Niceryay, kolonizebiyayışo.



https://diq.wikipedia.org/wiki/M%C4%B1s%C4%B1r

Mısır yew dewleta qıta Afrikao. Caê xo zımey (şımalê) Afrika u rocawanê (ğerbê)
qıta Asya dero. Nêmadey Sinayo ke aidê Mısırio qıta Asya sero mariyeno. Zımey
(şımalê) Mısıri de Deryao Sıpê (Deryao Miyanên); veroc (cenub) de Sudan;
rocvetış (şerq) de Deryao Sur, İsrail u Ğeze; rocawan (ğerb) de Libya estê.
Paytextê Mısıri suka Qahireo. Mısır ezaê Mıletê Yewbiyayey u Yewiya Erebio.

Tarixê Mısıri zaf dewletiyo. Wextê tarixê antiki de Firawunan Mısır de hıkum
kerdo u Mısır de pramitê gırdi vıraştê. Feqet bênatey serranê 200 u 800ine de
İmperatoriya Roma, İmperatoriya Bizansi u İran, erdê Mısır gırewto. Seserra 8ine
de Emewi Ereban hıkum kerdo u şarê Mısıri pêro biyo mısılman. Seserra 15ine de
İmperatoriya Usmanıcan Mısır gırewto. Bênatey seserranê 15 u 19ine de Mısır biyo
gırêdaey İmperatoriya Usmanıcan. Serra 1862ine de Qraliya Yewbiyayiye ameya
Mısır u Mısır biyo yew koloniya (mıstemera) Britanya Gırde. Serra 1922ine de
şarê Mısıri eskerê Britanya fetelna u serra 1954ine de Mısıri xo reyna ra, xoser
ilan kerd. Feqet ewro Mısır dewletê da demokratike niyo.

İklimê Mısıri vuriyeno. Zımey (Şımalê) Mısıri de iklim weşo. Mıntıqa ra Deryao
Sıpê de hewa zaf wenıko. Feqet verocê (cenubê) Mısıri zaf germıno; tici zaf
erzena. Verocê (cenubê) Mısıri de çoli zafê. Roê Nili zerrey Mısıri ra şıno.
Mıntıqa Roê Nili de erd zaf rındo.

Suka Qahire merkezê iqtısad u siyasetê Mısırio. Banê xeylê berzi estê u banê
tarixi zafê. Feqet suka Qahire zaf cengi diyê.

Nıfusê Mısıri 79 milyono; Afrika de ê dıyino. % 90 şarê Mısıri mıntıqa Roê Nili
de ronıştiyo. % 99 şarê Mısıri Ereb u Koptiko. % 90 şarê Mısıri mısılmano u % 10
İsewi/Xrıstiyano (Ortodoksê Koptiki, Yunan u Ermeniy). Merdumê ğeribi senıkê.
Zıwano xoyo resmi Erebkiyo. Nuskar u wendoğê xo zaf niyê.

İqtısadê Mısıri quwetın niyo. Endustriya petroli, ziraet u qaz zaf muhimê.
Standardê hêyati hewl niyo. Dewleta Mısıri serê Roê Nili de zaf barajê pili
vıraştê. Dewletanê Amerikaê Yewbiyaeyan zaf pheştia maddiye dawa cı.



https://diq.wikipedia.org/wiki/Hind%C4%B1stan

Hindıstan yew dewleta. Cayê xo verocê Asya dero. Dewleta Hindıstani zaf gırda;
dınya de hewtına (7). Zımey Hindıstani de Nepal, Tibet, Çin u Buhutan; verocê cı
de Okyanuso Hind u Sri Lanka; rocvetış de Bengladeş u Burma; rocawan de Pakıstan
u Deryayê Erebi ca gêno. Paytextê Hindıstani Newê Delhiyo. Hindıstan 28 eyaletan
ra yeno pêra (mıteşekkıla). Hindıstan ezayê Mıletê Yewbiyayey u G20iyo. Sistemê
idarey demokrasiya.

Tarixê Hindıstan dewlemendiyo. Tewr verini de Medeniyetê Hindus Valey Hindıstan
de ronışti bi. Feqet wextê İsay ra ravêr (İ.R.) 1500 de aşiratanê Aryani amey
Hindıstan. Dıme Yunanan, İranan, Ereban u Moğalan Hindıstan işğal kerd. Seserra
18 de şarê Ewrope (Portekizan, Fransızan, İngilizan) amey Hindıstan. Feqet serra
1861 de Hindıstan pêro biye koloniy/mıstemera Britanya. Şarê Hindıstani zaf
isyanan kerd; feqet Britanya semedê dinanê Hinduism u İslam ra kontrolê xo ard.
Serra 1947 de Mahatma Gandhi esqerê Britanya fetılna. Feqet dewletê Hindıstani
biye lete, Pakıstan niyay ro. Semedê Keşmır, beneta Pakıstan u Hindıstan hewl
niya.

Bacarê Mumbai zaf raver şiyê. Mumbai bına u banê xeylê berzi estê, bacarê
dewiziyo, paytextê borsayo, merkezê iqtısadê Hindıstaniyo. Mumbai merkezê film u
xeceliyayışiyo. Ballywood Mumbai ra zaf nezdiyo.

Nıfusê Hindıstan 1,1 milyara; dınya de dıyina (2). % 70 sarê Hindıstan dewıca.
Nuşkar u wendoğê xo zaf niya (%65). Nêweşiyê AIDSi Hindıstan de yew problema
gırdo. 5.8 milyoni şarê Hindıstani kewtê nêweşiyê AIDSi. Hindıstan de mıxtelıf
dini estê: Hinduism, İslam, Musewi, Xrıstiyani, Zerduşti u Bahai. Zıwano resmi
zafo; Hindki, İngilizki u xeylê Zıwanan.

İqtısadê Hindıstan beno gırd. Her serre iqtısadê Hindıstan % 8 beno pil.
Hindıstan zaf idxalat (eksport) keno. Semedê ercaniya karkerano ra, şırketanê
Dewletanê Amerikayê Yewbiyayiyan zaf fabrikan vırazenê. Endustriyê komunikasyon,
komputer u tıb Hindıstan de raver şiyê.



https://diq.wikipedia.org/wiki/Londra

Londra yew bacarê Qraliya Yewbiyayiyo. Cayê xo verocê (şerqê) Britanya Gırde
dero. Londra hem paytextê Britanya hem zi bacarê Britanyayo tewr gırdo.

Tarixê Londra zaf khano. Serra 47 İ.R. (İsay ra raver) de, İmperatoriya Roma
bacarê Londra na ro. Verên de namey xo Londinium biyo. Serra 100 İ.R. de Londra
biya paytextê eyaletê Britanya. Serra 600 de, merdumê Anglo-Saxonan amey Londra
u bacarê Londra zaf biya gırd. Feqet serra 850 de Vikingan Londra kerda xırabe.
Wextê Miyani de Londra de zaf neweşi amey u zaf merdumê Londraê neweşi merdê.
Seserra 18ine de Londra zaf biya pil u seserra 19ine de Londra biya tewr gırd
bacarê dınya. Serra 1835 de semedê ray u trenan, Londra biya yew merkezê
ticareti. Serra 1863 de, dınya ra yewın bınê-erdi (metro) Londra da vıraziya.
Feqet wextê Herbê Dınyayê Dıyine de, Almanya Londra sero zaf bombey varnay u
30,000 merdumi merdi.

Nıka Londra bacarê da moderına. Banê xeylê berzi u binaê ke hetê mımarine de
mıkemmel vıraziyê, estê. Londra bacarê dewizio, paytextê borsao, merkezê
iqtısad, siyaset, zagon u moda Britanya Gırdeo. Londra da zaf şirketê iqtısadi
estê. Merkezê Barclays, HSBC u Reuters Londra de ronayiyê. Borsa Londra zaf
pila. Endustriyê turizmi gırdo; her serre zaf turisti sonê Londra.

Nıfusê Londra 7.5 milyono; feqet nıfusê metroy 12 milyono. Zaf şarê muhaciran
êsto u zaf mıxtelıf mılleti tede cıwiyenê. %40 Nıfusê Londra Britanya ra niyo.
Zaf Mısılmani, Musewi, Hindi u Sikhi estê. İklimê Londra honıko; sıliye (vartış)
zaf vareno. Seba ke (semedê) awa germıne (Gulf Stream), hewaê Londra zaf serdın
niyo. Erdê Londra her daim kheweo (kıhoyo).



https://diq.wikipedia.org/wiki/Cumhuriyet%C3%AA_%C5%9Eari%C3%AA_%C3%87ini

Çin yew dewleta qıtay Asyayo. Cayê xo mıntıqa ra rocvetışê Asya dero. Dewleta
Çini zaf gırda; dınya de ê hirêyına. Zımeyê Çini de Rusya u Moğolıstan; veroc de
Hindıstan, Nepal, Myanmar, Laos u Vietnam; rocawan de Efğanıstan, Qazaxıstan,
Pakıstan, Qırğızıstan u Tacikıstan; rocvetış de Korya Zımey, Korya Veroci u
Okyanuso Pasifik estê. Paytextê Çini Pekino. Çin 22 (vist u dı) eyaletan ra yeno
pêra (mıteşekkılo). Çin ezayê Mıletê Yewbiyayey u G8io. Sistemê siyaseti
sosyalizmo, ema sistemê ekonomi kapitalizmo. Ekonomiya Çini serra 2014 de vêrdo
ekonomiya Amerika ra u dınya ser de biya ekonomiya en gırde.[1][2][3]

Tarixê Çini zaf dewlemendo. Merdumê Çinıcan barut u kağıde vıraşti. Felsefeyê
Konfuçiusi Çin ra veciya. Esrê 19. u 20. de Çin işğalê dewletanê Ewropaıcan de
mend u bi koloniya/mustemera dewletanê Ewropayıcan. Tepeya Mao Tse Tungi Çin
kolonistan ra reyna ra. Oyo ke xeyalê Maoy komunizm bi, ey Çin komunist ilan
kerd. Serra 1949ıne de Çin bi xoser.

Sûkê Şengay u Hong Kongi zaf raver şiyê. Bina u banê xeylê berzi estê, bacarê
dewiziê, paytextê borsayê, merkezê iqtısadê Çini u Asyayê. Hong Kong de xeylê
şırketê teknolociye u iqtısadi estê.

Nıfusê şarê Çini 1,313 milyaro. Tede mıxtelıf mılleti estê: Uyğuri, Moğoli,
Koreyıci, Tibetıci. Dinê Çini çıniyo, şarê Çini zafêr ateisto, ema tayê
Mısılmani, Musewi u İsewiy/Xrıstiyani estê. Zıwano resmi Mandarinkiyo, oyo ke
aidê Çinkiyo. Zıwanê Çinkiyê nuştey 3000 serrio esto. Xeylê diyalektê Çinki estê
zey Kantonezki, Xiang, Yue, Min, Gan, Hakka, Wu; tainan çım de nê zıwaniê,
yewbinan nêgênê/nêcênê, areze nêbenê ki, pêro yew işaretanê nuştey gurenenê.

Ekonomiya Çini zaf gırda u heraya. Ewro Çin hetê ekonomiye ra dınya de numreyo
yewın dero.[4] Her serre ekonomiya Çini %10 bena gırde. Çin zaf idxalat
(eksport) keno. Semedê ercaniya karkeran ra şırketê Dewletanê Amerikayê
Yewbiyayiyan fabrikan vırazenê. Merdumê ilmê iqtısadi anê zıwan ke Çin beno
serquwete ke recimê Amerika (DAY) naye ra beno nêrehet.



https://diq.wikipedia.org/wiki/Apple

Apple Inc. ya zi zemanê veri de be namê Apple Computer, Inc. şınasiyêne, şırketo
Amerikano ke merkezê cı Cupertino, California dero. Apple, elektronikê werdoğan,
nuştışê komputeri u komputero tenên vırazeno, resneno cı u roşeno. Hardwareê
komputeri de be seriyê Maci komputer, muzik-cınıtoğê iPodi, telefono cir,
komputerê tableti u saete roşeno. Logoyê Applei saya siyaya. No şırket şırketo
anonimo u terefê Steve Jobs, Ronald Wayne Steve Wozniak ra vıraziyao, serra
1976ıne de niya ro. Apple, Samsung Electronics ra tepeya hetê ciroy ra şırketo
gırdo dıyıno ke enformatik u teknolojiko, Samsung u Nokia ra tepeya zi şırketo
gırdo hirêyıno ke telefonê cebi vırazeno. Apple, serra 2008ıne de terefê
rocnamey Fortune ra şırketo yewın çıniyao we ke DAY u cihan ser de zaf waziyao u
rağbet zaf diyo.[1][2][3][4][5] [6] Tırkiya de distributoriya cı terefê Bilkom u
INDEX ra keriyena. Şırket roniyayışê cı ra dıma namê xo ra computeri veto.

Vıraştoğê Applei Steve Jobs serra 2011ıne de merdo. Jobs ra tepeya serê şırketi
rê Tim Cook ravêrdo. Ewro Apple be 700 milyar dolaran butca xo dınya de miyandê
şırketanê zengınan de amariyeno u ca gêno.



https://diq.wikipedia.org/wiki/New_York_City

New York City (bıwane: Niw York Sitiy) yew bacarê Dewletanê Amerikayê
Yewbiyayeyano. New York mıntıqa ra rocakewtena Dewletanê Amerikaê Yewbiyaiyan
dero. Rocakewtena New Yorki de Okyanuso Atlas esto. New York Dewletanê Amerikaê
Yewbiyaiyan u dınya de bacaro tewr gırdo.

Tarixê New Yorki zehf kıhan niyo. Verênde şarê Postesuran (İndiyani) uca de
cıwiyaêne. Serra 1609ine de yew kaptanê Hollandayıci, Henry Hudson, Manhattan
diyo u şarê Hollandaameyo Manhattan. Manhattan ra namey "New Amsterdam" nao
pıra. Labelê serra 1664ine de Britanya "New Amsterdam" işğal kerdo u namey "New
York"i dao cı. Labelê wextê Cengê Amerikaê Şari de merdumanê Amerika dewleta
Britanya fetelnawa. Serran ra 1878 - 1880ine de New York bi paytextê Dewletanê
Amerikaê Yewbiyaiyan. Seserra 19 u 20ine de New York zehf bi gırd. Qandê
Endustriy u iqtiıadi xeylê merdumê Amerikayıc u Ewropayıci şiyê New York.
Hewrreşto verên (skyscraper, gökdelen) New York de vıraziya. Serra 1930ine de
hewrreştê Empire State vıraziya. 11ê 9ê serra 2001ine de taê merduman be
sereştene, pê theyaran 2 hewrreştê "World Trade Center" kerdi xırabe.

Ewro nıfusa New Yorki 8,1 milyona; feqat nıfusa metroy 22 milyona. Xeylê şarê
maciri estê. Zehf mıxtelıf mıleti tede cıwiyenê: leteo zêde şarê Ewropa, Asya,
Afrika. Zıwano verên İngilizki qısey beno. New York de zaf Yahudiy estê (1
milyon). Problemê trafik u cinayeti gırano. İklim u hewaê New Yorki zehf
vuriyeno. Zımıstani hewa serdino, zehf varan vareno u erdê New Yorki beno sıpê.
Ammani hewabeno honık u erdê xo beno kewo.

New York de bina u banê xeylê berzi estê. New York bacarê dewizio, paytextê
borsao, merkezê iqtısad, kultur, hunerê Dewletanê Amerikaê Yewbiyaiyan u dınyao.
Banê Mıletê Yewbiyayey u borsaê Wall Streeti New York de ca gêno. Borsay New
Yorki dınya de serwera.



https://diq.wikipedia.org/wiki/NATO

NATO (be İngılızki North Atlantic Treaty Organization), Komela Werêamayışê
Atlantikê Zımey yew organizasyono de enternasyonalo ke be yewina eskerê dıwelanê
Ewropa u dıwelanê Amerika zımey ra yenê pêra u pêro pia şertanê Werêamayışê
Atlantikê Zımey anê hurêndi.

Hetan nıka 26 (vist u şeş) dıweli ezayê NATOyê. Dıwelê ke na komele tewr verende
na ro, yanê serra 1949i ra hetan ewro raverberdoğê NATOy nêyê: Belçika,
Danimarka, Fransa, İslanda, İtalya, Kanada, Luksemburg, Hollanda, Norweç,
Portekiz, Dewletê Amerikaê Yewbiyaey u Britanya Gırde.

Serra 1952i de Tırkiya u Yunanıstan biy ezayê NATOy u serra 1955i ra nat ki
letey Almanyaya Federale bi ezaê NATOy. İspanya serra 1982i de kewte NATO u
serra 1990i de ki şertnamey NATOy Almanya pêroine rê vêrd.

Be galmey rocvetışi sero hera-biyaena NATOy ra serra 1999i de Çekıstan, Polonya,
Macarıstan, serra 2004i de ki Estonya, Letonya, Litwanya, Bulğarıstan, Romanya,
Slowakya u Slowenya biy ezayê NATOy.



https://diq.wikipedia.org/wiki/Ef%C4%9Fan%C4%B1stan

Efğanıstan yew dewletê qıtaya Asyayo. Cayê xo verocê (cenubê) qıtaya Asya dero.
Dormey Efğanıstani de Tırkmenıstan, Ozbekıstan, Pakıstan, Tacikıstan, İran u Çin
estê.

Paytextê Efğanıstani sûka Kabıliyo. Nıfusê xo 31,889,923yo. Şarê Efğanıstani
Peştun, Tacık, Xezer u Ozbekan ra yeno pêra. Zıwanê xoyo resmi Farski u
Peştukiyê. Sistemê idarey cumhuriyeto. Efğanıstani serra 1919ıne de xo reyno ra,
xoseriya xo ilan kerda. Serdarê cıyo verên Hamit Karzaiyo.

Namê Efğanıstani (Farski: افغانستان‎, maneyê "Herranê Efğanan") ra yeno.[1]
Efğan Farski de namê merdımanê Peştunan rê vaciyeno.[2]

Efğanıstan de zaf koyi estê u Efğanıstan zaf kohıno u berzo. Rocakewtış de Koyê
Hindukuşi, veroc de Kohê Çeğayi u zımey de Koyê Pamir estê. Berziya Nowşaki 7492
metreya u Efğanıstan de tewr cayo berzo. Rocawan u verocê Efğanıstani koyın niyê
ema enê erdan de roy çıniyê u cenaney nêbeno. Efğanıstan de royê Amu Derya,
Helmend, Farahrud, Murgap u Herirudi estê. İklımê Efğanıstani iklimo serdıno.
Zımıstan zaf serdo u amnani zi zaf germo.[3]

Tarixê Efğanıstani kıhano. Efğanıstan de tewr raveri İ.V 500 de İranıcan hukım
kerdo. Bahdo İskenderê Gırdi erdê Efğanıstani işğal kerdo u o zeman ra pey zi
Baktriya saz biya. Baktriya serra İ.P 50ıne de xırabe biya u İP. 50-125 de
İskıtıcan hukım kerdo. Dewrê Miyanêni de erdê Efğanıstani de Tahiriyan,
Samaniyan, Ğaznewiyan, İmperatoriya Selçukiyana Gırdi, Xarezmşahiyan, Moğolan u
Timuriyan hukım kerdo. Mabeynê seserraan 14ıne - 19ıne de Efğanıstan de
Baburıcan hukım kerdo u Efğanıstan zaf biyo quwetın. Seserra 19ıne de be
gırdbiyayışê kolonizasyoni ra piya lecê İngıltere-Efğanıstani sıfte kerdo.
1839-1842 miyan de Lecê İngıltere-Efğanıstani I biyo u enê leci de Efğani ğelıb
biyê. Serra 1878ıne de anciya lec sıfte biyo u enê leci de Efğani meğlub biyê.
Tewr pey 1919 de yew lec ameyo meydan u Efğanıstan biyo xoser. Dewrê Moderni de
Efğanıstan de dı leci biyê. Kanun 7, 1979 – Şıbate 15, 1989 miyan de Lecê
Sowyet-Efğani ameyo meydan. Serra 2001ıne de anciya Efğanıstan de lec sıfte biyo
u nêqediyo, ewro zi Efğanıstan de lec esto.[4]

Efğanıstan yew cumhuriyetê do İslamiyo u qanunê Efğanıstani qanunê Şerietio.
Efğanıstan pêro piya hirıs u çehar (34) wılayetan (Peştuki: ولسوالۍ volasvaleyi)
ra yeno pêra:

Dari u Peştuki zıwanê Efğanıstaniyê resmiyê, dı zıwani resmiyê hema Farski deha
hirayo.



https://diq.wikipedia.org/wiki/T%C4%B1rki

Tırki (Tr. Türkçe) lızgey zıwananê Oğuzi ra yew zıwanê do aidê zıwananê Altayo.
Tırki resmi zıwanê Tırkiyao u Cumhuriyetê Tırkê Qıbrısê Zımey, Bulğarıstan,
Yunanıstan, Makedonya, Moldawya, Suriya u İraq de qısey beno. Zıwanzanaoğan
miyan de cı rê Tırkiyê Tırkiya ki vaciyeno. Teqriben 70-80 milyon merdumi Tirki
qısey (qal) kenê.

Tırki de zaf mıxtelif feki estê, ninan ra fekê Estamoli ewro Tırkiyo berz teşkil
keno. Tırkiya de taê fekê bini ki mıntıqa Deryayê Siay, Anadoliya rocakewtene u
mıntıqa Egey de qısey benê.

Wextê İmperatoriya Usmanıcan de Tırki be alfabey Erebki nuşiyêne. Serra 1928ine
de terefê M. Kemal Atatürki ra vurniya u o ra nat be alfabey Latinki nuşiya.
Serra 1932ine de ki Cemiyetê Cıgeyrayışê Tırki (Türk Dil Kurumu) niya ro.

Alfabê Tırki de 29 (vist u new) herfi estê. Herfê gırdi: A B C Ç D E F G Ğ H I İ
J K L M N O Ö P R S Ş T U Ü V Y Z Herfê qıci: a b c ç d e f g ğ h ı i j k l m n
o ö p r s ş t u ü v y z



https://diq.wikipedia.org/wiki/Sima_Qian

Sima Qian (司馬遷) texmini verê İsa (V.İ) 145 dı ameya dınya u sera 90 dı v.i şiyo
héqeyda xü ser. Sima Qian tarixzaney Çiniyan o. O tarixografê ê Qıraliyetiyo u
bı kıtabê xü yê gırd Shiji (史記) sınasêno. Na kıtaberê xü dı Sima Qian dı hézar
serê tarixê Çini nuşneno.

Sima Qian, suka Çin, Longmen dı nezdiyê suka Hancheng ameyo dınya u wuca dı
ailedê tarixograf dı biyo gırd. Piyê cı Sima Tan (司馬談) kıtabxaneyê Han Wudi dı
gürweyayo.

Çı wext Sima Qian beno 10 sere xêrê piyê xü héme kıtabanê tarixi sınasneno. Sina
Qian serandê xü yê vızti (20) dı mektebo meşur konfiçiuzyani Kong Anguo (孔安國) u
Dong Zhongshu (董仲舒) dı bı yaremeteya pêrdê xü, héme Çini gêyreno u ser taixi
çımey tarixi arêdano pêser. Nêy çımey kı Sima Qian arêdayo pêser beno çımey
kıtaberê çiyê Shiji 史記. No kıtab zi, wextê xü dı piyê cı dest bı nuştenı kerd
biyo. Sebebê cı waşto bı zano ka destani u qehramani sari miyan dı yenê vatış
rasto. Waşto rasteya ina testiq kero. Sian Qian héme qebıri/mezelıxi qıralan
gêyrayo u waşto bızano ka êy estê yan zi nê. Nêy qıralan ra taynê cı zi nêyê: Yu
u Shun u nêy cayê binan zi tewaf kerdo: Shandong, Yunnan, Hebei, Zhejiang,
Jiangsu, Jiangxi u Hunan.

Nêy sêyhét u tewafani dıma Sima Qian dest bı kardê newe keno u mesuliyetê zaf
çiy danê cı u no tayın mıntıqay Çini ser 110 Dıma İsa (D.İ) gêyreno.



https://diq.wikipedia.org/wiki/Finlanda

Finlanda (Finki: Suomi, İswecki: Finland) dewletê da qıtaya Ewropaya. Cayê xo
rocakewtena zımeyê (şımal) qıtaya Ewropa dero. Dorme ra Estonya , Rusya, Norwec,
İswec u Deryayo Baltik estê. Paytextê Finlanda sûka Helsinkiyo. Nıfusê xo
5,274,820o. Zıwanê xoyo resmi Finki u İsweckiyo. Sistemê idarey cumhuriyeto u
Finlanda serra 1917ıne de xo reyna ra, xoser ilan kerd.

Finlanda yew dewletê qıtaya Ewropaya. Cayê xo hem zımeyê Ewropa hem zi nêmqureyê
zımeyo. Zıme de be Norwec u Rusya, rocawan de be Deryayo Baltık u İswec, veroc
de be Estonya rê cirana. Finlanda berz niya, erdê xo zaf deştıno u zaf deşti
estê. Kohi zımey u rocawan de estê.Koyê Halti, koho tewr gırdo. Finlanda de zaf
dari estê, %86 ê erdi de dari estê. Finlanda de 187,888 goli estê. Finlandiya de
iklım zaf serdo. Her mewsımi de serdo. Zımıstani hewa zaf serd beno, amnani nerm
beno.

Ekonomiya Finlanda zaf qewetına. İGM serê kesi zaf berzo (0,959 €). Fealiyetê
ekonomiki zaf herayê. Hacetê elektrik-elektroniki, makiney, optiki,
komunikasyoni, kimyasali, metali rotış kenê. İGMyê xo $189.4 milyaro. Yewiya
pereyê Ewroyo. Finlanda zaf endustrilize biya u dewleta de zaf zengına.[1]

Nıfusê Finlanda serra 2011ıne de biyo 5,401,267o. Finlanda de gırdbiyayışê
nıfusi zaf nızmo, ema be goçi nıfus her serre beno pil. %80-90ê nıfusi
Finlandıco. %5-10ê cı İswecıco, u bini aidê şarê binano. Finlandiya de zıwanê
Finki, İswecki u Samki qısey benê. %80 ra zafêrê nıfusi xıristiyano.[2]



https://diq.wikipedia.org/wiki/Danimarka

Danimarka mıntıqa ra zımeyê Ewropa dera. Zımeyê (Şımalê) Danimarka de İswec u
Norwec; veroc (cenub) de Almanyaya Federale; rocawan (ğerb) de Deryayê Zımey;
rocakewtene (rocvetış, şerq) de Deryayo Baltik estê. Paytextê Danimarka
Kopenhageno.

Dewleta Danimarka hirê leteya. Erdê Danimarkayê seri nêmadeyo (Jylland). Welato
Khewe u Adeyê Forey gırêdayeyê Danimarkayê; feqet pêro otonomê. Erdê Danimarkayê
seri xeylê adeyan ra ibareto. Sistemê Danimarkayo siyasi monarşiya qanuniya,
labelê Danimarka dewleta demokrasiya. A ezaya NATOy u Yewiya Ewropa u Mıletê
Yewbiyayeya.

Seserra 8., 9. u 10. de Danimarka İswec u Norwec pêro Viking biy. Wextê seserra
10. de Vikingan qıtaya Ewropa feth kerde. Serra 965ıne de şarê Danimarka
Xıristiyaniye qebul kerde. Wextê Herbê Dınyayê I. u II. de dewleta Danimarka
bêhete biye. Feqet sureyê Herbê Dınyayê II. de Danimarka bınê işğale Almanyaya
Federale de mende.

İklımê Danimarka zaf serdın niyo. Sebeta Gulf Streami (awa honıke) ra ayamê xo
zaf honıko, hem zi zaf varan vareno. Ebe wertêniye (weseti) 170 roce varan
vareno.

Sûka Kopenhageni zaf raver şiya. Hem merkezê iqtısadi hem zi merkezê siyasetê
Danimarkaya.

Nıfusê Danimarka 5,6 milyonio. Nıfusê goçeran 461.614o; xeylê merdumi Welato
Khewe u Adeyanê Forey ra estê. Zıwano resmi Dankiyo, labelê tayê merdumi Almanki
qısey kenê, hetê zıwan u kultur u terbiyeti ra wayirê heqanê. Dinê Danimarka
Xıristiyaniya; itıqatê mılletê Danimarka Luteraniya (%84,3), hema dino resmi
niyo. Tayê mısılmani zi estê (%2).



https://diq.wikipedia.org/wiki/%C4%B0mperatoriya_Usman%C4%B1can

İmperatoriya Usmanıcan (be Usmanıcki: Devlet-i Âliye-yi Osmâniyye; Dewletê
Usmanıcano Gırd) seserranê 13 u 19ıne de yew imperatoriya gırde biya. Usman Beg
serra 1299ıne de begiya Usmanıcan sûka Söğüti de nê ro. Begiya Usmanıcan hêdi
hêdi biye pile u biye yew imperatoriya gırde. Serra 1453ıne de hıkumdarê
İmperatoriya Usmanıcan, Mehmedo II. (Memedo Dıyın) Estamol işğal kerd,
İmperatoriya Bizansi kerde xırabe. O taw Usmanıci biy imperatoriye.

Paytextê İmperatoriya Usmanıcan sûka Konstantinopeli (Estamol) bi. Feqet Estamol
ra ver sûkê Söğüt, Bursa u Edirney paytext biy. Zıwanê xoyo resmi Usmanıcki bi.
İmperatoriya Usmanıcan seserra 15 u 19ıne de biye merkezê Mısılmananê sunniyan.
Sultananê İmperatoriya Usmanıcan xeylê camiy vıraşti.

Erdê İmperatoriya Usmanıcan zaf gırd bi. Hem qıtaya Ewropa, hem qıtaya Asya u
hem zi qıtaya Afrika de hukım kerdo. Çı wext İmperatoriya Usmanıcan resê sûka
Viyena, uca de şarê Ewropa İmperatoriya Usmanıcan vındernê (egle kerdê).
İmperatoriya Usmanıcan Cengê Viyena I. u II. (1683) kerd vini. O wext ra nat
İmperatoriya Usmanıcan pede biye qıce. Seserra 20ıne de İmperatoriya Usmanıcan
Herbê Dınyayê Yewine zi kerd vini u serra 1923ıne de Atatürki dest ra
İmperatoriya Usmanıcan biye xırabe u Cumhuriyetê Tırkiya niya ro.



https://diq.wikipedia.org/wiki/Z%C4%B1wan_(l%C4%B1san)

Zıwan sistemê qıseyano ke merdum pê keno têsere u wesileyê suhbetio. Goreyê
tayine yew hacetê komunikasyoni ra serkewte hafıza tarix u kultur u adet u torey
mordemi zıwan de yeno diyayene. Senatê da insania ke tenya ey rê xaso.

Serranê peyênan de roştberê Zazayan çım de qıymetê zıwani bi zêde, kenê ke
zıwanê xo rareynê, pay ra verdê, raver berê.

Zazaki de qıse zıwan, hetê koki (rıstımi) ra Ewısta (Avesta) de hizū-, Hindkiyo
Kıhan (Sanskritki) de jihvā- जिह्वा (bıwane: cihwā) Partki de izβān, Farskiyo
Miyanên (Pehlewki) de izwān, uzwān biyo. Kurdki zıman, Farski zebān زَبان,
Peştuki žiba, Osetki äwzág vanê.

İlmo ke gıneno zıwani sero, zıwani tarif u ifade keno, zıwananê Ewropa de cı rê
vanê "linguistic". Qısm u leteyê ilmê zıwani zehfê. Fêlê ilmê zıwani cıgeyrayışê
nışananê zıwanio ke mıxtelıf tebeqeyanê hêrarşiye seroyê.

Zar vengo, zıwan ki letey goştio ke fekê insani de, oyo. Bê zon ki isan şeno
veng veco, bıqêro, bılımo, feqet nêşeno qısey bıkero. Qıseykerdene ê letey goşti
lewnena, hewna perse qesa fekê insani ra veciyena. Hurdmêna ke resnay pê, beno
qıseykerdene u insanı ki ebe nê ornagi jewbini fahm kenê. Bê zar u bê zıwan ki
şenê, insani jewbini de qısey bıkerê, jewbini serwext kerê. Be teknikanê
tezeyan, be destan, be bêçıkan (engıştan) u be hereketan jewbini danê
fahmkerdene. Feqet qet çiyê qasê qıseykerdene jewbini ra hendae nezdi niyo. Qey
vanê 'zar u zıwanê xo ameo gırewtene’; yanê, ne vengê xo veciyeno, ne ki qısey
keno.

Mılet u qewmê ke dewletê xo estê, se serre, dısey serre be zıwanê xo qısey kenê,
zıwanê xo kerdo zıwanê teknik u teknolociye, anci ki sero vındenê, raver benê,
vanê ke; zıwanê ma wertey zıwananê dıwelan de vini mebo. Eke ma zıwanê xo goranê
teknik u teknolociya ewroy de raver meberime, qıseyanê neweyan mevecime, pey de
maneno. Be no qeyde zanaê ma, ilmdarê ma meşte biro be zıwananê dıwelan
nüşteyanê xo nüsnenê. O waxt ki qewmê ma nê zıwani ra fahm nêkeno. Gereke anci
ma nê zıwani bıçarnime, se ke qewmê ma fahm keno, heni bınüsnime. Beno dı kari.
Eke roştberê jew qewmi be zıwanê xo nê, be zıwananê dıwelan de nüsnenê, faydey
nê ilmi u zanoği qewmê xo de hewndae nêno zanıtene. Qewmo ke seba ey ra nüsneno,
gereke be zıwanê ey bo, be zıwanê dê ğeribi mebo. Ewro teknik u teknolociye her
zıwani sero hukım keno. Zıwan, ilmi her roc raver şono. Eke rocê raver nêgırewt
xo dest, peyniye zaf çetın yena.

Gerek her merdım hemverê xu, hemverê piranê xu wezifey xu biyaro ca. Wezife;
wezifey vındernayışê vıni-biyaenda zıwanê ma Zazakiyo. Gerek her merdımê do
zane, nuşkar, wendey xu u kokê xu nas bıkero. Naskerdena xu, naskerdena welatê
xu kêberê şarê binan rê xu qebulkerdış'a beno.

Her merdım bı şexsiyetê xu'ya yeno naskerdenı. Senin kı her mıletı, nuşkar,
artis bi çiyê xuyê taybeti'a yenê naskerdenı. Êyê kı ninan rê beno kılidê
komünikasyoin zi fına zıwano. Yanê zıwan, kılidê komünikasyonê nuş u ê qısey
mabêndê şaran u insanano. Zıwan şexsiyetê welatio. Kokê welati, kokê namey
welati her wext xu zıwan ra gêno. Swêdi-İsveç, Yunani-Yunanıstan,
Fransizi-Fransa, Romani-Romanya, Rusi-Rusya (Urusya) u.ê.b.

Çı wext merdım bı zıwanê xu'ya nênuşno, zıwano xu niyaro kar, caê dı ê merdımi
kewnê tengaseya vinayışi u nêşenê rayê da newiye akerê qandê zıwanê xu u nêşenê
bıbê rayberê şarê xu. Zıwan, fek u diyalekt zengin-biyayena şar-biyaena.

Bı zıwanê Zazaki heta nıka çiyo muhim niameo nuşnaenı. Çiyê kı heta nıka ameo
nuşnayenı zi, zaf neweo. Na newe-biyayenı zi, zıwanê maê nuştey zehmetey veceno
ser raya ma. Heta nıka ê çiyê kı ameyê nuşnaenı, ê zi tenya ser çiyê siyaset u
estanıkı mendo. Gere ma ney çi bıvırnim. Enerci u gıraneya xu bıdê çiyê bini ser
zi. Cokı çendê ma zıwan, tarix, tradisyon (urf u adet) u çiyê açarnayışi ser
bıgurwey, maê zıwanê xuyê ma u pi bıkerê dewlemend. Her çiyo muhim zi noyo kı,
zıwanê Zazaki dı dıyalekt u feki estê. Nuşnaenı dı, qıseykerdenı dı qandê coyo
kı ma zehmetey ancenê. Gere ma qederê zıwanê xuyê bındest dı mendey bıvırnê u
günia teziye cıdê. Eger ma ney nêvırazê se, qeçekê ma do ma ra hesab pers kerê.
Ma kar u xebatê ma zi wuni tecrid bıkerê kı ma do nêşê werzê lıngandê xu ser.

Tıya dı ez wazenan çiyê vecan çıman ver. Gere ma enerci u günia xu bıdê zıwan
ser u ma xu lete nêkerê. Fek u diyalektê Zazaki biyarê pêhet u bı inan ra ma
zıwanê xyyê nuştışi vırazê. No kar zi, karê merdımê cıddi u ê zaneyo. Eger ma
wazenê, zıwanê xu newede ra vırazê, gere ma akademi u enstytiyanê xu vırazê u bı
newede ra ma günia teziye cıdê. Bı zür u nêzaney'a qet çiyê nêkewno ser. Zane
biyayenı zi, kokê xu, zıwanê xu u kulturê xu naskerden'a u gırwe kerden'a beno.
Gere her merdım gırwe u enerciya xu dı cıddi bo.

Vıraziyaen u biyayena dınya ra heta nıka heme çi ameo vırnayış. İnsani, si
(kemere), awı, dar u çar wextê serrı ameo vırnayış u zaney tarixê ney rê vanê
mutasyon. Zıwan zi nê vırnayışi ra heqê xu gırewto u ameo vırnayış. No vırnayış
hem hetê negatıf u hem zi hetê positiv rao. O çi kı negatif tarix dı xu mısnao,
noyo kı, şar zıwanê xu, xu vira kerdo u zıwanê do bin mısao. Zıwanê ma dı zi
çiyê newey veciyenê.

Nê çi ser werzaenı zaf gırda. Qandê kı, heta nıka zıwanê ma ameo pelçıkiyaenı u
nıka ma gamanê xuyê gırdan erzenê u xu nezdiyê pê anê. Qandê jew-biyaena zıwanê
ma Zazaki dest pê dê, mıl bıdê mıl.



https://diq.wikipedia.org/wiki/Kurd

Kurdi (ya zi Kırdasi) Rocvetışê Miyani de dewletanê zey Tırkiya, İraq, Suriya,
İran de cıwiyenê. Dormarê Kurdan de şarê zey Tırkan, Ereban, Farsan ronışteyê.
Her çıqa ke dewletê da inana resmiye çıniya, qısey Kurdıstani xeylê cayan de
qebul biyo u tayê ca de zey İran u Iraqi namey mıntıqano resmiyo zi.

Kurdi, rıstım ra şarê do İrankiyo. Zıwanê Kurdan aidê komelê İraniyanê rocawanê
zımey (ğerbê şımali), bınkomelê (bıngruba) Karmanio. Zıwanê Kurdan hirê zıwanan
ra yeno pêra, ibareto:

Gorey texminan ra dınya de 20.000.000 [1][2]- 23,000,000[3] Kurdi estê. Tırkiya
de 8-10 milyoni[4], İran de 4 milyoni[5], Iraq de 8 milyoni, Suriya de 1.411.000
milyoni[6], Qefqasya de dewletanê Ermenıstan u Gurcıstani de zi se hezar Kurdi
estê. Rusya, Qazaxıstan de zi tayê Kurdi estê. Memleketanê Ewropa de zaf Kurdi
(1 milyon) cıwiyenê. Sebebê cengê PKK u Dewlete ra nıka Estanbol, İzmir,
Antalya, Mersin, Bursa u sûkanê binan de zaf Kurdi, Zazay u Suryaniy estê.

Kurdıstan de roy (çhemi) zey Fırat u Dicle royanê gırdan rayê. Golê Wani golê do
tewr gırdo. Cayê Kurdan de xeylê namey Ermenki u Aramkiyê zi. Wextê Terteleyê
Ermeniyan de xeylê Ermeniy u Suryaniy u Rumi kışiyay ya zi welatê xo terk kerd.
Heta terteley Ermeniyan, Ermeniy u Suryaniy zaf biy (1,5 milyon).

Hetê itıqadi ra Kurdi zafêri mısılmanê, zafê ninan zi Şefıiy u tayê Sunniy zi
estê (%80). İran u Iraq de Kurdê veroci zafêri Şıiyê. Kışta ninan de Kurdê
Elewiy u Yezıdiy zi estê.



https://diq.wikipedia.org/wiki/Cezayir

Cezayir mıntıqa ra zımeyê (şımalê) qıtay Afrika dero. Zımey (Şımalê) Cezayir de
Deryao Sıpê (Deryao Miyanên); veroc (cenub) de Moritanya, Mali u Nijer;
(rocvetış, şerq) de Tunus u Libya; rocawan (ğerb) de Fas u Sahraya Gerb estê.
Paytextê Cezayir Suke Cezayiro. Cezayir ezaê Mıletê Yewbiyayey u Yewiya Erebia.

Tarixê Cezayir zaf acıkliya. Ewelunra Berberun ronıştı bı. Feqat beneta serunra
200 - 800 da İmperatoriya Roma u İmperatoriya Bizansi erdê Cezayir işğal kerd.
Seserra 8. daEmevi Erebun hıkum kerd Cezayir u Berberun piyeri İslamiyet qebul
kerde. Seserra 15. da İspanya hucum kerd da Cezayir. Feqat Barbaros İmperatoriya
Usmanıcan ra yardım vaşt. Seserran 15 - 19. da Cezayir gırêdaey İmperatoriya
Usmanıcan.

Seserran 19. Fransa Cezayir işğal kerd u Cezayir biya koloniya/mıstemera Fransa.
Eskerê Fransa zaf terteley kerd u dızda erdê şarê Cezayirun. Serrun ra 1954 -
1962 şare Cezayirun fetılna zulumkar Fransa. Feqat ewra şarê Cezayir raxat niya;
cenga sivilun raxat ni deci.

İklimê Cezayir vuriyeno. Zımeyê (Şımalê) Cezayir da, iklim weşa. Feqat veroce
(cenub) Cezayir zaf germina; tici zaf erzena. Verocê (cenubê) Cezayir colun ra
vıraziya. Mıntıqa ra Deryao Sıpê (Deryao Miyanên) de hewa zaf wenika.

Nıfusê Cezayiri 32 milyono. % 90 şarê Cezayir ronıştı ya zımeyê (şımalê)
Cezayir. % 99 şarê Cezayir Ereba u Berbera. % 99 şare Cezayir Mısılmana. Merdumê
ğeribi taêya. Zıwano resmi Erebkiyo; feqat % 20 merdumê Cezayir Berberki qısey
kenê. Nuskar u wendoğê xo zafê.

İqtısad ê Cezayir qewetın niyo. Endustriy petrol u qaz zaf muhima. Standardê
xeyat hol niya.



https://diq.wikipedia.org/wiki/Meksika

Meksika yew dewleta qıtay Amerikaya. Cayê xo zımey qıtay Amerika dero. Zımey
(Şımalê) Meksika de Dewletê Amerikayê Yewbiyayey; veroc (cenub) de Guatemala;
rocawan (ğerb) de Okyanuso Pasifik; rocvetış (şerq) de Oyanuso Atlantik estê.
Paytextê xo Meksiko Cityo. Meksika eyaletan ra yena pêra (mıteşekkıla). 31
eyaletê xo estê. Meksika ezay Mıletê Yewbiyayey u NAFTA'ya.

Tarixê kıhani de şarê Azteki Meksika de ronışte bi. Ema işğalê İspanyolan ra
dıme, Azteki senık mendê. Wextê seserra 15ıne de İspanyolan Meksika işğal kerda.
Leşkerê İspanyoli zaf Azteki kıştê. Meksika 300 serri koloniya (mıstemera)
İspanya biya. Serra 1821ıne de Meksika xo xoser ilan kerd. Ema serra 1845 –
1948ıne de Meksika Cengê Amerika kerd vini u eyaletê xo Texas, Kalifornia,
Arizona, Utah, New Mexico, Nevada u Colorado kerdi vini.

İklım u hewayê dewleta Meksika zaf germıno. Çoli tede zafê. Ema sahılê xoyê
reğbetkari estê; Cancun yew sahılê do zaf meşhuro. Awa Okyanusi, verê Cancuni de
zelal u paka. Xeylê merdumê Amerika her serre şonê Cancun.

Bacarê Mexico City zaf raver şiyo. Tede banê xeylê berzi estê. Mekxiko City
bacarê dewizi, paytextê borsa u merkezê iqtısadê Meksikayo.

Nıfusê Meksika 107 milyono. Mıxtelıf şari tede nışenê ro; %75 Mestizi, %13
Amerindiani, %11 Ewropayıci estê. Dinê şarê Meksika Xırıstiyaniya; mezhebê
mılletê Meksika Katoliko. Ema dinê Musewitiye ra zi mensubi zafê u qewetınê.
Tayê Mısılmani zi estê. Zıwano resmi İspanyolkiyo.

İqtısadê Meksika zaf qewetın niyo. Dewleta Meksika peyser menda. Merdumê Meksika
feqıriye de cıwiyenê; standardê heyati hewl niyo. Hudıdê Amerika de zaf merdumê
Meksika vêrenê ra Dewletanê Amerikayê Yewbiyayiyan; ema şarê Meksika uca de
qaçağ xebetiyeno.



https://diq.wikipedia.org/wiki/M%C4%B1hemmed

Mıhemmed (be Erebki: مُحَمَّدْ) merdumo ke dinê İslami de peyğember qebul
beno.[1][2] Mıhemmed serra 571ıne de Mekka de ameyo riyê dınya. Namey piyê xo
Ebdullah biyo u namey maya xo ki Emina biya.

Mıhemmed be şeş-serre sey (yêtım) mendo. Khalıkê dey Ebdulmuttalıb o kerdo
weiye. Ebe 25-serre Mıhemmed be Xetica ra zeweciyayo. Gorey mısılmanan ra ebe
çewres-serre wehyi diyê ke Heqi/Homay cı rê ayeti rıştê/şawıtê. 62 (seşti u dı)
serranê xo de de Mıhemmed merdo. Ewro mezela Mıhemmedi Medina dera.

Mısılmanan çım de Mıhammed peyxambero peyêno/axıro. Ey ra dıme endi peyğemberi
niameyê riyê dınya. O heyat de serba dinê İslami guriya/xebetiya, dinê İslami
aver berdo. Sıfte ey rê xanıma ey Xetica u lacê apê ey Eli bawer kerd, ê
mısılmanê tewr verêni biy. Ebe Erebki nameyê peyğemberê zey Muhammed bin
Abdullah (Lacê Ebdullahi Mıhemmed) vêreno.

Mıhemmed 570 ya zi 571 de şarıstanê Ereban Meka de maya xo ra ameyo dınya. Maye
u piyê cı merdê coka dedê cı Ebu Talib o pil kerdo. Key o çewres serri biyo, ey
tayê şewan de kafê Hira rê şiyêne. Mıhemmedi vato ke Homay cı rê wehiy dano cı u
Cebrail zi ey rê wehyê Homay ano. Mıhemmed wına ida kerda ke o Homay ra wehiy
gêno, zey peyğamberê binê ke İslam de ca gênê, merdımi dinê İslamiyeti rê
sılaynê.

Raveri zaf kemi merdımi Mıhemmed rê peşti gırewto, şarê Meka ida ey qabul
nêkerda, verba ey de vındertê. Tayê merdımê ke peyê Mıhemmedi ra şiyêne, ê remay
Habeşıstan (ewro naca beno Etiyopya). Mıhemmedi zi be nezdiyanê xo şiyo Medina.
Eno zi mısılmanan miyan de hicret qebul beno. Ey uca zi be şarê Meka suwendname
vıraşto. Mıhemmedi heşt serri be şarê Meka lec kerdo. Dıma zi be 10.000 merdıman
ra ordiyê xo şiyo Meka ro. Mıhemmedi o dem Meka kerda xo dest. Mıhemmedi Meka
nêşayo zaf bımano, 632 de zi merdo.[3]

Mısılmani wexto ke nameyê ey dekernenê, piya vanê "Sela ellahu eleyhi we sellem"
(Erebki: صلى الله عليه و سلم, ṣelâ Allāhu 'eleyhi we sellem). Kılmkerdışê nê
qısey nuştış de zey "s.e.w." beno u yeno be menaya "Sılam u rehma Homay ey sero
bo".

Mıhemmedi sero vaciyeno ki o nêzano bıwano ya zi bınuso. Qandê ey ummi vaciyeno
ummi zi "kamo ke be kıtaban virê xo pır nêkerdo, merdumo ke musnayış nêdiyo"
areze keno. Wendış u nuştışê Mıhemmedi sero, ayetanê Qurane de zi, Sura Ankebût:
48, Sura A'raf: 158 u Sura Cuma: 2 de ravêreno ke o nêzano bınuso u bıwano.[4]
Mısılmanan ra gore Cebrail wehyê verêni "bıwane" ardo u vato ke bıwane,
Mıhemmedi zi "Ez wendış u nuştene nêzana" vato. No, oyo ke wendış u nuştışê
Mıhemmedi rê çıme mocniyeno.[5] Yew zi cayê ke tede Mıhemmedi biyo pil, uca de
qandê ke wendene u musayene ca nêbiyo vaciyeno. A ri ra ey rê ummi vaciyêne.

Srrra 632ıne de aşma Adare de (9ê Zilhıca) roca arefe de Mıhemed 100.000 ra zêde
mısılmanan rê Erafet de Koyê Rameti de hitab kerdo. Heco Peyên ra dıma Mıhemmed
peyser ageyrao Medina u uca de nêweş biyo. Ey uca de be cêniya cı Aişe u keynanê
cı mendo. Vatenan ra gore Mıhemmed, merdışê cı ra veri key ke nêweşiya cı zaf
aver şiya, kağıde u qeleme waştê u vato ke o wazeno ke semedê mısılmanan nuşte
bınuso, hema dıma ca verdo.[6] Mıhemmedi tarixê 8ê Hezirane 632 de roca sêşemeye
de weşiya xo vıni kerda, merdo.[7]



https://diq.wikipedia.org/wiki/Lur

Lur (Lor zi vaciyeno; Lurki: لور, Farski: لُر) şaro de İrankiyo, İrankiyo
verociyo de rocawankiyo ke pêro verocê İrani de cıwiyeno u nıfusê xo texmin beno
ke 5 milyon miyan vuriyeno. Ê İran de Lurıstan, Kohgıluye u Buyer-Ehmed,
Xuzıstan u Fars (pêro Lamerd, Mamasani u Rostam), Buşehr, Çeharmehal u
Bextıyari, Hemedan, İam u İsfahan de cıwiyenê.[7]

Şarê Luri pêro zıwanê Lurki ra qal kenê (no zıwan rê "Lori" zi vaciyeno) u
zıwano İrankiyo de verocê rocawanio. No zıwan be zıwananê Farski u Kurdki ra
gıreydayo, nê zıwanan miyan de maneno. Heto bin ra yew letey Luran zi rocvetışê
İraqi dero. İraq de Luri be namanê Feyli (Kurdê Feyli zi vaciyeno) ra zi
zaniyenê u Feyli Diyala (Xanaqin, Mendeli u Muqdadiyah) u Beğdad de ca gênê.
Gorey Ensiklopediya İslami ra, zıwanê Lurki zıwano en nezdiyo ke hıma esto u be
Pehlewki ra gıreydayo.[8] Gorey linguist Don Still ra zi, Lurki - Bextıyarki yew
versiyonê zıwanê Farskiyo ke direkt Pehlewki ra vıraziyao.[9] Michael M. Gunter
argument rameno ke şarê Luri be şarê Kurdi ra xeylê nezdiyo hama ê Kurdan ra der
u dür kewtê verê 1,000 serran ra."[10]

Luri demografiye de Kohgıluye u Buyer-Ehmed, İlam, Lurıstan u Çeharmehal u
Bextıyari de şaro de en gırdo. Nêmê populasyonê Xuzıstani u %30ê populasyonê
Buşehri zi Luran ra yena pêra.[11]

Profesor Richard N. Frye nuşto ke "Luri u diyalektê inan Farsanê eyaletê Farsir
a zaf nezdiyo u co ra ke Lur zi gırey dano zıwananê İrankiyanê verocê
rocawankiyan.".[12]

Luri yewbiyayışê klananê Hind - İrankiyan ra amariyenê, rıçık u oricinê inan
Asyay Miyani ra yenê. Michael M. Gunter nuşto ke Lur Kurdan ra nezdio hama Kurd
niyo" O ilawe keno ki Şerefnamey Şeref Xan Bıdlısi "Dı şarê Luri ponc şaranê
Kurdan miyan de ca gênê, ê xoseriye u serbestiye ver de xeylê kar kerdo."[10]
</ref>

Varyasyonê inanê NRYi vêniyeno ke Luri şaranê İrankiyanê binan ra cıra vêniyenê
u inan de frekansê Y-DNA Haplogroup R1b asenê.[13] Ninan teber de, R1 zi
haplogruba de tewr gırda ke Luran miyan de asena.[13][14] Haplogroup J2a
(bıngrubi J2a3a-M47, J2a3b-M67, J2a3h-M530,) haplogruba dıyıneya ke merdumê Luri
miyan de asena, be difusyon ra menda, Rocvetışo Nezdi de m. 8000-4000 Vİ
veciyo.[14][15][16][17] Haplogruba bini geyrena cı ki be %10ê Luran frekans
mocneno u bıngruba [Haplogroup G-M201 (Y-DNA)|G2a]]ya be G2a3b ra.[18][18]
Lineages Q1b1 and Q1a3 present at 6%, and T at 4%.[18]

Luran miyan de, waştış u kerdışê serê eşiran şarê goçkerdoği ser de zaf kar
kenê, gırdiya inan mocnenê, yanê qısey pilan mılet ser de dominanto. Hama şarê
ke suke de cıwiyenê, inan ser de qısey pilan u kulturê eşiri nêvêrenê. Bextıyari
u şarê Kurdi de, cêniyê Luri wayirê xoseriya gırde gorey şaranê İrankiyê binan
ra.[19]

Mabênê Luran de, zaf mıxtelif din u itıqadi estê. Hama zafêri mısılmanê u
mısılmanê dê şiıyê. Heto bin ra Luri zi estê ke xo Zerduşt vênênê.



https://diq.wikipedia.org/wiki/Los_Angeles

Los Angeles yew sûka Dewletanê Amerikayê Yewbiyayeyana u mıntıqa ra verocê
eyaletê Kalifornia dero. Rocawanê (ğerbê) Los Angelesi de Okyanuso Pasifik esto.
Los Angeles sûka Kaliforniyaya tewr gırda.

Wextê işğalê şarê Ewropayıcan ra ver Postesuri (Qızılderili) Los Angles de
ronişte biyê. Serra 1776ine de dewleta İspanya ama Los Angeles u bacar biya yew
koloniya/mıstemera İspanya. Feqet wextê Cengê Amerika u Meksika (1845 – 1948),
Amerika bacarê Los Angelesi Meksika ra gureta. Serra 1892ine de, merdumê Los
Angelesıcan bınê erdê Los Angelesi de zaf petrol diyo. O wext Amerika de, Los
Angeles biyo be merkezê endustriya petroli. Feqet nıka Los Angeles de zaf petrol
çinyo. Serra 1920ine de ki firmê filmi amê Hollywood, Los Angeles u bacar biya
merkezê film u xeceliyayışê dınya.

İklımê Los Angelesi zey Deryaê Sıpêyo; hewaê xo honıko. Seba ke Okyanuso
Pasifik, hewaê Los Angelesi nê zaf germıno nê ki zaf serdıno. Feqet hewaê Los
Angelesi zaf leyşıno/qılêrıno. Problemê trafiki zaf gırano. Nıfusê bacarê Los
Angelesi 3,694,820o; feqet nıfusê metropolê Los Angelesi 17,516,110o. Zaf
mıxtelif mılet tede esto: Şarê Ewropa (%46.), şarê Asya (%27) şarê Meksika (%
24) şarê Postesuran (Qızılderili) (%0.8). Zaf maxalê Los Angelesi texlikeyınê,
tede çetey zafê.

Los Angeles merkezê xeceliyayışio. Hem ê Dewletanê Amerikaê Yewbiyaiyan hem ki ê
dınyao. Zey Hollywood, Twentieth Century Fox, Paramount Pictures, Disney u zaf
şirketê xeceliyayışi Los Angeles de estê.



https://diq.wikipedia.org/wiki/Pornografiye

Pornografiye ya zi teyna porno semedê hissê seksueli vetene, bedenê merdumani be
halê ruti ra çapkerdış u pêlkerdış. Pornografiye ewro cihani ser de ju sektoro
gırdo. Zerrekê cı de film, nuşte, fotograf, animasyon, veng u bini estê.
Pornografiye, pê erotizmi ra nezdiya u gırey daya; hema pornografiye de limit
çıniyo u a ri ra erotizmi ra bena cıra. Namê pornografi, zıwanê Yunanki ra
πορνογραφια (pornographos) yeno, arezeyê cı porne (ruspê, fahişa) u graphein
(nuştene); ruspêyani sero nuştışto.[1]

Pornografiye rê meyılkerdış, gorey cêniyan ra mêrdan miyan de deha berzo.
Cıgeyrayışi mocniyayo ki mêrdi semedê merdumê ruti asayene, gorey cêniyan ra
deha zêde pere dano.[2] Ema cêniy semedê rutan ra asayene, pere gênê.

Cıgeyrayışi vanê ki, meymunan miyan de pornografiye ra heskerdış, mêrdan ra zaf
nezdiyo. Meymunê mêrdi, semedê asayışê rutan ra ewniyayış hes kerdê.[3]

İstatistiki mocnayê ki %70ê mêrdanê/cıwamêrdanê ke serranê 18 u 34 miyan derê,
her aşme/menge kewnê ju sitey pornografiki ra.[4]



https://diq.wikipedia.org/wiki/Munix

Munix (be Almanki: München) yew sûka Almanyaya û mıntıqa ra rocawanê (ğerbê)
Almanya dera. Nıfusê Müncheni 1,388,308o. Riyê erdê xo 310.4 km²yo. Munix zaf
bacarê do gırdo. Almanya de rêza hirêyine (3.) dero. Munix miyan ra royê (çhemê)
İsari vêreno ra û paytextê eyaletê Bavaryayo.

Munix sûkê da kıhana. Serra 1158. ra Duke Welf Henry the Lion (Duke Welf Henryo
şêr) Munix na ro. Munix dormarê kıliseyê St. Peteri de bi hira. Serra 1327. daye
adırê dê pili Munix veşna; feqet sakınanê Munixi bacar reyna vıraşt. Serra 1506.
de Bavarya biye yewe û Munix bi paytextê Bavarya. Seserra 16. de Munix bi
merkezê Reformê Protestanan û ê Ronesansi. Labelê serra 1634. de nêweşiye kewte
zerrey Munixi û %33ê merdumanê Munixi merdi. Serra 1806. de Muxix bi paytextê
Padişayiya Bavarya. İnsananê Munixi ra zaf keşifi veciyê: Rudolf Diesel, Alois
Alzheimer, Wilhelm Conrad Röntgen, Georg Ohm. Wextê Herbê Dınyayê Yewıne û Herbê
Dınyayê Dıyıne. Weziyetê Munixi zaf xırabın bi. Feqet bacarê Munixi fına
vıraziya.

Ewro nıfusê Munixi 1.296.150o, ema nıfusê metroy 2.6 milyono. Zaf mıxtelıf
mılleti tede cıwiyenê. Şare Yogoslavya, İtalya, Zazayan, Tırki tede estê. İklımê
Munixi honıko. Varan zaf vareno. Labelê wextê zımıstani Munix zaf beno serdın.
Erdê Munixi her daim kheweyo (kıhoyo).

Ewro Munix sukê da moderna. Xeylê bani mımarine het ra mıkemmel vıraziyaê. Munix
merkezê hunerê zagoni u siyaset u edustriy u iqtısadê eyaletê Bavaryao. İqtısadê
Munixi zaf herao. Şirketê teknolociya Munixi zaf be kaliteyê. Merkezê BMW,
Allianz, Bayer, NECi Munix de ronıştiyo. Taximê futboli Bayern Munix ki etıya
dero. Stadê Allianz u Olimpiyati be estetik vıraziyayo.



https://diq.wikipedia.org/wiki/Koryay_Veroci

Koryaya Veroci ya zi Korya Veroci mıntıqa ra rocakewtena (rocvetış, şerq) Asya
dera. Zımeyê (Şımalê) Koryaya Veroci de Korya Zımey; rocawan (ğerb) de Çin u
Deryayo Zerd; rocakewtene (rocvetış, şerq) de Japonya u deryayê Japonya estê.
Paytextê Koryaya Veroci Seulo. Koryaya Veroci ezayê Mıletê Yewbiyayey u WTOia.
Sistemê siyaseti demokrasiya, labelê sistemê iqtısadi kapitalisto.

Tarixê Koryaya Veroci zaf dewletiye niyo. Verênde seserra 20ıne de Korya yewe
biye. Wextê Herbê Dınyayê Dıyine Japonya Korya işğal kerde u zaf terteley kerd.
Feqet peydena Japonya Korya terk kerde, Dewletê Amerikayê Yewbiyayiyan Koryaya
Veroci işğal kerde u Rusya Korya Zımey işğal kerde. Enlemê 38i bi sindorê
Koryaya Veroci u Korya Zımey. Koryaya Veroci biye kapitaliste u Korya Zımey biye
sosyaliste. Labelê serra 1950ıne de Korya Zımey Koryaya Veroci işğal kerde. Çin
u Rusya pheşti dê Korya Zımey. Mıletê Yewbiyayey u NATO dest da Koryaya Veroci.
Ewro hal zey verio.

Bacarê Seuli zaf raver şiya, bına u banê xeylê berzi estê, bacarê dewizio,
paytextê borsayo, merkezê iqtısadê Koryaya Veroci u ê Asyayo. Sûka Seuli de
xeylê şırketê teknoloci u iqtısadi estê.

Nıfusê şarê Koryaya Veroci 47 milyono. Nıfusê Koryaya Veroci her serre beno qıc,
çıke şarê Koryaya Veroci şıno dıwelanê teberi. Dinê Koryaya Veroci çıniyo; zaf
merdumê Koryaya Veroci ateistê (% 46), hema Budisti u İsewiy/Xrıstiyani zafê; (%
27) u (% 25). Zıwano resmi Koryakiyo. Nuskar u wendoğê xo zafê.

İqtısadê Koryaya Veroci gırdo. Dınya de rêza desıne (10.) dero. Teknolociye u
komputerê cı zaf be kaliteyê. Koryaya Veroci xeylê wasıteyan (otomobilan)
vecena. Kia Koryaya Veroci de veciyena. İdxalatê (eksport) Korya zafo. Sayiya
idxalatê (eksport) ra Koryaya Veroci ekonomiya xo biye hewle. Endustriya
elektronik u komputer u malzemey dicitali zaf gırda.



https://diq.wikipedia.org/wiki/C%C3%AAnosid

Cênosid, gorey tainan Tertele ya ki qırkerdena mıleti ya ki fıkro alternatif
acbırrnayış ya ki kokvetene ya ki şarkıştene, Mıqaweley Tedbir u Ceza Diyayışê
Sucê Cênosidi (İngilizki Convention on the Prevention and Punishment of the
Crime of Genocide (CPPCG)) ê 1948i ra tepeya Huquqê Cezaê Şaran de yew sucê
insanetino ke cezay cı bêmiada, nêkewna bêteqibiye. Çeku Cênosid Yunanki u
Latinki ra yena u nê kelıma ra yena pêra: γένος (génos = „ac, kok, cıns“; be
mena hirae „şar“) u Latinki caedere „kıştene, qır kerdene“.

Nışanê cênosidi oyo ke pê fêl u emelê xoyo xısusi raşteraşt (direkt) ya ki
yanbeki (indirekt) "yew gruba mıliye, entike, ê nıjadi ya ki diniye xorê
temamiye ra ya ki leteyê dê cı werte ra wedaro". Nê sebebi ra taê cı rê suco ke
tekê xo nêno diyene, sucê sucan (İng. crime of crimes) ya ki Huquqê Cazaê Şaran
de "suco tewr gıran"). No terifê Raphael Lemkinio huquqi, ilm de ki terifê çeku
Cênosidio; vacime ke, Tedqiqatê Cênosidio Têverşanae de. Qerarê mısletê Mıletanê
Yewbiyaeyan'ê têdine ra tepeya cezay sucê cênosidi taê heq u huquqo mıli de ki
caê xo gırewt.



https://diq.wikipedia.org/wiki/%C4%B0ncil

İncil (İngılızki: Bible), İsay rê ameyo u kıtabê İsewitiyeyo. Nuşteyê Yehudiyan
u Xıristiyanano mıbareko ke zerreyê yew kıtabi de ameyo pêser. No kıtab tewr
zêde çarniyayo mıxtelıf zıwanan u tewr hera dınya sero biyayo vıla.

İsewitiya ke Musewitiye ra veciya, uca ra Ehdo Kehan gırewto u Ehdo Newe kerdo
ra ser. Cokayo ke İncil dı letey ra yeno pêra. Letê xoyo yew Ehdo Kehan, leto
bini zi Ehdo Neweyo. Kıtabê Ehdê Kehanê tewr zaniyayey Afernayış (Genesis),
Veciyayış (Eksodus), Mezmuri, Kıtabê Eyubi u Kıtabê İşayayê. Ehdo Newe 27
kıtaban ra yeno pêra. Ninan ra çar İncili, ê Matta, Markos, Luka u Yuhannayê ke
cıwiyayış u gureyê İsay ra xebere danê; hedisê 12 hewariyan, mektuba Pawlusi be
komela Korintosıcan rê u wehyê Yuhannay tewr muhımê.

Hetta bênateyê Tewrate u İncil de hetê itıqadi ra ferqo pil çıniyo, coka
ekseriya nê her dı kıtaban sey yew kıtabi hesıbiyenê. Labelê bênateyê nê kıtaban
de zehf ferqi u tezati zi estê; ca-ca tarixi, namey, hedisey yewbinan nêtepeşenê
(nêgênê).

Goreyê mısılmanan İncil ameyo tehrifkerdış (vurnayış), ewro İncilo heq werte de
çıniyo. Çiyo ke nê kıtaban dero, % 80 tarix, şecere u efsane (mitolociye u
hêkat)ê. Efsane u hêkatê ke Tewrate de vaciyenê, pêro be kılmiye İncil u Qurane
de zi tekrar benê. Çiyo zêdêr, İncile de İsa mucizeyan mocneno ra mıleti: İsa
nêweşan keno weş, merdeyan keno gane (cınde), pê yew leteyê nani ra hezaran ra
merduman keno mırd, kerre (kemer) ra awe veceno u tayê hedisey tarixi ca gênê.

Ninan ra dot merdum şeno (eşkeno) vaco ke, hem İncil de, hem Qurane de % 80 çiyo
ke Tewrate de vêreno, tekrar beno. Hetê efsaneyan, hêkatan, tarixan, mıntıqan,
mıletan, bacar u medeniyetan ra nê kıtabi hema hema sey yewbinanê, yewbinan kenê
temam.



https://diq.wikipedia.org/wiki/Terteley_D%C3%AAs%C4%B1mi

Terteley Dêsımi cênosido ke be şarê Dêsımi serra 1938i de ame kerdene. Be qerarê
pêseramayışê weziranê dewleta Tırkiya, 4ê Gulane 1938ıne de qerar da ra cı ke
Dêsım qırr bo.

İmperatoriya Usmanıcan de paşayan xeylê raye waşto ke hukmê Dêsımi kerê. Her
çıqasi ke Cengê Çaldırani ra dıme mıntıqay Dêsımi hetê qanuni ra kewta bınê
hıkumdariya Usmanıci, Dêsım heta serra 1938ıne xoser biyo. İmperatoriya
Usmanıcan u Cumhuriyetê Tırkiya her daim kerdo ke xoseriya Dêsımi werte ra
wedaro u Dêsımi bınê hukmê xo kero. Ni Paşayan galê Dêsımi kerdo, emma beşar
nêkerdo ke Dêsımi bıgêrê bınê bandıra xo u Dêsımıcan ra tewız bıgêrê. Dêsımi
tewız nêdao dewleta Usmani.

Zewbin ki Mıstefa Kemal Atatürki emsalina Sey Rızay u Alişêri qebul nêkerdêne, ê
newaştêne. Atatürki kıştena Sey Rızay u Alişêri gırewt bi verê çımanê xo. Dıma
ki ebe fênd u dubara Sey Rıza be Alişêr u nêçe ağlerê Dêsımi werte ra dardi we.



https://diq.wikipedia.org/wiki/Suriya

Suriya dewletê da qıtaya Asyaya. Cayê xo mıntıqa ra rocawanê (ğerbê) qıtaya Asya
dero. Zımeyê (şımalê) Suriya de Tırkiya; veroc (cenub) de Urdun; rocawan (ğerb)
de Lubnan u İsrail; rocakewtene (rocvetış, şerq) de Iraq estê. Paytextê Suriya
sûka Şamio. Suriya ezaya Mıletê Yewbiyayey (UN), Yewiya Erebi u OPECia. Suriya
de sistemê idareyi cumhuriyeto.

Tarix u medeniyetê Suriya zaf dewletiyo. Medeniyetê khani Suriya u Iraq ra
veciyê. Sumeran, Akkadan, Babilan u Asuriyan hem erdê Iraqi hem zi erdê Suriya
de ronişte biyê. Wextê seserra 6ıne (şeşine) de Ereban erdê Suriya de hıkum
kerdo. O wext sûka Şami biya paytextê Erebanê Emewiyan. Erdê Suriya zaf işğali
diyê; hetê Moğolan, Tırkan u Fransızan ra. Seserra 15ıne de, Moğoli amey Suriya
u her ca kerdo xırabe. Mabênê serranê 1517 u 1918ıne de İmperatoriya Usmanıcan
erdê Suriya sero hukım kerdo.

Serra 1920ıne de Fransızan erdê Suriya işğal kerdo u Suriye biya yew
koloniya/mıstemera Fransa.[1] Labelê Fransa serra 1940ıne de qontrolê xo kerdo
vini. Serra 1946ıne de Suriya xo reyno ra, xoser ilan kerdo.[1] Feqet o wext ra
nat darbeyanê leşkeri Suriya zaf kerda xırabe. Serra 1963ıne de Partiya Ba’athi
Suriya de qontrol gırewto xo dest. Ewro mabênê Suriya u İsraili hewl niyo.

İklımê Suriya vuriyeno. Ğerbê Suriya tênıno (nemıno) u tım honıko. Şerqê xo zaf
germın u huşko. Çoli tey estê, zaf huşkê. Royê Fırati zerreyê erdê Suriya ra
vêreno ra. Royê Fırati Suriya de heyat dano erdê Suriya.

Sûkê Suriya zaf peyser mendê. Cengan sûkê Suriya zaf kerdê xırabe. Labelê Şam de
zaf bınayê ke hetê mımariye de mıkemmel vıraziyayê, estê. Şam merkezê iqtısad u
siyasetê Suriyao.

Nıfusê Suriya 19 milyono. Zaf mıxtelıf mılleti tede cıwiyenê zey şarê Ereban,
Kurdan, Goranan, Tırkmenan, Asuriyan, Ermeniyan, Fılıstinıcan u ê bini. Zaf
muhacirê Fılıstinıci Suriya de estê. Dinê Suriya İslamo, mezhebo resmi Şıi u
Sunniyo. Suriya de Ehlê Heqi, yew zi tayê Xıristiyani (%10) estê. Zıwano resmi
Erebkiyo, labelê xeylê merdumi Asurki, Kurdki, Goranki, Tırki qısey kenê. Nuskar
u wendoğê xo zaf niyê.

İqtısadê Suriya zaf qewetın niyo. Standardê heyati zaf xırabıno. Semedê herban
ra heyat biyo xırabe. Suriya zaf petrol u qaz roşena.



https://diq.wikipedia.org/wiki/Portekizki

Portekizki (be Portekizki: Português, Língua Portuguesa) yew zıwano, aidê keyeyê
Zıwanê Hind u Ewropao u zıwanê Portekizıcano. Portekiz, Brezilya, Angola, Gine
Bissau, Gine-Bissau, São Tomé u Príncipe u Mozambik de zuano resmiyo. Dınya de
texminen 250-300 milyon merdumi Portekizki qısey kenê. Amerikay Veroci de zuano
en gırdo, terefê 200 milyon merduman ra qal beno, 51ê nıfusi Amerikay Veroci ra
teqabul keno. Amerikay Latini de zuano dıyın, 35ê nıfusi ra qal beno.
Portekizki, İspanyolki u Galiçyaki ra zaf nezdiyo. Ama zuanê İspanyolki ra deha
nermo u melodiko. Zuanê Portekizki pê zuanê İspanyolki %70 nezdiyo, ema vatene
de ferq esto. İspanyolki de zınci ra vate çıniyo ema Portekizki de zınci ra
qalkerdış zaf esto. Eke vate de aqsan esto, ã (coração: zerre), õ (corações:
zerri) beno, eke aqsan niyo peyniya vate ra herfa m yena, (bem: weş). Portekizki
pê İtalyanki u Fransızki zi nezdiyo. Seserra 15 u seserra 16 de dınya ser de
Portekizki hardê xo hera kerdo, zıwano gırd biyo.

Brezilya u Portekiz grameran miyan de ferq esto emma merdumo/merduma ke pê fekê
Brezilya ya zi Portekiz ra qal keno/kena, o/a şeno/şeno fekê binan areze (fam)
kero/kera. Dı fekan miyan de ferq inca de esto: Portekiz de “ananas”, Brezilya
de beno “abacaxi”. Portekiz de keyneke “rapariga” bena, lac “rapaz” beno;
Brezilya de keyneke “moça” bena, u lac “moço” beno, ani vaciyeno.

Portekiz ki de zey zuanê ma Zazaki neril (maskulen) esto u mayki (feminen) zi
esta. Kamci vateo ke nerilo, o peyniya xo ra O gêno, kamci vateya ke maykiya a A
gêna.



https://diq.wikipedia.org/wiki/Kar_u_Zenati

Kar u Zenati; êz wazena hebê bahsê idarekerdenı u ekonomidê Zazayan-Dımıliyan
bıkera. Dımıliyan miyan dı veri u ewro nê kar u zenati estibi. Ìdarekerdenı u
ekonomiyê Dımıliyan veri cıtêrey, recberey, seydwaney, heywan warikerdenı (Dewar
u çarwey) u zewbi tay zeneetan serbi. Dı o dem dı sera %60 yê şardê Dımıliyan
cıtêrey kerdê, dewar warikerdê u nanê xo a ray ra vetê. Sermayedarê Dımıliyanê ê
wexti Beg, Şêx, Axa, Bezırgan, Tacır, Zenetkar u herwına bi. Şarê neçari zi
recberey, cananey u kar u barê inan kerdê. Taynay zi bı tay heywan u karıtenda
erd, dık, rez, baxçe, bostan, qezenc u zerzewata idarê xo kerdê. Tabi
warikerdena heywanan zi idarekerdenda ninan dı zahf rolê gırdi kaykerdê. Zahf
keyey (eşiri) wêrê bolandê çarwan u naxırdê dewari bi. Qatıxê inan vetê werdê u
o kı cı ra vêşi mendê zi berdê rotê u idareyê xo pa kerdê.

Nê qewıman miyan dı şarê Ermeniyan u ê Asuriyan zahf dewlemendi bi u zahf zenati
cı dest ra ameyê. Zeneetê ê çorşmi u karê zeneeti kerdenı nime ra vêşê cı
Ermeniyan destı bı. Tabi na dayenı u gırotenı hetı zi, zülüm u zordarey, tahda
kerdenı u lej mabêndê nê qewıman dı kemi nêbı u tım ramıt. Fitne u fêsadan,
zordest u zalıman nê rehat nêverday u tım verday pê. Qandê zayıf u bêqüwet
vıstenı u bı no hesaba xo destan bın gırotenı, dest mal u mülkdê cı ser nayenı.
Bı pê dı kıştena u zayıf vıstana ê bı seran a xo destan bın dı tepışti u hewna
zi ê yê tepşenê. Tabi nê lejan dest, welatê ninan zi talan u wêran biyê. Tabi nê
lejan u na talankerdenı dı ê kı zahf zerar diyê, bolê cı Dımıli (Zazay) bi.
Çımkı taydê Zaza- Dımıliyan xıristiyan, taydê cı Elewi u taydê cı zi suni
Müsülmani bi. Nê sedeman ra zahf zerar diyê. Tabi qandê dewlemendeyda welatê
Zaza-Dımıliyan, kırdasan (Kürdan), Osmaniyan, Ìraniyan (Farısan) u Ereban bı
serana hêrış berd şardê ninan ser. Bı nê hêrışana zi nêmendi, Welatê ninan sero
da pêro u welatê ninan xo lıngan bın dı talan u wêran kerd. Zekı belati sero
pêrodê, wıni welatê ninan sero da pêro u welatê ninan kerd welatê lezi. Bı n! o
hesaba xo lıngan bın dı paykerd,pıloxna pêser, pelçıqna, kerd talan u wêran u
vıst xo destan bın. (Tabi dı no nabêndı Welatê Ermeniyan, Asuri-Suryaniyan u ê
Kürdan zi lıngan ver şı, talan u wêran bı u kewt destandê ê şarandê bıqüwetan
bın. (Şarandê zey Osmaniyan, Ìranıjan u Ereban).

Fına sıfteyênı bı hêrışkerdenı u destandê Sellaheddinê Eyübi ya nê welati kewti
destandê Ereb u Müsülmanan bın. E ya tepeya zi dıha nêşa miyaneyê xo rast kerê.
Herga kı serehewada dışmenan da sere ro u ê pıloznay pêser u xo lıngan bındı
pelçıqnay. Bahdê Sellaheddinê Eyübi, derba en gırdı no fın Osmaniyan u Farısan
dest ra werdı. Osmaniyan u Farısan welatê ninan xo miyan dı kerd lete-lete u xo
destan bın dı tepışt. Tabi Ìdrisê Bidlisi zi derbêda gıranı dê şardê xo ro,
şardê Zaza-Dımıliyandê Elewiyan u Ermenıyan ro. Ey zi kardesteya Osmanıyan kerdı
u bı kaykerdenda kayandê inan a ramıt eşirandê Zaza-Dımıliyan, ê Kırdasan u ê
Ermeniyan ser u ê vısti destandê Osmanıyan bın. Zerarê Sellaheddinê Eyübi u ê
Ìdrisê Bidlisi zahf şardê Zaza-Dımıliyan rê u ê şarandê binan rê biyo. Vanê
Tarix ê wırnan ef nêkerro, mahkum bıkero.



https://diq.wikipedia.org/wiki/Facebook

Facebook (bıwane: feysbuk) yew siteyê internetiyo ke insani tede eşkenê embazanê
xo de irtıbat kewê û yewbini ra xeberdar bê.

Facebook, 4 Şıbate 2004 de hetê Mark Zuckerbergi ra seba wendekaranê
Universıteyê Harvardi ame ronayış. Bahdo mektebê dormeyê Bostoni ki kewti
Facebook, mabeynê dı aşman de mektebê ke "Ligê Ivy" derê kewti şebekeyê
Facebooki. Abiyayışê Facebooki ra yew serre ra dıme heme mektebê ke Amerika derê
kewti Facebook. Ezayi raver tenya be adresanê e-mailanê mektebanê xo (.edu uçb.)
eşkayêne bıbê eza. Bahdo tayê liseyi û şırketê gırdi ki kewti miyanê şebekeyê
Facebooki.

Facebook, aşma Payiza Wertêne 2007 ra heta nıka be nezdiyê 500 milyon ezayanê
xo, goreyê istatistikanê Alexa, websiteyo 2yıno ke dınya de tewr zêde yeno
cıkewtış. Gama ke Facebook bibı a, Kanada, Afrikaya Veroci û Norwec de 1ın;
Britanya û İswec de 2yın; Mısır û Panama de 3yın, Dewletê Amerikayê Yewbiyayey,
Awıstralya û Tırkiya de websiteyo 5ın bi ke tewr zêde ameyêne cıkewtış.

Facebook, nameyê xo "paper facebooks" ra gêno. No form universiteyanê Amerika de
seba wendekaran, malıman û emegdaranê mektebi yeno pırrkerdış.



https://diq.wikipedia.org/wiki/Erdlerz

Erdlerz (ya bûmlerz, ya zi zelzele) bınê erdi de u zerrekê erdi de cayo ke tede
enerciye veciyena u riyê enerciye ra pıhelê sismiki vıraziyenê, cı rê vaciyeno.
Dıma pıhelê sismiki hetê corêni ra resenê u erdi lerznenê, şanenê u lewnenê. Enê
hediseyi rê be namê kılmeki ra erdlerz vaciyeno. Cayo ke tede erdlerz beno uca
de aktivita sismike zi esta ke frekansê erdlerzi, erdlerz çıqas gırdo u kamci
grube ra kewneno, inan mocnena. Erdlerz be aletê sismografi yeno peymıtene.
Şınasiya ke erdlerzi sero guriyena, cı rê sismolociye vaciyena. Gıraniya
erdlerzan be peymıtoğê Moment magnitudi (ya zi be peymıtoğê ke zemanê veri de
guriyêne: peymıtoğê Richteri) areste bena. Peymıtoği ra gore erdlerzê ke hirê
(3) u bınê cı de ca gênê zerar nêdanê, nêhesiyenê u lerznayışê cı tede tey
nêveciyenê. Erdlerzê ke hewt (7) u corê cı derê inan rê erdlerzê rıcıyayışi
vaciyenê. Şıdetê lerzayışi be peymıtoğê Mercalliê şıdeti yeno peymıtene. Erdlerz
bınê erdi de kamca de beno u uca çıqas xoriyo, no zi muhimo u quweta erdlerzi
vırneno.[1]

Hirê tipê fayan estê. Namê fayi şınasiya erdlerzi de erdlerz kamcayi şıkneno,
fayo ke terefê erdlerzi ra şıkiyeno cı rê vaciyeno.[2]



https://diq.wikipedia.org/wiki/C%C3%AAnosid%C3%AA_Ermeniyan

Cênosidê Ermeniyan, be Ermeniyan cênosido ke 1915 de ame kerdene, jû kokardena
şarê Ermeniyana ke wextê Herbê Dınyayê Yewıne de ameya meydan.

Ermenki de Cênosidê Eremeniyan rê vanê Հայոց Ցեղասպանություն /Hayocʿ
Cʿeġaspanutʿyun/ "Şarkıştena Ermeniyan" ya ki Մեծ Եղեռն /Mec Eγeṙn/ "afeto pil".
Cênosidê Ermeniyan surey Herbê Dınyayê Yewıne de bi, bınê mesuliyetê Jöntırkan
de, oyo ke hıkumetê İmparatoriya Usmanıcano ke teşkilatê Cemiyetê İttıhed u
Tereqqi (Usmanıcki إتحاد و ترقى جمعيتی‎ İttiḥâd ve Teraḳḳî Cemʿiyeti) ra nay bi
ro. Cênosidê seserra 20ıno sistematiko verên de, qırkerden u marşanê mergi de,
êyê ke serran 1915 u 1916ıne de ameyê meydan, teqriben 300 hazar u 1,5 milyon ra
zêde insani kışiyaê. Ermeniyê ke surey sereştenanê davist serre averênan de
kışiyaê, 10 hazar u 100 hazaran miyan dero. Nê wıquatê ke Ermeniy cı rê vanê
Aġet աղետ "felaket", pê materyalê do dokumentarane'o hira, pê çımanê xeylê
mıxtelıfan wesiqeyınê. Tarixciyê dınya zafeteney nê cênosidi cênosid name kenê,
yew heqiqet şınasnenê. Ermeniy ki nê cênosidi de jû nêheqiya ke ceza cı nêdawa,
vênenê u be çend des serran Tırkiya de ki şınasnayış u yadkerdışê cı wazenê. Ver
be ney, ideolociya tarixê Tırkano resmiye be hıkumetê Tırkiya ra piya, oyo ke
dewleta Usmanıcan ra peyda biyo, nê cênosidi inkar (polıs) kenê. Ê, tehciri,
surgın u menfiyan "tedbirê teminatiê cengi" name kenê, êyê ke mecburi biyê,
çunke qaşo Ermeniyan o taw be xainiye peşti dawa reqibê Usmanıcan'ê cengi u qaşo
inan Mısılmani qır kerdê. Wıquatê merdenanê Ermeniyan ki êyê şertanê bêbextan u
sereştenan u galmanê munferıdan ra gırê danê. Werênayışê şınasnayışê
(naskerdışê) Cênosidio ke raştiya tarixiya vanê, heta ewro mabeynê Tırkiya u
Ermenıstani de jû kergana ke ber nêbena, irtıbatê cı rê biyo bar u xeylê
dıwelanê rocawani rê ki.

Yadkerdena (xo viri ardena) Cênosidê Eremeniyan rê sûka Yerêvani,
Tsitserrnakaberd de yew abıde vıraziyao.

Nê cênosidi de xeylê Asuriy u Yezıdiy ki kışiyaê. Ausriy nê Cênosidi Seyfo name
kenê. Texmin beno ke, surey cênosidi u qırkerden u menfi u surgınan de
Ermeniyan, Asuriyan, Yezıdiyan u Ruman de 2,5 - 3,5 milyon merdum kışyao.



https://diq.wikipedia.org/wiki/Budizm

Budizm (Sanskritki de: dharma; Paliki de: dhamma) oyo ke dino ke dınya ser de
500 milyon ra zafêri bawerkerdoğê xo estê. No din raveri Hindıstan de veciyo u
be averşiyayışê zemani ra verocê rocvetışê Asya u rocvetışê Asya de cayanê zey
Çin, Japonya, Korya, Moğolıstan, Nepal, Sri Lanka, Taylanda u Tibet de vıla
biyo.[1]

Xeylê hetê vênayışi ra gore, Budizm dino ya zi felsefeyo u emelê xo dec u
çetıniya dınya ra, çımeyê ninan akerdene u vetene u desto bin ra zi decê
cıwiyayışi merdum ser ra vetene waştena Budizmio. Doktrin u çiyê ke musnayenê
Budizm de, metodê xo zerreyê ra qaytkerdış zey meditasyon, anciya dınya rê
ameyış u çarnayışê biyayış-merdışi yani reenkarnasyon u karma yani gıreyê
çıra-peyniye (sebeb-netıce) ra Budizm yeno pera.

Budizm, Sanskritki u Paliki de nuşteyê Budistiê verêni de arezeyê xo oyo ke
'kamo ke ferqê xo dero', yanê çekuya Buddha ra aferiyaya. Siddhartha oyo ke
merdumo ke Budizm vıraşto, veto qebul beno. Siddharta semedê decanê heyati, decê
ke merdum vêneno inan qalkerdene xeylê serran guriyo u kar kerdo. Tewr peyên de
zi o diyo ke be ideolociya manewiye ra o şeno menaya decan a kero u vaco. Dıma
zi bawer beno ke Siddharta resayo Buda.[2]

Budizm, merdışê Siddhartha Gautami ra panc sey serran ra tepeya, nêmadeyê Hindi
de u dıma zi Asya u cayanê dınyaya binan de vıla biyo. Budizm Hindıstan de be
zemani ra tesırê xo vıni kerdo, verocê rocvetışê Asya u Rocvetışê Dûri de,
kulturê enê şaran de tesırê xo hıma mocneno. Budizm dinan miyan de yew dinê do
nonteisto u transteisto[3], yanê no din de çiyê zey Homay ya zi çiyê zey
peyğamberi ca nêgênê, hema Buda merdumanê budistan çım de merdumê do firaz u
bımbarek vêniyeno.

Bawer beno u fıkıriyeno ke Siddhartha Gautama Nepal de Lumbini de[4] maya xo ra
biyo. İdaya bine zi esta ke vaciyeno ke Buda sinorê Hindıstan u Nepali de
Kapilavastu de ameyo dınya. Yanê cayê biyayışê xo tam nêzaniyeno. Ana vaciyeno
ke hêkatê heyatê Buday anayo, klanê Siddhartha Gautama u eşira Sakya ra yew
prens yeno dınya. Maya xo ra biyayışê xo ra tepiya, piyê xo qral Suddhodana rê
yew merdumo zana yeno. Zana, Siddhartha sero vano ke "No leyrek ya yew qralo
gırd beno (chakravartin) ya zi yew merdumo bımbarek beno (Sadhu)". Piyê
Siddharthay wazeno ke zemanê averi de cayê xo ra lacê xo ravêro u pêro heyatê xo
de dec u merdış nêvêyno u heme çiyanê xırabınan ra bêxebere bo. Coke ra ke
Siddhartha, heyatê xo de heta serra cıya 29ıne ra seraye de vêreno u çiyê ke
nefsê merdumi wazeno, payê xo ra yenê, yanê zengıniye miyan de weşiya xo rameno.
Hema ğeyretê piyê xo kar nêkeno u Prens Siddharta vist u new serri biyo u heyatê
xo de raveri vêneno ke yew kıhalık deceno. Ney ra tepiya Siddharta seraye ra
veciyeno u teberê seraye de geyreno, feteliyeno. Yew merdumo nêweş, yew merde u
derwêş vêneno. [5] Dıma Siddharta ferq keno ke heyat dec u qeder rameno, u
semedê decan qedniyene, peyni dayene qerar dano u zey aşıq u derwêş cıwiyeno.



https://diq.wikipedia.org/wiki/Stokholm

Stokholm yew bacarê İswecia u rocakewtena (rocvetışê, şerqê İsweç dera. Stokholm
hem paytextê İsweçi hem ki tewr bacarê da gırdo.

Tarixê Stokholmi zaf khano. Seserra 12ine de Birger Jarli dolmaleya madenê asıni
ra Stockholm na ro. Serra 1520ine de qralê Danimarka Christian II Stokholm işğal
kerd u zaf terteley kerdi. Labelê Stokholmi serra 1523ine de xo gırewt xoser.
Seserra 17ine de İsweç ra pia Stockholm zaf bi gırd u bi merkezê tıcaretê
nêmadey İskandinawya.

Ewro Stokholm bacarê dê moderno u Stokholm merkezê siyaset, iqtisad, zagonê
dewleta İsweçio. Nıka zaf mekteb u laboratuwari Stokholm de ronayeyê. İqtısadê
Stokholmi gırdo. Şarê Stokholmi endustriya xızmete de ê hewtino (% 85).
Endustriya teknolociye u ê komunikasyoni Stokholm de be zaf kaliteyına. Merkezê
firmanê Erkikson u Electroluxi Stokholm de ronayeyê.

Hewaê Stokholmi zafêri serdıno. Labelê gegane seba Gulf Streami (awıka honıke)
ra hewaê Stokholm ancia ki zaf serdın nêbeno. Erdê Stockholmi kheweo (kıhoyo) u
dari tede zafê.



https://diq.wikipedia.org/wiki/Marok

Fas (المغرب) yew dewleta qıta Afrikao. Caê xo mıntıqa ra zımey (şımalê) qıta
Afrika dero. Zımey Fasi de Deryao Sıpê (Deryao Miyanên) u İspanya; veroc (cenub)
de Moritanya; rocakewtene (rocvetış, şerq) de Cezayir; rocawan (ğerb) de Oyanuso
Atlantik estê. Paytextê Fasi suka Rabatio. Fas ezaê Mıletê Yewbiyayey u Yewiya
Erebio. Sistemê idarey xo monarşiya qanuniya u Fas de demokrasiye çına.

Tarixê Fasi zaf khano. Verende ra merdumê Berberan Fas de ronişte biyê. Feqet
bênatey serranê 200 u 800an de İmparatoriya Roma u İmparatoriya Bizansi erdê
Fasi işğal kerdo. Seserra 8ine de Emewi Ereban erdê Fasi de hukım kerdo u
Berberan pêrune İslamiyet qebul kerdo. Serra 711ine de merdumê Fasi (Emewi
Erebi) şiyê İspanya u hetan serra 1492ine İspanya idare kerda. Seserra 19ine de
Fransa Fas işğal kerdo u Fas biyo be koloniya/mıstemera Fransa. Eskerê Fransa
Fas de zaf terteley kerdê. Serra 1956ine de Fas xo reyno ra, xoser ilan kerdo.

İklimê Fas vuriyeno. Rocawanê (ğerbê) Fasi de iklim weşo. Feqet rocvetışê
(şerqê) Fasi de hewa zaf germıno; tici zaf erzena. Rocvetışê (şerqê) Fasi de erd
çolo. Mıntıqa ra Oyanuso Atlantiki de hewa zaf honıko.

Suka Kasablanka zaf raver şiya. Banê xeylê berzi u binaê ke hetê mimarine de
mıkemmel vıraziyaê, estê. Kasablanka bacarê dewizio, paytextê borsao, merkezê
İqtısadê Fasio. Suka Rabati merkezê siyasetia.

Nıfusê Fasi 31 milyono. % 90 şarê Fasi rocawanê (ğerbê) Fasi de roniştiyo. % 99
şarê Fasi Ereb u Berberê. Dinê Fasi İslamo; feqet taê İsewiti/Xrıstiyani u
Musewi ki estê. Merdumê ğeribi senıkê. Zıwano resmi Erebkiyo; feqet xeylê
merdumi Berberki qısey kenê. Nuskar u wendoğê xo zaf niyê.

İqtısadê Fasi qewetın niyo. Endustriye, turizm u maden zaf muhimê. Standardê
heyati hewl niyo. Gırdina iqtısadi ra Fas qıta Afrika de ê phancıno; Fas dıma
Afrika Cenubi, Mısır, Cezayir u Nicero.



https://diq.wikipedia.org/wiki/Homa

Homa tayi dinan de vıraştoğo kainato u vıraştoğo heme çiyano, vıraştoğo en
gırdo. Hısusen Homa dini monoteisti de esto. Homa quweto en berzo seri merduman
dero. Konsepti Homay, din be din vurino. Politeizm de Homa jew niyo u her çi
sero Homay bini esti. No bawerkerdış Yunanıstano Antik u mitolociya Nordik de
zaf esto. Menay politeizmi vateyani poly (zaf, xeyli) u theoi (homa) ra
vıraziyao. Estiya Homa vinayış be vinayış vurino u her ca de hem (eyni) niyo.
Homayo politeistan tenya niyo u ê xeylê Homayan ri bawer keni. Monoteizm (ya zi
Teizm) de Homa tenyao u jewo, ey ra bini Homa çıniyo u nışeno bo. No bawekerdış
vano ki eke zêdey jew ra Homa nışeno bo. Homayo tenya, wayiro heme çiyano u oyo
ki her çi vıraşto. Eno bawerde Homa her çi çıniya ra vıraşto, quweti ho zaf
gırdo u o her çi zano. Panteizm de Homa kainato. Yani Homa u kainat hemo
(eyniyo). No bawerkerdış de Homa jew ten (merdum) niyo u pêro dinani rocvetışi
de esto. Deizm de Homa tenyao u en gırdo. Wayiri her çiyo. Homay deistan zey
Homay monotesitano emma deisti din ri bawer nıkeni. Cınsiyeti Homay pêro çıniyo
u bali niyo emma zuanan de seba Homa vatene vateyi nerili gureyeni.

Homa zıwanê Zazaki de menaya "Reb"i (be Erebki: رَبٌّ, be İbranki: Rabi רב)
dero. Zafêri Homay rê Heq (be Erebki: الحقّ) zi vaciyeno. Heq, İslam de yew
nameyo ke Qurane de vêreno u 99 (neway u new) nameyanê Ellahi ra yewo.



https://diq.wikipedia.org/wiki/Cumhuriyet%C3%AA_%C4%B0rlanda

Cumhuriyetê İrlanda dewletê da Ewropaya. Cayê xo mıntıqa ra zımeyê rocawanê
qıtaya Ewropa dero. Dormeyê İrlanda de Qraliya Yewbiyayiye (İrlandaya Zımey),
Okyanuso Atlas u Deryayê Zımey estê. Paytextê İrlanda sûka Dublinio. İrlanda
ezaya Yewiya Ewropa u Mıletê Yewbiyayeya. Sistemê idarey cumhuriyeto.

Mabênê serranê 1801 u 1922ıne de İrlanda gırêdayiya Qraliya Yewbiyayiye biya.
Wextê veyşaniya gırde (1845 - 1849) de nıfusê İrlanda zaf bi senık. Yew milyon
merdumê İrlanda merd u yew milyon u nêm (1.5) merdumo İrlandayıc mıhacir bi u şi
Dewletanê Amerikayê Yewbiyayiyan.

Mabênê serranê 1914 u 1922ıne de İrlanda u Qraliya Yewbiyayiye herb kerd. Serra
1922ıne de İrlanda xo reyna ra, xoser ilan kerd. Feqet İrlanda biye lete:
Cumhuriyetê İrlanda u İrlandaya Zımey niyay ro. İrlandaya Zımey biye gırêdayiya
Qraliya Yewbiyayiye; Cumhuriyetê İrlanda zi xoser mend. Labelê IRA zaf rehet
nêvınete u IRA zaf herekatê gonıni kerdi u ninan de zaf merdumê İngılızi u
protestani kışti.

İklımê İrlanda honıko; sıliye zaf varena. Semedê awıka germıne (Gulf Stream) ra
hewayê İrlanda zaf serdın niyo. Erdê İrlanda her daima kheweyo.

Sûka Dublini zaf raver şiya. Banê xeylê berzi u bınayê ke hetê mımariye ra
mıkemmel vıraziyayê, tede estê. Dublin paytextê borsayo, merkezê iqtısad u
siyasetê İrlandayo. Zaf merdumê Yewiya Ewropa seba gurey amey İrlanda.

Nıfusê İrlanda 4,1 milyono. Şarê İrlanda sûkan de ronışteyo; dewıci senıkê.
Nuskar u wendoğê xo zafê. Tayê şarê İngılızi, Gali u İskoçi zi weşiya xo İrlanda
de ramenê. Dinê İrlanda İsewitiya (mezhebê mıletê İrlanda Katoliko). Tayê
Mısılmani u Musewiy zi tede estê. Zıwano resmi İngılızki u İrlandkio.

İqtısadê İrlanda zaf qewetıno. Her serre iqtısadê İrlanda (GDP) % 8 beno gırd.
İrlanda zaf idxalat (eksport) kena. Teknolociye u sektorê ziraetê İrlanda zaf
raver şiyê. Standardê heyati zaf hewlo.



https://diq.wikipedia.org/wiki/Arcantin

Arcantin (be İspanyolki: Argentina) yew dewleta. Cayê xo mıntıqa ra verocê qıtay
Amerika dero. Zımey Arcantini de Paraguay û Bolivya, veroc û rocawan de Şili,
zımey rocvetışi de Uruguay û Brezilya û rocvetış de Okyanuso Atlantik estê.
Paytextê xo Buenos Aireso. Arcantin ezayê Mılletanê Yewbiyayiyano. Menay namey
Arcantini erdo sêmêno. Sistemê idarey xo demokrasiya.

Tarixê Arcantini zaf kıhan niyo. Wexto verên de, işğalê mıletê Ewropa ra ver,
eşirê Postesuran (İndiyan) tede ronişte biyê. Wextê seserra pancyesıne de
İspanyoli, İngılızi û Fransızi amê Arcantin. Benateyê seserranê pancyesın û
heştyesıne de Arcantin koloniya/mıstemera İspanya û Britanya biya. Serra 1816ıne
de Arcantini xo reyno ra, xoser ilan kerdo. Serra 1982ıne de Acantin û Britanya
semedê adeyanê Falkland û Malvinasi ra kewti wertê cengi, labelê Arcantini Cengê
Falklandi kerd vindi. Ewro Arcantin demokratiko, hema Arcantini zaf darbê
eskeriye diyê.

Bacarê Buenos Airesi zaf raver şiyo. Tede banê xeylê berzi estê. Buenos Aires
bacarê dewizio, paytextê borsayo, merkezê iqtısadê Arcantinio.

Nıfusê Arcantini 38 milyono. Zaf mıxtelıf mılleti tede cıwayenê. Şarê Ewropa
(Portekizi, İsponyoli, İtalyani û Fransızi) tede zafê. Dinê Arcantini
Xıristiyaniya û mezhebê mılletê Arcantini zi Katolikiya. Tayê Musewiyi û
Mısılmani zi estê. Zıwano xoyo resmi İspanyolkiyo. Tayê zi İtalyanki qısey kenê.
Nuskar û wendoğê xo zaf niyê.

İqtısadê Arcantini zaf qewetın niyo. Zaf mıntıqeyi peyser mendê, labelê tayê
mıntıqeyi zi raver şiyê. Hetê endustriye, maden û ziraeti zaf hewlo. İqtısadê
Arcantini zaf krizi diyê. Enflasyon û deflasyon iqtısadê Arcantini rê zaf zerar
dayo.



https://diq.wikipedia.org/wiki/Tenis

Tenis (be zıwanê İngılızki: Tennis) sporo olimpiko ke be tope u raketi kay beno.
Tenis şeno be dı merduman ya zi be her hete de dı merdumi pêro çehar merduman ra
kay bıbo. Tenis de kaykeri be guriyayışê raketi semedê tope file sero ra hetê
bini ra, sehaya reqibi (kort) sero eştene kar kenê. Miyandê prensiban de kaykero
ke puano en berz gêno, kay destê cı ra vêreno ra, o qezenç keno. Rıçıkê Tenisi
zıwanê Anglo-Fransızki ra "tenetz" ra yeno u zıwanê Zazaki de "tepıştene"
(tenetz) ya zi "destê xo ra viyarnayene" areze keno.[1] Kayê tenisi cayê de kay
beno ke cı rê kort vaciyeno, yani kort cayê kaykerdışê tenisio. Kortê tenisio
profesyonel be dergiya 23,77m (78 feet) derga u 10,97 m (36 feet) herayo.
Ancênayışê taxımi de 8,23 m (27 feet) herabiyayış bes vêniyeno.[2]

Servis oyo ke kayker tope destê xo ra gêno u hewa rê erzeno u be raketa xo kort
sero dano pıro, uca rê rışeno (rusneno, şaweno). Servisê tenisi wına beno, yeno
kerdene. Kaykero ke destê cıyo raşt guriyeno: 1- Raket u tope be yewbinan
paralel tepışiyenê u amade benê 2- Pozisyonê eştışê servisi gêriyeno, tope kamci
dest dero se uca ra hewayi rê erziyena 3- Tope be raketi yewbinan ra abırriyenê,
raketo ke destê raşti de, dest be raketi peyser anciyenê. 4- Tope dı berziya
polan ra resena o taw be raketi pırodayış keriyeno u raket payê çepi sero yeno
war. Pırodayışê servisi wına beno temam.



https://diq.wikipedia.org/wiki/Qurane

Qurane (Erebki: قرآن ) Mıhemmed ri amey u kitabi İslam (Mislimanan) o. Mıslum
ını kıtapra itiqat keno. Zuane ını Qurane, zuane Erebkio. Xora Mıslum, zuane
erebun malla ven duno, nımaj keno, ayet qalkeno.

Qur’an nê her di kitaban u dinan heq veynenu. Welakin Qur’an, hukmi nê kitaban
darenu wi u heti din u itiqadi ya prensiban u şertani newan anu. Goreyê
muslimanan Tewrat u İncil amey tehrif kerdiş (bediliyêyi), ewro heqiqi Tewrat u
İncil miyan de çiniy. Mısılmanan çım de qur’an, kitabo heqo peyen u, ey ra dim
sewbina kitabo heq (semawi) niamo u hini ninu zi. İslam zi dino mukemelo peyen
u. Goreyê hirê heme kitaban zi Homayi (Rebbi) erd u asmiyen (kainat) şeş roji u
şeş şewi de virêşti. Xeleqnayişi Adem u Hewa u cenet ra vetişi ninan, tufani
Nuhi, hirê heme Din u kitaban de zi hema hema eyni şekil de vacênu. Uca ra pey
tarixa ortax bi İbrahimi dest pêkena.

Mısılmani vanê ke Qurane de Mıhemmed mucizan mucnenu ra. Qurane de tarix, ra
behs benu, herbi ke o wext biy tede ca gini. Biye ninan şerti İslami, ê imani,
ferz u wacibi, prensibi komelki (cematki) u idari u çi winayeni esti. Ninan ra
wet merdim eşkenu wacu ke hem İncil de hem Qur'an de % 80 çi ko Tewrat de
viyerenu tekrar benu. Heti efsanan, hikayan, tarixan , mintiqan, miletan, bacar
u medeniyetan a nê kitabi hema hema sey yewbinan ê, yewbinan temam keni.



https://diq.wikipedia.org/wiki/Kerge

Kerge heywana de khediya u insanan rê zaf faydey xo esto. Semedê/Seba hakan u
goştê cı ra bena weiye.

Kergê neri rê dik, kerga maye rê kerge u leyirê (leyira) cı rê varık (varıke)
vaciyeno. Varıki şıkinê 1-1,5 ra heta 5 kg pili bê. Normal de dik her daim kerge
ra 1 u 1 kg ra cor dayina kiloyın beno. Labelê taê kergi estê ke, ê ki 500 u
1200 gram gıranê.

Kulıka sura serey diki yê kerge ra tenêna derga. Kergi dı lıngınê u her yew
lınge ra çar beçıki estê. Nê çar beçıkan ra hirê teney hetê veri, yew ki hetê
pey ser pay nanê ro erd.

Kergi lulıkan, morcelan, den u dendıkan wenê. Taê este ke, bile merran wenê.
Kergê keyey serre de teqriben 250 ra hetan 300 hakan kenê. Hema her roce, hako
ke kerge kerd, bınê ra bıcêriyo ke kerge ancia hakan dewam bıkero. Eke haki bınê
ra nêgureti, na raye kerge sero bena khurte u 21 roci ra tepiya leyiran vecena.

Dınya de tewr zêdêr kergi Dewletê Amerikaê Yewbiyaey, Çin u Brezilya, İspanya,
Britanya Gırde u Fransa de benê weiye.

Texlilanê biyolocik-molekuleran ra gore kergi tewr verende Burma ra yenê. Estıkê
ke arkeologan Çin de diyê inan ra gore 6. hezar serri milad ra ver insanan kergi
sıfte kerdê weiye.



https://diq.wikipedia.org/wiki/Elewi

Elewi, oyo ke Mıhemedi peyğamberi ra dıme Eli serverê İslami vêneno, ey rê Elewi
vaciyeno. Elewiyiye mezhebanê İslami ra jûya. Anatoliye de mensubanê na raye ra
heto yew Bektaşi, heto bin ki Qızılbaşo. Elewiy baweriya xo be Heq-Mıhemmed-Eli
rê anê u naye de Ehlê Beyti be des u dı imaman esas gênê.

Bawer beno ke baweriya çehar-beri u çewres meqami Hacı Bektaş-ı Veliy vıraşto,
ey tesbit kerdo cı. Hacı Bektaş vato ke "Qul çewres meqaman dı reseno Homay,
dostê cı beno". Sistemê hiyerarşiki miyan de merdımo ke raye rê zerrey xo dayo
cı, cı rê vanê tâlib. İtıqadê Elewi dı bınê vatışê raye dı delğenayışê Çehar
Beri Çewres Meqami esto.

Elewiy bawer kenê ke Mıhemmed peyğembero peyêno, Eli ibn Ebu Talib zi imamo,
imameti ano. Merdımê ke Elewiyê, ê ibadetê xo Cemeviyan dı kenê. İbadetê rocaney
Şewdır, Şan u Şewe dı yenê kerdış.[1] Şewa Qedri ra hirê roci aşma Muherremi dı
dıwês roci roc kenê u cı rê Rocê Muherremi vaciyeno. Rocê aşma Muherremi ra ver
zi hirê rocan rê rocê Pakanê Mesuman yenê kerdış.



https://diq.wikipedia.org/wiki/Edebiyat

Edebiyat ya zi literatur[1] hunero ke tede pê zıwani yew hedise, fıkır, his ya
zi çiyo ğeyali nusiyeno, qal beno. Edebiyat miyan de romani, şıiri, şanıki,
hêkati nusiyenê. Yew esero edebi gani estestik bo, hissi merduman rakero. Tarixi
edebiyati zaf kıhano, merdum pê estbiyayış cı, edebiyati ra elaqedar bi, çım
eşto u gıreya xo est bi. Edebiyat de tenya nuştış niyo, vate zi esto. Edebiyat
de zıwan xeylê muhimo, gureyayışê zıwani ideolociya edebiya verêna. Ema tayê
ideolociyan de nuştış muhim nêbeno, areze ver de ca gêno. Yanê nuştekar eserê xo
de se vatene wazeno, ani muhimo.

Platın eserê xo Dewlete de edebiyati sero vano: asayışi cıwiyayışi ma de senên
vecino, pêro edebiyato. Georgi Plehanov zi edebiyati sero vano ke edebiyat
eyneyê cıwiyayışio.

Edebiyat kanca de veciyo, tam nêşınasiyeno. Ema zaniyeno ke Mısırê Antiki,
Yunanıstanê Antiki, Sumer (Mezopotamya) u İranê Antiki de vêrde de merduman
eserê edebi vıraştê, çiyi nuştê. Raveri edebiyat be vatenan ra vıraziyayo, zey
şanıki, efsaneyi, destani u çiyê ke be fek ra vaciyenê, ê eserê edebi biyê. Heto
bin ra merdumi çiyê kışto se (ga, manga ya zi bızi) dewrê tari de dêsanê meğara
sero resımi vıraştê, hêdi hêdi cayê edebiyati biyo hera. Key ke merdumi nuştene
diya, musayo u edebiyat zaf aver şiyo. Her çi nusiyayo, her çi vıraziyayo. Dewrê
Miyanêni de imperatoriyanê İslami de Qurane nusiyaye, ğazel, mesnewi, rubai,
qasideyi nusiyayi. Merdum kanca ra şiyo u çı diyo, heme inan geyrayışname de
nuşto. Dewrê Neweyi de Fransa de edebiyat zaf vıraziyayo, ameyo kerdış. Formatê
neweyi vıraziyayi zey meqale, kritik, roman u nutıq.



https://diq.wikipedia.org/wiki/Afrikaya_Veroci

Afrikay Veroci mıntıqa ra verocê (cenubê) qıta Afrika dera. Zımeyê (Şımalê)
Afrikay Veroci de Namibya, Botswana u Zimbabwe; veroc (cenub) de Okyanuso Hind;
(rocvetış, şerq) de Swaziland u Mozambik; rocawan (ğerb) de Okyanuso Atlantik
estê. Dewleta Lesothoy sinorê Afrikay Veroci miyan de ronayiya. Paytextê Afrikay
Veroci Johannesburgo. Afrikay Veroci ezaa Mıletê Yewbiyayey u Yewiya Afrikawa.
Sistemê idareyê siyasetê xo demokrasiya.

Verênde ra eşirê Zenciyan Afrikay Veroci de cıwiyêne. Serra 1652ıne de Jan van
Riebeecki (yew Hollandıc) Afrikay Veroci keşf kerda u Afrikay Veroci biya
koloniya/mıstemera Hollanda. Peyniye de zaf şarê Hollanda şiyo Afrikay Veroci.
Labelê serra 1797ıne de Britanya Gırde Afrikay Veroci işğal kerda u Afrikay
Veroci biya koloniya/mıstemera Britanyaya Gırde. Serra 1866ıne de merdumê
Afrikay Veroci zern u kristali diy u Afrikay Veroci biya yew merkezê mıhaciran.
Serra 1861ıne de Afrikay Veroci xo reynao ra, xoser ilan kerdo.

Seba ke erdê Afrikay Veroci zaf hera u gırdo, iklım u hewayê xo zaf vuriyeno.
Verocê (cenubê) Afrikay Veroci honıko; labelê zımeyê xo zaf germıno. Tede çoli
ki zaf estê.

Sûka Johannesburgi zaf raver şiya. Tede bina u banê xeylê berzi estê.
Johannesburg bacarê dewizi u merkezê iqtısadê Afrika Verocio. Cape Town merkezê
siyasetio.

Nıfusê Afrikay Veroci 47 milyono. Zaf mıxtelıf mılleti tede cıwiyenê; şarê
Ewropa, Afrika, Asya tede zafê. Mabênê Sıpê u Zenciyan, riyê siyaseti ra seba
cêrakerdışê verêni ra serdıno. Derd u qehrê weşiya Zenciyan gıranêro. Labelê
heyatê Zenciyan her roc beno hewl.

Dinê Afrikay Veroci Xrıstiyanina. Afrikay Veroci de zaf zıwani qesey benê:
İngılızki, Afrikanki, Ndebele, Sothoyê Zımey, Sothoyê Veroci, Swati, Tsonga,
Tswana, Venda, Xhosa u Zulu. Nuskar u wendoğê xo senıkê. Seba /Semedê nêweşiya
HIV/AIDS ra zaf merdumê Afrikaya Veroci merdi.

İqtısadê Afrikay Veroci ne zaf qewetıno, ne ki zaf hewlo. Mıntıqeyê Zenciyan zaf
peyser mendê. Zaf merdumê Zenciyan sindorê feqirine de cıwiyenê; standardê
heyati nızmo. Labelê heyatê Sıpêyan zaf hewlo. Endustriya iqtisad u enerciye zaf
raver şiya.



https://diq.wikipedia.org/wiki/%C4%B0mperatoriya_Sasani

İmperatoriya Sasani (be Farski: ساسانیان, Sāsānīyān) bênatey seserranê 3 u 7ine
de yew imperatoriya gırde biya. Erdeşir I serra 226ine de İmperatoriya Parti
kerda xırabe u İmperatoriya Sasani na ro. İmperatoriya Sasani hêdi hêdi biya
pil. Erdê xo Tırkiya, Iraq, Suriya, İsrail, Lubnan, Urdun Mısır, Efğanıstan,
Pakıstan u Erebıstan ra reşto hetan Asya Miyanêne.

Paytextê İmperatoriya Sasani suka Ardaşir-Khwarrah biyo. Labelê Ardaşir-Khwarrah
ra ver suka Ctesiphoni paytext biyo. Zıwanê xoyo resmi Farskiyo Miyanên biyo.
Wextê İmperatoriya Sasani de zagonê (kulturê) İrani zaf raver şiyo. Dinê
İmperatoriya Sasani Zerduştiye biya.

Erdê İmperatoriya Sasani zaf gırd biyo. Hem qıta Ewropa, hem qıta Asya u hem ki
qıta Afrika de hukım kerdo. Çı wext İslam ame meydan, İmperatoriya Sasani zaf
qeweta xo çıne biya. İmperatoriya Sasani Cengê Nihawāndi kerdo vini u serra
651ine de biya xırabe. O wext, Ereban erdê İran de hukım kerdo.

Xandedani Sasani seri seserra 3 (hirıne) de İrano rocane de eyaleti Fars de
terefi Ardeşir Ii ra vıraziyao. Ardeşir eno eyalet de hıkumdariya ho rakerdo u
rahibi ke rıstımi Homa Anahita ra yeno, ebe inan suka Persepolis (Istaxr) de
hanedani ho vıraşto. Pi ho Papag (Babak) jew suka qıteke ke name cı Kheiro, uca
de idarekar biyo. Papag serri 205 de qırali Bazrangidano (Vazrangidano)peyêni
Gocihr texti ho ra kerdo u ho ilan kerdo hukımadaro newe. Bazrangidi
(Vazrangidi) İmperatoriya Parti ra gırey dayo u bıni inan de cuwêne. Marda cı
Rudaq keyneki waliyi suka Persepolisi biya. Name Sasani kalıki Ardeşir I Zazan
(Sasan) ra yeno. Zazan mabedi Anahita de serrahib biyo. Papag semedi quwetın
biyayene zaf xaptiyo u laci cı Şapur ki pi ho desteg biyo. Serra 220 de Papag
merdo. Ardeşir u braê cı Şapur miyan de perodayış veciyo. Serra 222 de seri
Şapuri jew kerre/kemer kowto u Şapur merdo u Ardeşir mendo tenya. Eno hedise de
engışta Ardeşiri esta. Dıma merdışi bıray cı Ardeşir paytexti cı berd Firuzabad
(Gur, Ardaşirxewara). Firuzabad de koyi zaf biyi u a ri ra işğali dışmanun ri
rakerd nıbi. Ardeşir hêdi hêdi suki nezdi desti cı ri gıreto zey Kirman, İsfahan
u Susa. Ardeşir I serra 226 de paytexti Partan gıreto u Parti peyni diyo. Peyêni
Ardeşir heme hardi Partan de hakimiyet vıraşto u kerdo raşt. Dıma merdışi
Ardeşiri laci cı Şapur I İmperatoriya Roma sero şiyo u inan ra suki Antakya
gıreto. Şapur I İmperatori Roma Gordian III, Filipo Ereb u Valerianus meğlub
kerdo u ê terefi Sasaniyan ra biyi heps. No zaferi Şapuri terefi nuştekarani
Sasani Neqşi Rustem sero nusiyao.

271–309: Dewro ke be mıcadeleyê xanedaniye ra vêrdo ra 309–379: Hukımdariya
Şapur IIê "Gırd"i:

636: Terefê mısılmanan ra sıreyê fethê İrani, Cengê Qadisiya de meğlubiyetê
Sasaniyano mıtleq

651: Hukımdarê Sasaniyano peyên Yezdıgırd III, Merv (Tırkmenıstano ewroyên) de
kışiya, xanedanêni qediye. Lacê cı Firuz u ê bini surgın şi be Çin.



https://diq.wikipedia.org/wiki/Recep_Tayyip_Erdo%C4%9Fan

Recep Tayyip Erdoğan 26ê Şıbata serra 1954ıne de Kasımpaşa / Estemol de ameyo
riyê dınya. Nıka serekwezirê dewleta Tırkiyayo û serekê Partiya Edalet û
Raverşiyayışi (Adalet ve Kalkınma Partisi)yo. Dı demi nê wezifê xo kerdi, yanê
hıkumetê demê 59ıne û demê 60ıne Tayyip Erdoğani nay ro. Welatê xo Rizeyo, feqet
o Estemol / Beyoğlu de ameyo dınya û Estemol de biyo pil. Be xo yew raye vato ke
Gurciyo, keyeyê xo Batum ra ameyo Rize, labelê raya bine vato ke eslê xo Tırko.

Erdoğan seruni 1994 u 1998 miyon de Partiya Refahi ra serdari belediyey
Estanboliyo suka gırde biyp. Mektebi Ticaretiê Aqseraiyey Pil ebe nome cı newe
Akademiya Estanbolia İlmi Endustri u Ticareti ra serra 1981 de biyo mezun u
serri cıyi 18 de politika kuto. Serrani 1969 - 1982 miyon de futbolo amator kay
kerdo. O Temuz 4, 1978 de ebe Emine Erdoğan veyve kerdo u eno veyvey ra dı
keyneki cı u dı laci cı esti. Erdoğan Mart 27, 1994 weçinıtışi lokali de Serdari
Belediyey Suka Estanbolia Gırde weçinıyao. Kanun 12, 1997 de suka Siirt de jü
miting de qal kerdo u riy qalkerdışi cı ra terefi mehkemey Diyarbakıri ra suci
Şaru cıra kerdış, ebe şar, inam, mezheb u vurniya mıntıqay şari dışmankerdış ra
semedi 10 aşmi (mengi) kowto hepis. O hepisxane de 4 aşmi mendo u Ağustos 14,
2001 de vıraştoği PER miyan de ca growto u serdaro de vıraştoğ biyo. Partiya cı
serra 2002 de weçinıtış de ebe nisbeti %34,43 ra ameo nomre jüyıne. O hukımeti
dewri 58. , 59. u 60. vıraşto u seriweziro de Tırkiya biyo.

Keyey Erdoğani suka Rize, Güneysu ra suka Estanbol ameo u Tayyip Erdoğan ki inca
de maya cı ra biyo. Tarixi Ağustos 11, 2004 de geyrayışi cıy Gurcıstani de vato
ki Ez ki Gurcuyo. Keyey ma keyeyo de Gurcuyo ke suka Batumi ra keyey ho ardo
suka Rize. Tayyib Erdoğan hem zeman de serra 2007 de kanalê TV NTV de vato ki Ez
Tırko. Pêr/Pi cı Organizasyoni İtimadi Placi de kar kerdo u kidekia cı suka
Rizey de verayo. Serra 1967 de pi ho keyey ho suka Estanboli berdo. Wexto ke
Erdoğan biyo qıtek, Estanbol de limon u simit rışt. O mektebo verên, mektebo ke
semti Kasımpaşa deo u name cı Piyalepaşa İlkokuluyo de u bahdo Lisa Estanbolia
İmam Hatib de wendo u serra 1973 de mezun biyo. O zeman de seba mezunoni İmam
Hatibi ra universıta cıkewtış biyo xeyli zoro u eno sebeb ra imtihanê teber ra
peynidayış re kewto u dersê vurnayışi dayo u diplomay Lisa Eyubi groto. Bahdo
Universıta Marmara şiyo u inca de İlmo Ekonomik u Politiki de ebe derecey
lisansi serra 1981 de biyo mezun. Wexto ke o genc biyo, jü klubê futboli de kay
kerdo. Bahdo suka Kasımpaşa de Stadi Kasımpaşa nome Stadi Tayyip Erdoğani groto.

Wexto ke Partiya Fezileti (Fazilet Partisi) qapan biye, wekilê komê na partiye
biy vıla. Dı hetan miyan ra hetê yewi newedar (yenilikçi) hetê yewi zi kıhandar
(gelenekçi) name gırewt. Tayyip Erdoğan hetê newedaran de bi. O ra tepiya serra
2001ıne de Erdoğani Partiya Edalet û Raverşiyayışi (Adalet ve Kalkınma Partisi)
nayê ro. Weçinıtışê 3ê Tışrinê Peyênê serra 2003ıne de ebe Partiya Edalet u
Raverşiyayışi ra tenya hıkumet nawa ro.

Zemano ke tede Erdoğan universıta de wendo, Jewiya Telebey Tırkiyay Mılli kewto
u serra 1976 de Paritiya Selameto Mılli (PSM) de ermey (poli) serdariya genci
biyo. Hem serre de PSM ermey suka Estanbolia genci çıniyao we. Dıma Darbey
Keşkelun 1980 serra 1983 de Partiya Refahi vıraziya. Erdoğan ena partiye ra
serra 1984 de serê qazey Beyoğu, 1985 de seri suke u ezay MKYK çıniyao we. Serra
1986 de namzedi wekıli biyo. Serra 1989 de weçınitış de Partiya Refani biya
partiya dıyıne (2). Partiya Refahi barac veraya ema sebebi reykerdışi
tercihkerdışi ra YSK wekiliya ho kerdo iptal u qebul nikerdo.

Tarixê Mart 27, 1994 de weçinıtış de Erdoğan %25,19i reyan groto u biyo Serê
Belediyey Estanboliê Suka Gırde weçıniyao. Esasen partiya ho seba suka Estanboli
Ali Coşkun namzed mocno ema Teşkilati Suka Estanboli seba Erdoğan zaf ısrar
kerdo u eno sebeb ra Erdoğan namzed mocniyao. Heqa dewri serdariya cı de 18
dosyayan ra daway ameo rakerdene. Tay ninan ra Akbil, İsfalt, İstaç u İdo yo.
Riy wekılbiyayışi Erdoğani ra daway niameykerdene.

Tarixi Kanun 12, 1997 de Erdoğan suka Siirti de jü (jew) miting de duayo eskeri
ke nuştoği Zaza Ziya Gökalp serra 1917 de nuşto ebe versiyono ke vurniyao wendo.
Erdoğan duay eno şekıl de wendo: Her dewr de Firawun zi esto u Nemrud zi esto.
Ema verda inan Musa u İbrahim vecini u ê engelan keni xırabe u raya pisi keni
pak . Dıme no qısey Mehkemey Diyarbekıri ey ri dawa rakerdo u seba Erdoğan
qerari jew serre tepşiyayışi u 860 (heyştay u şeşti) liray Tırki, cezay perey
dayo. Dıma mehkeme hukımi ho vurnıyao u cezay ho 10 aşmun u 176,66 LT kerdo. Ebe
kanuni infazi ra cezay ho 4 aşmi ri kemiyaya. Erdoğan Diyarbekır rê muraceti
temyizi kerdo ema inca ra çi niveciyo u Serdariya Estabolia Suka Gırde cı kuto
(finiyo/kowto), Erdoğan tarixi Mart 26, 1999 de hepsihane kuto (kowto).
Hepsixaney Pınarhisari de mendo u tarixê Temuz 24, 1999 cezay ho temam kerdo u
hepsxane ra veciyo.

Mehkemey Kanuno Seri, Partiya Fezileti bêpeyni padayo (qapankerdo) u heme
wekıluni partiya fezileti mendo veng. Wekıli partiya fezileti biyo dı letey;
terefo kıhan u terefo newey. Erdoğan terefi newey de ca groto u serra 14 Ağustos
2001 de PER vıraşto u parti de seri pêroyi çıniyao we. Erdoğan ebe ifadey cı Ma
gomlegi ma vurno muxafezarun (konservativi) ra tepki groto. Partiya Erdoğani
serra 2002 de weçintış de ebe nisbeti %34,29 ra ameo partiya nomre 1 u zafero
gırd diyo. Ema riy cezay cı ra Erdoğan wekıl nêbiyo. Hukımeti 58. (poncas u
heyşt) terefi Abdullah Güli ra vıraziyao. Eno hukımet seba cezay Erdoğani
peynidayış parlamento teklifi kanuni dayo u teklif ebe zafi reyi wekılun qebul
biyo. Ema Ahmet Necdet Sezer (seri cumhuri) kanun kerdo veto. Dıma jü serre
parlamento rê parti teklifo newe dayo u teklif, terefi Sezeri ra biyo qebul. Ebe
eno kanun veri Erdoğani de engel nimendo u wekıli Siirti Fadıl Akgündüz finiyo
(kuto) u Sirrt de weçınitışo newe biyo u Erdoğan ebe %85 rey wekıli suka Siirti
biyo. Abdullah Gül seba serbiyayışi Erdoğani serêweziriye ra istifa kerdo u
Erdoğan biyo serêwezir. Weçınitış ra hiri (3) aşmi dıme Erdoğan hukımetê 59.
vraşto. Tarixê Ekim 2005 de Tırkiya dewrê Tayyip Erdoğani de seba Yewiya Awrupa
cıkewtene namzed biyo. Temuz 22, 2007 de weçınıtışo newa biyo u Erdoğan %46,6ê
reyan dayo u 341 wekıli vecniyo. Partiya Erdoğani, ey dıyıne kez serêwezir
kerdo. Dewrê serbiyayışê Erdoğani de Ekonomiya Tırkiya biyo gırd u şiyo aver u
ekonomiya dınya de Tırkiya %1.1 ra şı %1.40 u eno ekonomiya dınya biyo amoro/
reqemo gırdo. Tarixê Heziran 12, 2011 de weçinıtış de reyê Erdoğani %49,83
veciyo u partiya cı 327 wekıli veciya u hirıne kez hıkumet vıraşta.

Erdoğan piyo Ahmet Erdoğan u Tenzile Erdoğano. Brao cı Hasan Erdoğan Heziran 27,
2006 de merdo u Tayyip Erdoğan ey ra dıme keyey de pısa de tewr pilo. Kidekiya
cı de pi ho qeptanê deryay biyo u bahdo keyey ho suka Rize ra suka Erzurum ardo.
Hiri bray ho estê u jü way ho esta. Tarixê Temuz 4, 1978 de jü konferans de ebe
Emine Gülbaran (Erdoğan) ra te lewe ameo u bahdo ebe ay ra veyve
kerdo/zeweciyao. Dı laci Erdoğani esti u nome inan; Ahmet Burak u Necmettin
Bilal Erdoğan. Dı keyneki Erdoğani esti u nome inan: Sümeyye Erdoğan u Esra
Erdoğana.

Tarixê Keşkelun 13, 2005 de suka Kütahya de jü ten otobusê Erdoğani rê seba ey
kıştene ebe kardi noni ra kowto ema terefê polison ra halo bitesır ameo ardeno.
Serê tene de silahi u mermiy veciyo. Ten dawa ra des u yew (11) serri cezayo
hepsi dayo. Bahdo Amerika ra jü e-posta ameya u jü heberê suikasto binan ameo u
eno suikast nêbiyo.

Erdoğan serra 1989 de serdaria belediyey suka Beyoğli de Partiya Refah ra biyo
namzed ema kemi ferq ra serdari vini kerdo u itiraz kerdo. Hakim itirazê cı red
kerdo u dıma eni hakim rê vato Tı nêşeni ebe qafê serweşi ra qerar bıdi ,
heqaret kerdo u hedise savcilig rê şiyo, intiqal kerdo. Erdoğan Hepisxaney
Bayrampaşa de seba jü/yow hefte binê çım de mendo. Bahdo cezay ho cezay pere rê
vurniyao u serbest mendo.

Erdoğan tarixê Ocak 14, 2000 de Awıstralya de suka Melbourne de jü radyoyo ke
name cı SBSyo de seba Abdullah Öcalan vato Muhterem Ocalan onga, hesabê fıkirê
ho nêdano, hesabê kelley ke o cıra kerdo dano. Ema mı riyê fikirunê mı ra çiher
aşmi heps de mend. Ma miyan de ferq zaf gırdo. Eno qısey cı ra dıme Dernegê
Mayanê Şehidan ey rê daway tezminato manewi akerdo. Kemal Kerinçsiz avukato
deway biyo u Erdoğan tarixê Aralık 2007 de 3 quruşi perey tezmintiy dayo.

Erdoğan karikaturistê qazetey Cumhuriyeti Musa Kart, qazetey Evrensel, wayirê
Pengueni Erdil Yaşaroğlu rê seba hekeret ra daway tezminato manewi rakerdo u
perey ho ninan ra dayo. Tarixê Şıbate 6, 2010 de serê hekaretê Devlet Bahçeliy
ra ey re zi dawa akerdo u mahkeme Devlet Bahçeli 50 hınzar liray Tırki rê mahkum
kerdo u Erdoğan ey ra perey ho dayo. Devlet Bahçeli Erdoğan rê hucım kerdo u ey
rê vato ki ErdoğanTırkiya cıra kerdene wazeno. O mewzuyê etnik cıra kerdış de
wayirê sicilo. O bêkimlik u bêşexsiyeto. Oyo ki bêedeb u bênamuso. O wayirê
zihniyetê ke çurumuşbiyo. Oyo ki etraf rê qoxuyo ke mide pis keno dano, oyo ki
bêehlaqo, ehlaqê ey çıniyo. O heme olçiyanê ho vini kerdo. O bêsewiyeyo. Oyo ki
merdumo ke şerm dano. O teroristan dest akeno, o alçaxo, zurkaro de gırdo (zur
keno), riyakaro (dı riyê cı esto) u mıletê Tırki rê hekaret keno. Liderê Partiya
Şarê Cumhuriyet Kemal Kılıçdaroğlu jü mitingê cı de Erdoğan rê Omurgasız
hayvan/Heywano biomurga vato u Erdoğan Kılıçdaroğlu rê dawa rakerdo u mahkeme
Kılıçdaroğlu mehkum kerdo. Şair Ataol Behramoğlu heqa şexsiyetê Tayyip Erdoğani
de nuştey xırabi nuşto u Erdoğan ey rê ki dawa aakerdo. Mahkeme Ataol Behramoğlu
mehkum kerdo u Erdoğan ey ra 20 hınzar liray Tırki greto.

Tarixê Kanun 17 de ekibê hakimê cumhuriyeti Celal Kara, mudirê İstanbulio
emniyeti u mudirê şubey mali tayê camerdê kari, burokrati, mudirê bankay u
pısanê (lacê) hiri weziran seba wezifa xırab kullankerdış, ixale rê fesat dayış
u keçaxiye kerdış perskerdış destpêkerdo. Hedisey ra dıme cayê tayê savci u
hakiman vurniyaê. Erdoğan qandê perskerdışê Kanun 17 vato Eno seba iradey
mılleti xırab kerdene yew teşebuso darbeyo.



https://diq.wikipedia.org/wiki/Mal%C3%AAzya

Malêzya mıntıqa ra verocê Asya dera. Dewleta Malêzya dı parçey ra yena pêra:
Malêzyaya Rocvetışi û Malêzyaya Rocawani. Benateyê Malêzyaya Rocvetışi û
Malêzyaya Rocawani de Deryayê Çini esto. Zımeyê Malêzya de Tayland, Bruney û
Butan; veroc de Singapur û İndonezya; rocakewtene de Okyanuso Pasifik; rocawan
de İndonezya estê. Paytextê Malêzya Kuala Lumpuro. Malêzya 13 eyaletan ra yena
pêra (mıteşekkıla). Malêzya ezaya Mıletê Yewbiyayey û G20ia. Sistemê idareyê xo
monarşiya qanuniya.

Tarixê Malêzya newiyo. Verê seserra 10ıne de, qralanê Malayan Malêzya de hukım
kerdo. Seserra 14ıne de Erebi ameyê Malêzya û ticaret kerdo. Seserra 15ıne de
şarê Malayan İslamiyet qebul kerdo. Seserra 15ıne ra nat, Malêzya zaf işğali
diyê. Serra 1511ıne de, Portekizi Malêzya işğal kerda û Malêzya biya
koloniya/mıstemera Portekizan. Malayan û Portekizan zaf ceng kerdo. Feqet serra
1641ıne de, Hollanda Malêzya isğal kerda, dewleta Portekizi uca ra fetelna.
Serra 1786ıne de, Britanya Malêzya işğal kerda. O wext, dewleta Malêzya biya
letey: Koloniya Malêzyaya Britanya û Koloniya Malêzyaya Hollanda. Feqet serranê
1942 û 1945 miyan de Japonya Malêzya işğal kerda. Serra 1963yıne de Malêzya xo
reyna ra, xoser ilan kerd.

Sûka Kuala Lumpuri zaf raver şiya. Tede bina û banê xeylê berzi estê. Kuala
Lumpur bacarê dewiziyo, paytextê borsayo, merkezê iqtısadê Malêzyayo.
Asmênresayê Petronasi zaf berzo (452 metre); dınya de ê dıyıno (2).

Nıfusê şarê Malêzya 25 milyono; şarê Malêzya sûkan de roniştiyo. Zaf mıxtelıf
mılleti tede cıwiyenê, zey: Malayan, Ereban, Ewropayıcan, Çinıcan, Vietnamıcan û
Kamboçyayıcan. Dinê şarê Malêzya İslamo; feqet tede zaf mıxtelıf dinê bini ki
estê: Hinduizm, Sikhizm, İsewitiye û Budizm. Zıwano resmi Malaykiyo. Nuskar û
wendoğê xo zafê.

İqtısadê Malêzya zaf qewetıno. Feqet tayê mıntıqan de zaf peyser mendo.
Teknolociya Malêzya zaf be kaliteya. Her serre iqtısadê Malêzya beno gırd. Feqet
serra 1998ıne de İqtısadê Malêzya zaf krizê gırdi diyê.



https://diq.wikipedia.org/wiki/Madrid

Madrid paytextê İspanyayo. Cayê xo hetê mıntıqa ra nêmadeyê İberya dero. Madrid
hem paytext u hem zi bacrê İspanyayo tewr gırdo.

Halifey Mehmet I seserra 9 da Madrid no ro. Mehmet I zaf pil saray vıraşt u
bacar Madrid dolvera no ro. Nıme Madrid al-Majrīṭ bıb (Erebki: المجريط, "kaynag
ê awk "). Feqat serra 1085 da Alfonso VI Madrid işğal kerd u. Feqat seserra 13.
ra adıra pil weşna Madrid. Serra 1561 da Madrid biya paytext ê İspanya. Serunra
1802 – 1814 Madrid işğal ê Fransad mend. Waxte işğal Madrid asqer ê Fransay zaf
terteley kerd. Serra 1814 da Fernando VII asqer ê Fransay fetılna. Feqat benate
serrunra 1936 – 1939 ra Madrid cengey sivilra zaf xırab biy. Serra 2004 ra
merdume Erebun Madrid ra attack kerd u zaf merdum merd.

İklimê Madrid Deryaê Sıpêyo, ayamê (hewa) xu honıko. Feqat waxte ammun hewa xu
taê germıno u şilun nı wareno. Seba ke erd Madrid zaf berzo; heway zaf germın nı
beno. Ewro nıfus ê Madrid 3.2 milyona; feqat nıfus ê metro 5.8 milyona. Zaf
mıxtelıf mılleti tede cıwiyenê: şare Ekvator, Çin , Fas Kolombiya u Peru tede
zafa.

Bacarê Madrid zaf moderna. Banê xeylê mımarine de mıkemmel vıraziyaê. Madrid
merkez ê huner, zagon, siyaset, edustriy u iqtısad ê nime-aday İberya. Sektor ê
dewlet zaf gırda. Taxımun Real Madrid u Atletiko Madrid bacarê Madrid de kay
keno. Real Madrid hem Ewropa da hem İspanya da zaf hol kay keno. Stad ê Real
Madrid (Barnabao) zaf rında.



https://diq.wikipedia.org/wiki/Kayker%C3%AA_pornoy

Kaykerê pornoy, kaykerê filmê pornografiki ya zi astarey pornoy kaykero ke filmê
pornografiki de kay keno, cı rê vaciyeno. Ju kayker şeno filmê erotiki de ya zi
filmê ruti de kay bıkero, hema semedê kaykerê pornoy biyayene, gereke ki zerrekê
filmi seksi ra bıvıraziyo u hem zeman de gereke ki xeylê filmanê pornografiki de
kay bıkero.

Linda Lovelace, serra 1972 de filmê deep throati de kay kerda u aye biya
astareya verêniye ke terefê xeylê merduman ra şınasiyena. Dıma aye filmê (Behind
the Green Door), Gloria Leonard (The Opening of Misty Beethoven), Georgina
Spelvin (The Devil in Miss Jones), Jeremy Cohen ("The Speed Demon Of Porn"), ve
Bambi Woods (Debbie Does Dallas) de kaykerê newey veciyê u amorê astareyanê
pornoy berz biyo. 1980i, tarixê pornoy de en dewro gırd biyê. Astarey newey
resayê zey John Holmes, Johnny Sins, Rocco Siffredi, Ginger Lynn Allen, Christy
Canyon, Veronica Hart, Nina Hartley, Seka u Hyapatia Lee. Dıma 1980an,
teknolociye şiya aver u serrê 1990i de DVDyê pornoy vıraziyayê u enê kaykeri
biyê namdar, vêrdê plano verên ra; Jenna Jameson, Tera Patrick, Briana Banks,
Nikki Benz, Mason Moore, Ariana Jollee, Stacy Valentine, Preston Parker, Asia
Carrera u Silvia Saint. Kaykerê ke hetê corêni de nusiyayê, heme inan dınya ser
de biyê namdar. Heto bin ra, dıma 1990an pornografiya hemcınsbazan zi vıraziya u
gorey kıhanan ra filmi deha kalite de onciyayi. Amerika de serrê 1970i de semedê
sektorê pornoy peyser gırewtene, astaranê pornoy sero fuhışi ra daway amey
akerdene hema heme enê dawayan kewtê ra, finiyayê. Teno ke semedê perey ra seks
keno u teno ke semedê perey ra kaykeriya seksi keno; mahmeke inan jubinan ra
cıra kerdo, kaykerê seksi kowtê miyanê kaykeran ra.



https://diq.wikipedia.org/wiki/%C3%87in

Çin yew dewleta qıtay Asyayo. Cayê xo mıntıqa ra rocvetışê Asya dero. Dewleta
Çini zaf gırda; dınya de ê hirêyına. Zımeyê Çini de Rusya u Moğolıstan; veroc de
Hindıstan, Nepal, Myanmar, Laos u Vietnam; rocawan de Efğanıstan, Qazaxıstan,
Pakıstan, Qırğızıstan u Tacikıstan; rocvetış de Korya Zımey, Korya Veroci u
Okyanuso Pasifik estê. Paytextê Çini Pekino. Çin 22 (vist u dı) eyaletan ra yeno
pêra (mıteşekkılo). Çin ezayê Mıletê Yewbiyayey u G8io. Sistemê siyaseti
sosyalizmo, ema sistemê ekonomi kapitalizmo. Ekonomiya Çini serra 2014 de vêrdo
ekonomiya Amerika ra u dınya ser de biya ekonomiya en gırde.[1][2][3]

Tarixê Çini zaf dewlemendo. Merdumê Çinıcan barut u kağıde vıraşti. Felsefeyê
Konfuçiusi Çin ra veciya. Esrê 19. u 20. de Çin işğalê dewletanê Ewropaıcan de
mend u bi koloniya/mustemera dewletanê Ewropayıcan. Tepeya Mao Tse Tungi Çin
kolonistan ra reyna ra. Oyo ke xeyalê Maoy komunizm bi, ey Çin komunist ilan
kerd. Serra 1949ıne de Çin bi xoser.

Sûkê Şengay u Hong Kongi zaf raver şiyê. Bina u banê xeylê berzi estê, bacarê
dewiziê, paytextê borsayê, merkezê iqtısadê Çini u Asyayê. Hong Kong de xeylê
şırketê teknolociye u iqtısadi estê.

Nıfusê şarê Çini 1,313 milyaro. Tede mıxtelıf mılleti estê: Uyğuri, Moğoli,
Koreyıci, Tibetıci. Dinê Çini çıniyo, şarê Çini zafêr ateisto, ema tayê
Mısılmani, Musewi u İsewiy/Xrıstiyani estê. Zıwano resmi Mandarinkiyo, oyo ke
aidê Çinkiyo. Zıwanê Çinkiyê nuştey 3000 serrio esto. Xeylê diyalektê Çinki estê
zey Kantonezki, Xiang, Yue, Min, Gan, Hakka, Wu; tainan çım de nê zıwaniê,
yewbinan nêgênê/nêcênê, areze nêbenê ki, pêro yew işaretanê nuştey gurenenê.

Ekonomiya Çini zaf gırda u heraya. Ewro Çin hetê ekonomiye ra dınya de numreyo
yewın dero.[4] Her serre ekonomiya Çini %10 bena gırde. Çin zaf idxalat
(eksport) keno. Semedê ercaniya karkeran ra şırketê Dewletanê Amerikayê
Yewbiyayiyan fabrikan vırazenê. Merdumê ilmê iqtısadi anê zıwan ke Çin beno
serquwete ke recimê Amerika (DAY) naye ra beno nêrehet.



https://diq.wikipedia.org/wiki/Marie_Curie

Marie Skłodowska Curie (* 7 Tışrino Peyên 1867ıne de Warşowa'de ama rıye Dünya;
4 Temuze 1934'deki reşta rama Heqi ; Name ğu Keynekiyede/Çenekiyede Maria
Salomea Skłodowska viyo .Ju cenikade alima Fizik biya u hete kamiyera Polonya'ra
wa. Hama ömre ğo en jede Fransade viyerna ra u uzadeki Fizik ser
ğebetiya/guriya. Ae/Aye serra 1896'de çiyoke Henri Becquerel lete lete qilayıse
Uran'ra tever biyayene Radyoaktiven serde ğeyle guriya. Seveta/Semed/Qande nu
guriyayise ğo serra 1903'de Fizik u serra 1911'deki Kimyade ğelete Nobel
gureta/gırweta. Merde xo Pierre Curie'ra piya Elementune Kimya Polonium u Radium
ik vezena meyda. Tariğe Ğelete Nobelde teniya ju a Cenike dı branşte Ğelete
Nobel gureta.

Marie Curie sureko Rusya welate ae bıne bandıra ğo guretbiyo u hete Polonyade
biya pil unca/fina u sure ceni newerdo mektevunude berzde(Fakulta/Universita) de
buwane/bıwane cokane/ u semed aki serra qediyayena 1891'de şiya suka Fransa,
Paris u ucade/uzade/ujade Sorbonne'de siya universita u ucade Fizik u
Matematik'de diploma gureta. Araliğe serra 1897 dest kena pe radyoaktivitet ser
gurayene. Merde ğo Pierre Curie serra 1906'de mıreno aki mesuliyete kare merde
ğoki cena ğo ser u karuk piya vırazena. Dı serre ra dıma/tepiya Universite
seveta ae ju kursi eve name "Fizike Umumi" kene ra/ya. Coka ae hete
profosörrende Cenikade en vırendeya.

Herbê Dınyayê Yewine de Marie Curie bena Radyologe u eskere biye dırvetın ihne
tedavi kerda. Ju areve zarede Cihaze Röntgen İcad kena ke nejdiye dırvetunude vo
u ihne hervi tedavi bıkero. Hemşire u Teknisyen'reki eve no cihaz gurayene
mısnıto. Ğerbra dıma aktiv seveta wondnena Cenu ğeyle guriya.



https://diq.wikipedia.org/wiki/Hong_Kong

Hong Kong yew bacarê Çinio. Hong Kong mıntıqa verocê rocvetışê dewleta Çini
dero. Rocakewtena (rocvetışe, şerqe) Hong Kongi de Okyanuso Pasifik esto.

Hong Kong yew bacarê zaf kıhana. Merdumê Ewropa serra 1513ıne de amey Hong Kong
u tıcaret kerd. Şarê Ewropa ipeg u çay merdumanê Hong Kongi ra musaê. Feqet
seserra 19. Britanya de qay Convention of Pekingi, hokmatê Çini Hong Kong kira
da cı Britanya (1898-1997). Hong Kong işğal kerd, bacar biya koloniye/mıstemera
Britanya. Wextê Herbê Dınyayê Dıyine, Hon Kong işğal Japonyad mend. Esqer ê
Japonya zaf terteleyi kerd. Waxte koloniya/mıstemera Britanya, Hong Kong bi
merkezê kuras (tekstil) u iqtısadi. Serra 1997. de Britanya Hong Kong peyser da
dewleta Çini. Serra 2003. deb nêweşiya SARS iqtısadê Hong Kongi kerd xırabe.
Feqet veri boomê iqtısadê Çini hem iqtısad , hem nıfusa Hong Kongi biye zaf
gırde.

Erdê Hong Kongi adaanê qıcan ra vıraziyao. Zerrê sindorê Hong Kongi ra 236 adey
estê. Iklimê Hong Kongi tropiko. Hong Kong her roc germıno. Erdê xo her daim
kheweo (kıhoyo). Ewro nıfusa Hong Kongi 7.0 milyona. Şarê Hong Kongi hem
İngılızki, hem Kantonezki qısey keno. Zaf mıxtelıf mılleti tede cıwiyenê: şarê
Vietnami, Ewropa, Filipin, Japon, Amerika.

Hong Kong merkezê iqtısadio. Hong Kong de bına u banê xeylê berzi estê. Borsaê
Hong Kongi zaf gırdo. Feqet Hong Kong hem iqtısad, hem kulturê ğerbi ra zaf
tesir gırewto. Endustriya turizmi zaf muhima. Hong Kong de zaf şirket u ticaret
u bankey estê.



https://diq.wikipedia.org/wiki/Hemc%C4%B1nsbaz

Hemcınsbaz ya zi homoseksualite oyo ke wexto ke tede merdum be hemcınsê xo ra
hes keno ya zi kewno gıreya cınisiye, cı rê vaciyeno. Yanê hemcınsbaziye de
cêniye cêniyan ra hes kena; eke mêrdek mêrdekan ra hes keno. No hal şınasiya
(ilım) u psikolociye de normal vêniyeno, çiyo normalo.[1] Merdum be maya xo ra
biyayışê xo, hirê wayirê hirê oryantasyonanê seksualan (yanê anciyayışo cınsi,
cıns-ontene) beno; ya beno heteroseksuel, ya beno homoseksuel, ya beno
biseksuel. Ninan teber de yew zi aseksuel esto.[2]

Oryantasyonê seksueli senên veciyeno, qey beno ewro ilım vano ke cênetiko,
cênanê merdumi ra yeno. Yanê cıns u cınsiyetê merduman wexto ke merdum pıze maya
xo dero, uca de belli benê.[3][4] Ham no zi zaniyeno ke şınasdar (ilımdaran)
miyan de qararo esas çinıyo ke qey merdum hemcınsbaz beno.[5] Gore taê merduman,
aktivitey hemcınsbaz tebiet teber de maneno, yanê verba tebieti dero u nêweşio
fonksiyonelo[6][7]; la cıgeyrayışi mocnenê ke homoseksuelite seksê merduman de
varyasyono pozitifo u varyasyono normalo ke çımeyê tesırê cıyo negatif
çıniyo.[8][9]

Qandê homoseksuelan ifadekerdene, xeylê vatey vıraziyayê. Ornagên keyneke ya zi
cêniya ke cêniyanê binan ra gıreya seksuel his kena, cı rê lezbiyen vaciyena.
Mêrdeko ke mêrdekanê binan ra gıreya seksuel his keno, cı rê zi gey
vaciyeno.[10]

Merduman teber de, heywanan miyan de zi hereketê hemcınsbazi estê. Dıma
cıgeyrayışan, cıgeyraoği diyê ke heywani zi şenê hemcınsbaz
bê.[11][12][13][14][15] Theyrê dengızi (deryay), heywanê çıçıki de, meymun u
primatan ra heywananê qıtekan ra, yew yelpazeo gırd miyan de homoseksualite
aseno, esto.



https://diq.wikipedia.org/wiki/Hard_disk

Hårddisk: 20 Mb ra destpêkeno héta Terabyte (TB)
20.000.000.000.000.000.000.000.000.000.000.000.000.000 Byte = 1024 GB. Zaf rew
gürweyeno u malê bar kerdenı niyo. Yani HD kompitori dı sabito.

O kı en vêşi gürwera hézkeno, hémal u narkomanê gürweyo hard ju kompitori dı
hard disk o. Pilqakê kı zerey hard diski dı bı süréta (kı merdım nêşeno bıvino)
doş benê, çıçax kompitor serdıro u gürweyeno o zi doş beno. Nêy pilaqi uni ca
biyê kı 1000 fınê zi fire nêdano. Dergeyda sereyê wenden u nuştenı. Qılaweya
pilaqa zeydê muyê sereyê ju merdımêno.

Pilaqi, leteyê bini mühimi ju bê hawa qütiyê metali miyanê hard diski dı
nımıteyo. Qandê kı nêy letey u pilaqi hésar (ğesar) nêvinê. Heger ju toz (kı
merdım bı çıme nêvineno) şeno hard diski dı puç kero (HD-krasch).

Bınê HD dı ju qertê kretzi esto u êy rê vanê (qertê mantıqi). No qertı komando
kontrol qertê HD ra gêno u no zi dıma kontrolê OS (operating system) ravêreno.
Qertê kretzi HD zi kontrolê pilaqan keno ka êyê raşt u bı daimi süréta doş benê.

Pilaqi zerey HD dı 8 qat bi filmê magnetika gıroteyo. Qılaweya nêy magnetik
filmi 0,1 milyonê milimetreyo. Kapasitey HD pilaqa sero. Vêşi pilaqi beno vêşi
mezgı.

Her pilaqi ser dı, dı (2) hébi serey estê ju qandê wendenı u ê dıdını zi qandê
nuşteno. Çıçax proxramê kompitorê ma OS’i komandoyê wenden u nuştenı dano, OS zi
komando dano qertê kontrolê HD u o zi bı rayê kretzi emır dano qertê mantıqi u
vano FAT’ê (file alloccation table) hewanı biya tiya. OS miyanê FAT’i dı
enfermasyoni waneno u ka kamcin kluster miyan dı nêy enfermasyoni estê yan zi
qeyıd bê.



https://diq.wikipedia.org/wiki/Evolusyon

Evolusyon, biyolociye de be raverşiyayışi zemani ra vuriyayışo ganiyano,
vuriyayışo cênetiko u karaktero newe gırotış, karaktero kıhan vinikerdışo.
Verêni evolusyon her çi de esto. Evolusyon de gani/ganie hali cıyo verêni ra
vurino/vurina, teberi cı u zerrey cı de vuriyayış beno. Ewro evolusyon
biyolociye de kerreya seriya u biyolociye her çi sero raya evolusyoni ra
unına.[1] Evolusyon jew teoriya u na teoriye de heme ganiyan heywan, resayoği
(nebati) u ganiê bini ke dınya ser de esti, heme inan ganiê ke verê inan ra est
bi, uca ra yeni.

Evolusyon de jew populasyoni ganiyan, kompozisyoni cênetiki de be mutasyoni
tesadufi ra vıraziyeno.[2] Cên de mutasyoni, goçi ya zi turê binan miyan de
transferi cênan ra vecino u peyêni ganio newe/gania newiye de varyasyoni
vırazeni, no evolusyono. Evolusyon no vurnayışi ra deha hêdio u pêro
populasyonan de beno.

Ganiyani dınya ra tenya 2 milyon gani şınasiyeni u klasifike biyi. Tay texminan
vani ki dınya ser de 10 (des) u 30 (hirıs) miyan de ganiy esti. Heme enê ganiy,
piyo miyandar ra amey u peyniya averşiyayış u vuriyayışo evolusyonalo. Merdum u
heywani bini, vere 150 milyon serran, jew Shrew (ganiya ke zey Mere asena) ra
amey u na mere daran ser de cuwiyêne. Çıçıkın, Masi, Fırdoği (theyr), Mari u dı
cuwiyayışdari heme ninan verê 600 milyon (şeştise) serran ra tenya jew gani
(malık) ra yeni.[3] Ê heme heywan u nebatan 3 (hiri) milyar serran ra ver, jew
organizma ra yeni.[4]

Evolusyon, biyolociye teber de, biyolociya konservasyone (biyolociya
seveknayışe), biyolociya pilbiyayışe, ekolociye, fizyolociye, paleontolociye u
tıbi sero zi xaptıno. Ninan teber de evolusyon ziraet, psikolociye,
antropolociye u felsefe sero zi tesır kerdo. Biyoloği evolusyonali, raveri
referansi ke evolusyoni raşt keni, inan vêneni, dıma inan test keni u a keni
inan ra.

Vêrdey/tarixi merdıman de fıkiri evolusyoni, kıhano. Papazi Xıristiyani Gregoro
Nazianıc u Augustinus vato ki Homa vıraşto ganiyan ra emma tay inan be zemani ra
vuriyi u raver şiyi. Emma no fıkiri şıma şınasiye/zanışiye ra nêamey, dini ra
ameo çunki gorey inan ra eke Nuh heme ganiyan gemi de pêro kerdo, senin heme
ganiyan kowti gemiye ra, a ri ra ê vati ki tay ganiyan be zemani ra zemani peyi
de veciyi. Filozofi antiki Anaksimandros zi vato ki asayışi heywanan şeno
bıvuriyo, filozofo bin Empedocles vato ki gani şeno jewbiyayışi ganiyani binan
ra vıraziyo. Tarixi İslami de El-Cahız kıtabi xo 'Kitab el Haywanat' de zi vato
ki ganiyan miyan de evolusyon esto. Aristoteles ra hata Konfuçyusi, zafi namanê
namdaran, evolusyoni sero çi nuşto. İbni Sina u İbni Halduni zi evolusyoni sero
çi nuşto u vinayışi inan izah kerdi. Seserra 19 de Jean-Baptiste Lamarck rıstım
u cênetiki ganiyan sero cıgeyrayış kerdo u hipotez vıraşto emma cıgeyrayışi xo
vıran biyo. Tewr peyên Charles Darwin evolusyoni sero cıgeyrayış kerdo u
mekanizmaya evolusyonali raya Seleksiyoni ra a kerdo u cıgeyrayışi xo biyo raşt.

Charles Darwin tarixi tebieti sero kari kerdo. O serra 1859 de jew teoriya
evolusnoyale eşto meydan u no teoriya xo ewro sentezo en herao. No iddiaya xo
raşt biyo emma kemi biyo, yani Darwin evolusyonal pêro nêdiyo. Seleksyoni
Darwini vano ki eke jew gani wayiri jew organano, gorey ganiyan binan ra deha
quwetıno, quweti xo deha esto, o şeno heyati de bımano, cınde bo. A ri ra gani
ganiyani binan ra wayiri avantaji beno u cuwıno. Darwin serrani 1831-1836 miyan
de semedi xapitene, xeylê cayani dınya şiyo u cıgeyrayışi kerdi. Nê serran de
mezgi xo ra fıkiri evolusyoni ame. O tay cayan de 3 (hiri) serri vêrdno. Peyêni,
Adeyê Galapagosi de qarar dayo u inca de mendo. O inca de fark kerdo u ganiya ke
ganiyani binan ra deha avantajê xo esto, heyat de maneno. A ri ra Darwin inca de
hiri prensibi vıraşto;

Dıma enê prensiban, Darwin kıtab u cıgeyrayışi xo Rıstımê ganiyan (Kokê türan)
nuşto. Darwin 30 (hirıs) serran ra zêde delil cı gêro, uno (ewno). Emma heta
serra 1858 fıkiri xo nêvato, çunki tersao. Çı wext Alfred Russel Wallace zey
teoriya Darwini jew teoriya bin vıraşto u be mektubi ra rışto, Darwin qarar dayo
ki fıkiri xo a kero. Darwin u Wallace her dı zi evolusyoni sero fıkiri xo a
kerdi u tezi vıraşti. Emma Darwin serra 1859 de cıgeyrayışi xo "On The Origin of
Species by Means of Natural Selection or the Preservation of Favoured Races in
the Struggle for Life" (Perodayışê Cıwiyayışi de Seleksiyono Natural ya zi be
Raya Seveknayışê Irqanê Avantajdaran ra Rıstımê Ganiyan) çap kerdo u no
cıgeyrayış zaf namdar biyo u fıkiri Darwini fıkiri Wallacey ra deha hera u
namdar biyi. No kıtab biyolociye de kıtabê do namdari biyo.

Serra 1930i de Gregor Mendel teoriya cênetiki vıraşto, biyolociya molekulare
sero zaf feyda kerdo. Na teoriye be teoriya Dawrini ra jew biyo u evolusyoni
ewroyên ameo meydan. Be cıonyayışi rocane ra evolusyon jew hewuzê cênan de
gırebiyayış u vuriyayışi allelano ke nesıl be nesıl karakteri ganiyan jewbinan
ra beno. Ewro name teoriya evolusyonale Teoriya Evolusyono Sentetiko.

Serra 1543 Andreas Vesalius eseri Galeni sero xaptiyo u anatomiya merduman sero
vıranê xo diyo. Vesalius be name “De humani corporis fabrica libri septem” yani
“Estiya Bedeni Merduman Sero Hawt Kıtabi” ra kıtab nuştoi cıgeyrayışi xo izah
kerdo. [5] Serra 1628 William Harvey, Haver jew doktor biyo u vato ki goyni,
zerre (qelb)i ra wucıdi merduman ri pompa beni, erziyeni. O be name "Exercitatio
Anatomica de Motu Cordis et Sanguinis in Animalibus"i ra jew kıtabo ilmi nuşto.
No kıtab 200 (dıse) serran cuwiyayışi İngılızan sero tesır kerdo. Teolociya ke
vano be mezgi ra plan u estiya Homay şeno areze bo, vıraziyao.[6] Serra 1666 de
Nicolas Steno, Steno jew kutıkmase teşrix kerdo u areze kerdo ki dızanê
kutıkmase, zey kerrey ke uca de esti, hemo (eyniyo). Dıma diyo ki letey
kerreyan, esasen fosili, yani kerre niyo. Uca ra Palentolociye ameo meydan. Dıma
Steno xo dayo ilim u fazê/safhay fosilan sero kar kerdo. [7] Serraa 1735 de Carl
Linnaeus, Linnaeus, biyolociye u botanik de esasi Sınıfkerdışo ilmi ardo, heme
ganiyan jew cetvel ser de mocno. No metodê xo ewro zi esto u gureyeno. [8] Serra
1749 de Comte de Buffon, Buffon vato ki semedi vêrdey/tarixi cihani/dınyay sero
çi vatene tarixi Erdkure be çiyi ke İncili de ca nêgeni, be inan ra a bo, u
tarixi dınya be fiziki Isaac Newtoni ra izah bo. No teber de Buffon, be eseri xo
"Histoire naturelle générale et particulière" de vato ki cuwiyayış tay şertan de
be xo ra resao u be xo ra vecio. Fıkiri Buffoni sebebi xeylê resayışani
evolusyonali biyo. Mısal teoriya Darwini dewamê vınayışê Buffonio.[7][9] Serra
1789 de Thomas Malthus; Malthus, pilbiyayışi nıfusi sero kari u cıgeyrayışi
kerdo u enê cıgeyrayışi eseri xo "A An Essay on the Principle of Population as
it affects the Future Improvement of Society" de bınê şerti mınasibi de nuşto.
Eseri xo de bınê şertê mınasibi de populasyon, pilbiyayışi maddey werdey ra deha
leze beni pil.[10] Serra 1812 de Georges Cuvier vıraştoğo Paleontolociya ilmia u
jew merdımê do Fıransızo. Nuştey xo "Recherches sur les ossements fossiles de
quadrupèdes" (Fosılê Ganiê ke Çehar Payê xo Esto, İnan sero Cıgreyrayışi) de
eseri xo de vato ki her fosil, dewamê fosilo verênio u verêni vato ki
"Peynidiyayışê populasyonani" eşto meydan. Nê cıgeyrayışi hipotezi Cuvieri afeto
tebii ya zi ideay Katastrofizmi vıraşto.[11] Cuvier'in Hipotezê afeto tebii
esasen jew hipotezo raşt niyo u semedi evolusyoni rakerdış nêgureyeno.[12]
Miyani serrani 1815-1822 de Jean-Baptiste Lamarck, verê Darwini ra çınibiyayışi
turan u be zemani ra vuriyayışi ganiyan, zey ma ewro vani, be zemani ra
evolusyoni ganiyan, raveri naturalist Lamarck vıraşto u eşto meyndan. Karê
Lamarcki Lamarckizm ya zi be name bini ra ”resnayışi hısusiyeti ke geniyaê”,
vano ki heme ganiyan tenya yew rıstım/koki ra yeni u caê ket ede gani cuwıni,
vuriyayışi ke uca de yeno meydan, semedi/seba ganio ke uca de cuwiyene xaptıno,
heme tewrdar/mensıbê populasyoni ser de vuriyayış vırazeno. Mısal gorey Lamarcki
ra, organo ke gureyeno, oyo ki reseno; organo ke nêgureyeno, oyo ki kor beno. No
hısusiyeto ke newe gêniyao, nesılê newan sero be raya cênetiki ra şeno
bıresiyo.[13] No waziyet zêdebiyayış, ferqgıretış u vuriyayışi ganiyan sero raye
a keno. İdeay Lamarcki cênetik ser de gırd tesır kerdo emma be diyayışi cênan ra
na ideay xo ameo terk kerdene.[14] Serrani 1838-1859 miyan de ,Charles Darwin be
kıtabi xo "Rıstımê Ganiyan" de Charles Darwin u hem zeman de Alfred Russell
Wallace, "Teoriya Evolusyonale be Raya Seleksiyono Natural" eşti meyndan u ê
vati ki heme ganiyan tenya jew gani (rıstım/kok) ra yeni, turê ganiyan de
vuriyayış beno, u çıray/sebebi enê vuriyayışian, fıkirê Lamarcki (be vuriyayışi
cayan ra gani karatero newe gêno u be raya cênetiki ra dana leyr u qıcê ra)
niyo, vuriyayış u averşiyayışi gani, şerti rê deha howl u weş uyum kerdışi
ganiyano. Adaptasyon, peynia Seleksyiono naturalio, emma gorey Lamarcki ra no
waziyet ca de seba cuwiyene, uyum u ihtimalê uyumê ganiyan biyi.[15] Serra 1853
de Gregor Mendel cênetikê bezelyeyan sero kari kerdo u vato ki karakterê
cênetiki be zemani ra pi ra qıci rê vêrıno u eno heme ganiyan de esto. Yani
karakter be zemani ra nesılê newan rê vêrıno. No fıkirê Mendeli, zemanê xo de
elaqa nêdiyo emma dıma merdışi Mendeli Cênetika Mendeli esas kerreya biyolociye
biya.[16] Serra 1930 de ilimdari zey |Fisher, Haldane u Wright İngilizi u
biyoloği evolusyonali Ronald Fisher, J.B.S. Haldane ve Sewall Wright u karê
vıraştoği Cênetika populasyone Fisher'in "The genetical theory of natural
selection Evolution" de Seleksiyono natural dınyay Mendeli de senin kar keno u
senin aver şıno, ê ninan sero raya matematiksel ra modeli vıraşti.[17] Serra
1937 de Theodosius Dobzhansky, cênetikzanao Ukraynaıci u biyoloğo evolusyonal
Dobzhansky, "Genetics und the Origin of Species" (“Genetik ve Türlerin Kökeni”)
isimli kitabında iddia kerdê ki mutasyoni her zeman natural vecıni, tay halan de
mutasyoni tay zemanan de zerar dani, mutasyoni tesır nıkeni, ê delıli inani
veti, ê Sentezo Evolusyonalo Modern rê şekıl daê u ê Biyolociya evolusyonale ser
de rolo merkezi kay kerdê.[18] Serra 1942 de |Ernst Mayr, Julian Huxley teoriya
Darwini (teoriya evolusyonale) u teoriya Mendeli (Cênetik) eserê inan,
"Systematics and the Origin of Species" u "Evolution - The Modern Synthesis" jew
te lewe ardê u modern Niyolociya molekular u bınê roşniya Cênetika populasyonale
de vatê, Ernst Mayr u Julian Huxley no karê inan rê, name sentezo evolusyonalo
modern daê.[19][20]

Adaptasyon evolusyon de meseleyo esasio. Dıma seleksiyono naturali zemano ke
tede cayi habitati organizma de vuriyayış beno, eke organizma şena hema bıcıwo,
gani u cınde bo cı ri vaciyeno, adaptebiyayışo ganiyano. Be raverşiyayışi zemani
ra be adaptasyoni ra bedeni organzimayan hêdi hêdi vuriyeni u hali cıyo natural
keni vini.[21][22] Ganiyo/a ke şeno/a adapte bo, cı ri vaciyeno/a ganiyo/a
adaptiv.

Adaptasyon jew vurnayışo cênetiko ke semedi cuwiyayışi ganiyan asenkerdış u
dewami inan vıraştış merduman sero tesır keno. Adaptasyon şeno cênetik,
fizolocik ya zi hareketi bo. Rengi posti, tenya post, beden adaptasyono
cênetiko. Fototropizm jew adaptasyono hareketiyo u haretekani ganiyan sero
vuriyayış keno. Sım (Zehır) vıraştış, mukus resnayış, raya homeostazi, i
adaptasyono fizyolocik ri mısali.

Adaptasyon, karakteristiko seleksiyonalo ke seleksiyono natural ra ameyo. Cêno
ke husısiyeto adaptiv mocnıno, veri ra esto yani dıme ra nıvıraziyo, riy çevre
ra nıvıraziyeno. Varyanti cıyi cênetiki veri ra est biyo u teno ke eno cên bar
keno, cı ri ano avantac. Raveri Salvador Luria u Max Delbrück cerrebi kerdi u ê
raverirabiyayışi varyantani mocnayi. Eni cıgeyrayoği be Testê fluksasyoni ra
bakteriya Escherichia coli sero vurnayışo adaptiv kerdi be zemani ra bakteriyan
de Antibiyok ver de vındış (Muqawemeto antibiyotik) veciyo u eni isbatê
adaptasyonan u isbato adaptiv biyo. Organizmay ke wayiri karakterani adaptiv
niya, ya habitati ho vurnına ya ki nışena dıma vurnayışan bıcıwa u peynia
cuwiyayış cı yeno, nesli cı bırniyeno u inca de mırena. Bırnayışi nesli
organizmayan yeno menay biyayış kemi beno u kemiyeno, merdış beno zaf u hêdi
hêdi peyniya eno gani yeno. Eke waziyet beno ters, uca de seleksiyon vıraziyeno.
Yani biyayışi ganiya ke wayiri karakteristiko adaptiva, ganiya ke wayir niya, cı
ra deha berz beno u bırnayışi nesli beno vini. Adaptasyoni ke ganiyan de aseni,
hedef u amaci cı balıyo (belliyo). Emma amac u hedefi zafi adaptasyonan balı
niyo u xetta estiya tay adaptasyonan nışınasiyeno u nızaniyeno. Sebebi cı enoyo
ki mısal yew adaptasyon zemani veri de zaf weş u howl biyo u kari ganiy kerdo
asen u qolay emma be zemani ra eno karakteristik fonksiyoni cı kerdo vini u kari
gani nıresayo u hêdi hêdi biyo vini. Ya zi fayday eno karakteristiki esta emma
hema nışınesiyeno. Ya azi eno karakteristik be yew karakteristiko binan ra gıre
dayo u inca ra faydey cı esto (teoriya Spandreli). Eno çımraviyarnayış bıni dı
prensiban çızgi keno;

Eke yew adaptasyon zerrey gani de vıraziyo u cı ri desteg kerdo u karê gani
resayo, ema be zemani ra biyo hêdi u fonksiyoni ho vini kerdo. Xetta gani ri
zerar dano, ci ri Adaptasyono vestigial vaciyeno. Tayê zemanan de adaptasyon
tenya cuwiyayışi yew gani akeno u yeno menay vurnayışo ke tenya yew seri gani de
beno. Hama semedi (qandê) eno terim deha spesifik kerdış aklimasyon ya zi
aklimitizasyon zi vaciyeno.[23]

Ganiyan miyan de jew organizma de evolusyon be vuriyayışi fenotipan ra
vıraziyeno. Mısal, merduman de rengi çımi jew karakteristiko cênetiko. Ten/tene
şeno/şena rengi çımani xo, ma u pi xo ra bıgiro/bıgira.[24] Enê karakteristiki
ke gêniyeni, terefê cênan ra kontrol beni. Qandê jew organizma, zerrey genomi de
heme rêza cênan, genotipê ena organizma aseno.[25] Vıraştış u vıraziyayışi ke
jew organizma de esti u şeno bımocniyo, fenotipê organizma vaciyena. Nê
karakteristiki be zeman ra karaketeri newe qezençkerdışi ra vıraziyeni.[26]
Peyêni, xeyli terefi ganiy fenotipi, nêşeni beri u nesıli newe şıri. Mısal jew
postê bronzi, bınê tici de mendene ra vecino u nêşeno be raya evolusyonale ra
nesılê newan ra şıro. Emma tay merduman riê cênetikê inan ra deha asen (qolay)
şeno bronz bo, yani postê xo şeno tari (siya) bo. No vuriyayışi gênotipan ra
yeno. Nêweşiya Albnizmi jew mısalo nêvuriyayışio. Na nêweşiye de postê nêweşi
(merdımo ke nêweşo) bınê tici de tari u siya nêbeno. A ri ra albinizm jew
nêweşiyê da cênetika.[27]

Ewro şınasiyeno ki jew molekul esto u şınasiya cênetiki be raya DNAy ra kod keno
u nesıl be nesıl şono.<ref< name=Pearson_2006</ref> DNA, jew polimero ke çeher
çeşıd bazi ra vıraziyeno. Rêza bazan jew molekuli DNA sero kuna, zey rêza herfan
ke jew cumle balı kena, şınasiya cênetiki balı kena. Dıma cırabiyayışi jew
hucrey ra, raveri DNA kopya bena u dı hucrey newey vecini. Her dı hucrey be raya
cênetiki ra rêza DNAy gêna. Letey DNA ke tenya jew karê fonksiyoni mocnena, cı
rê cên vaciyeno. Cênê binan, jewbinan miyan de rêza bazanê bini ra wayiri. DNA
de layê dergi, zerrey hucre de estiya ke zey mila u name cı kromozomo, inan
vırazeno. Jew rêza DNA de, caê kromozomi rê lokus vaciyeno. Eke jew lokus miyan
de rêza DNA merdıman miyan de vuriyayış mocneno, formê enê rêza bini ra alel
vaciyeno. Rêza DNAyan terefê mutasyonê ke alellê newe vırazeno ra şeno
bıvurniyo. Zerrekê jew gen de eke mutasyon beno, alello newe ke vıraziyeno,
asayışê ganiyan vurneno u genê ganiyan rê nizam dano u kontrol keno.[28][29][30]
La, tayê waziyetan de gıreya basite ke alell u yew karakteristik miyan de bena,
tayê halan de şena kar kera, zafê karakteristikan halo deha kompleksti derê
Quantitative trait locus ya zi multiple interacting genes teref ra kontol
beno.[31] Cıgeyrayışi pêyeni, vuriyayışi rêza nukleotidan u vuriyayışi cênetiki
ke nêşınasiyeno, heqê inan de ma rê enformasyon danê, nê aktivitey kerdê raşt.
Enê fenomeni, zey sistemi cênetiki epigenetiki sıfınkerdış ameo kerdene.[32]
Metilasyonê DNAy ke kromatini dı keni, be xo ra xo idame keno u metaboliko.
Enterfansê DNAy be enê kromatinan ra temam beno u cêni hış beni (İng: gene
silencing.[33][34] Biyoloğê resayışi, ağê ke cênan de estê vanê ke kominikasyonê
kaotiki u hucreyan miyan de kominikasyon şeno varyasyonan raye ra kero. [35]
Mendışo evolusyonal şeno zaf gırd bo. Mısal miraso ekolociki ke be nişvıraştış
(İng: niche construction) ra ameo dest ra, zey aktivitey ke organizma u tabiet
miyan de beno u teqrar be teqrar beni izah biyi. No, seba nesılê newey,
hiyerarşia ke ekosistem dera de ca weçinıtış u ca vurnayışi miraz vırazeno. Ani,
nesılê newey, fealiyeti ke ma u pi xo kerdêne, heme inan xo sero gênê.[36]
Evolusyon de hedisey cênetikiê bini ke bınê kontrolê cênetiki de niyê, terefê
teoriya mendışê dıki (dual inheritance theory) ra yeno rakerdene. Na teoriye
çiyo ke vıraziyayışo simbiyozan a keno u name cı simniyogenezo u karakteristikê
kulturali (bini) miyan de evolusyoni cên-kultur miyani vırazena. [37][38]

Karakteri fenotipi yew organizmaya gani, genotipo ke cı ser de esto u tesıri
teberi ra yeno. Letey vuriyayışi fenotipi ke yew populasyon de vecini,
vuriyayışi ke genotipan miyan deri, uca ra yeni.[39] Sentezo evolusyonalo
modern, enê vuriyayışi varyasyonan ke zerrey zemani de beni zey evolusyon qabul
keno. Frekansê yew cêniê alelli, be zemani ra tip u formê eno cêniyo bini ra
deha vêşi ya zi deha kemi beni. Yew tipo alellio newe, averşiyayişi zemani de
key noxtay sebıtmendışi ra yeno, ya allelo ke cı ra ver ameo caê xo gêno ya zi
hemem populasyon esteriyeno, çınebiyayışi yew populasyoni ri raye ra keno.

Seleksiyono natural, jew populasyon de eke amorê varyasyonani cênetikan beso ani
evolusyon vırazeno. Veri keşfi Cênetikê Mendeli ra, hipotezi ke name cı
'Hipotezê pêrokerdış'i, yew hipotezo hera biyo. Hipotezi pêrokerdışi vano ki
leyr u qıcê ke beni, karakterê ma u pi xo anê. Mısal eke jew ceniye manena pê u
pıtê xo beno, eke marda xo kılma/ya zi marda xo derga u piyê xo dergo/ya zi piyê
xo kılmo, çı wext pıt beno pil, dergiya xo beno normal; zaf derg niyo zaf kılm
zi niyo, qameo normal. La eke hipotezi pêroyi raşto, gani varyasyono cênetiki
mebo u zaf leze çıne bo. A ri ra areze beno ki hipotezi pêroyi raşt nêbiyo,
vıraniya xo est biyo. Heto bin ra Hardy-Weinberg Kuralı zi jew populasyon de
seveknayışê varyasyonan sero fıkirê xo vato. Gorey ey ra terefi quwetê ke
frekansê cênan (varyasyonê ke cên derê), gorey qafıke ra pêro keno, cênanê ke
vıraziyayışi letey hag (hak) u sperman de vecini u hucrey haki ke seks de
vecini, kombinasyoni heme ninan sebıt yeno kerdene.[40]

Varyasyoni na mena de dıma newe ra jewbiyayışi cêni ke Materlayo cênetiki de ca
gêni, mutasyon, reproduksiyono seksual u populasyonan miyan de goçi (Transferê
cênan) ra vırazeni. Be mutasyon u transferi cêni ra populasyon de ganiy newey
vıraziyeni la qısımi cênomê jew ganiê gırdi be turê ke cı ra nezdiê, be inan ra
gıre dao, inan ra nezdiyo u xetta hemo (eyniyo).[41] Emma eno zi esto ki eke
genotip de vuriyayışo qıtek esto, no şeno fenotip de vuriyayışo gırd bıkero u
vuriyayışo dramatik rê raye akero. Mısal genomê şempaze u merduman miyan de
qısımê ferqanê gırdi, ferqê nukleoditiê ke nısbetê  % 5,07 derê u delesyon u
insersiyoni ra vecini emma ferqê nukleoditi tenya nısbetê  % 1.52 derê u şempaze
u merdum miyan de pêro % 6,58 ferq vecino. Xetta eke teqrarê DNAy ra DNAy ke
nısbeti xo kemio vecniyeno, ferq 2,37 ra kemiyeno. [42]

Mutasyoni jew genomi hucrey de vuriyayışi ke reza DNAyan de beno, name inano.
Mutasyon her zeman nêşeno organizma ser de tesıro negatif ya zi tesıro pozitif
kero. Mutasyono kee vıraziyeno, şeno mexsuli geni de vuriyayış, ya zi raşt u
vıran (ğelet) karkerdışi geni ra engel megro. Mesi (meis, miyes) Drosophila
melanogaster sero kari xaptiyayi u vecio meydan ki jew mutasyoni proteinan ke
terefi genan ra vıraziyeni, %70ê no mutasyoni wayiri tesıri zerario, u nısbeti
bini ke maneni, ya notr (bêtesır) ya zi kemi feyday xo est beno. [43]

Mutasyoni şeni pêro kromozomi ke terefi rekombinasyono cênetiki ra vıraziyeno
(bv. Duplikasyono cênetik) ihtıwa keri u a ri ra enê rekombinasyonê cênetiki
genom de jew kopyay geni şeno bıvecnio. [44] Kopyabiyayışi genan qandê/semedi
genê newey resnayışi jew çımeo, referanso u rıstımo.[45] Tewr newe geni, hem
(eyni, teny) pi ra yeni u genê ke inan ra ver est biyi, inan ra vıraziyeni u a
ri ra kopyakerdışi genan muhımo u ver dero.[46] Mısıl roşniya çımi merdumi de
qandê/semedê roşniya diyene çiy esti u çı wext nê çiy vıraziyeni çeher (4) geni
gureyeni: 3ê (hiri) nê genan qandê/semedê rengan diyayış (vinayene) gureyeni u
jew binio ki seba şewe de diyene/vinayene gureyeno. Heme enê çehar genan tenya
jew pi ra zêdebiyi.[47]

Jew geno esasi, çı wexçt kopyay cı mutasyon vınêna u fonksiyono newe gêno, şeno
turê newey vırazo, bıresno. No kar zêdebiyayışi sistemi xeyli keno u waziyeti
kopyakerdışi geni de deha asano, qolayo. No şekıl de dı genan de yew gen, yew
fonksiyono newe qezenç keno, kopyay cı zi fonksiyono kıhani tırakerdışi ri devam
keno, hıma fonksiyono kıhani vınêno.[48][49] Mutasyon de jew tipo bini ki, genê
ke raveri kod nêbiyi, şifre nêbiyi, şeni pêro gêni newey vırazi,
bıresni.[50][51]

Yew jenerasyono gênano newe, şeno hem zeman de letey genê ke kopya biyê pe
bıgro, ihtıwa kero u be enê letey newey ra kombinasyonê newe bıresno u
vırazo.[52][53]

Genê newey be pêrobiyayışi gênano ke raveri est biyi, kumeyi ke enê leteyan ra
vıraziyeni, qandê kombinasyono newe vıraştene be yewbinan ra pêro beni u zey
serbest u moduli wayiri fonksiyoni basiti hareket keni .[54] Mısal sentazi
poliketiti, enzimi gırdi ke antibiyotik vırazeni u zey her game xeta montaji de,
heme dom de her kataliz zey ena game erzıni u se (100) gami beni u ninan dıma
kume ihtıwa keni.[55]

Organizmaya ke raya reproduksiyono seksuali ra zêde bena, geni domi biyayışi de
be geni jew teni bini ra temam nêbeni u a ri ra ê gırey dani u be mendışo
evolusyonal ra pêro yeni te lewe. Emma leyri ganiê ke repudusiyono seksuali ra
zêde beno, ê ma u piê inan ra kromozomi ke xoser karakteri esti, inan ihtıwa
keni. Ganiê ke raya reproduksiyono seksuali ra zêde beno, domê ke name xo
Rekombinasyono homologo, uca ra be dı kromozomo ke jewbinan ra gêni, inan ra
vurniyeni.[56] Rekomninasyonan u mısali serbesti miyan de jewbinan
transferkerdış, frekansê alelan nêvurino emma caê cı ra kamci alel be kamci
aleli ra gıre bıdo vurıno u leyrê newey resniyeni. [57] Reproduksiyono seksual,
pêro varyasyono cênetiki u evolusyoni leze keno.[58][59]

Transfero cênetik, miyani populasyon u cınsan de namey gırotış u dayışo
cênano.[60] Na ri ra , transfero cêneik, şeno populasyon ya zi tur miyan de yew
varyasyono newe referans teşkıl kero. Zey, merrey ke populasyoni ke zerrey
qıteyan deri uca ra populasyoni ke saxil (cayo derya ra nezdiyo) deri ra şıni,
ya zi poleni vılan be tesıri va ra populasyoni vıli ke metali hêdi ra hassasi
raye gêni. Ganiê populasyonê bini ra, inan miyan de şiyayış u ameyışi, hareketi
goçkerdışi, transferi cênetiki ra şeni raye akeri.

Ganiyan miyan de no transfero cênetik veciyayışi ganiyani hibritan u transferi
cênetiko horizontal ihtıwa keno. Transfero cênetikio horizontal transferkerdışo
materyali cênetikio ke yew ganio ke yew ganio bini ke leyri xo niyo cı ri keno.
No transfer bakteriyan miyan de zafo u transfero en herao.[61]No hal tıb de,
bakteriê ke Verdevındışi antibiyotiki (muqavemet) qezenç keni, ê no karakteri
inan bakteriê bini ra zaf leze ani u no şekıl de bakteriyan miyan de cênê
rezistansi vıraziyeno u hera beno, inca de vêniyeno.[62] Transfero cênetiko
horizontal, bakteriy ra raökaryoti ri beno. Yew cınsi maya Saccharomyces
cerevisiae u Callosobruchus chinensis miyan de ki no hal beni, bakteriyan ra
ökaryotan re, dı alemo bini miyan de cênan miyan de transfero horizontal
biyo.[63][64] Transfero cênetikio horizontalo ke deha gırd beno, mısal inan rê
genan de zey bakteriê rezkiy, mantar u resayoğ (nebat) hiri aleman ra rotiferaê
ke jew turê ökaryotikiê Bdelloideao.[65] Hem zeman de virus zi şeno be raya
transfero cênetiki ra ganiê alemanê biyolocikan miyan derê miyan de DNA
bero.[66]

Transfero cênetikio horizontalo ke gırdo beno, piyê hucreya okaryotik u
bakteriyan miyan de Kloroplast u mitokondri miyan de zi biyêne. Okaryot be xo,
şeno transfero cênetikio horizontal ke bakteriy u arkeayan miyan de raşt beno,
peyniya inan de bo.[67]

Dı temel domi esti ki evolusyoni vırazen: Seleksyiono natural u Tırakerdışo
cênetik. seleksiyono natural| enê dı domi ra verênio u mena cı 'gania ke tebieti
ra uyum keno, o cınde beno u gani maneno, cênetikê xo leyrê xo ra beno,
karakteri reqibi zi nêşeni gani bımani u mıreni. Teni ke karakteri newey ke
wayiri karakteri ke mutasyoni ra amey u be seleksiyono naturali xo ra gıroto,
populasyon de dominant beno, teni ke şansê cıyê heyat de mendışi kemiyo, mıreno.
Na ri ra jenerasyoni newey ke ma u pi xo ra karakteri wari u howli gıroti, heyat
de mendışi de deha beno şansi, şansê xo zaf beno.[68][69] Dıma xeylê
jenerasyonan ra, be adaptasyoni xeylê şansdar, qıtek u be zêdebiyayışi
vuriyayışi tesadufi ra adaptasyoni beni deha asen u na ri ra enê ganiy tebiet rê
derecey en berz de uyum mocneni. [70]

Gorey evolusyoni ra tırakerdış u dewami ganiyan ebe seleksiyono natural raşt
beno. Seleksiyono natural de hiri (3) temel esasi esti: çiyo ke dewami karakteri
cênetiki vırazeno cênetik, çiyo ke çeşıdbiyayışi, zêdebiyayış u vêşi vırazeno
Rekombinasyon u çiyo ke tebiet de mendışi ganiy vırazeno Seleksiyon. Enê temeli
ra gore Darwin vano her gani nêşeno heyat de bımano u gani bo u zêde bo,
mucadeley estbiyayışi oyo ki qandê cuwiyayış (heyat) de mendene u çi werdene,
ganiy be yewbinan ra dani pêro, mucadele keno. No mucadeley estbiyayışi de ganio
ke en quwetıno u ganio ke en howl adapte biyo tebiet ra, ê wayiri avantajan
beni, deha vêşi cuwıni u deha vêşi cuwiyayış de maneni.

Na ri ra ganiyan miyan de jübinan miyan semedi cuwiyayış de mendış u zêdebiyayşi
ra perodayış vecıno u reqabet beno. Peyni de karakteri ganiyi ke deha avantaji
cı esto, jenerasyoni newey ra şıno, karakteri ke avantaji cı çıniyo, nêşeno
jenerasyoni newey ra şıro.[71]

Dıma merdışi Charles Darwini, teoariya xo sero werênayışi zaf biyê. Seserra 19.
de hıssuen serra 1859 de be veciyayışi kıtabi ke name xo "Rıstmê Ganiyano"',
fırki evolusyoni cuwiyayışi, felsefey evlousyoni, u heqa vetışi dini de
werênayış u ontênayışi akademiki biyê xeylê u biyê referansi werênayışan. Ewro
Sentezo Evolusyonalo Modern terefê pêro ilimdaran ra beno qebul.[73] Emma
evolusyon tayê teistan rê hıma zey yew terimo u qewrami kritiki mendo.[74]

Tay mezhebi esti ki konsepti zey serê evlousyono teistiki ra baweri xo sero
bawerkerdışvıraştış, evolusyoni u rıstımi dini miyan de yewiye raşt keni, tayê
mezheb u dini zi esti ki vani evolusyon nêşeno raşt bo u referansi dini ra
nêşıni, enê mezheb u dini de mitolociy (zey mitoloyi ke evolusyon ver de maneni)
zey Kreatsionizm, enê konsept evolusyoni qabul nêkeni u evolusyoni sero kritik
keni, werêneni.[75][76][77] Kıtabo ke serra 1844 de biyo çap u name xo Vestiges
of the Natural History of Creationo zaf reaksiyoni diyo. Enê reaksiyoni zi
mocniyê ki hetê biyolocia evolusyonali de ninan zaf werênayış vırazeni; merdım u
meymuni tenya yew pi ra amey, ehlaq u karkerdışi mezgi merduman, zey karakteri
biniê hewyanan, sebebê naturali (tebii) ra yeni, u evolusyoni merdıman .[78] Tay
dewletan de, hısusen Dewleti Amerikay Yewbiyayey de, ilim u din miyan de enê
werênayışi, siyaset u musnayışo milli rê şiyo u zey perodayışo dini Teoriya
Evolusyone u Kreatsionizm miyan de raya ontênışan a kerdo.[79] Gılê ilmi zey
Kozmolociya fiziki u ceolociye de zi nuştey dini ra oniyeni (ewnêyenê) u inca de
zi werênayışi esti ama biyolociya evolusyonale heme ninan ra deha vêşi
muxalefeto dini vınêno, muxalefeto dini rê maruz maneno.

Heta nimê seserra 20ına ra dersê lisey Amerikani de musnayışi biyolociya
evolusyonale nêbiya herae. Qararê ke tarixi 1925 de gêniyaê u name inan Daway
Scopesio ya zi daway meymunia, heta warıznayışi (hewadayış, wedarıtış) inan ra,
qandê cıwanan ra zey çiyo xırab oniyaê (ewniyaê). Enê qarari evolusyoni ver de
mendê, vınderdê u averşiyayışi evolusyoni hêdi kerdê. Emma dıme yew jeneasyoni,
dersê biyolociy de konsepti evolusyoni newe ra mocniyayê, evolusyon newe ra
sıfte kerdo. Serra 1968 de musnayoği (malım) biyolociy Susan Epperson yesaxê
dersê evolusyoni Amerika de berda mahkeme. Mahkeme hıkum u qarar dao ki yew
dersa ke ilmia, nêşena yesax bo, u mahmkeme bınê seveknayışi gıroto evolusyoni.
O zeman ra ınka mufredatê musnayışi de hakimiyetê dini (kreatsionizm) kemiyaê u
serrê 1970 u 1980 de mahkeme qarar dao ki musnayış de, mektebi de çiyê
kreatsionizmi mebo, heme inan illegal biyo, yesax diyo. Serra 2005 de Vıraştışo
baqıl vecio, zey daway Doveri şınasiyao.

Hem serre de dıma daway Kitzmiller v. Dover Area School ra vaciyao ki vıraştışo
baqıl nêşeno mekteb de ders bo.[80]

Serra 2005 de, DAY Universıtey Eyaleti Michigani de jew gruba zanayan/şınasan
(ilimdaran) jew karkerdış amade kerdi u sewiya dewletanê averşiyayeyan miyan de
evolusyon de "nısbetê merdumanê ke evolusyon qabul keni" %25 veciya Türkiye de u
nısbeto en kemi biyo.[82] Dıma Tırkiya be nısbeti %40 ra, Vıraştışo baqıli ra
DAY ca gırota. Hem cıgeyrayış de evolusyoni merdıman be nıstebi %51 ra Tırkiya
de red biya u qabul nêbiya, ben nısbeti % 40 ra DAY de red biya u qabul nebiya.
Ewropa de nısbeti merdumani ke vano evolusyon esto, Tırkiya u Dewleti Amerikay
Yewbiyayey ra zaf berzo.



https://diq.wikipedia.org/wiki/Engizisyon

Engizisyon (Latinki: inquisitio, persenayış) mehkemeyo ke Kılisa Katolike ra
bestiyayo. Engizisyon be qeraranê xo, vênayışanê xoyê dini u politikan ra piya,
merduman namê Engizisyoni ra zaf qal kerdo. Sistemê Engizisyoni esasên veroc u
rocawanê Fransa u İspanya de u verocê Almanya u İtalya de guriyayo. Merdımê ke
tepışiyayi persenayış rê gêriyayış ra ver, zindanan de tepışiyayi.

Papazan engizisyono verên Fransa de Toulouse de vıraşto. Raver heqê engizisyoni
kemi biyê hema serre be serre, game be game Papazan heqê engizisyoni kerdê hera.
Papazan idarekerdışê dewletan vıstê ra destê xo, kamci merdumo ke verba Kılisa
Katolike de vınderto Papazan o tepışto u gêriyayo bınê çımi.[1]

Rahibanê Katolikan (papazan) be engizisyoni ra merdumi tersnê, merdumi rê cezayê
zaf pili u xofıni dayê, inan metodê xırabıni guriyê. Ornagên cezaya qorayışê ga
ra gore kamo ke sucê cı est vêniyayêne, papazan o eştêne pizey ga u dıme ra o
merdım zerrey pizey ga de adır sero erziyayêne u o merdım zerrey pizey ga de
serê adıri de merdêne. Merdımo ke papazan sucê cı esto vato, ey qazıx sero
nıştêne ro u qazıx yew hetê xo ra kewtêne u heto bin ra veciyêne u qurban hêdi
hêdi merdêne. Engizisyoni ra piya xeylê merdumi kışiyayi, qetıl keriyayi.
Papazan merdımi be destere ra bırnayêne, gemugê merdıman be aletan ra şıkıtêne,
cêniyê ke din ra abırriyêne, çıçey cı cıra kerdêne, kamê ke hemcınsbaz biyê gani
gani vêşniyayêne.[2]

Zanayi, cıgeyrayoği, perskerdoği, muneweri (aydıni) cêniyi, hemcınsbazi, kamê ke
dinê xo vurnayêne, kamê ke heqa xo geyrayêne, heme inan biyê hedefê rahiban u
mehmekey engizisyoni. İlımdaranê Ewropa zey Roger Bacon (1220-1292), Ockham
William (1285-1347), Giardano Bruno (1548-1600) u Galileo Galilei (1564–1642)
riyê cıgeyrayışê inanê ilmi ra hetê engizisyoni ra tepışiyayi, tayê ki kışiyayi
tayê zi ceza daya.[3]



https://diq.wikipedia.org/wiki/Dubai

Dubai (Erebki دبي‎) yew bacarê Yewiya Emiranê Erebiyo u rocawanê (ğerb) Xelicê
Farsi dero. Dubai bacarê Yewiya Emiranê Erebi tewr gırdo.

Tarixê Dubai zaf neweyo. Serra 1832 ra ver Dubai zaf qıc bi u zey dewê bi. Serra
1832i de yew emirê Erebıci Al-Maktoum bacarê Dubai gırewt u o waxt ra nat Dubai
zaf bi gırd. Semedê (Qandê) limanê Dubai, bacar bi yew merkezê tıcaretê dınya.
Serra 1971ine de Dubai u Abu Dhabi piya biy yewi u Yewiya Emiranê Erebi amê
meydan.

İklim u hewayê Dubai pak niyo. Her dem toz u duman esto. Feqet verê Xelicê Farsi
de, hewayê Dubai zaf weş u pako. Zaf turisti Ewropa u Asya ra şınê Dubai u tetil
kenê. Nıfusa Dubai 1.070.779a, zaf kosmopolita. Mıxtelıf mılleti tedı cıwiyenê
zey: Malayan, Ewropayıcan, İranıcan. Dubai de nıfusa maciran zafa, şarê Dubai
tayo (şenıko).

Ewro bacarê Dubai zaf moderno. Banê xeylê berzi u bınayê ke hetê mımarine ra
mıkemmel vıraziyayê, estê. Enıka Dubai de zaf asmên-resaey (skyscraper) estê u
zafi hewna vıraziyenê. Dewleta Yewiya Emiranê Erebi hawa adeyanê saxteyan
vırazena. Yew ade zey dara xurmao; yew ade zey xaritey dınyao. İqtısadê Dubai
her roc beno pil. Endustriya ruwen u petroli zaf gırd niya (%6); labelê
endustriya emlak u turizmi zaf mıhima u hawa bena gırde. Merkezê Emirates
Airlines bacarê Dubai da ca-biyaeo. Nıka Dubai de yew asmên-resae vıraziyeno;
namey xo Burc Dubaio. Burc Dubai beno bına dınya tewr berze.



https://diq.wikipedia.org/wiki/Chicago

Chicago (bıwane: Şikago) yew bacarê Dewletanê Amerikaê Yewbiyaiyana. Chicago
mıntıqa ra zımey ê Dewletanê Amerikaê Yewbiyaiyan dera. Zımeyê Chicago Goli Gırd
estê. Chicago bacarê gırda Amerika de hirine (3.) dera.

Tarixe Chicago zaf newe ya. Chicago serra 1795 da na ro. Ewelunra Chicago ze dew
ub. Feqat serra 1948 ra kader ê Chicago degismis biya. Seba ke kanal ê Illinois
and Michigan u ray u Galena & Chicago Union, merkez ê transport ê Dewletanê
Amerikaê Yewbiyaiyan. Pêyra fabrikay celik u pazarun ra zaf şare Ewropa u
Amerika umey Chicago. Feqat seba ke fabrikay u nıfıs ê gırd heway u awk ê
Chicago biy zaf leyşun. Waxte 1920un, problem mafya biy zaf gırun.

Ewro Chicago biya zaf gırd; bına u banê xeylê berzi estê, Chicago merkezê
iqtısad, kultur, huner ê zımey ê Dewletanê Amerikaê Yewbiyaiyan. Merkez ê
Motorola, McDonald's, Kraft u Boeing Chicago runışti ya. İklimê u heway Chicago
zaf hol niya u zaf vuriyeno. Waxte zemustun hewa zaf zaf serdina u zaf warun
varen u erd ê Chicago bena sıpêy. Waxte ammun, heway Chicago bena zaf germın.

Inke nıfus ê Chicago 2,8 milyona; feqat nıfus ê metro Chicago 9,7 milyona. Zaf
mıxtelıf mılleti tede cıwiyenê: şare Ewropa, Asya, Afrika, şarqu tede zafa.
Feqat her merdum İngilizki qısey kenê. Chicago da zaf şare Asuri êsta (80,000).
Problem ê trafik u cinayet gıruna.



https://diq.wikipedia.org/wiki/Amsterdam

Koordinati: 52°22′Zıme 04°54′Rocvetış﻿ / ﻿52.367°K 4.9°D﻿ / 52.367; 4.9
Amsterdam yew bacarê Hollandayo. Cayê xo rocawanê Hollanda dero. Amsterdam hem
tewr gırd bacarê Hollandayo hem zi paytexto.

Tarixê Amsterdami zaf kıhano. Serra 1275ıne de kışta Royê Amsteli de merdımê
Hollandayıcan eno bacar na ro. Namey Amsterdami Royê Amsteli ra yeno. Namey xoyo
verên "Dam on the Amstel" bi. Feqet badêna biyo "Amsterdam". 1275 de Amsterdam
yew dewe biya. Ena dewe de şar masegêriye kerdêne. Serra 1300yıne de Amsterdam
zaf biyo gırd û biyo yew bacar. Şarê Amsterdami liberal bi. Ayra zaf mıhacıran
Amsterdam rê iltıca kerde. Serra 1700yıne ra pey Amsterdam ticareti sero zaf
biyo zengin û gırd. Serra 1602yıne de şarê Amsterdami Borsay Amsterdami na ro.
Ena borsa dınya de borsaya yewına. Wextê serserra 18 û 19ıne de semedê cengê
Fransa û Britanya, Amsterdam biyo qıckek. Wextê Cengê Dinyayê Dıyıne de
leşkeranê Almanan bacarê Amsterdami işğal kerd. Nıka Amsterdam zaf raver şiyo û
biyo merkezê ticaretê Hollanda û Ewropa.

Amsterdam de banê ke hetê mimariye ra rınd vıraziyê, estê. Amsterdam nıka bacarê
borsayo, merkezê iqtısad, siyaset, zagon û modaya Hollandayo. Eno bacar de zaf
şırketê enternasyonali estê, zey KPMG û ABN AMRO.

İklımê Amsterdami zaf honıko. Semedê Gulf Streami û Deryayê Zımeyi ra hewayê
Hollanda zaf serdın niyo. Rocê ticın senıkê. Nıfusê Amsterdami 742,951o. Labelê
nıfusê metropolê xo 1,5 milyono. Zaf mıxtelıf mıleti tede cıwiyenê: Tırki,
Fasıci û Almani tede estê.



https://diq.wikipedia.org/wiki/%C4%B0raq

İraq (be Erebki جمهورية العراق Ǧumhūriyat al-ʿirāq) dewletê da qıtay Asyaya.
Cayê xo mıntıqa ra rocawanê qıtay Asya dero. Zımey İraq de Tırkiya; veroc de
Golfezê Farsi, Erebıstanê Seudi û Kuweyt; rocawan (ğerb) de Suriya û Urdun;
rocvetış de İran estê. Paytextê İraqi Beğdado. İraq 18 eyaletan ra yeno pêra
(mıteşekkılo) û ezayê Mıletê Yewbiyayey, Liga Erebi û OPECiyo. Sistemê idarey
demokrasiyo. Namey İraqi Pehlewki Erag ra yeno û menay cı veroco.

Tarix û medeniyetê İraqi zehf dewletiyo. Medeniyetê khani Iraq ra veciyê.
Sumeran, Akkadan, Babilan û Asuran erdê İraqi de ronişte biyê. Nuşteyê verêni,
zey matematik, qanun, felsefe İraq ra veciyayê.

Wextê seserra 6ıne de Erebi amey İraq û hukım kerd. Ereban dıma erdê İraqi zaf
işğali diyê: Hetê Moğolan, Tırkan, İngılızan uêb. ra. Serra 1932yıne de İraq xo
reyno ra, xoser ilan kerdo. Serra 1979ıne de Seddam Hıseyn bi reisê Cumhuriyetê
İraqi. Labelê şarê İraqi Seddami ra rehet nêdi. Mabênê serranê 1980 û 1988une de
Dewletê Amerikayê Yewbiyayey Seddami rê yardım kerd û ey hucım kerd ro İrani;
feqet Seddam zaf zerarın veciya. Serra 1990ıne de Seddami hucım kerd be Quweyti,
labelê Dewletê Amerikayê Yewbiyayey û dewletanê Ewropa semedê petroli ra
mıdaxele kerd. Serra 2000ıne de G. W. Bush bi reisê Cumhuriyetê Dewletanê
Amerikayê Yewbiyayeyan û serra 2003yıne de hucım kerd ro İraqi û eskerê Amerika
zaf merdumê İraqi kışti. Nıka işğal dewam nêkeno û eskerê Amerika İraq ra
veciyayo.

İklımê İraqi vuriyeno. Çoli tey estê, zaf huşkê. Royê Dicley û Royê Fırati
zerreyê İraqi ra şonê. Dicle û Fırat heyat danê İraqi.

Sûkê İraqi zaf peyser mendê. Cengan sûkê İraqi zaf kerdê xırabe. Labelê Beğdad
de zaf binay hetê mımariye ra mıkemmel vıraciyê. Beğdad merkezê iqtısad û
siyasetê İraqiyo.

Nıfusê İraqi 28 milyono. Zaf mıxtelıf mılet tede cıwiyeno, zey şarê Ereban,
Kurdan, Goranan, Tırkmenan, Asuriyan, Zazayan û şarê bini. İraq de xeylê dini
yenê diyayene. Dinê İraqi İslamo, mezhebi ki Şıi û Sunniyê. Tede Ehlê Heqi, yew
zi tayê İsewiyi, Bahai û Musewiyi estê. Zıwano resmi Erebkiyo, xeylê merdumi
Kurdki, Goranki Asurki û Tırkmenki qısey kenê. Nuştekar û wendoğê xo zaf niyê.

İqtısadê İraqi zaf qewetın niyo. Standardê heyati zaf xırabıno. Semedê herban ra
heyat zaf biyo xırabe. Labelê İraq zaf petrol û qaz roşeno.



https://diq.wikipedia.org/wiki/Zazaistan

Zazaistan welatê Zazayano. Cayê xo rocvetışê (şerqê) Anadoliye dero. Na mıntıqa
dewleta Tırkiya miyan dera.

Erdê xo hetê zımey rocawani de Zera (Sêwaz) ra hetan zımey rocvetışi de Xınıs
(Erzurum) u hetê verocê rocawani de Sêwrege (Rıha) ra hetan verocê rocvetışê
Tetwan (Bıdlis) miyan de ca gêno.

Şarê Zazaan tewr zêde wılayetanê zey Erzıngan, Tuncêliye, Xarpêt u zımey
Diyarbekıri de cıwiyeno. Zazaistan miyan de tebii ke mıxtelıf mıletê bini ki,
zey Kurdan, Ermeniyan, Asuran, Tırkan estê.

Mabênê İmperatoriya Usmanıcan u dewleta Tırkiya de namey cı Dêsım biyo. Erdê
Dêsımi o wext de daêna hera biyo, yanê erdê Mamekiya (Tuncêliya) ewroêne ra gırd
biyo. Labelê semedê lecan ra mıleto Zaza dormey Dêsım u wılayetanê Tırkiyaê
binan de biyo vıla.

Na çekuya "Zazaistan"i nameyê do neweyo. Hetê resmiyeti ra dewletê da Zazaistani
çıniya. Tewr verên Ebubekir Pamukçuy çekuya Zazaistani pêserokanê Piya u Raya
Zazaistani de, yew ki kıtabê xoyo Tırki "Dersim-Zaza ayaklanmasının tarihsel
kökenleri" de be kar ardo.



https://diq.wikipedia.org/wiki/Yez%C4%B1di

Yezıdi (Erebki: Yazīdīyya(t) يَزِيدِيَّةٌ ‎, Farski: Yazīdī یزِیدِیَ ‎, Kurdki:
ئێزیدی‎ Êzidî, Ermenki: Ezdi Եզդի) namey cemaetio ke Kurdki qısey keno u dinê
inan Yezıdiyiya. Yezıdiyiye itıqadê do xosero ke xeylê unsurê itıqatanê
tebieti'ê verênan dardê we. Yezıdiy ewro zehfêri zımey İraqi de Ninova de
cıwiyenê. Mezopotamyay zımey (Tırkiya) de nıfusa inan xeylê biye şenıke.
Ermenıstan u Gurcıstan de ki estê. Serranê peyênan de duwelanê Ewropa zey
Almanya de riyê goçi ra biy zêde. Nıfusa inan 700.000 ra nezdiya.[1][2][3]
Nıfusê inan roc be roc bena kemi u ê dewletanê Ewropay ser goç kenê. Dinê
Yezıdiye de Azda namey Homayo. Meleko Tawus esto. Meleko Tawus Şeytano ke hetê
Homay ra ef biyo u anci biyo melek.

Riyê itıqadê xo ra tarix ra nat hetê hukımdaranê Mısılmanan ra zehf rey fermanê
inan veto, cênosid u terteley diyê. Temuza 2014ıne de riyê sereşten u qırkerdena
teşkilatê terori'ê islamisti DİİŞ ra dınya de vengê inan xeberan de kewt qalê
roce. Nê rocan zulm u qetliamê DİİŞi ver Yezıdiyê İraq ra remenê Suriya ya ki
Tırkiya. Gerillayê YPGy xeylê cayan de cı rê amey peşti. Ewropa u cayanê binan
ra yardımê nan u awe ame rıştene. Eskeriyay DAY (USA) ki taê cayanê İraqi de pê
herekatê heway da depoyanê çekanê DİİŞi ro.



https://diq.wikipedia.org/wiki/Taliban

Talıban (Erebki de: طالب [ṭālib], şagırd; zêde طالبون [ṭālibūn], şagırdi)
organizasyonê do teroristo u grubê do İslamisto ke Efğanıstan u zımey Pakıstani
de fealo. Talıban grubê Efğanıstaniê etniki Peştunan ra vıraziyeno. Dıma
Efğanıstani sero cengê Rusan, Talıban Efğanıstan ser de kontrolê xo vıraşto.
Militananê Talıban miyan de şagırdê medrese u tenê ke kampê multeciyan rayê, ê
estê. Talıban raveri serra 1994ıne dde xo mocno ra, serra 1996ıne de suka Kabili
vısto xo dest. Key ke Talıban Efğanıstan de ser de mendo, Pakistan, Erebıstanê
Seudi u Yewiya Emiranê Erebi ra desteg diyo. Talıban Êrışê 11ê Keşkeluni
organize kerdo, kewto lista organizasyonanê teroristan. Talıban terorist Usama
bın Ladıni şevekno, nêdayo DAY. Dewletan semedê Talıban Efğanıstan ra vetene
koalisyon vıraşto, serra 2011 de Talıban Efğanıstan de merkez ra veciyayo.
Talıban serra 2004 de newe ra organize bi u fırranê (quwetanê) koalisyoni sero
vêrdo xoverdayışi ra.

Key ke Talıban vêrdo serê Efğanıstani ra, serra 1996 - 2001 miyan de heme
mekteban de keynekan rê wendış u musayış biyê qedexe. Talıban des u yewê (11)
wılayetan de poncse (500) ra zêde mekteban qapan kerdê. Pêro Efğanıstani kewto
bınê şerieti. Dest u payê merduman bırniyayê, cêniy u keynekê ke mekteb şiyene
waştê, ê cezay gırewtê. Têlevizyon, sinema, muzik biyê qedexe. Mêrdan rê erdişe
bi mecbur, cêniyan rê zi peçe mecbur bi. Terefê talıbani ra polisê dini
vıraziyayo u tenê ke prensibê Talıbani cawıtê, ê cezayê xofıni gırewtê. 24
Gulane 1998 de 450ê mêrdan erdişeyanê xo bırno u a ri ra ceza gırewta , 110ê
cêniyan zi peçe pıra nêgırewta u a ri ra ceza gırewta.



https://diq.wikipedia.org/wiki/Mus%C4%B1l

Musıl (Erebki: الموصل‎, Suryanki: ܢܝܢܘܐ, Ninew u Kurdki: Mûsil/Nînewe) jew suka
İraqia ke Royê Dicley ser de ca gêna. Suka Musıli, İraqi de jew suka gırda u
nıfusi cı 1.800.000 o. Musıl de Ereb, Tırkmeni u Kurdi esti. Şari Musıli, Musıli
ri vani 'Mevsil' ya zi 'Hevlen'. Cayê xo İraqi de zıme de, mıntıqa El Cezire de,
suka Ninowa çewt de maneno. Caê xo semedê seveknayene howlo, harê xo zaf
mexsuldara. Dıma dewro antiki ra suka Musıli biya merkezi Xıristiyaniye. Dewrê
Umeri de Musıl kowta İslam, dewrê Emevi u Ebasiyan de ehemiyeti xo sevekna
(sıtar kerda). Serra 1092 de biya merkezi İmperatoriya Selcuqıcano Gırd. Dıma
selcuqıcani, İmameddin Zengi suka gıroto Musıli ra u Musıl bıni idarey Dewleta
Zengiyan kowta. Serrani 1127­-1146 miyan de suke zaf aver şiya u suka gırde
biya. Suke de kelay, bostani u boni gırdi vıraziyayi. Serra 1261 de Musıl de
Istıleyê Moğolan biya u Moğoli suka Musıli pêro xırabe kerdi, suke pêro veşaya,
merdumi pêro kışiyayi u çi nêmendo. Serra 1871 de viniyao ki, suke de 18 (des u
heyşt) camiy, 300 (hirise) mescidi, 14 (des u çeher) medresey, 10 (des) hânkâh,
2 pırdi (dı) 1 (jew) ki dêsi awi est bi. Nê boni terefê İmperatoriya Usmanıcani
ra vıraziyayi. Dıma İstıleyê Moğolani ra suka Musıli ehemiyeti xo kerda vini.
Serra 1667 de suke de jew erdlerz ameo meydan, erdlerz zaf zaf merdımi merdi.
Nêweşiye veciya u şari Musıli, terk kerdi Musıl. Suke de zaf kemi merdumi mendi
u ê zi Yezıdiyi Sincari ra kışiyayi, inan ra zulım diyi. Dewri İmperatoriya
Usmanıcani de suka Musıli biya wılayete. Çı wext musiyao ki suka Musıli de
petrol esto, Dewleti emperyalisti çımi inan suka Musıli ser çarni. Cengê Dınyay
I. de Musıl terefi İngılızani ra işğal diya. Çı wext Usmanıcan cengê dınya ra
veciyi meğlub, waziyeti Musıli zi nêşınasiyao. Çunki suka Musıli zerrey Misak-ı
Milli de mendêne. Serra 1926 de suka Musıli ser problem peyni di, Musıl zerrey
İraqi de menda. Suka Musıli ewro İraqê Zımeyi u İraqi miyan de problema emma
zerrey İraqi de ca gêna u leteya İraqia.

Tarixi Heziran 24 de Dewleta İraq u Şamia İslam suka Musıli işğal kerda. Key
militani Dewleta İraq u Şamia İslam amey suka Musıli, eskeri İraqi remayi suke
ra u inan pey de silahi, bombay, tanki, teçhizati eskeri, bankay, perey zaf
mendi. Militani Dewleta İraq u Şamia İslam uca de eskeri İraqi pey ra çi mendi,
çi esti heme inan desti xo ra gıroti. Dewleta İslam suka Musıli ra perey zaf
qezenç kerda u biya organizasyona zengıne. Inka Musıl leteya İraqia emma bıni
Dewleta İslami İraq u Şam de işğal dera.



https://diq.wikipedia.org/wiki/Jean-Jacques_Rousseau

Nuştox u filozofê siyasi İsviçreyıj-Fransıj Jean-Jacques Rousseau ser 1712 dı 28
menga hézirani dı maya xü ra biyo u ser 1778 dı 2 temuzi dı şiyo héqeyda xü ser.

Rousseau tenya nuştox, filozofê siyasi nê éyni wext dı kompozitor o zi u wextê
nuştoxê ronensansê newedera vırazyayeni yo. Qıymetê cı miyanê siyaseti dı,
pedagoji dı u edebiyati dı zaf u zaf gırdo.

Filozofiyê Rousseau merdım şeno bı no vateyê ciya cı bıdo sınasnayenı. Rousseau
vano kı: "Tabiati rê peydı agêyrayenı!" Rousseau hakimyetê teknik u ilmi insanan
serdı héz nêkeno. Bı fıkrê êya teknik u ilım insanan keno vıraşte (séxte,
artificial). Her roc kı şıno, insani kokdê cı ra dur vızneno u insani kokdê xü
yê tabiati ra dur kewnê u o kontaxo mühimi vini kenê.

Rousseau hemverdê materializımi yo u qandê êy materializım cüwayışê şaran
têmiyan keno u pere qontroli gêno xü dest u insanan serdı hükım keno. Bı no raya
élaqay insanan mabênê xü dı puç beno. Fıkrê Rousseau u ê nuştoxê wextê
ronensansê newedera vırazyayenı (Voltaire, Diderot u êy bini) qarşiy pêdıro.

Ser 1762 Rousseau dest bı propaxandayê xü yê "Derheqdê pêameyanda cüwayışı" u no
fıkrê xü zi ser esasiyetê herkes cüwayışi dı éyniyo. Cüwayışêdo wunasini dı héme
şarê ju dewleti şeno héqê xü bı xü bıpawo u nêyrê zi vano demokrasiyo direk.

Bı fıkrê Rousseau merdım şeno fıkır u waştena şari ca biyaro u qandê ca ardenda
waşteni şaran gerek çinyo kı merdım inqılab vırazo. Merdım şeno bı raya
demokrasiyê direk waştena xü rejimi rê bıdo qebul kerdenı u qandê no çi zi gerek
merım şari hadıre kero u éhlaqê do newe bımısno.

Bı fıkrandê xü ya Rousseau tenya mabênê aliman ra nê, şari miyan ra zi ızole
beno. No çi zi beno sebebê ju kıtaber bı namedê ’Hewnê ju merdımêdo tenya’.
Héndı tenya zi mend u izole zi bi Rousseau fına zi, bı Voltaire piya bi piyê
İnqlabê Fransa u ser 1794’i dı welê estey cı berdi Panthéon qandê isrétê
peyneyıni.

Derheqdê Jean-Jacques Rousseau zaf çiy amey nuştenı. Cı rê vay "merdımo kıhan
pawutox" wazeno şıro peydı. Héndı kritik, fıkrê Rousseau ser cüwayışê modern u
rolê tekniki puç nêke. Fıkrê êy ewro zi cüweno u vıni nêbiyo. Ewro fılozofê
Soumi (Finlandi) Georg Henrik von Wright namey Rousseau nuştandê xü u kıtabandê
xü dı kar ano.



https://diq.wikipedia.org/wiki/G%C4%B1l%C4%B1k

Gılık, zıwanê tıbi de klitoris, Latinki Clitoris ra yeno ke eslê cı reseno
Yunankiyo Kıhan κλειτορίς klitorís, Yunankiyo Newe κλειτορίδα klitorída – „tumo
qıckek“ ya ki be nameo bin zilık, zipık, çılık, ceniyan u heywananê çıçıkınan ra
organo cınsiyo ke gıpıkıno u tenıteo ke maseno, cı ra ibareto, caê cı ki
serêniya qılaşê vacina (kısan) rao. Rıçıkê (koka) gılık u kıri yewo. Fonksiyonê
cı vêşêri zewqo cınsi daeno.

Qısey gılık, çılık, zilık, zipıki Zazaki de kıfran de gureniyenê, a ri ra qebe u
hov yenê goş. Fekê şari de gılık be kısan kenê yew. Qısey gıl-, zil-i
sıbeynayışê şıklan ra peyda biyê.

Ê gılıki 8000 sınırê xo estê. Qalıkê gılıki, oyo ke nazıko, ey paweno
(şevekneno). Teber ra tenya leşa cı be gıpıko xeylê nazık ra asenê, êyê ke letey
diyaneyê, verêniya qermeçê lewanê hurdiyan raê u hetê qalıkê gılıki ra qısmen ya
ki temamiye ra nımıteyê. Nê pia tek se ra desê (%10) hecmê gılıki têdine yenê.

Gılık ra be sıxletiye pencê sınıran pıraê ke ena ri ra nazıko u tehrikanê
cınsiyan rê dest dano. Ceniyan ra leteo zêde be qurde-kerdena gılıki resenê
orgazm, mıkhır benê. Xeylê geyrayış u analizan çım de letey ceniyano zêde eke
gılık ki tey qurde bi, temas ke kerd, o taw şenê orgazm bên.



https://diq.wikipedia.org/wiki/Erz%C4%B1ngan_(w%C4%B1layet)

Erzıngan (be Kurdki Ezirgan, be Ermeniki: Երզնկա Erznka) yew wılayeto. Merkezê
wılayetê Erzingani bacarê Erzinganio. Nıfusê wılayetê Erzıngani 316.841o.
Zerreyê wılayeti de 9 qezey estê. Riyê erdê xo 11.974 (km²)o. Dormeyê wılayetê
Erzingani de wılayetê Çolig, Dêrsım, Meletiye, Sêwaz, Giresun, Bayburt,
Gumuşxane u Erzurumi estê.

Tarixê Erzıngani sero zehf zanayış tam çıniyo. Tayê iddia kene ke, ita keyeyê
(mabetê) homayê cêniye (goddess) Farsiyo ganu Anahita biyo.

Vanê ke tarixê 2000 İ.V. (İsay ra Ver), Hurriy tiya hukım ramıto. Xercê inan ra
Hayashes be Azzis est biyê. Mabênê 1850-1180 İ.V., yew dewleto zehf quwetın
biyo. Wahêre dewleta Hittitan benê. Erzıngan zi gırêdayiyê inan biyo. Mabênê
900-600 İ.V. de zi dewletanê Urartan hukım ramıto. Erzıngan zi o tawan gırêdayê
Urartuyan biyo. Arkeologan Erzıngan Altıntepe de eserê tarixan diy. Nê eseran
hetê Urarturan ra vıraziyay.

Ey ra dıma zi Medan, Persan, Helenan, Romanan kontrolê sûka Erzıngani gêne. Vanê
ke serra 600 İ.V. de mabênê qralê Medan Kyaksar be Lidyayan yew ceng beno. No
ceng hetê Erzingani de biyo.

Romanan ra dıma zi yew are zi leşkerê Mısılmananê Eraban kontrolê Erzıngani
gırewto. Key ke Tırkan, Malazgirt de serra 1071ıne de İmperatoriya Bizansi
meğlup kerdo, Erzıngan zi o tawan gırêdayiyê Tırkiya biyo. Peyderpey Mengucek,
Selçuk, Eretna wahêrê sûka Erzingani benê. Serra 1243ıne de zi Moğolan u
Selçukıcan ita de yew cengo gıran kenê. Nê ceng de Erzingan bınê payan de mendo,
rıciyo, biyo xırabe.

Tewr peyniye de, serra 1473ıne de, İmperatoriya Usmanıcan Otlukbeli de (Cengê
Têrcani) dewleta Aqqoyınan meğlup kenê, ney ra dıma zi Erzingan anciya
gırêdayiyê İmperatoriya Usmanıcan beno. Serra 1502ıne de Sa İsmail merkezê xo
ita de vırazeno. Key ke Cengê Çaldırani vini keno, anciya İmperatoriya Usmanıcan
kontrolê itay gêno. Mabênê 1916-1918 leşkeranê Rusi kontolê na sûke gırewto.
Serra 1918ıne de leşkeranê Tırki sûka Erzingani Rusan ra tepiya gêno.



https://diq.wikipedia.org/wiki/At%C3%AAna

Atêna (Yun. Newe Αθήνα [aˈθina] , Athína; Yun. Kıhan Ἀθῆναι , Athēnai) bacarê
Yunanıstania u caê xo verocê Yunanıstani dero. Atêna hem paytexta, hem ki bacarê
Yunanıstania tewr gırda.

Tarixê Atêna xeylê kıhano. Seserra 5 - 3 V.İ. (Verê İsay) Atêna biya merkezê
zagon u siyasetê Yunanıstani. Medeniyetê ğerbi Atêna ra biye vıla. Fıkrê
demokrasiye Atêna ra veciyawa. Filozofanê zey Aristoteles u Eflatun bacarê Atêna
dı ameyê dınya u felsefey xu kerdo vıla. Feqet serra 529 de İmperatoriya Bizansi
Mektebê Felsefey qefılna (gırewt) u statüyê Atêna zaf bi qıc. Serra 1458i de
İmperatoriya Usmanıcan Atêna Bizansi ra gırewt. İmperatoriya Usmanıcan çeharsey
serri Atêna idare kerde. Wextê Cengê Yunanan u Tırkan (1821 – 1831) de Atêna
biye xosere u paytextê Yunanıstani. Serra 1931i de 5.000 merdumi Atêna de
cıwiyaêne. Labelê hıkumetê Yunanıstani Atêna newe ra vıraşte. Serra 1896i de
olimpiyatê Atênao modern tede kay kerd.

Ewro nıfusa Atêna 750.000a, feqet nıfusa metroy 3,7 milyona. Zaf mıxtelıf
mılleti tede cıwiyenê: şarê Ereban, Pakıstanıcan u Arnawuti tede zafê.

Bacarê Atêna zaf moderna. Banê xeylê mımarinê mıkemmeli vıraziyaê. Atêna merkezê
huner u zagon u siyaset u edustriy u iqtısadia. Sektorê turizm u umete (homete)
zaf gırda. Semedê (sebeta) ziyara Zeus u Akrapolis u muzeyan ra zaf turisti şınê
Atêna.



https://diq.wikipedia.org/wiki/%C5%9E%C4%B1nasiye

Şınasiye (ya zi şınasi, zanışiye, sınasiye u Erebki ra ilım) vıraziyayış u
şiyayışê fiziki u dormeyi be tayê rayan ra piya (testkerdış, delğenayış u
çımkerdış) be raya sistematike ra cıgeyrayışo. Cıgeyrayışo sistematiko,
entellektuelo u pratiko. Şınasiye heme inan gêno xo miyan.

Şınasiye be cıkerdış u vênayışanê her şari ra piya resaya, veciyaya miyan. Naca
ra zi aseno ki şınasiya mulkê yew şari niya, her şar aye rê çiyê kerdo cı. Desto
bin ra şınasiye teyna yew ca de nêveciya teber. Mezopotamya de Sumerıcan,
Asurıcan u ê binan çiyê kerdo cı, Mısırıcan, Yunanan, İranıcan, Hindan, Çinıcan
u Maya-Aztekıcan heme inan çiyê kerdo cı şınasiye sero. Yani, heme merdımanê
erdi şınasiye vıraşta.

Mezopotamya de (ewro Iraq, royanê Dicle u Fırati miyan) matematik u asmêşınasiye
(astronomiye) resniyay, Mısır de zi geometriye u serrename resniyay. Coka
şınasiye cayê sera cayê sero vêrda ra, her raverdış de çiyê newey gırewtê
zerreyê xo u xo kerdo hira, resno cı u ameya caygeyê cıyo ewroyên.

Felsefeyo ki raşti u hedefê estiye pers keno u persenayış vırazeno, oyo
delğenayışo sistematik wazeno. Be felsefeyê seserrê antikê klasiki ra
başlekerdış u heta Thales[1], Anaksimenes[2], Pisagor[3], Demokritos[4],
Gorgias[5], Empedokles[6], Heraklitos[7], Parmanides[8], Sokrates, Plotinos[9],
Platon[10] u Aristoteles[11], enê filozofan persê felsefiyê ke roc be roc
resenê, ê roşaynê heruna cı. Seserranê Miyanênan de felsefeyê seserra miyanêne
din gırewto miyanê xo u dinan zi felsefe guriyo. No felsefe hirênayışê Homa,
zanayış u bawerkerdışi de zaf guriyayo. Seserra Roşniye ra pey zi felsefe de
aqıl vêrdo ra planê veri. Sistemê delğenayışi de vênayışo serên, heta raştiyanê
ke mezgê merdımi roştiye daya heta inan payşiyayış biyo. Felsefeyê ronesansi zi
delğenayışo skolastiki u felsefeyê seserra roşniye miyan de ca gêno, felsefeyê
demê raverdışi vêniyeno. Ronesans zi Reyna-biyayış areze keno, sistemanê
delğenayışan miyan de caygeyê pırdi dero.

Miyandê zemani de yewbinan ra xeylê ciya lızge u bıngeyê şınasiye vıraziyê u
resayê. Zêdêri sewiya akedemike de lızgeyınbiyayışê şınasiyan dı kategoriy de
gêriyeno dest ra. Şınasiyê dormeyi ke fenomenê ganiyan geyrenê cı u çım erzenê u
şınasiyê sosyali ke şar u merdımi geyrenê cı. Biyolociye, fizik u kimya kewnê
şınasiyanê dormeyınan miyan, sosyolociye (şarşınasiye) u antropolociye
(merdımşınasiye) zi kewnê şınasiyanê sosyalan miyan. Enê dı şınasiyan miyan de,
tayê şınasiyi estê ki her dı het ra zi xeylê çiyan gırewtê zerreyê xo, inan ra
zi mıhendisi u tıb ornag mocniyenê, inan rê şınasiyê kerdışêni (aplikasyonel)
vaciyeno. Demê peyênan de lızgeyo inter-disipliner (disiplinanmiyan) zi veciyo
ra miydan zey sibernetik[12], ekonofizik[13] u antropolociya tıbi.[14][15]

Miyandê leteyanê şınasiye de asmênşınasiye (astronomiye) tewr leteya verêna u
kıhana ke merdıman a geyraya u coka a zey maya şınasiyan zaniyena. Waştışê
merdıman asmêni sero, cısımê ke hetê corêni de darde biyê, inan perskerdış ra
şiyo u merdıman teleskob diyo, icad kerdo. Be diyayışê teleskobi ra piya zi
asmêni sero çımnayışê merdıman asanêr biy. Asmênşınasanê Babilıcan ra vêşêri
(çımkerdışê inan şınasiyên nêbiy) asmênşınasê Yunanan, formulê matematikêni
gırewtê ro xo ser u noxteyê ke averşiyayışê şınasiye rê ser biyê, ê vıraşto.

Teberê asmêşınasiye de matematik zi şınasiyekerdışê şaranê demanê verênan de
cayo gırd gırewto. Hind ra heta Yunano Antik, Mezopotamya u Mısır de zi
matematik dest ra dest rê (dest be dest, şar be şar) musiyayo, musniyayo u
resniyayo. Merdıman be matematik ra piya formuli, probleman rê çareyi vıraştê.
Heto bin ra tıb zi rêza serêne de biyo. Merdıman weşiya xo şeveknayış rê
(pawıtış, sıtarkerdış) Hindıstan, Mısır, Çin, İran u Yunanıstan de testi kerdê,
formuli vıraştê u tıb resno. Yew zi şarşınasiye (sosyolociye) zi şınasiyanê
binan ra neweyêr aseno ke a zi demê antiki de geyriyaya. Aye sero şınasê zey
Herodot u Tukididisi çımkerdışi u geyrayışi vıraştê, nuştışanê inan de zi
şarşınasiye sero ê estê, nusiyenê.



https://diq.wikipedia.org/wiki/Thomas_Paine

Thomas Paine, ser 1737, 29 menga çıle dı, mıntıqa İngıltere Norfolk dı suka
Thetford dı maya xü ra biyo u ser 1809 dı, 8 menga temuzi dı suka Émeriqa New
York City dı şiyo heqeyda xü ser. İngılız-Émeriqan Paine, ju kı İngılterey ra
qandê Émeriqa serbestey waşto u gürweyayo ina ra ju zi Paine yo.

Thomas Paine, İngıltere dı mabênê dewıjan dı gırd bı. Piyê cı Joseph Paine,
merdımê do ézayê xırubê do fanatik biyo (na xırubi rê vanê Kılisey Anglikani).
Gürweyê cı zi deştenda qorsey biyo (qorsedeştox). Thomas Paine, çı wext beno
dıwês (12) sere, mektebi ra fek verdeno u piyê xü hetı çıraxey keno. Çı wext
beno newês (19) sere kelegê (botê) ticari dı gürweyeno u ser 1759 dı doş beno
yeno İngıltere u xü rê dukanê qorse, suka Sandwich, Kent dı akeno, éyni ser
zewıcêno u sere sera tepa zi cınya cı şına réhmet.

Sera 1760’an dı zaf suk u ca vırneno. Ser 1768 dı bar keno şıno Lewes, East
Sussexi u wuca dı bı wahêrdê kêyey Samuel Ollive u êy yaremeteya Paine kerd u cı
kerd ézayê ju piyabestenda méhli. Thomas Paine, o piyabesteni dı élaqay cı bı
persê siyasi vırazya u êy qandê feqir u nêçaran perey arêdayê pêser. Paine, ser
1771 dı newedera izdiwac kerd u bı kêynada Samuel Ollive, Elizabeth a zewıcya.

Ser 1772 dı meqaledê xü yê sıfteyını vız u panc peri ser siyaseti bı namedê The
Case of the Officers of Excise (méhkemeda ju dêyndar serdemê leşkeran) nuşna.
Maqalada cı sera dı (2) seri ramıt yan nê no Londra dı Benjamin Franklini di. Bı
teşwikê Benjamin Franklin no 1774 dı verê kı kêy xü bar kero şıro Émeriqa cınya
xü verdeno (fek cıra verdeano, teléq dano) u şıno Émeriqa dı ca beno.

Bı maqaleda xü yê kı ser 1776 bı namedê Common Sense (hisê raşt [sağduyu])
mabênê şarê Émeriqan dı yaremetey di u nuşte bı xü serbesteyda Émeriqa,
İngıltera ra waştê. Paine na meqala xü ters ra anonim (bêname) nuşna. Na maqale
tesirê George Washington ke u Washington va wextê abıyayenı Émeriqa u İngıltere
pêyşayo/hadıreyo. Na nuşte tesirê zaf merdıman kerd nina ra şend bini zi: Thomas
Jefferson, Benjamin Rush, Abraham Lincoln u Thomas Alva Edison o. Thomas
Jefferson u Benjamin Rush Dekerasyonê Serbesteyda Émeriqa nuşnay.

Paine ser 1800 dı Napoleon di. Verê Paine Napoleon zaf hézkerdê u cayê no
hézkerdenı qıcıx gırot u Napoleoni méhkum diktatorey keno. Paine héta ser 1802
Fransa dı maneno u dıma vêyndayenda Thomas Jefferson fına newedera tepya şıno
Émeriqa. Paine yeno Émeriqa u çend seri dıma şıno heqeyda xü ser. Defnê cı dı
tenya şeş medımi estbiyo. Esteyê Paine, William Cobbett cayê cıra hewanano u
beno İngıltere.

5. Craig Nelson, Thomas Paine: Enlightenment, Revolution, and the Birth of
Modern Nations, Viking (2006), ISBN 0-670-03788-5. Excerpted online on Nelson's
own web site; accessed 4 November 2006.



https://diq.wikipedia.org/wiki/Thales

Miletos ra Thales, texminen 625 V.İ. (Verê İsay) maya xü ra biyo u texminen 545
V.İ. şiyo héqey da xü ser. Bı hetê tarixçiyana, ze fılozofê sıfteyın sınasêno. O
Miletos dı cüwayê u uca dı gürweyayê. Thales antik Yunanıstani dı héwt (7)
aliman ra ju biyo.

Ser fılozofê antiki ser Diogenes Laertios kıtabê xü dı béhsê Thalse keno u ey ze
fılozofê sıfteyın hésıbneno. Diogenes kıtabê xü dı nuşneno u vano Thales lacê
Examyes u Cleobulina yo u vano êy şarê Feniki yo. Antik Yunan dı aliman ra
sıfteyın fına Thales o kı merdım ê resmi alim qebul kerdo. Alımeya Thalesi ser
asmênşınasiye, zaneyenda ilmê tabiati biyo. Tarixzane Herodotos zi derhéqdê
Thales wunasin nuşnayo: "Thales merdımê do zaf seferi kerdo, zaf welatan diyo,
şiyo Mısır u alımeya cı geometri serdo." Juna alım bı namedê Aristoteles (kı
héme dınya ê alimê filozofi vinenê) vato: "Eger ez çımey fılozofiya se Thales zi
awa ciyo." Çiyo kı Thales perskerdê: "Çıçiyo nêvırêno miyanê vırnayeni dı, çıçi
wesarê pêmiyan biyayenda kültüran." O her tım koki gêyrayê, meselada en kıhan
yani arche (sanduq, tabut) gêyrayê. Aşeynayenda fonksiyonê awı cırê bi cüwabê,
héyat awi ra yeno u aw şeno babet babet form bigiro: "yani sabit, mıj u
rıjyayış." Tıya dı puano kı en müuhım noyo kı eger merdım kokê awı bıaşêynose
merdım o wext heme çirê cüwab gêno. Qandê kı merdım qanunê awı bımıso se o wext
merdım şeno cüwabê rêz u biyayenda awiya piya ê héyati zi bıdo. Bı no fıkrê xü
ya Thales bi filozofê Ewropa yê rocawan. Fıkrê Thales qandê aliman bi rayada
newe u aşanayenda , ravey şiyayenda fıkrê alimey.

Diogenes vano kı: "Thales fılzofê en sıfteyın bi kı ma rê mısna héyalê insanan
bı merdena nêmıreno." Aristoteles u Hippias vanê kı Thales wunı vatê: "Çiyo bê
gan zi wahêrê rıhiyo."



https://diq.wikipedia.org/wiki/Seul

Seul (|서울, Saul — «paytext» (서울 특별시, Saul Tukpialşi) paytextê Koryaya Verocio.
Nıfusê cı tewr zêde sûkan ra yewo.

Serra 1988ıne de Olimpiyatê Amnani u 2002 de FIFA (Kupa Dınya]] tiya de biyê.
Şırketê cı zaf namdarê. Ninan miyan de Samsung, LG Grup, Hyundai u Kia estê.

Korea Finance Building, Kuley N seul, Seoul Star Tower, Jongno Kuley Jongno u
Tower Palace.

Seuli miyan de mebedi veror yenê. Wextê Xanedaniya Joseoni de felsefeyê
Konfuçyusi biyo felsefeyo resmi. Qandê coy Seul de mebedê Konfuçyusi vıraştê.
Mebedê verêni Jongmyo, Munmyo u Dongmyoyê.

Budizmi rê Xanedaniya Joseoni nêşa mıdaxele kero, qandê coy budizm tiya de biyo
vıla. Seuli miyan de Katedrala Myeongdongi, kıliseyê Katolikan u kıliseyê
Protestanan estê. Cengê Korya ra dıme sûka Yongsani de Camiya Seuli vıraşta.

Parkê Namsani N Seoul Tower miyan dero. No park cayê geyrayışio. Parkê Seulio
Olimpik serra 1988ıne de qandê Olimpiyatê Amnani vıraziyayo.



https://diq.wikipedia.org/wiki/Programnay%C4%B1%C5%9F

Programnayış oyo ke sistemê komputeri de, karê aritmatikiyê ke hardwareê
komputeri senên kar keno, lazımo ke senên kar kero, komutê ke terefnenê
komputeri ra, inan qısey keno u parametreyê inan eyarneno.

Şınasyanışo bin ra, programnayış oyo ke nusiyayışê programanê komputeri,
testkerdışê inan u raştnayışê inan xo sero gêno. Programnayış, yew zıwan de
keriyeno. No zıwanê programnayışi şeno Java ya zi zıwano zey sewiya berze de zey
C# bo, heto bin ra anciya zıwan şeno zıwanê makine de bo zey assembly. Kodê
çımeyê ke nusiyenê, pêro arê beno u be destegnayışê gıreydayoği halê karkerdoği
ra ano. Yew zi kodê çımey be destegê yorumnayışi ra arêkerdış ra ğeyri zi satır
be satır şeno kar bıkeriyo.

Arêkerdoğ, oyo ki programê ke nusiyenê, inan wano u vıreniya nuştışi ya zi
vıreniya mentıqıni estê se, inan raştneno u eke ğelete çıniya se program o
programi kar keno u peyniya cı mocneno. Komputer de arêkerdoğ platformo.
Programkerdoği programnayışi pêro zey cıwiyayışê raştıkêni vêneni. Programê
nuştış ya zi hal kerdışê programi, raveri lazımo ke komut vira bo u semedê
çareyê xo, zey cıwiyayışê raştıkêni fıkırnayış lazım beno. Komut tenya eyarneno.



https://diq.wikipedia.org/wiki/Meqale

Meqale (ebe Erebki: مقاله ) namê yew turê nuşteyo ke heqa yew xısus de melumat
dano u gezetey u rocnamey de çap beno. Meqale de nuştekaro meqale, heqiqet ebe
raya zanışiye ra, seba mıdefakerdış kar keno. Meqale miyandê nuşteyê fikiri ,
nuşteyo de tewr zoro. Meqale ebe zıwano zanışiye ra nusiyeno u uslubê cı pêro de
ciddi beno. Esasê meqaley de musayış esto u no sebeb ra nuştışê meqaleyan de
nuştekari zıwano asen u zıwano ke semede musayış zor niyo, inan tercıh keno.
Meqale de yew plano de nuştışi esto. No plan de qısımê Akerdış, Qısımo
esas/Herakerdış u Veciyayış estê. Akerdış qısımo meqaleyo tewr verênio. No qısım
de zerrêkê nuşte de tayn melumati-dayış esto. Qısımo Esas de nuştekar se
qısey-kerdene wazıno, heqa o hısus de fikırê xo raya derg ra nuseno. Veciyayış
de nuştekar nuşteyê xo ra yew xulasa keno u heqa nuşteyê cı de hukımo xoyo tewr
peyên dano. Qısımo Akerdışi u qısımo Veciyayışi pêro de yew paragraf ra yeno
meydan. Qısımo esas yew ya zafêr paragrafi ra yeno meydan. Rıstımê meqale,
Literaturê Ewropay ra yeno u ebe ğezetey ameyo Literaturê Usmanıcan u literaturê
rocvetışıcan. Literaturê Usmanıcan de Muqaddime, meqaleyo de tewr verêno u
terefê Şinasi ra nusiyayo. Ewro zaf ğezatey u rocnamey de meqale terefê zaf
nuştekaran ra nusiyeno u çap beno.



https://diq.wikipedia.org/wiki/Karl_Marx

Namey xoyo tam Karl Heinrich Marxo (Marx: bıwane [Marks]); (biyayış: 5 Gulane
1818 Trier, Prusya de ame dınya - merg: 14 Adar 1883 Londra). Yew filozof,
ekonomist u newedarê (dêmdaoğê) seserra newêsıne (19.) de cıwiyao. Ronaoğê
Komunizmio. Derheqa zehf çiyan de nuştey xoyê fıkriyat u lomkeri (kritiki) estê.
Marxi bawer kerdêne ke kapitalizm do xo be xo peyniya xo biaro.

Karl Heinrich Marx domanê (qıcê) keyeyê dê Cıhudio hirêyıno, bacarê Trieri
(Prusya) de ame dınya. Sebebo ke Prusya diplomay hıquqi nêdaêne Cıhudan, piyê
Marksi xo mecbur di, geyra a, bi Xıristiyan. Namey maya ey Henrietta biye. Namey
wa u bırayanê ey zi Sophie, Hermann, Henriette, Louise, Emilie u Caroline biye.

Marks heta bi hirês (13) serre, keye de wend. Dıme ra ki Gymnasium (Lise) ra
mezun bi, hewtês serri de semedo ke hıquq bıwano şi univestıtey Bonni. Marxi
waştêne edebiyat u felsefe bıwano, labelê piyê ey nêverdao o nê qısman bıwano.
Tepeya piyê Marksi serrê o şırawıt (rışt) universıtey Friedrich-Wilhelmsi, oyo
ke Berlin dero. Marx uca fıkranê ateistan ra tesir bi. Marx serra 1849ıne de şi
Londra u hetan mergê xo uca de mend. Aca embazê xo Friedrich Engels nas kerd
(şınasna). Kitabê Marx u Engelsio meşhur Das Kapitalo. Eno kıtab hirê cıldio.
Cıldê yewıne heta letey dıyıne Marxi be Engelsi ra pia nuşto. Ê hirêyıne Engelsi
nuşto. Karl Marx zehfêr çehar hebi merdıman ra tesir biyo. Enê: Hegel, Adam
Smith, David Ricardo u Rousseauê.



https://diq.wikipedia.org/wiki/Heq%C3%AA_merduman

Heqê merduman xoseriye u heqê seriê ke heme merduman wayirê inanê, inan rê
vaciyenê. Heqê merduman de cırakerdışê ırq, şar, etnisite, din, baweriy, zıwan u
cınsiyeti çıniyê u her merdum şeno heqa xo bıgêro. Enê heqan ser de u enê heqan
ra heqa xo gırewtış de her merdum hem vêniyeno, cırakerdış nêbeno. Desto bin ra,
terimê heqanê merduman oyo ke idealo. Tenê ke eno terimi vanê, ê sistemê mewcudi
nêvanê gani ke se bo, ey vanê. Rıçıkê heqanê merduman de cihan rê heme merduman
raya heqe u yewbinanamardış de hem (eyni) u xoser yenê estê. Heqê merduman her
ten rê xoseriya heqa waştışê xo weçitene u şayayışê xo resnayış vırazenê. Enê
xoseri, xo hısusê heqanê binan amardene u mecawıtene ra danê u dey sero
mecburıyet esto. Yani be vatışê bini, heqi be xoserogırewtışi (mesulıyeti) ra
yenê, xo temam kenê.

Hassasiyetê merdum u heqanê merduman sero felsefe miyan de vatışo verên
ideolociya sofizmi de vêniyao.[1] Heqê merduman miyandê tarix de zaf apeyi şonê
u seserre be seserra ameyê ewro. Tarixê qeydbiyay de konseptê din, kultur,
felsefe u qanuni de heqê merduman xo resnê u resayış mocno. Xeylê çiyê antikiê
ke mendê, din u felsefe u heqê merduman ra gırey danê, şenê zerrekê heq u hıquqê
merduman rê bıkewê. Miyanê heme ninan de en pili u muhimi ninan amariyenê;
İmparatorê Persi Kûruşo Gırd dıma destê xo ra vıstışê İmperatoriya Babilio
Newey, fel, niyet u emelê xo serra vera İsay 539ıne de Silındırê Kirosi sero
nuşnê. Hint Asokaya Gırde sero verê İsay 272 - verê İsay 231 miyan de Fermanê
Asokay nusiyao u serra 622yıne de Suwendkerdışê Medinay nusiyao ke Mısılmani,
Cıhudi Paganiı zerrekê xo ra gırewtê u eşirê suka Yathribi (namê cıyo dımayên
Medina) peyğamberê dinê İslami Mıhemmed miyan de vıraziyao u vıraziyayışi ra
tepeya imza erziyaya. [2][3]

Çağê Miyani de serra 1215ıne de Magna Carta aferiyaya ke sistemê hıquqe
İngılızan de cayê pili u muhini gırewtê u ewro zi hıquqo internasyonal u hıquqo
administral miyan de cayê xo gırdo, temel vêniyeno.

Xeylê grubi u hereketi, namê heqanê merduman rê xeylê vuriyayışê sosyali vıraştê
seserra 20ıne de. Rocawanê qıta Ewropa de u zımey qıta Amerika de, karkedê
sendikayan ninan kerdê, heqê grevi ra şiyayışi bınê garanti ra gêriyayê, şertê
gureynayışê en kemi aferiyayê, karkerê qıci/domani sero vurnayış u raştkerdışi
vıraziyayê u heto bin ra qıcan kar kerdnayış kewtê lista illegalan/yesaxan.
Hereketê heqanê cêniyan be waştış u xebetnayışê xo cêniyan rê heqa rey dayışi
qezenç kerda. Hereketê xoseriya nosyonali, quwete u eskeriya kolonizasyonkaran,
cayê xo ra vetê. Xeylê cayanê dınya de merduman sistemê rasist u ırqperesti ardê
cêri, hereketê kemiyan berziyayê. DAY de hereketê heqê sivili u hereketê
politika kamiye de zi eyni waziyet vêniyao. Cengê Cihaniê Dıyıne ra tepeya
şaranê dınya miyan de deklarasyon nusiyao ke: Beyannamey heqanê merdumanê erd u
asmêni. No deklarasyon (beyanname) oyo ke beyannameo ke Mıletanê Yewbiyayeyan
Komisyonê Heqanê İnsanan Heziranê 1948i de kerd hazır u tayê vurnayışan ra
tepeya 10ê Gağande 1948i de, cemaeto ke Paris de diya arê u qebul diyayo,
beyannameyê Diwanê Heminano. 30 maddeyan ra yeno pêra. İmzakerdene de, dewletanê
Herbê Cihaniê 2. ra dıme, tesirê naye ki bi ke nê cihetê bınê teminati gırewtena
heqanê ferdan de amey werê. Eleanor Roosevelt no beyanname "Yew Magna Carta
(Magna Karta) heme insaniyetiye" name kerd. 10ê Gağando ke no beyanname imza bi,
Roca Heqanê İnsananê Dınya yeno mıbarekkerdene.



https://diq.wikipedia.org/wiki/Gurciki

Gurcıki (zıwanê xo de: ქართული ენა / Kartuli ena) zıwanê Gurciyano, zıwano
Qefqasyao, zıwananê Qefqasyakiyan miyan de zıwano verocio. Eno zıwan tenya
Gurcıstan de zıwano resmiyo. Gurcikiyo Modern temelê fekê Kartli (Gurcikiyê
rocvetışi) ra xo resao u hata seserra 5. ra edebiyatê Gurciyan de zıwano tenya
biyo. Gurciki 3,9 milyon tenê ke Gurcıstan de cıwiyenê (%83ê nıfusê Gurcıstani
beno) zıwanê inano. Yew zi teberê Gurcıstani de Tırkiya, İran, Azerbaycan,
Rusya, DAY u Ewropa de terefê 500.000 merduman ra qal beno. Gurciki, oyo ke
grubê Gurciyanê etnografiki yani şarê biniê ke zıwanê Qefqasiê veroci ra qal
kenê yani zıwanê Svanki, Megrelki u Lazki ra qal kenê, zıwanê edebiyatê inano
zi. Heto bin ra, Cıhudê Gurcıstani zi estê ke Gruzinik ya zi Kivruli name beno,
Gurcıstan de terefê 20.000 merduman u yew zi cayanê binan de terefê 65.000
merduman (İsrail de 60.000 teni) ra qal beno.

Gurcıki oyo ke miyanê zıwananê Qefqaskiyê verociyan de zıwano en gırdo, herao.
Zıwanê Qefqasiê veroci zi Gurciki teber de, Svanki (zımey rocawanê Gurcıstani de
mıntıqa Svaneti de qal beno), Megrelki (rocawanê Gurcıstani de Samegrelo u
Abhazya de qal beno) u Lazki (ekseriyetê cı Tırkiya de u dormey Deryayê Siyay de
qal beno) ra vıraziyenê.

Gurcıki xeylê fekan ra vıraziyeno u namê fekanê xo zi: diyalektê
İmereti,diyalektê Raça-Leçhum , diyalektê Guria, diyalektê Acaray, diyalektê
İmerhev (Tırkiya de qal beno ), diyalektê Kartli, diyalektê Kaheti, diyalektê
İngilo (Azerbaycan de qal beno),diyalektê Tuşi,diyalektê Hevsuri, diyalektê
Mohevi, diyalektê Pşavi, diyalektê Mtiuli, diyalektê Fereydani (İran de qal
beno) u yew zi diyalektê Mesheti.

Zıwanê Gurciki pê Alfabey Gurcki nusiyeno. No alfabe yew alfabeo de xosero yanê
alfabeo cırao, be alfabeyanê binan ra gırey nedao. Yew zi terefê Gurciyan ra
vıraziyao, aferiyao. Alfabey ewroyên rê Gurciy vanê mhedruli. Esasen xeylê
alfabey estê hama yew alfabe çıniyao we ke zıwan be bınusiyo. Hirıs u hirê herfi
eno alfabe de ca gênê u zafêrê herfan xısusiyê.



https://diq.wikipedia.org/wiki/Estanbol

Estamol (Astamol, Ostomol, Estemol, İstambol; be Tırki: İstanbul, Latinki:
Constantinopolis/Byzantium, Yunanki Κωνσταντινούπολης Kônstantinúpolis/Βυζάντιον
Byzantion) yew bacarê Tırkiyao. Namey xo heni aseno ke Yunanki (fekê Dorki) eis
tàn pólin εἰς τὰν πόλιν (be bacar, Trk. şehire, İng. to the city) ra yeno.
Estamol mıntıqa ra zımey rocawanê (ğerbê Tırkiya dero. Estamol qıtanê Ewropa
(Trakya) u Asya (Anatoliye) serowo.

Estanboli rê verênan babet babet namey nayê pa. Nê nameyan ra Byzantion, Augusta
Antonina, Nova Roma, Konstantinopolis u Konstantiniyyeyo.

Nıka Estamol merkezê Ekonomi u kulturê Tırkiyao. Estamol ra zaf fabrikê wesaitan
(erebe) u elektronik u çhekan, ê çimento u tekstili (kurasi) estê. Universıtey
Boğaziçi (Boğaziçi Üniversitesi) bacarê Estamoli dero. Hirê taxımê futboli estê:
Galatasaray, Beşiktaş JK u Fenerbahçe.

Estamol bacarê do khano. Wextê İmperatoriya Roma biyo xırabe u Estamol biyo
paytextê İmperatoriya Bizansi. Wextê İmperatoriya Bizansi de Estamol biyo mekezê
Yunananê Xristiyananê Ortodoksan. Merdumê Bizansıci xeylê kilisey vıraştê. Aya
Sofya kiliseo tewr (en) gırd bi. Serra 1453ine ra dıme İmperatoriya Usmanıcan
Estamol gırewt. Wextê İmperatoriya Usmanıcan de Estamol bi merkezê İslami. Ewro
Estamol biyo merkezê iqtısad u kulturê Tırkiya.



https://diq.wikipedia.org/wiki/Barack_Obama

Barack Huseyn Obama serra 1961ıne de ameyo riyê dınya. O Illinois ra yew
senatorê Dewletanê Amerikayê Yewbiyayeyano û "Partiya Demokratike" (Democratic
Party) ra seba weçinıtena serekiye rê, weçinıtışê serra 2008ıne de bi namzed.
Roca 4ê Tışrinê Peyêni de no weçinıtış vıst ra xo dest û bi serekê dewleta DAYê
44ın.

Obama Afrikayıc û Amerikayıco sıfteyıno ke terefê yew partiya siyasetiya pile ra
seba weziri rê beno namzed. Obama "Universıtey Kolumbia" (Columbia University) û
"Mektebê Huquqê Harvardi" (Harvard Law School) ra biyo mezun, dıma xızmeta
serekê Harvard Law Schooli kerda.

Ey senatoyê Illinoisi de hirê dewri xızmete kerda û "Mektebê Huquqê Universıtey
Şikagoy" (University of Chicago Law School) de dersa huquqê konstitusyoneli
daya.

Obamay serra 2004ıne de, "Konvensiyonê Demokratiko Nasyonali" (Democratic
National Convention de qeseykerdena xoya gırde kerda û Tışrino Peyênê serra
2004ıne de senatoy rê çiniyayo we.



https://diq.wikipedia.org/wiki/Ateizm

Ateizm namê şiyayışo felsefiyo ke tede Homa, çiyê dini, çiyê ğeyali u çiyê
metafiziki rê bawer niyo. Ateizm çiyo ke raşto, ney pê raya diniye ra akerde
kerdış qebul nêkeno; ney pê mezgi ra akeno. Ateizm pêro be bêdini vaciyeno hema
ninan miyan de ferq esto; zey Ateizmi dinê rocvetışê duri de ki Homa çıniyo.

Ateizm Homa u ya zi vıraştoğo bin qebul nêkeno u inca ra teizmi ra cıra beno.
Deizmi ra gore Homa esto u vıraşto heme çi, Ateizm ney ra zi cıra beno.
Panteizmi de Homa heme tebieto u Ateizm ney ra zi cırayo. Agnostisizm vano ki
merdum nêşeno pê mezgê xo Homa bımuso ya zi bızano, Ateizm Agnostisizmi ra zi
cıra beno.

Yew cıgeyrayışo newe vano ki 13%ê merdumanê cihani, ateistê; amorê merdumê ke
yew dini rê bawer nêkeni %20ê nıfusê cihanio.[1] %20ê merdumê Yewiya Ewropa
ateistê[2]; 30% nıfusê Kanada ateistê[3].

Merdumê ke bawer nêkenê; %79ê merdumê Cumhuriyetê Çeki, %60yê merdumê
Estonya, %71ê merdumê Koryay Zımey, %60yê merdumê Japonya, %56ê merdumê Hong
Kong u %52yê merdumê Çini vırazenê. Serra 2005 de %1ê nıfusê Amerikay biyê
ateist u dıma 7 (hewt) serran, serra 2012 de %12ê nıfusê Amerika xo Ateist
vatê.[4] Amerika de amorê dindaran serra 2005 de  %73 biyo, serra 2012 de
kowto %60i ra, yanê kemiyao.[5]

Merdumo ke Homa u estiya Homay ğeyali vınêno, cı rê ateist vaciyeno. Tayê cayan
de nuseno ki merdumo ke Homay nêşınaseno/nêzano, cı rê ateist vaciyeno hema ney
raşt niyo çunkê gorey ateistan Homa çıniyo, çiyo ke çıniyo senên bışınasiyo.

Namê ateisti, zuanê Yunanki rayo, theos Yunanki de yeno arezey ra Homa. Verê
theosi, herfa a yeno u herfê a enê vatey keno negatif. Namê Ateizmi serra 1587
de kowto zuanê İngılızki ra.

Vêrdeyê ateizim, zaf kıhano, şıno Yunanıstano Antiki. Yunanê Antiki de
Anaksimandros, Anaksogoras, Demokritos u Epikuros ateizmi temsıl kerdê, ateistê
namdari biyê. Rocvetış de zi Hindıstani de Carvaka ekolê ateisti vıraşto. Dıma
Ronesansi, Ewropa zaf aver şiya u xoseriya dini vıraziye. Dıma Revolusyonê
Fransızi, seserra 19. de Ludwig Feuerbach, Arthur Schopenhauer, Karl Marx,
Friedrich Engels u Friedrich Nietzsche ateist biyê.

Serra 1966 de Time (pêseroke) “Homa merd?” pers kerd u dıma nê persi musiyao ki
nimê pêro dınya bınê idarey ateizmi dero.”[6] Serra 1977 de Enver Hoca
Arnawudiye de ateizm ilan kerd, Arnawudiye dınya ser de ateizm de dewleta
verêniya biya.[7]



https://diq.wikipedia.org/wiki/Adolf_Hitler

Adolf Hitler, 20.4.1889 de sûka Braunau am Inni, o taw dıwela
Awıstırya-Macarıstan de ame dınya, 30.4.1945 de Berlin de xo kışt. Siyasetçiyê
do Awıstıryayıc bi. Serra 1921. de bi serdarê partiya NSDAP Partiya Almanana
mılliyetçiya sosyaliste, 1933 ra tepeya serwezirê imparatoriya Almanan u 1934 ra
dıme bınê namekerdena lideri (Alm. Führer) bi serdarê dewleta Almanan u şefê
imparatori.

Bınê hukmê Hitleri de Naziyan Almanya de diktatorina Almanya Naziyan nê ro.
Serra 1933. ro heme partiy men kerdi ya ki zor ro cı kerd ke xo fesx kerên. Êyê
ke verbe mıxalefeti vınderdêne, ro cı pawıt ya ki kapmapanê arêdayışi de eşt
hepıs ya ki kışiyay. Hitleri be hetkaran u hemkaranê xo ra pia ravê Yahudiyê
Ewropa heqa xo ra mehrum kerdi, tepeya şeş milyonê cı day kıştene, sero tertele
vıraşt; ninan ra pia mensubê qıfleyanê dini u etnik u hemcınsbaz u siyasiyê
binan ki kışti ke na jüye biye sebebê Herbê Dınyayê Dıyine. Riyê na siyaset u
kerdenan ver Ewropa de 39 milyoni merdum merdi, ninan miyan de 6 milyoni
Yahudiy.



https://diq.wikipedia.org/wiki/%C5%9Eengay

Şengay (be Çinki: 上海, be İngılızki: Shanghai) yew bacarê Çiniyo. Şengay mıntıqa
ra rocvetışê dewleta Çini dero. Rocvetışê Şengay dı Okyanuso Pasifik esto. Nıka
Shanghai bacarê tewr gırdê Çiniyo.

Ewelan ra Şengay yew bacaro qıc bi, iqtısadê xo endustriyê mase sero bi. Feqet
seserra 19. ra têpiya, Şengay biyo yew bacarê limani. Semedê Royê Yangtzey ra,
limanê bacarê Şengay biyo zaf muhim u merdumanê Ewropayıcan Şengay sera Çin dı
ticaret kerd. Waxtê serranê 1830an dı Britanya Şengay işğal kerd. Hıkmatê Çini
Şengay ticaretê beynelmineli rê kerd a. Dıme ra Britanya eskerê xo ant. Waxtê
işğalê Japonya (1894 - 1895) dı, merdumanê Japonıcan, Şengay dı fabriqayê
sıfteyêni vıraşti. Feqet waxtê Herbê Dınyayê Dıyine dı, Japonya Şengay reyêna
işğal kerd. Serra 1949i dı, komunizm ame Şengay u şirketê Şengay şiy hetê Hong
Kongi. Feqet ewro ekonomiyê Çini zaf biyo quwetın u zaf ravêr şiyo ke, Şengay
zaf biyo gırd u ravêr şiyo.

Hewayê Şengay zaf vuriyeno. Waxtê zımıstani Şengay zaf serdıno. Waxtê amnani
Şengay zaf germıno. Payizi zaf sıliye (varan) varena. Sistemê transportê Şengay
zaf hewlo; persıka (problema) dı gırdı çiniya. Ewro nıfusê Şengay 16.7 milyono.
Her serrı, nıfusê Şengay beno gırd, zêdiyeno. Semedo ke nıfus beno gırd, hukmatê
Çini zaf bananê berzan vırazeno.

Nıka bacarê Şengay sermerkezê iqtısadê Çin u dınyayo. Limanê Şengayi dınya dı
limano tewr hewl, muhim u gırdo hirêyino (3). Şengay dı banê berzi zafê. Şengay
paytextê borsayo u biyo bacarê dewizi. Feqet ekonomiyê xo, bınê tesirê Ğerbi dı
mendo.



https://diq.wikipedia.org/wiki/%C4%B0ng%C4%B1l%C4%B1z

İngılız (zıwanê inan de: English people) şarê Cermenio ke zıwanê İngılızki ra
qal keno. Zafêrê İngılızan İngıltere de weşiya xo ramenê. Vêrde de şarê ke
İngıltere de iqamet kerdêne ê kewtê têmiyan, arê biyê u uca ra şarê İngılızi
veciyê; Anglo-Saksoni Vikingi, Bretoni u Normani grubê etnikiê ke kamiya
İngılızi vırazenê. Miyandê tarix de Britanya rê raveri şarê Britoni ameyi u
rıçıkê inan Keltkio.[1] İnan ra tepeya zımeyê Ewropa ra rıçıkê Cermenki
Saksonan, Anglusan u Jûtan adeyi rê game eşta. Nê hirê şaran arê biyê u
Anglo-Saksonan vıraştê. Şarê Bretoni xo zıme (İskoçya) u rocawanê (Galler) adeyi
ra anto. Seserra 11ıne de Normanan ade istıle kerdo. İngılızi, domê İmperatoriya
Britanya de dınya sero vıla biyê.

Nıfusê şarê İngılızi hawtay (70) milyon ra zêdeo, hawtay (70) - se (100) milyon
miyan de vuriyeno.[2] Hirıs u hawt (37) milyon İngıltere u adeyê Britanya de
weşiya xo ramenê. DAY de zi çewres milyon İngılızi estê. İngılızi zemanê veri de
Britanya weşiya xo ramıtêne, kolonizasyon ra tepeya ê şiyê cayanê newan.



https://diq.wikipedia.org/wiki/Sosyalizmo_nasyonal

Sosyalizmo nasyonal (zıwanê Almanki de Nationalsozialismus) nasyonalizmo etniko
ke be sosyalizmi arê beno. Sosyalizmo nasyonalizm oyo ke politikayo ke rasizm,
anti-kapitalizm, anti-semitizm u anti-Marksizm arê keno, vênayışo politiko.
Sosyalizmo nasyonal be sistemê liderê İtalya Benito Mussolini faşizmi ra
gıreydao, ına veciyo. Almanya de vıraziyayışê partiya Adolf Hitleri ra tepeya,
partiya cı hukmat vısto xo dest ra u dıma zi sistemê sosyalizmê nasyonalisti
vıraziyao. Hitler qayde u prensibê sistemi vıraştê u a kerdê. Sosyalizmo
Nasyonal tarixê Çıle 30, 1933 de iqtıdar rê ameyışê Partiya Karkerê Almaniê
Sosyalistê Nasyonali ra hata iqtıdar ra cêri ra kewtışê partiye ra, pêro Almanya
de ideolociya resmiye vêniyao. Cı rê Nazizm zi vaciyeno. No sistem ra gore,
gereke ke hukmat ekonomiye destê xo de bıgêro, yani ekonomiye de kapitalizm rê
ca mebo. Desto bin ra zi rasizm u nasyonalizm zi sosyalizmo nasonal vırazenê.
Konseptê ırq u şari, sosyalistê nasyonalistan çım de planê veri de vêniyayê.
Hukmatê Nazi de şarê Almani şaro verên vêniyao, Adolf Hitler qafê xo ra gore
ırqê zey Ari vıraşto u şarê xo serê heme şar u mıletan de diyo. Yew zi
antisemitizm de zi şarê Cıhudi sero zaf zulım u qırrkerdış vıraştê. Sistemê
Nazi, erdê ke o işğalê kerdê de heqanê merduman zaf cawıtê u ixlal kerdê.



https://diq.wikipedia.org/wiki/Pere

Pere yew çiyo ke ma bı ê eşkenê çiyanê ke ma wazenê bıgirê. Pereo ke vernin yeno
zanayişi wextê Lidyande biyo. Pere heyatê ma merdıman keno asantir. Vero ke pere
hameyne xebetnayişi merdıman bı vurnayış (bedelnayiş, mubadele) çiyan yewbinanra
erinayêne û rotêne yewbinan. Bedelnayiş çikeo nerind niyo labelê bedelnayiş
nêşkeno heme çi bıgiro. Ma vacê ê mı des (10) hebi hakê mı bıbayne mı bıwaştêne
ez panc heban bıbedelni bıdi bı kiloyke ğele gere wayirê ğele zi eni
bedelnayişira razi bıbayne. Eke we razi nêbayne hakê mı destê mıde mendêne û ez
nêşkayne ğele bıgiri. Semedê ena yewe pere heyatê ma merdıman kerd asantir. Ma
eşkenê bı pere hak zi, ğele zi, keye zi, zebeş zi û zey ke eni çiyan ay çiyanê
binan zi bıgirê. Dımay ke humare dewletan bi zehf perey zi bı tewır bı tewır.
Pereyê verûcûni ya paxır ra bine ya zi sim ra vıraştêne. Tayê peran zi zerdra
hameyne vıraştışi. Eyro her dewleti pereyke xo estê. İran Tumen xebetneno,
İngilistan Sterlin, Tırkiye Lira, Emeriqa Dolar û zey enyan zi estê. Eyro xêrcê
ke her dewlete perey xo veco dewletê Ewropay yew pere xebetnenê ke tera yeno
vatışi Euro. Euro heme dewletanê Yewitıye Ewropa de yeno xebetnayişi. Pereyo
verên, raveri Lidya de vıraziyao.



https://diq.wikipedia.org/wiki/Kamer_Gen%C3%A7

Kamer Genç (b. 23 Şıbat 1940, Nazmiya; m. 22 Çele 2016, Estanbol) yew memur u
siyasetkarê Tırkiya (mebusê Tuncêliye, 1987 - 2002, 2007 -) biyo.

Ey Zazaki, Tırki u Fransızki zanıtêne. Kamer Gençi serra 2016ıne de aşma Çıle de
suka Estanboli de weşiya xo kerde vıni, qanserê pankreasi ra merd.[1] Qemer Gênc
dewa Remedani ra, eşira Areyıcan ra bi.

Kamer Gençi serra 1940ıne de sûka Dêrsımi de Nazımiya de dewa Remedan de maya xo
ra ameyo dınya. Roportajê ke ey sero kerdê, gore ey yew keyey Elewiyê feqıri ra
ameyo dınya.[2][3] Piyê ey Ali Genç demê amnani de Estanbul de Silahtarağa de
karker biyo u uca de kar kerdêne. Serra 1960ıne de zi o Anqara de kewto Mektebê
Maliya. Hema ke mektebo ke tede ey wendêne, dest ra viyarnayış lazım biyo. Coka
o peyser ageyrayo ra Dêrsım. O uca de kewto Lisa Tuncêliye, ey uca de wendo.
Dıma anciya şiyo Anqara u kewto Mektebê Maliya. Bırayê cı Hıdır nêweş biyo u
weşiya xo vıni kerda. Kamer Gençi serra 1966ıne de Akademiya Şınasiyê İqtısadi u
Ticari ra mezun biyo.

Serra 1966ıne de peyser ameyo dewa xo. Uca de cêniya xo Sevim Gençi piyê cı ra
waşta. O serra 1967ıne be Sevim Gençe ra zeweciyayo. Be namê Seçkin u Seçili dı
domanê inan estê.



https://diq.wikipedia.org/wiki/Iraq

İraq (be Erebki جمهورية العراق Ǧumhūriyat al-ʿirāq) dewletê da qıtay Asyaya.
Cayê xo mıntıqa ra rocawanê qıtay Asya dero. Zımey İraq de Tırkiya; veroc de
Golfezê Farsi, Erebıstanê Seudi û Kuweyt; rocawan (ğerb) de Suriya û Urdun;
rocvetış de İran estê. Paytextê İraqi Beğdado. İraq 18 eyaletan ra yeno pêra
(mıteşekkılo) û ezayê Mıletê Yewbiyayey, Liga Erebi û OPECiyo. Sistemê idarey
demokrasiyo. Namey İraqi Pehlewki Erag ra yeno û menay cı veroco.

Tarix û medeniyetê İraqi zehf dewletiyo. Medeniyetê khani Iraq ra veciyê.
Sumeran, Akkadan, Babilan û Asuran erdê İraqi de ronişte biyê. Nuşteyê verêni,
zey matematik, qanun, felsefe İraq ra veciyayê.

Wextê seserra 6ıne de Erebi amey İraq û hukım kerd. Ereban dıma erdê İraqi zaf
işğali diyê: Hetê Moğolan, Tırkan, İngılızan uêb. ra. Serra 1932yıne de İraq xo
reyno ra, xoser ilan kerdo. Serra 1979ıne de Seddam Hıseyn bi reisê Cumhuriyetê
İraqi. Labelê şarê İraqi Seddami ra rehet nêdi. Mabênê serranê 1980 û 1988une de
Dewletê Amerikayê Yewbiyayey Seddami rê yardım kerd û ey hucım kerd ro İrani;
feqet Seddam zaf zerarın veciya. Serra 1990ıne de Seddami hucım kerd be Quweyti,
labelê Dewletê Amerikayê Yewbiyayey û dewletanê Ewropa semedê petroli ra
mıdaxele kerd. Serra 2000ıne de G. W. Bush bi reisê Cumhuriyetê Dewletanê
Amerikayê Yewbiyayeyan û serra 2003yıne de hucım kerd ro İraqi û eskerê Amerika
zaf merdumê İraqi kışti. Nıka işğal dewam nêkeno û eskerê Amerika İraq ra
veciyayo.

İklımê İraqi vuriyeno. Çoli tey estê, zaf huşkê. Royê Dicley û Royê Fırati
zerreyê İraqi ra şonê. Dicle û Fırat heyat danê İraqi.

Sûkê İraqi zaf peyser mendê. Cengan sûkê İraqi zaf kerdê xırabe. Labelê Beğdad
de zaf binay hetê mımariye ra mıkemmel vıraciyê. Beğdad merkezê iqtısad û
siyasetê İraqiyo.

Nıfusê İraqi 28 milyono. Zaf mıxtelıf mılet tede cıwiyeno, zey şarê Ereban,
Kurdan, Goranan, Tırkmenan, Asuriyan, Zazayan û şarê bini. İraq de xeylê dini
yenê diyayene. Dinê İraqi İslamo, mezhebi ki Şıi û Sunniyê. Tede Ehlê Heqi, yew
zi tayê İsewiyi, Bahai û Musewiyi estê. Zıwano resmi Erebkiyo, xeylê merdumi
Kurdki, Goranki Asurki û Tırkmenki qısey kenê. Nuştekar û wendoğê xo zaf niyê.

İqtısadê İraqi zaf qewetın niyo. Standardê heyati zaf xırabıno. Semedê herban ra
heyat zaf biyo xırabe. Labelê İraq zaf petrol û qaz roşeno.



https://diq.wikipedia.org/wiki/Houston

Houston (bıwane: Yustın) yew bacarê Dewletanê Amerikaê Yewbiyaiyano. Cayê xo
verocê eyaletê Teksasi dero. Bınêniya Houstoni de Xelicê Meksika esto. Houston
Dewletanê Amerikaê Yewbiyaiyan de gırdine ra ê çarıno.

Tarixê Houstoni newiyo. John Kirby Allen u Augustus Chapman Allen bıray bacarê
Houstoni serra 1836ıne de na ro. Allen bıray planê bacarê Houstoni vıraşto. Seba
ke (semedê) bacarê Houstoni zaf nêzdiyê Xelicê Meksika, eyaletê Teksasi ra ray u
treni ardê bacarê Houstoni. Serra 1901ine de merdumanê Houstoni zaf petrol diyo
u Houston zaf biyo pil. Houston biyo merkezê petrol u ticaretê eyaletê Teksasi.
Serra 1960ine de dewletê Amerika Houston de NASA na ro. Serra 1969ıne de Apollo
11 Houston ra şiyo aşme.

Nıfusê Houstoni 2,0 milyono; feqet nıfusê metroê Houstoni 5,280,752yo. Zaf
mıxtelıf mıleti tede cıwiyenê: Şare Ewropa, Asya, Afrika tede zafo. Feqet her
merdum İngılızki qısey keno. Houston de zaf merdumê dindari, İsewiy/Xrıstiyani
estê. Problemê trafik u curımi gırano.

Ewro Houston de bina u banê xeylê berzi estê. Houston bacarê dewizio, paytextê
borsao, merkezê iqtısadi, kultur u hunerê eyaletê Teksasio. Endustriya petroli,
enerciye, eurospace u petrokimya zaf gırda. Benderê (limanê) Houstoni Dewletanê
Amerikaê Yewbiyaiyan de ê yewıno; dınya de rêza şeşıne dero. Merkezê şırketan
Enron, Sysco u Hulliburton Houston de ronışteyê.



https://diq.wikipedia.org/wiki/Hamas

Hamas (Erebki de: حركة المقاومة الاسلامية; Harakat al-Muqawama al-Islamiya)
nameo resmi Hereketê Xoverdayışê İslami partio politiko u organizasyono ke
Fılıstin de parlamento de çıniyao we. Serra 1987ıne de terefê Şêx Ehmed Yasin,
Abduleziz el Rantısi u Mıhemmed Taha ra, dest pê kerdışê intıfada verêniye ra
veri vıraziyao u organizasyonê Bıraê Mısılmani ra gırey dayo. Hamas suka Ğeza
vısto destê xo ra. Hamas Sahılê Rocawani (West Bank) u Ğeza destê İsraili ra
gırewtene fêlê xo vênêno u erdê İsraili ser de Fılıstino xoser vıraştene wazeno.
Erebıstanê Seudi, Qeter u dewletê biniê Erebi desteg danê Hemasi. Organizasyonê
Hemasi, be propaganda u sendikayan sempatizanê xo arê keno.[1]

Hamas kewto Lista organisyonanê teroristan terefê Yewiya Ewropa,[2][3]
Kanada,[4] İsrail,[5] Mısır,[6] Japonya,[7][8][9][10][11] u Dewletê Amerikayê
Yewbiyayey ra.[12] Australya u Qraliya Yewbiyayiye eskeriya Hemasi zey
organizasyono terorist qabul kerda.[13][14] Organizasyon illegal vêniyao Urdun
de.



https://diq.wikipedia.org/wiki/Friedrich_Nietzsche

Friedrich Nietzsche (Fredriş Niçe), suka Almanya Leipzig (Saksonya) dewa Prusi,
Röcken dı sera 1844 dı marda xü ra biyo u sera 1900, menga axustosi dı şiyo
heqeyda xü ser.

Piyê Nietzsche, papaz Karl Ludwig o u ser 1849 dı dıma neweşeyda dur u derg şıno
heqeyda xü ser u Nietzsche ser 1958 dı suka Almanya, Naumburg dı mektebê
protestana Schulpforta (yatılı) dı waneno. Sera 1864 dı qeyda xü Üniwersitada
Bonn, qısımê teoloji u filoloji dı vırazeno. Sera 1965 dı bı mélimê
(F.W.Ritschl) xü ya piya no dano pıro şıno Leipzig u tiya dı ju antik kıtabxane
dı, kıtabê Schopenhauer vineno u dıma na kıtaber beno ézayê Fıkırê Schopenhauer.
Sera 1869 dı no dano pıro şıno Üniwersitada Basel dı qısımê klasik filoloji dı
beno mélim.

Kıtabê Nietzsche ê sıfteyıni "Die Geburt der Tragödie aus dem Geiste der Musik"
(Rihê müziki ra biyayenda trajedi) sera 1872 neşır biyo u sera 1876 dı riyê
nêweşey ra no Üniwersite ra rapor gêno u ser 1878 dı kıtabê xü yê "Menschliches,
Allzumenschliches" (bı insaney, bı insanyetey), qısımê çiyê sıfteyın qandê
Voltaire nuşnayo.

Zaf merdımi u zaney vanê kı “-Nietzsche merdımê do zaf zeritenık u zerinerm
biyo”. Nietzsche, serandê xü yê peyni dı héme kapasiteyê mezgdê xü vıni kerdo.
Tayın tayıni vanê kı: “-Nietzsche, genceyda xü dı neweşeyda frengi cı tepışto u
nezdiyê des seri ze vas cüwayo (bitkisel hayat). 1879 dı cı karê çiyê Üniwersita
Basel ra erzenê u no tenya kewno rayan, pansionan dı rakewno u tenya maneno.

Nietzsche, ser 1882 dı koc keno şino Roma u uca dı embazê xü Paul Ree vineno.
Ree zi bı Lou Salome na zewicyayo u zeri Nietzsche kewno Salome u cı rê zewac
teklif keno. Helbet Salome no teklifê Nietzsche qebul nêkeno. Nietzsche embazê
xü rê u cınya cı rê vano sima mi rê ixanet ke u Roma ra bar keno.

Nietzsche ser 1883 dı kıtabê xü yê qısımê juwêr u dıdını "Also sprach
Zarathustra" (U Zerdeşt una vatê) nuşna. Qismê hirini ser 1884 dı Fransa dı suka
Nice dı nuşneno. Fıkırê cı ewro zi héndı rınd fém nêbiyo. Tayın tayın nuşteyê cı
maneno nuşteyê M.Arabi u H.Mansuri.



https://diq.wikipedia.org/wiki/El_Qaide

El Qaide (be Erebki: القاعدة) yew organizasyono de terroristo[2]. El Qaide serra
1988ıne de saz biyo. Seba ebe Yewbiyayışê Cumuriyêtanê Sowyetê Sosyalisti ra
cengkerdene vıraziyao. İdeolociya inan İslamizm, İslamifundamentalizm[3],
teqfiri[4], Panislamizm[5], cihad[6] u cihan de xilafet vıraşteneyo[7]. Wexto ke
tede Yewbiyayışê Cumuriyêtanê Sowyetê Sosyalist Efğanıstan işğal kerdo, El Qaide
erdê Efğanıstani sıtar kerdo. Ema wexto ke ceng peyniye diyo, dewletanê cihani
El Qaide kontrol nêkerd. Felsefe u idelociya El Qaide vurniyao u panislamizm u
İsrail xırablerdış ideolociya inanê seri biya. El Qaide serê cihan de zaf êrış
keno u ebe êrışanê inan ra zaf merdımi merdi. Vıraştoğ u liderê El Qaideo verên
Usama bın Ladın (1988-2011) biyo u serra 2011ıne de o kışiyao[8]. O ra dıme
Aymen el Zevahiri liderê El Qaide biyo[9]. El Qaide Êrışê Keşkeluniê 11 serê xo
rê dayo u no ispat nêbiyo. Ebe organizasyananê teroristanê binan ra gırey xo
esto, zey Taliban, Boko Haram, Cundullah.



https://diq.wikipedia.org/wiki/Charlie_Chaplin

Charlie Chaplin (bıwane: Çarli Çaplin) yew kaykerê sinemayê Amerikayo. 16 Nisane
1887 Londra de ameyo dınya u 25 Kanun 1977 de Vevey, İswiçre de merdo.

Twenty Minutes of Love • Caught in the Rain • A Busy Day • Her Friend the Bandit
• Mabel's Married Life • Laughing Gas • The Face on the Bar Room Floor •
Recreation • The Masquerader • His New Profession • The Rounders • The Property
Man • The New Janitor • Those Love Pangs • Dough and Dynamite • Gentlemen of
Nerve • His Musical Career • His Trysting Place • Getting Acquainted • His
Prehistoric Past His New Job • A Night Out • The Champion • In the Park • A
Jitney Elopement • The Tramp • By the Sea • His Regeneration • Work • A Woman •
The Bank • Shanghaied • A Night in the Show • Burlesque on Carmen • Police •
Triple Trouble The Floorwalker • The Fireman • The Vagabond • One A.M. • The
Count • The Pawnshop • Behind the Screen • The Rink • Easy Street • The Cure •
The Immigrant • The Adventurer A Dog's Life • The Bond • Shoulder Arms •
Sunnyside • A Day's Pleasure • The Professor • The Kid • The Idle Class • Pay
Day • The Pilgrim A Woman of Paris • The Gold Rush • The Circus • City Lights •
Modern Times • The Great Dictator • Monsieur Verdoux • Limelight



https://diq.wikipedia.org/wiki/Arya

Arya dewrê antiki de namey yew mıleti bi. Mıleto Arya teqriben serranê 2000 -
1500'i İsay ra Ver (İ.V.) dı Miyanê Asya (ewro Qazaxıstan, verocê Rusya,
Ozbekıstan, Qırğızıstan û Tacikıstan) dı cıwiyayo.

Teqriben 1500 İ.V. dı mıleto Arya bi hirê letey. Yew grubê eşiretanê Ariyan şiy
hetê Hindıstani. İnan medeniyetê Hindıstani rê zehf tesir kerdo. Grubê qıci hayê
sinorê Pakıstan û Efğanıstani dı cıwiyenê, inan rê vani Nurıstani. 200 serre ra
aver, welatê Nuristaniyan ra vatêne Kafırıstan. Wexto ke inan dinê İslami qebul
kerdo, namey cı biyo Nurıstani.

Grubê eşiretanê Ariyan mıntıqaya Efğanıstan, Tacikıstan û Ozbekıstan de mendê.
İnan xo Ari (ewro vani İrani) name kerdo. Ewro namey İrani biyo namey dewlete.
İran de Tırki u Erebi zi cıwiyenê, feqet nê Ariyan ra niyê. Zazay, Kurdi,
Beloçi, Farsi, Oseti, Peştoy, Mazenderanıci, Talışi û heme qemê İranıci
eşiretanê Ariyan miyan ra peyda biyê.

Zıwanê Arya yew zıwanê Hindo-Ewropa bi. Linguistik dı nê zıwani ra vanê
Proto-Hindo-İranki. No zıwan ra zıwanê İranan, Hindan û Nuristani yenê. Be
Zıwanê Avesta û Sanskriti de destê ma de zehf nuştey estê. Zıwanê Avesta û
Sanskriti, zıwanê Latinki û Yunanki ra zehf nezdiyê; xora pêro zıwanê
Hindo-Ewropa ra yenê.

Dinê Arya yew dino zaf-ilahın bi. Namey İlahê gırdi Deus-Piter (Latinki:
Ju-Piter, Yunanki: Zeûs-Piter) bi. Namey ilahê tici Mithra bi. Namey ilahê awe
Apam-Napat (Latinki: Neptun) bi. Linguistik de Dinê Arya ra vanê dinê
Proto-Hindo-İranki. Enê dini ra dinê Zerduşti û Vêda peyda biyê. Dinê Vêda û
dinê şarê Hindıstaniyo esıl bedêma biyê yew din û Hinduizm ame werte.



https://diq.wikipedia.org/wiki/%C3%87eki

Çeki be Slowaki, Polonki u Sorbki ra lızgey zıwananê Hind-Ewropay zıwanê Slawki
de ca gênê u Çeki zıwanê do Slawkiyê rocawanio. No zıwan zafêri Cumhuriyetê Çeki
de terefê des (10) milyon Çekan ra qal beno. No zıwan be zıwanê Slowki ra zaf
nezdiyo ke verê kewtışê Çekoslowakya ra her dı zıwani ra zi yewbinan rê xeylê
çekuy u vatey kewtê ke qalkerdoğê her dı zıwani zi şenê yewbinan zaf asên u
rehat areze (fam) kerê. Çeki leze qal beno ke co ra ke musayışê xo zor u çetın
vêniyeno. Heto bin ra zi jenerasyonê newey de zerreyê nê zıwani rê zaf çekuyê
ğeribi kewtê. Vılabiyayışê zıwanê Çeki co ra ke her fiil de yew ra zêde halê
antışi estê ke yew çekuye şena zaf mıxtelif menay rê bıanciya. Yani no zıwan de
qalkerdış u be çekuyan kaykerdış serbesto. Yew zi vate esto ki kewto heme
zıwananê dınya zıwanê Çeki ra: robot. Arezey xo oyo ke karkero zıwanê Çeki
de.[1]

A, Á, B, C, Č, D, Ď, E, É, Ě, F, G, H, Ch, I, Í, J, K, L, M, N, Ň, O, Ó, P, Q,
R, Ř, S, Š, T, Ť, U, Ú, Ů, V, W, X, Y, Ý, Z, Ž

Turecko (oficiálním názvem Türkiye Cumhuriyeti, česky Republika Turecko) je
demokratickou zemí ležící v Malé Asii a z menší části v jihovýchodní Evropě. Na
severovýchodě Turecko hraničí s Gruzií, na východě s Arménií a Íránem, na
jihovýchodě s Irákem a Sýrií. Z jihu omývá břehy Turecka Středozemní moře, ze
západu Egejské moře. Na západním okraji evropské části Turecka probíhá hranice s
Bulharskem a Řeckem. Severní břehy Turecka omývá Černé moře. Çek Wiki'si



https://diq.wikipedia.org/wiki/Zerdu%C5%9Ft

Zerduşt (be Ewıstki: Zaraθuštra) yew mela u şair bi. Gorey mensubanê dinê
Zerduştiye, Zerduşt yew peyğambero. Zerduşti be zıwanê Ewıstki qal kerdêne.
Ewıstki yew zıwanê Aryayo.

Zerduşt teqriben mabeynê serranê 1200 – 1000 İ.V. (İsay ra ver) de cıwiyo. Feqet
nêzaniyeno ke kamci bacar de cıwiyo. Gorey tarix-zanayoğan ra, o teqriben benatê
Efğanıstan, Tacikıstan u Ozbekıstan de cıwiyaye bi. Zerduşti welatê xo ra vatêne
"Airyanem Vaejah"; maney cı "Erdê Arya"yo.

Ma familya Zerduşti hewl zanime. Namey piyê cı Pouruşaspa Spitāma bi u namey
maya cı Dughdova bi. Zerduşt zeweciyaye bi u namey cıniya ey Hvōvi bi. Hirê
keyney u hirê lacekê ey esti bi. Nameê keynan Freni, Pourucista u Triti bi u
namey lacekan İsat Vastar, Uruvat-Nara u Hvare Ciθra bi.

Zerduşti ra ver yew din esti bi. Ma namey nê dini nêzanime, feqet linguisti nê
dini ra vanê "Dinê Arya". Dinê Arya yew dinê zaf-Homayan bi. Nê dini de namey
ilahê gırdi Deûs-Piter bi (be Latinki: Ju-Piter, be Yunanki: Zeus-Piter). Nê
dini de zaf meley zi esti bi. O wext de meleyan hem meletêni kerdêne hem zi
şıiri vatêne. Feqet Zerduşti nê dini de reform kerdo. Zerduşt zi yew mele u şair
bi. Şıirê Zerduşti zaf weş bi. Aye ra fıkrê xo mılet rê zaf tesir kerdo. Zerduşt
şıiranê xo de vatene, teyna yew Homa esto u namey ey Ahura Mazdayo. Ey vatêne
insani gani Ahura Mazday rê hurmet bıkero ke Ahura Mazda zi şıma cenetê xo de
qebul bıkero. Zerduşti Ahura Mazday sero zaf şıiri vatêne. Feqet Zerduşti çıra
nêvatêne "ez peygambero".

Peyniya mergê Zerduşti ra, fıkrê cı miyanê aşiretanê Arya de zaf vıla bi. Hêdi
hêdi be fıkrê Zerduşti ra yew din ame meydan. Nê dini ra vanê Zerduştiye.
Mensubanê nê dini, Zerduşt kerdo peyğamber zi. Dinê Zerduştiye resayo mıletanê
Aryayanê binan, zey Medya, Persiya, Partiya, Baktriya u Sogdiyana. Hetta resayo
Yunanıstan u Roma.

Tayê merdımi vanê Zerduşt Farso u tayê merdımi vanê Zerduşt Kurdo, tayê merdımi
zi vanê Azeriyo. Be raşti, Zerduşt ne Kurd, ne Azeri ne zi Farso. Eger Zerduşt
Fars ya zi Kurd bıbiyêne, Zerduşt gani be zıwanê Farski ya zi Kurdki de şıiri
vatêne. Zerduşt be zıwanê Ewıstki de şıirê xo vatê. Aye ra ma kıtabê ey rê
vanime Ewısta. Şarê Ewısta eşiretanê Arya ra veciyay.

Gorey Zerduştiyan kıtabê Ewısta mıqedeso. Zerduşti kıtabê Ewısta nênuşto, çıke o
wext de nuştış çınê bi. Zerduştiyan teqriben 1000 serri ra zafêr şıiranê
Zerduşti hıfz kerdê u Ewısta teqriben serra 300ıne de ameya nuştış.



https://diq.wikipedia.org/wiki/Yunan%C4%B1stano_Antik

Yunanıstano Antik yew caygeyo tarixiyo. Ewro cayê xo Yunanıstan, dormey
Anatoliye, dormey deryay siyay, verocê İtalya de ca gêno. Tarixê Yunanıstanê
Antiki seserra 7ıne de sıfte kerdo u be seserra 1ıne ra piya be işğalê Roma
qediyayo. Yunanıstano Gırd be İskenderê Gırdi ra piya hem kultur de hem felsefe
de hem zi cıwiyayış de zaf gırd biyo, aver şiyo. Sazbiyayışê tarixê Yunanıstani
belli niyo, hema tarixê Yunanıstanê Antiki beno panc letey:

Be xırabiyayışê sivilizasyonê Mikeni, Yunanıstan de dewro tari qediyayo u tarixê
Yunanıstanê Antiki sıfte kerdo. Yunanıstanê Antiki de nameyê sûkan polis biyo.
Nıfusê Yunanıstani seserra 3ıne de texminen 8-10 milyoni bi u Yunanıstano Antik
de kolonizasyon sıfte kerdo. Raveri, dormeyê rocawanê Andoliye, Trakya u Qıbrısi
kolonize biyê. Dıma dormeyê Deryayê Marmara, zımeyê Anadoliye, adeyê Deryayê
Miyanêni, verocê İtalya u verocê Fransa kolonize biyê. Pey ra Yunanan dormeyê
Ukrayna, dormeyê zımeyê Afrika zi koloni kerdê u enê mıntıqey aidê Yunanıstanê
Antiki biyê. Dewletanê Yunanıstanê Antiki be Persan mucadele kerdo u zaf xırab
biyê. Dıme ra zi İskendero Gırd erdê Yunanıstanê Antiki vısto ra destê xo u
tarixê Yunanıstano Antik qediyayo.



https://diq.wikipedia.org/wiki/Sudan%C3%AA_Veroci

Sudanê Veroci (be İngılızki: Republic of South Sudan, be Erebki: Jomhuriyah
Janub as-Sudan) qıta Afrika de mıntıqa rocvetışê Afrika de yew dewleta.[1] Zımey
de be Sudan, rocvetış de be Etyopya, veroc de be Kenya, Kongo u Uganda, rocawan
de be Afrika Miyanenê re cirano.[2] Sudanê Veroci bahdo Lecê Sudano Sivil II ra,
9 Çele 2011 de be yew referandum biyê xosere.[3]

Cayê Sudanê Veroci Afrika Miyanenê u Afrika Rocvetışi miyan dero. Sudanê Veroci
de dari u heywani zaf esto, habitatê xo zaf gırdo u iklimê xo tropikalo. Letê
Royê Nili Bahr al Gazal eno dewlet de sıfte keno. Sudanê Veroci beno şeş letey ;

Sudanê Veroci de ekonomi zaf qewetın niyo,bahdo leci zaf biyo xırabe.Fealiyetanê
ekonomik teyna petrol u qazo teebiyo.[4]

Nıfusê Sudanê Veroci texminen 8,9 milyono. Merdumi dewi de cıwiyenê u wendış
nezanê. Weziyetê merdumi zaf xırabo. Sudanê Veroci de zıwano resmi İngılızkiyo
ema xelq yew niyo, zaf mıxtelif xelqi estê. Helqê Dinka, Nuer, Bari, Lotuko,
Kuku, Zande, Mundari, Kakwa, Pojulu, Shilluk, Moru, Acholi, Madi, Lulubo,
Lokoya, Toposa, Lango, Didinga, Murle, Anuak, Makaraka, Mundu, Jur, Kaliko esto
u zaf mıxtelif zıwani qısey beno.

Sudanê Veroci yew cumhuriyeto. Sudanê Veroci 10 (des) mıntıqeyan u 3 (hirê)
eyaletan (Behr el Ğezal, Ekvatorya u Nilo Corên) yeno meydan.[5]



https://diq.wikipedia.org/wiki/Stephen_Hawking

Stephen Hawking Menga(Aşma) 8 Çile 1942'de Qraliya Yewbiyayiye'de Oxford'de amo
rıye Dina. Vırende Londra'de Familya ğo weşiya ğo remı´to(Civiyayiyo) labele u
sure serba(semed/qande/seba) Domonu(Giju/Gicu/Gizu) pilkerdenere zof ehemiyetin
neviyo coka Çe ğo bar kerde şiye Oxford. Honaka 8 Serrın viyo şiyo St Albans. 11
serrınik mektebe(mekteve) St Albans'de qeyyid biyo. Nacara(nazara/najara)
mezunniyetra tepiya(bahdo) ki(zi) Qolleje Universita Oxfordi're berdewam kerdo.

Piya Stephen ilme Tıp're zof alaqadar viyo labere(hıma/hama) U Matematik're zof
hevesin biyo(viyo),labele u mektepte leteye(bölüm) Matematik çine biyo. Cokane
hurenda/qande Matematik uki qerere ğo hete Fizik ser gureto. 3 serre'ra tepiya
Îlme Tabiat'de madalya iftihar gureto.

Ora dıma sere Qosmologi ser guriyayis(ğebetiyayis) sono Cambridge. U süre ucade
sere Qosmologi ser gure(ğebet) çini biyo(viyo). Guretena Toğtora ğora tepiya
beno Asistan,dımaki Gonville' de Qolloje Caius'de Asistane Profesör. 1973'de ca
biyayene Enstütü'ye Astronomi'ra tepiyaki Matematik u Fizikike Teorike
taqtbikinre vereno.1979'ra tepiyaki letıge matematik'de beno profesöre Lucasian.

Stephen Hawking semed(qande/serba/serwa) prensibune Qainat serde guriya.
Ebe(eve) Roger Penrose'ra piya Feza(uzay) u Wağt ser teori saz kerd(na ro). No
teori Peqayise Gırs(Gırd)'ra dest keno pê u Lona Şaye serde ğeylê malumatu
vezeno roşta ewro. U ni Teoriye ğo eve Teoriye Quantum'ra giredna. Nime(yarisi)
Vêrre 21 ss(seserre)'de Diyayişu(icate) en gırsuro ju(yew) morino no teori.

No yewbiyayene(jübiyayene)'ra no netica veciyene meyda : Lonune Şay
eslde(asılde) şa(şay-siyah-siya) niye hama Radasyon vıla kene coka eve Çimu
ninera diyayis(diyene). Netica ğuya bihne ki(bihnan ki), hudude ğo biyayena
Kainat(Kayinat)e bi.

Taye Kitab(Kitab)une dey: The Large Scale Structure of Spacetime General
Relativity: An Stephen Hawking Centenary Survey, ve 300 Years of Gravity A Brief
History of Time Black Holes and Baby Universes and Other Essays



https://diq.wikipedia.org/wiki/Seraf

Seraf (Altunci, zerci) : Merdımo kı altun, sêm yan zi çiyo bıqimeto xo ya
kerdenı vırazeno, yan zi roşeno ey rê vanê seraf. Serafcinı kerdenı rê hım
sermaye lazımo u hım zi zanayenı lazıma. Seraf vanê bızano heme çi serafey
vırazo. Vanê altun ra fahm bıkero, altuni bısınasno, bızano awı bıdo cı u babet
babet çi cı ra vırazo.

Çiyo kı serafan vıraştê inan ra taydê cı nêyê: Gıştane, Goşare, Bazın, Çalme,
Rêzılı, Altunê pereyıni, Hebê altunıni u herwına. O dem dı zi, ewro zi serafey
weş perey kerdê u cı rê sermayeyê do zahf gırd lazım bı. Ju-ju fını kardi u
xençeriyê sêmın, yan zi altunıni zi vırazıyayê. Jew bi qandê çalım, süs,
xemılnayenı u xo ya kerdenı altun u sêm ra çi vıraştê. Qıseyêda verênan estıbi.
Merdımo kı çido weş u bıqimet ra fahm kerdê ey rê vatê "Zey serafiyayo."

Cayo kı tey altuni vırazênê yan zi roşênê, ê cay rê zi vanê serafxane. Madem kı
qıse serafey ra abıyaya, ez wazena hebê bahsê çalmi bıkera. Çalme sêm ra
vırazêno. Cıni çalmi kenê sênedê xo ya. Wertedê çalmi dı qülê esta, a qülı miyan
ra şişê ravêrena (Zey şişda awzindê qayışan), a şişı çınay qülıkena u akışta
qülda çalmi ra vıjêna u zey filtekena çalmi çınay sero tepşena. Çalme zey
qasnaxiya qıloro, gılovero. Koşandê çalmi dı bı rêzıla pulê sêmıni yan zi altunê
werdêkê zey perandê werdiyan rêz benê u yenê ronıştenı. Yanê koşanê çalmi zi bı
altuna xemılnenê.



https://diq.wikipedia.org/wiki/Nuh

Nuh (Erebki de: نوح, İbranki de: נוֹחַ) oyo ke merdumo ke Cıhudiye,
Xıristiyaniye u İslam de peyğamber vêniyeno. Gorey Tewrat, Nuh 950 serri dınya
da mendo u hirê qıcê xo est biyê: (Sam, Ham u Yafet).

Gorey Cıhduiye, Xrıstiyaniye u İslami ra şarê Nuhi qıseyê xo ra goşdar nêbiyê u
Homayê enê dinan waşto ke qewmê Nuhi rê peyniye bıdo. Homa, Nuhi rê emrê xo vato
gorey dinan u Nuh darê Goferi ra yew gemiye (keşti) vıraşta. Her ganiyê ke riyê
hardi (erdi) sero estê, tira yew nêri u yew maki (tayê cayan de u Incil de 7
çutan) gırewtê. Nuh u aileyê xo nışenê gemi, çewres roci tufan werzeni, se u
pancas roci her cayê dınya bınê awıki de mendo, heme ganiyê ke hardi (erdi) ser
de mendê, ê pêro merdê. Gemi bena berz, badi (baci) awk nişena u "Gemi aşmê
hewtin de, rojê hewtêsin ay na aşmi de seri Ararati yo nişena rue." Tewrato
Tırki, İngilizki u swêdki de cayo ke gemiyê Nuhi ruenişta koyi Ararati yo. La
goreyê nushaya aramki gemiyê Nuhi koyi Cudi ser o nişta. Quran zi vunu gemiyê
Nuhi Cudi ser o nişta. Quran de:" 'Ey erd awkê xo banc! U ey asmiyen [awkê] xo
tepiş!' vaciya. Awk anciyê; gure ame qedênayiş; [gemi zi] seri [koyi] Cudi ya
ruenişt. U: 'Guni nê zaliman wa cehenem ri bu' vaciya." Tufani dim a Nuh u
efradi ey heti rojhilati de deştê Şinari de ca bini. Tewrat de, Ararat, yew ca
yo saxlem u ke zaf rey merdimi şini uca de xo seternini.

Destanê Gılgamışi de zi sey tufani Nuhi yew tufan estu. Çiyo ke tufani Nuhi de
viyerenu hema eyni hewa destanê Gilgamişi de zi estu. Hetta goreyê tayê nuştoxan
çimeyi (kaynak) meseleyi tufani a ke hirê heme kitabani muqedesan (Tewrat, Incil
u Qur'an) de vaciyena Destanê Gılgamışii bi xo ya. Welakin, ferqo bingeyin o yo
ke, kitabani muqedesan de tinya yew Homa estu, Homa yew u tek u, no Homayi heme
kainati yo. Destanê Gılgamışi de Homayi zaf i. Homayi hard u asmiyeni ciya yi.
Destanê Gilgamişi de badi tufani ya gemi welati ermeniyan de yew ca de, koyi
Nisiri ser o vindena. Na destan teqriben 2000 serri VI (Veri Isayi) nusiya. La
tarixê nê meselanê ke destan de viyerini hêna kehan a. Gilgamiş bacari Uruki ra
yo. Piriki Gilgamişi Utanapiştim meseleyê tufani ey ri (Gilgamişi ri) vata.



https://diq.wikipedia.org/wiki/Neandertal

Neandertal yan zî Merdimê Neandertalî teqrîben 200.000 serrî verî ciwîyo û
28.000 serrî ciwa ver vînde bîyo, yanî neslê ci qedîyo. Hîna zaf şikeftanê
kîreçinan de ciwîyayêne û no semed ra termê ci hetanê ewro, bê ke zaf
bixerîpîyo, mendo. Esteyê Neandertalî Kurdistan de Şikefta Şaneder de zî ameyê
vînayîş.

Fosîlî Neandertalî ewilî serra 1856î de Almanya de Newala Neander de ame
vînayîş. Nameyê xo zî tîya ra girewt. Goreyê texmînanê antropoloxan ra mîyanê
20000 û 100000 serran ra verî de serî rîyê ardî de ciwîyo û mîyanê 28000 û 35000
serrî de neslê ci bîyo vînd. Atlantîk ra heta Asya Mîyanêne, Zimey de Belçîka ra
heta Deryay Sipêy û heta Başûr-Rojawanê Asya ra vila bîyo.

Wicidî Neandertalan seba xoserdrapawitişî bi, yanî tam goreyê îklimî Ewropa bi.
Dima ra hetê Rojhelat û Başûr ra şî. Goreyê texmînan ra, Rocvetişê Deryay Sipêy
de Levant de bi Homo Sapîens ra vera yewbînan bîy. Labelê destê ma de qet
fosîlêk çin o ke ma bieşke vaje Neandertal ravêro Afrîka yan zî Rocvetişê
Ozbekîstanî bîyo.



https://diq.wikipedia.org/wiki/Mensur_el_Helac

Mensur el-Helac (Farski: منصور حلاج) yew şair u nuştekaro de spiritualisto u
Farso. Sera 858 de İran de Fars de maya cı ra biyo. Name cıyê raştıkên Ebû’l
Moğıt Huseyn bin Mansûr bin Mehemmed Beyzâvvî o. Leqabê Helaci deha pey ra
grewto. Çunkê meslegê cı helaciyo. Verocê İrani de deşta Meyghan de dewa Tûri de
biyo. Kalıkê cı Zerduşt biyo. Ebe piyê ho ra, ê key inan suka Vasıti berdi u
inca de Mensur serriya cıye 12. de biyo hefız u musnayoğê Sahl al-Tustari biyo.
Riyê nuştey cıyê tenkidwari ra, bısılmanê radikali şok kerdo u tepki diyo.
Cumley En el Heqi (‏انا الحقّ) vato u eno cumle sebebê mergê ho biyo. O ebe eno
cumley ra ebe gırdiya Homay de çıne kerdış vatene waşto ema terefê Xelife ra
ameyo ğelat fam kerdene. Eno cumle de name Homay Heq (الحقّ) biyo u riyê eno
sebebe ra ebe zındıqbiyayışi ra qebehetê ho biyo u sera 912 de mehpus biyo. Heta
sera 922 hepbsê ho qadiyo u ena surecê gırdi ra dıme ebe icazey xelifa Muqtedir
Billâhi ra ebe raya postê ho cıra kerdış ra suka Beğdadi de kışiyao. [1]



https://diq.wikipedia.org/wiki/Kadir_M%C4%B1s%C4%B1ro%C4%9Flu

Kadir Mısıroğlu (b. 24 Ocak 1933; Akçaabat, Trabzon) jew tarixşınas, nuştekar,
şair, hıquqşınaso. O serra 1933 de suka Trabzoni de Akçaabat de marda cı ra
biyo. Serê Weqfa İlim u İrfani Usmanıcano u vıraştoğ u wayiro çapxaney Sebilio.
O Universita İstanbuli ra, branşê huqıq ra biyo mezun. Heqa Usmanıcan de jü
ilimdaro. Suka Trabzoni de mektebo verên şiyo u inca de musayış diyo. Bado 1955
de Universıtey Estanboli de kowto hıquq. Emma o diyo ki hıquq ra zêde tarix rê
gırey cı esta u a ri ra cay ho vurno u kerdo tarix. Serra 1964 de nuştey cıyi
verêni Lozan; Zafer mi, Hezimet mi? (Lozan zafero? ya xezimeto?) nuşto u cildi
jüyıne temam kerdo. Serra 1970 de vurniyayışi alfabey sero nuştey nuşto u
konferansi dayo u a ri ra terefi mahkemey suka Eskişehiri ra mehkum biyo. Serra
1976 de jew rocnameyo İslami vıraşto u hata ınka rocnamey ho çap keno. Emma dıma
akerdışi rocnamey, ey sero xeyli dawa ameo rakerdene. Serra 1980 de dıma darbey
ra be waştışi ambazani ho ra Tırkiya terk kerdo u şiyo Almanya u des u dı serri
uca de mendo. Mısıroğlu uca de zewciyao u hiri qıci ho esti. Dewletani binan ra
tay xelati gıroto u ınka seri weqfiyo.



https://diq.wikipedia.org/wiki/Hinduizm

Hinduizm (Hindki: सनातन धर्म latinizasyonê cı Sanātana Dharma; सनातन धर्म
latinizasyonê cı Vaidika-Dharma ya zi be namê वैदिक धर्म ra zi şınasiyeno), dino
ke Hindıstan u verocê Asya de bawerkerdoğê cı estê. Hinduizm tayê çımeyan de din
vêniyeno ê binan de zi itıqad yanê raya bawerkerdışi vêniyeno. Coka arezekerdışê
xo kerdene asan niyo. Hinduizm Hindıstan, Nepal u Bengladeş de wayirê
bawerkerdoğano u be 900 milyon ra nezdi bawerkerdoğê xo estê. Xıristiyaniye u
İslam ra tepeya dino hirêyıno gırdo, rêza hirêyıne de ca gêno.

Rıstımê Hinduzimi, zey namê xo zi gêno Hindıstani rê şıno. Merdumê ke enê dini
ra bawer kenê inan rê Hindu ya zi Hinduist vaciyeno. Hinduistê ke konservatifê,
ê dinê inan merkezê cıwiyayışê inan rê gênê. Kıtabê Hinduizmiê firazi (nuşteyi
zi) Vedayê Firaziê.

Terimê Hinduizm dıme ra, be averşiyayışê zemani xo resno cı. Hinduzim zemanê
veri de taê cayanê Hindıstani de merdumê ke Mısılman, Xıristiyan, Cıhud, Budist
u Jain niyê ê arê biyê u zey grubê sıfte kerdo; hema miyandê zemani de zaf rew u
lez resnao. Nêmê seserra 19ına verêne de dewletê ke tede İngılizki qal biyê de
Hinduizm kamiye qezenç kerda u be averşiyayışê Hindutva (Fundamentalizmê
Hinduyan) o zey ideolociye vêniyao. Hema ke qanunê Hindıstani de Cainizm, Budizm
u Sihizm zi kewnê zerrekê Hinduizmi.

Hinduizm Budizm ra cırao, xo wehyan ra arısneno. Coka bawer beno ke nuşte u
kıtabê firaz be çiyanê serêtebiyan be Homay bestiyayê yani çımey xo uca ra gêno.
Hinduzim de itıqadê peyğamberi zi esto, inan miyan de peyğamberi rê rişi
vaciyeno. Hema peyğamberiya inan peyğamberiya dinanê İbrahimiyan ra abıriyena.
Dinanê İbrahimi de Homa çıneno we peyğamber hema Hinduizm de peyğamberbiyayış
zaf dışo. Hinduzim de peyğamberbiyayış gêriyeno yani Homa nêdano. Zafê kıhalıkan
be tecruba inan şenê be Homa u Devan irtıbati rê ravêrê.

Kıtabê Hinduizmiê firazi dı leteyi benê Şruti u Smriti. Şruti Sanskritki de
"çiyo ke goşdar beno" areze keno. Nuştekarê Şruti çıniyo. Veday, Upanişadi u
destanê Mahabarata de qısımê Bhagavad Gitai kewnenê bınê kategoriya Şruti. Hirê
mezhebê bini zi zey Smriti vêniyeno, qebul beno.



https://diq.wikipedia.org/wiki/Ga%C4%9Fand

Gağand: Her serre 25ê aşma Gağande de biyayişê İsay yeno mıbarek kerdene. No yew
eydê/roşanê Xristiyanano. Eyd/Roşan 24ê Gağande de be Şewa Mıbareke dest pêkeno
u hetan şanê 26ê Gağande domneno.

Kılisanê ortodoksan de, zey ê Yunanan, Ermeniyan u Rusan, gorey teqwimê Julyeni
7ê Çeley de Gağand beno.

Qısey Gağandi Ermenki կաղանդ-ք Ermenkiyê rocakewtene 'Kałandk’', Ermenkiyê
rocawani 'Gałand(k’)' (ł = ğ) ra kewto zıwanê ma; mena xo "serra newiya". Labelê
kokê qısey Ermenki niyo, Latinkiyo. Kalender (teqwim) ra yeno. Kalenderi rê
Kaland, yanê sıftey serre, serra newiye ki vato u kewto Ermenki. Ermenkiyo Khan
de taê qısan de "l" biyo "ğ".

Ermenkiyê Rocawani de Khalê Gağandi rê vanê Gağand p'ap'i. Gurciyan de ki gito
henên esto, ê ki khali rê vanê berobana. No git heni aseno ke Anatoliye de
mıletan têdinan de biyo, taine riyê itıqadi ra kerdo vindi, serranê peyênan de
ki politika dewlete be tenga debare ra ki na xo vira kerdene vıste kar.



https://diq.wikipedia.org/wiki/Frankfurt%C3%AA_Maini

Frankfurtê Maini[Çıme bımocne] yew sûka Almanyayo. Caê xo mıntıqa ra Almanya
miyan de eyaletê Hesseni dero. Frankfurtê Maini bacarê dewizio, paytextê borsao,
merkezê iqtısadê Almanya u Ewropao.

Tarixe Frankfurtê Maini zaf khano. Seserra 1ine de bacarê Frankfurtê Maini niya
ro. Wextê Cengê Napolyoni de Frankfurtê Maini bınê işğalê Fransa de mend. Wextê
Cengê Dınyaê II.ine de Frankfurtê Maini zaf bombardıman bi u 5.500 merdumi
merdi. Cengê Dınyaê II.ine Frankfurtê Maini kerd xırabe.

Nıka Frankfurtê Maini sûka do moderno. Tede banê xeylê berzi u bınaê ke hetê
mımarine ra mıkemmel vıraziyaê, estê. Frankfurtê Maini bacarê dewizio, paytextê
borsao, merkezê iqtısadê Almanyao. Frankfurtê Maini de zaf organizasyonê
iqtısadi estê. Banqa Merkeziê Ewropa tedera. Borsa Frankfurtia ê DAXi zaf pila.
Mimariya Frankfurtê Maini be senata. Katedralê rındeki u asmên-resay estê.
Asmên-resaê Commerzbank Toweri mabênê serranê 1997 u 2005ine de Ewropa de
asmênresao tewr berz bi.

Ewro nıfusê Frankfurtê Maini 670.000o. Zaf mıxtelıf mıllet tede cıwiyeno: şarê
Yugoslawya, Musewiy, İtalyani, Zazay, Kurdi, Tırki, Eritreayıci, Portekizıci
uêb.. Nıfusê şarê Tırkiya zafo.

İklımê Frankfurtê Maini honıko u varan zaf vareno. Seba awa germıne (Gulf
Stream), hewayê Frankfurtê Maini zaf serdın niyo. Erdê Frankfurtê Maini her daim
kheweo (kıhoyo).



https://diq.wikipedia.org/wiki/Bistin

Bistin (Tırki: Aynalı) yew dewa Zazayana. Cayê xo zerreyê sinorê qezaya Çêrmugi
dero. Dewa Bistini, dewanê Çêrmugi ra dewêka delala. Xoser yew muxtarıka,
besteyê Çêrmugia. Tırki cı ra vanê Aynalı. Bınatê Çêrmug û Sêwrege dera.

Dewa Bistini, dewanê Çêrmugi ra dewêka delala. Xoser ju muxtarika, bestê
Çêrmuga. Tırki cı ri voni Aynalı. Bınatê Çêrmug o Sêwreg da. Wext, tı Çêrmug ra
şıni, kilometrê desınê rıyê (raa) Sêwreg ra, kıştê dewê Nişnig ra, çep ser
gêrêna, dı kilometrê rıya hêrina gı miyoni yegon (hêgaan) ra bena derg, teqip
kêni, şıni miyoni dew. Rıya tom miyonciyê dew ra vyerena ra, Belwon ra şına
Qelecux, oja ra zi şına resena rıyê Alos. Dew, gılyeşoni (‚etek’) kuy Ziyar ser
biya ava. Paştiyê xuı şawa Kuy Ziyar. Co gu (cao ke) dewıjon tedı boni vıraşti
kendalu (çengelo), raşti ser bon çinu, raştê Bistin zê her dew piyêru yegê/ğelê
(hêgaê).

Dewıji, Zazaki qısê kêni. Zazakiyê yın şivê Çêrmug ser hesıbyena. Semedu gı
Sêwreg ra nızdi, zoni yın tay monenu zoni Sêwreg zi. Wextu gı xuı myon ıd mıjul
bêni, zoni xuı ri voni Dımılki, xuı ri zi voni Dımıli. Wextu gı şari ğêr (ğerib)
dır mıjul bêni, Zoni xuı ri voni Zazaki, xuı ri zi voni Zaza. Qıji dewıjon,
ewıli Zazaki musêni. A ju ra wext mektebê yın dest kena pê tay cefa oncêni. Zoni
yın nibedılyo (nêvuriyo). Kelımon vêrinon/royinon ra bêlu benu gı zoni yın ına
çend sê serra bêna zi çend hezari serra nibedılyo. Vêwoni dewıjon ıd lawukdari
Zazakiwa.

Dew ıd mekteb esta, ına mekteb vêrciyon têna vêrin bi (ilk bi). Ika miyonin
(orta) zi kerda a (1998-99). Da 300-320 musaoği, 5 tên musnaoği (malımi) mekteb
êsti. Ju baxçêkê mektebo zaf gırd estu. Baxçê meteb ıd tuyêri (darê tüye) êsti.

Omnonı, dewıjon ra zafi şıni warı, tay şıni Ğurbet -Edena, İstonbuel, İzmir,
Mêrsin o caon binon- qê guıriyayiş (xebat). Xebata gı dewıji dıma şıni eğleba,
yon pemo yon zi inşatu. Dew ıd tay merdumi ıka Almonya dê, tay zi şi omê. Hot
hebi warê dew êsti. Şari dew wesar, şınu warı, payiz têpya yenu dew.



https://diq.wikipedia.org/wiki/Adam_Smith

Adam Smith yew fılozof u nasyonalekonomê İskoçıc biyo. Adam Smith ser 1723 dı
suka İskoçya Fife dı maya xu ra bi u ser 1790 dı suka İskoçya Edinburgh dı şi
héqeyda xu ser.

Liberalê dınya Adam Smithi rê vanê: "piyê Liberalizim". Kıtab u fıkir kı Adam
Smithi kerdo beynelminel kıtabê ciyê "O desto kı nêaseno".

Çı wext Adam Smith, ser 1737 dı Universiteyê Glasgowi dı wendê, graneya wendenda
xu dabiyo matematik u tarixê tabiati ser. Wextê telebetey dı kı Adam Smith zaf
goşdareya Francis Hutchesons kerdo. Wenden u seminerê Hutcheson zi ser
filozofiyê morali u debarey şari biyo. Ser 1740'i dı Adam Smith bar kerdo u şiyo
Oxford (Baliol college). Adam Smith 7 ser zıwan, tarix u filozofi wendo u
mektebi ra fek verdayo u Oxford ra diploma (mezuniyet) nêgiroto u çend seri
Kirkcaldy marda xü heti ravêrnayo. Adam Smith çend seri Universiteyê Edinburgh
dı ser retorik u edebiyati semineri dayo u no wexti dı biyo embazê David Hume.
Adam Smith 1751 dı Üniversiteyê Glasgowi dı dersê mantiqi dayyo u ser 1752 dı zi
ser filozofiyê morali ser ders dayo.

Ser 1752 ra tepya Adam Smith fıkrê xu yê "ticareti dı serbestey" ardo zıwan u no
fıkrê xu pawito. Karê ciyê en naskerde u sıfte 1759 dı bi namedê "Theory of
moral sentiments" neşır kerdi. Dıma no kıtabê xu 18 mengê xu Toulouse ravêrna u
çend mengi zi Cenvre dı u nezdiyê 10 mengi zi Paris dı. Paris dı Adam Smith bi
François Quesnay embazey kerdo. Quesnay o wextan dı ekonomê do zaf naskerde
biyo.

Adam Smith dıma fına peydı şıno Kirkcaldy dı ca beno u des ser dıma (1776) dı
kıtabê xu yê en beynelminel "An inquiry into the nature and causes of the wealth
of nations" nuşnayo. Ser 1778'i dı gümrigê Edinburgh'i dı gürweyeno. Ser 1787'i
dı Universiteyê Glaskow'i dı çı weçeynenê "lord rektorey/mıdurey"

Gırdeya Adam Smithi kıtabê çiyê "Réheteya Şaran/Welatan" (The wealth of nations)
dıro u na kıtaba cı, cırê nameyê "piyê debarey milli" da. Na kıtaba çı héme
welatanê dınya dı u taybetey mabênê ekonoman dı cayê xu yê beynelmineley girot.



https://diq.wikipedia.org/wiki/Zewec%C3%AA_hemc%C4%B1nsbazan

Zewecê hemcınsbazan namey zewecio ke dı merdımê hemcınsbazi tede formatê yew
keyey (ailey) de zeweciyenê u namey zewecê inano, zewecê hemcınsbazano. Zewecê
hemcınsbazan rê zewecê geyan, zewecê lezbiyenan, zeweco homseksuel, zeweco ekual
(mışterek) zi vaciyenê. Serberstkerdışê zewecê hemcınsbazan hetê Cemiyetê
Psikiyatriya Amerikani ra zey "heqa qanuni" vêniyao, konseptê hemamardışi de u
diskriminasyon u cırakerdışê cınsi wedarıtış, legal vêniyayış u vırnayışê ke enê
xısusi de vıraziyenê, inan kewnê zerrekê xo ra.[1]

Verocê Çini de, domê Xandeanê Mingi de mıntıqa Fujiani de cêniyê pili be cêniyê
ke deha gencê ra zeweciyêne be toren u merasimi ra. [2] Mêrdeki zi be mêrdekê
bini zeweciyêne. Çağê Antiki de Ewropa de zi mêrdêkan miyan de zeweci
vıraziyayi.[3] Qeydo ke tede zewecê hemcınsbazi esto, İmperatoriya Romay ra
mendo.[4] Enê zewecê hemcınsbazi, zey zewecê heteroseksuel biyêne u çımê
impertariye de qebul vêniyêne.[5] Cicero çekuya ke Latink de menaya
"zeweciyayış"i ra yena "nubere" vano u vano ke lacê cıyo pili Curio be lacê bini
Antonius ra "zeweco raşt u gırd" kerdo u yewiya xo dewam kerda.[6] Martialis zi
taê zewecanê hemcınsbazan ra behs keno.[7] Juvenalis zi zemanê İmperatoriya
Romay merasimê zewecê hemcınsbazan zey "zewecê binan" vano[8] Heta ameyışê
İmperatoriya Romay rê ameyışê dinê Xıristiyaniye, şarê İmperatoriya Roma de
zewec u gıreyê hemcınsbazi normal vêniyaê, diyê.[9][10]



https://diq.wikipedia.org/wiki/Zekat

Zekat (Erebki: الزَّكاةٌ), panc şertanê İslami ra yewo. Zekat be xo pakbiyayış,
zêdebiyayış, bereket ardış, hewl u raştbiyayış areze keno. Be terimê xo zi dinê
İslami teberê "ihtiyacanê yewınınan" de be mikdarê nisabi ra, merdımê zengıni
malê xo ra feqiran rê danê. Malê merdımı xo sero yew serre ra zêde mendo se, o
wext o merdım dinê İslamiyeti zengın amariyeno u zekat cı rê beno ferz.

Zekât, serra hicretiya dıyıne de, menga Remezan de roce de merdımê mısılmani rê
biyo ferz. Kıtabê dinê İslamiyeti Qurane de, çekuya zekâti 18 sure de 31 ayet de
ravêreno. Sıreyêna Surey Ahzab (Ayat 33)dı, Surey Araf (Ayat 156)dı, Surey
Bakara (Ayati 43,83,110,177,277)dı, Surey Beyyine (Ayat 5)dı, Surey Enbiya (Ayat
73)dı, Surey Fussilet (Ayat 7)dı, Surey Hac (Ayat 41, 78)dı, Surey Lokman (Ayat
4)dı, Surey Maide (Ayat 12, 55)dı, Surey Meryem (Ayat 31, 55)dı, Surey mıcadele
(Ayat 13)dı, Surey Muminun (Ayat 4)dı, Surey Muzemmil (Ayat 20)dı, Surey Neml
(Ayat 3)dı, Surey Nisa (Ayat 77,162)dı, Surey Nur (Ayat 37, 56)dı, Surey Rum
(Ayat 39)dı, Surey Tewbe (Ayat 5, 11, 18, 60, 71)dı ravêreno.

"İslam, panc esasaan sero inşa biyo: homayra ata caro çınêbo u Mıhemmed zi
peyğemberê Homayo deye [Kelimeişehadet|şehadet kerden]], namaz kerden, zekât
dayen , mengda Remezani dı Roce tepısten u Hac Şiyayen." (Tirmizi İman-3; Buhari
İman-1;Müslim İman-21)

"Malê zekatiya star kerê. Nêweşiya ra Sedeqe ya wes bê, bel u belay ra dua u
Niyaza bı reyê." (İslam İlmihaliyo Gırd, Ömer Nasuhi Bilmen, Bilmen vıl.,Sy.435)



https://diq.wikipedia.org/wiki/Vincent_van_Gogh

Vincent van Gogh (namey xoyo tam be Hollandki: Vincent Willem van Gogh, zayiş:
30 Adar 1853, merg: 29 Temuz 1890 ) yew resamo Hollandayıc O. Tayê resm û eskizê
ê miyanê vaytir eserande yenê ercênayişi. Van Goh ciwaniye xode dest bı resami
kerdo û dımay kılm wextêke mûsdari welatê Belçikade zerey qezayke feqirede biyo
misyoner. Qariyerê xonê resami dımay 1880 destpê kerdo. Serede bı renganê tari û
gıranan vıraşto resimanê xo labelê dimara ke şiyo Paris temaşedarira tesirêke
gırd serê êde vırazyao û a gamera tepya resimanê xode renganê cındiyan xebetnao.
Van Gogh, peyniye des seranê emrê xode nızdê 900 runin boya resiman û 1100 zi
pênûse siya resimi vıraşto. Sere 1888 de resam Paul Gauginidır embaziye ê
raşayena semedê eni Gogh preçeyke goşê xonê çepira tera keno. Van Gogh en namdar
eserê xo peyniye dı seranê emrê xode dayê. Pırye ke weşiye rıhê ê bena xerab
vanê nêweşiye ê şizofreni biya. Van gogh nano siney xowa û intihar keno. Vincent
Van Gogh 29 ê Temmuze sere 1890 de serêsıbay zerey çenganê bıray xo Theo yde
mıreno. İne meyitê ê Auvers-sur-Oise de nımnenê.



https://diq.wikipedia.org/wiki/Song%C3%BCl_%C3%96den

Songül Öden (Şıbate 17, 1979; Diyarbekır, Tırkiya) yew aktrisa Tırka. Serra
1979ıne de sûka Diyarbekıri de maya xo ra biya. Songül Öden eslen Zazaya. Bado
bı ma u piyê xo ameya sûka Anqara u tiya Universita Ankara de branşê tiyatro de
wendo u tiya ra biya mezune. Eyni zeman de Univerisita Hacettepe de zi wendo u
tehsilê şani gırewto. Bado Tiyatroyê Dewletio Anqara de yew serre, Tiyatroyê
Diyarbekıri de zi 3,5 serri kay kerdo. Songül Öden serra 1999ıne de seriyê
televizyoni "Ferhunde Hanımlar" de kay kerdo u no film filmê xoyo tewr verên
biyo. Bado "Vasiyet" (2001) u "Havada Bulut" (2002) de kay kerdo ema bı ena
filmi namdare nêbiya. Serra 2005ıne de filmê "Gümüş"i de kay kerdo u peyser
ameya ekrananê televizyoni. Songül Öden bı nê filmi ra hem Tırkiya de hem zi
Rocvetışê Miyani de u Balkan de zaf biya namdare. No film zaf dewletan de çap
biyo. Ewro Songül Öden, filmê "Umutsuz Ev Kadınları" de kay kena. Ewro Songül
Öden terefê zaf merdıman ra Rocvetışê Miyani u Rocvetışo Nezdi de şınasiyena.



https://diq.wikipedia.org/wiki/Roman_(%C5%9Far)

Roman (zuanê inan de Rromane dźene, zuanê ma de beno Şari romani), yew şaro ke
goçkerdoğo u pêro Ewropa de cıwiyeno. Rıstımi inan zımey Hindıstan rao.[3]
Seserra 11 de Romani mıntıqa zımey Hindıstan, Pakıstan (Pencab u Karaçi) ra,
seri İran u Anatoliya ra amey Ewropa u şiyi heme dınya. Romani jew şarê do Hint
- Ewropao. Farski de semedi Romanan vatene vatey 'çingāne چنگانه' vaciyao u
zuanê Farski ra ame zuanê Tırki. Gorey referansi Yunanıstano Antiki ra şari
Romani, mıntıqa Mısıri ra amey Ewropa emma ewro no ğeleto, raşt niyo. Zuanê
Sankristki de vatey Romi (रम) yeno mena Cıwamêrd. Mıntıqa Hindıstani ra sebebi
goçkerdışi Romanan balli niyo, emma hiri vinayışi esti:

Raveri serra 1502 de İrlanda de u serra 1514 de İngıltere de Romani qeydi nıfusi
rê vêrdi/verayê. Ewro qıta Ewropa de Romani pêro veroci qıta de dewleti zey
İspanya, Portekiz ub. ca gêni. Tırkiya de Romani Adana (eşireti Cono ser de),
Çanakkale, Edirne, Kırklareli, Tekirdağ, Düzce, İstanbul u İzmir de zafê. Serra
1971 de Romani raver yew biyi u Konferansi Romanani Enternasyonali vıraziyao.
Nisane 8, roca Romanani dınya biya. Dewri Cengi Dınyay II. de Almanya de 200.000
-800.000 miyan de Romani terefi Almanan ra kışiyayi. No hedise ri Romani vani
porajmos yani 'letekerdış'.

Dini Romanan ca be ca vurino. Mıntıqa Ewropa de pêro Romanan Xıristiyano. Romani
ke Tırkiya u Bosna u Hersek de cuwini, dini inan İslamiyeto.

Zuani Romanan zuanê Romankio, emma Romani kanca de cuwini, zuanê ucay ra qal
keni. Mısal Romani Tırkiya de Tırki, İspanya de İspanyolki qal keni. Zuanê
Romanki terefi bınê 3 milyon merdıman ra qal beno u hêdi hêdi vini beni.



https://diq.wikipedia.org/wiki/Pali

Pali (be Usmanıcki: پالو, be Tırki: Palu) yew qezay Xarpêtia. Cayê xo rocvetışê
wılayetê Xarpêti dero. Pali Xarpêt ra 70 km dûrio.

Wextê İmperatoriya Usmanıcan de, gorey vatena verênan ra 70 hezar bani u nezdiyê
600 teney dewê Pali est biyê. Feqet Çolig, Darê Hêni u Piran cı ra bırriyê a u
Pali vera ver biyo qıckek.

Verê İmperatoriya Usmanıcan be heta wextê Cumhuriyeti, Paliyo kıhan Mahla
Serêbazari (Tırki: Çarşıbaşı) dı ronaye bi. Feqet yew roce, yew adırgırewtene
Mahla Serêbazari kerda xırabe u pey ra tepiya qısmê gırdê bazari vêşa. Tepiya
adırgırewtene, Pali serra 1928ıne de rocawanê Qelê Pali de mıntıqaya Zeve
(Paliyê Cuwer) de ca dayo xo. Heta yew wext, qezaya Pali ena mıntıqa de manena.
Naca de serra 1954ıne de yew şewe de yew erdhezazyeyen (erdlerz) qezaya Pali
keno xırabe. Erdhezazyeyen ra pey Pali cayê xo mıntıqaya Talabi de verê Awıka
Muradi de gêno.

O wext 360 ra vêşi dewê Pali mendi bi. Peyniye ra Qeze bırriya a u Siwan
gırêdiya be wılayetê Çoligi ra. Pali xeylê biyo qıc. Nara tepiya nezdiyê 150
dewê Pali mendê. Tewr peyniye de Kovancılar u Mêrun bırriya a u Alacakaya bi
qeza u çenday dewi zi nay ro Alacakaya ser. Nıka Pali de 36 dewi mendê.

Nıka merkezê Pali de 8.500 merdum manena. Beldeyê Beyhani de 7728 u beldeyê
Baltaşı de 2.037 merdum cıwiyenê. Pê dewan nıfusê Pali pêro-piya 30.558o. Şarê
Pali pêro Zazayo. Pali de Zazakiyê Merkezi qısey beno.



https://diq.wikipedia.org/wiki/Maden

Maden (be Usmanıcki: ارغنی معدنی Ergani Madeni) yew qezaya Xarpêtia. Cayê xo
verocê (cenubê) wılayetê Xarpêti dero. Şarê Madeni pêro piya Zazayo u zıwanê
Madeni Zazakiyo. Nıfusê dewanê cı 10,540, nıfusê suka Madeni 5,125o u nıfusê
Madeni pêro 15,665o. Xarpêt ra 80km dûrio.

Tarixê Madeni heta verê İsay 2000an şıno. Maden de raveri qraliya Mittani (Vİ
1500) wayir biya. Maden de verê İsay 30 u dıma İsay 180 de İmperatoriya Roma
hıkum kerda.Dıma Romay, serra 1077 de İmperatoriya Selcuqıcan wayirê Madeni
biya. Tewr peyên dewrê Selim I de Maden kowta bınê idarey İmperatoriya
Usmanıcan.

Cayê Madeni mıntıqay rocvetışê Anadoliya de. Rocvetış de Ğuleman u veroc de
Erğeni esti. Rocawan de Xarbato esta. Maden 1054 berza, erdê cı 939 km²o u yew
vadi de ca gêna. Hetê golê Xezeri de Deşta Gezini esta. Suka Madeni de Koyê
Mixrabi (1775 m), Koyê Gorozi (2069 m), Koyê Sındığıki (1600 m) esti. Suka
Madeni de zımıstani de vewre zaf varına u bınê iklimê erdi de. Wesari de zi
varıt zaf varıno.



https://diq.wikipedia.org/wiki/M%C4%B1s%C4%B1ro_Antik

Caro Mısırıco verên Re-Atumo. No carê Mısırıcan Re-Atum awe miyan ra veciyayo u
ameyo êna rê bereket biyaro. Lacê Re-Atumi Osiriso. Bıray Osirisi Sethzi carê
Areyiyo. Sethi şıno osirisi kışeno meytê cı keno lete luwa rê. Isis şına
leteyanê cı arê dano. Lacê Osirisi Horus şıno Sethi, be ey ra lec keno u leci
qezenc keno. Sethi rışeno çol. Seth zi beno Carê vay. Horus zi beno Qıralê
Mısırıcan Firawun.

Mısırê Antiki de tayê zeman zi hukımdariya aqhenateni biya. O zeman de carê tici
rê ateni rê emeley kenê benê yew din. Be ateni zewna car kerdo men. Amarna de
şarê xo rê ibadetgeh (mabed) vırazeno. Akhenaten zeq mıreno şarê xo fına şına
dinê xoyo verên. Akhenaten mardışê Tutankhamoni ra tepiya beno qıal. O dino
verên keno dino resmi. Qandê coy namey Tutankhamoni listanê qıralanê Mısırıcan
de nêaseno. No dem hetana xanedanê Amarnayıcan qediyayışê mitolociya Mısıri
rameoa. Hetana o çağ panteonê Mısıri beno baweriya (itıqadê) cı.



https://diq.wikipedia.org/wiki/Kuala_Lumpur

Kuala Lumpur yew bacarê Malayziyao. Kuala Lumpur rocawan (ğerb) ê Malayziya
dera. Kuala Lumpur hem paytext ê Malayziyao hem en gırd bacar ê Malayziyao.

Tarixe Kuala Lumpur newiya. Seba ke madeno kalay ra bacar Kuala Lumpur serra
1857 da na ro. Kuala Lumpur ceng ê Selangor ra xırap biya. Waxte Ceng ê Dınyaê
II, Kuala Lumpur işğal ê Japonyad mend. Raver ra xoser ra Malayziya Kuala Lumpur
biya paytext Malayziya (1957). Serrunra 1990i Kuala Lumpur biya pil u zaf
asmen-dırnay (sky-scraper) vırazıya.

İklim ê Kuala Lumpur tropiko u Heway xu zaf germuno. Waxte ammun, zaf şilu Muson
waren. Her serra laserun zaf zirar denci. Nıfusa Kuala Lumpur 1,4 milyona;
labelê nıfusa metropolê xu 4,3 milyona. Zaf mıxtelıf mılleti tede cıwiyenê zey:
Malayun, Erebun, Ewropaun, Çinun, Wietnamun u Kambocyaun. Dinu Kuala Lumpur
İslama; feqat zaf mıxtelıf dini tede estê: Hinduism, Sikh, Xrıstiyani u Budist.

Bacarê Kuala Lumpur zaf raver şiyê. Kuala Lumpur bına u banê xeylê berzi estê,
bacarê dewizio, paytextê borsao, merkezê iqtısadê Malayziya. Asmen-dırna
(Gok-delen) Petronas zaf berza (452 metre); dınya de ê dıyina (2).



https://diq.wikipedia.org/wiki/Koryay_Z%C4%B1mey

Koryay Zımey ya zi Korya Zımey (be Koryaki: 조선민주주의인민공화국, 朝鮮民主主義人民共和國) yew
dewleta qıtaya Asyaya. Cayê xo rocakewtena qıtaya Asya dero. Dorme ra Rusya,
Çin, Korya Veroci u Okyanuso Gırd estê. Paytextê Koryaya Zımey sûka P'yŏngyango.
Nıfusê xo 23,113,019o. Zıwanê xoyo resmi Koryakiyo. Sistemê idarey otokrasiya u
Koryay Zımey serra 1919ıne de xo reyna ra, xoser ilan kerd.

Şari Korya veri İsay zımey Mançurya u Moğolıstani ra ame Korya. Dıma İsay
seserra 1. de Korya de qırali veciyi u dewleti vıraziyayi. Seserra IV. de hiri
qıraliyi vıraziyayi Korya de u enê qıraliyi caê koloniyani Çinıcan gıroti. Dıme
ninan qıraliya Goguryeo, hardê zımey Koryay işğal kerda. Veroc de zi qıraliya
Baekche u qıraliya Silla veroci Korya inan miyan de pay kerdi. Serra 918 de
Korya de Xanedani Koryo vıraziyao. Serra 918 ra heta 1392 Korya bınê hakimiyati
xanedani Koryo de mendo. Dıma xanedani Koryo, xanedani Chosun veciyo u heta
1910, ponc seserri erdi Korya sero hakim biyo u sevekno. Serra 1910 de Koryo
kowto bınê işğalê Japonya ra. Heta serra 1945, hirıs u ponc serri Korya jew
letey Japonya biyo. Pê Cengi Dınyay II. ra, Korya xoseriya xo gırota. 1950-1953
miyan de Cengi Korya amey meydan, u hardê Korya biyo dı letey: Zıme u Veroc.
Zımey Korya pey Sovyetan şiyo, sistemi xo sosyalizm kerdo, veroc zi pey Amerika
şiyo u sistemi xo kapitalizm kerdo. Ewro Korya de dı dewleti esti u Koryay Zımey
zi enê dewletan ra jüya.

Koryay Zımey jüw dewletê de qıteka, hardê xo gırd niyo u zımey nêmadey Korya ra
yena pêra. Hardê xo 120,540 km2 gırdo, %4ê hardê xo owe ra vıraziyeno, dınya ser
de dewletê da 98ına. Nıfusi xo 25 milyon ra nezdiyo, pêro Koryayıco. Standardê
cuwiyayışi (heyati) zaf howl niyo, merdum sero 69.81 serreo. Şarê Korya pêro
Koryayıco, Koryayıcan teber de, Çinıci, Japon u Tay zi esti emma nıfusi inan zaf
kemiyo. %99ê nıfusi Koryay Zımey şeno bıwano u bınuso, nısbati wendış u nuştışi
zaf berzo.

Zuanê Koryaki zuano resmiyo Koryay Zımey de. No zuan pê Alfabey Çinki ra
nusiyeno. Dinê Koryay Zımey çıniyo, dewletê de Ateista. %71ê şarê Koryay Zımey
zi bêdiniyo, ateisto. Dıma Bêdinan, %16ê nıfusi Koryay Zımey şamanistê, %13ê
nıfusi Koryay Zımey zi Budistê. Koryay Zımey de din merduman miyan de muhim
niyo, ca nêgeno.



https://diq.wikipedia.org/wiki/Korya_Z%C4%B1mey

Koryay Zımey ya zi Korya Zımey (be Koryaki: 조선민주주의인민공화국, 朝鮮民主主義人民共和國) yew
dewleta qıtaya Asyaya. Cayê xo rocakewtena qıtaya Asya dero. Dorme ra Rusya,
Çin, Korya Veroci u Okyanuso Gırd estê. Paytextê Koryaya Zımey sûka P'yŏngyango.
Nıfusê xo 23,113,019o. Zıwanê xoyo resmi Koryakiyo. Sistemê idarey otokrasiya u
Koryay Zımey serra 1919ıne de xo reyna ra, xoser ilan kerd.

Şari Korya veri İsay zımey Mançurya u Moğolıstani ra ame Korya. Dıma İsay
seserra 1. de Korya de qırali veciyi u dewleti vıraziyayi. Seserra IV. de hiri
qıraliyi vıraziyayi Korya de u enê qıraliyi caê koloniyani Çinıcan gıroti. Dıme
ninan qıraliya Goguryeo, hardê zımey Koryay işğal kerda. Veroc de zi qıraliya
Baekche u qıraliya Silla veroci Korya inan miyan de pay kerdi. Serra 918 de
Korya de Xanedani Koryo vıraziyao. Serra 918 ra heta 1392 Korya bınê hakimiyati
xanedani Koryo de mendo. Dıma xanedani Koryo, xanedani Chosun veciyo u heta
1910, ponc seserri erdi Korya sero hakim biyo u sevekno. Serra 1910 de Koryo
kowto bınê işğalê Japonya ra. Heta serra 1945, hirıs u ponc serri Korya jew
letey Japonya biyo. Pê Cengi Dınyay II. ra, Korya xoseriya xo gırota. 1950-1953
miyan de Cengi Korya amey meydan, u hardê Korya biyo dı letey: Zıme u Veroc.
Zımey Korya pey Sovyetan şiyo, sistemi xo sosyalizm kerdo, veroc zi pey Amerika
şiyo u sistemi xo kapitalizm kerdo. Ewro Korya de dı dewleti esti u Koryay Zımey
zi enê dewletan ra jüya.

Koryay Zımey jüw dewletê de qıteka, hardê xo gırd niyo u zımey nêmadey Korya ra
yena pêra. Hardê xo 120,540 km2 gırdo, %4ê hardê xo owe ra vıraziyeno, dınya ser
de dewletê da 98ına. Nıfusi xo 25 milyon ra nezdiyo, pêro Koryayıco. Standardê
cuwiyayışi (heyati) zaf howl niyo, merdum sero 69.81 serreo. Şarê Korya pêro
Koryayıco, Koryayıcan teber de, Çinıci, Japon u Tay zi esti emma nıfusi inan zaf
kemiyo. %99ê nıfusi Koryay Zımey şeno bıwano u bınuso, nısbati wendış u nuştışi
zaf berzo.

Zuanê Koryaki zuano resmiyo Koryay Zımey de. No zuan pê Alfabey Çinki ra
nusiyeno. Dinê Koryay Zımey çıniyo, dewletê de Ateista. %71ê şarê Koryay Zımey
zi bêdiniyo, ateisto. Dıma Bêdinan, %16ê nıfusi Koryay Zımey şamanistê, %13ê
nıfusi Koryay Zımey zi Budistê. Koryay Zımey de din merduman miyan de muhim
niyo, ca nêgeno.



https://diq.wikipedia.org/wiki/Her

Her (Equus africanus asinus) yew heywanê de baranteno. Lıngê heran yê estoran ra
ferqınê, coka heri şenê davacerdeki rınd/hewl veciyê ra gılan. Heri estoran ra
zêde bar şenê bıancê. Heri vaşwerdoğê (vecetaryenê) u xeylê wext şenê teyşaniye
rê tehemul bıkerê. Raya raşte de ê şenê 50 km/ç [çipeniye = xız, surret] bıvezê.

Rengê muyanê xoyê tayine bozo, yê tayine qehwerengi, yê tayine ki siyao. Erd ra
berzeniya peştia heran teqribi 90-160 cm (santimetre)wo. 2-2,5 serre de benê pil
u şenê kurri/kurrık bıkerê. Dıganiya heran teqribi 12 ya ki 14 aşmi bena u
kurrıkê xo 6 ya ki 9 aşman xo de fetelnenê u kenê weyi, cızık /çıçık danê cı.

Anciya/Fına yê heran 5 parsuyê xo zêderê u qromozomê xo ki 31 cıteyê. Yê estoran
31 cıteyê.

Mıayenê newiyo ke serê DNSê heran de vıraziyo, veto meydan ke koka heran Afrika
ra yena. Heri xeylê raver ra destê insanan ra ameyo weyikerdene. 4000 milad ra
raver Mısır de dormeyê Nili de insanan heri kerdê weyi. O ra tepiya ki
Mezopotamya de insanan weyikerdena heran musay.



https://diq.wikipedia.org/wiki/Ew%C4%B1stki

Ewıstki zıwanê İrankiyo kıhano. Nameyê xo kıtabê Zerduştiyo mıqedes Ewısta ra
gêno. Ewıstki u Farskiyo Kıhan, zıwanê İrankiyê kıhaniê ke tewr rew be wesiqayê,
nusiyayê. Wexto ke Ewıstki kewto kıtab, êndi qıse nêbiyêne. Ayra ki Pehlewki ser
açarnayışi estê.

Ewıstki, turo ke Ewısta de ardo na roce, dı leteyan de şeno bare bo: Gêthayiy
Ewıstkiyê Kıhani u Yasnay Ewıstkiyê Neweyi.

Ewıstki xeylê hetê gramerê Hind-Ewropakiyê verêni pawıtê/şevekıtê, zey: heşt
halê namey, 3 cınsiyeti, 3 amarey (ededi), heme wextanê Hind-Ewropayiyê verêni
ki şınasneno. Zıwanê İrankiyê Kıhani zıwanê Hindkiyê Kıhani ra hetê grameri ra
hema zey yewbinio u çekuyan ra ki zaf nezdiyê. Dıme ra kewtena ilmê zıwani çım
de, Ewıstki bente/mabênê dewrê 1200 u 600 İsay ra Verên (İ.V.) qıse biyo.

Elifbeyê Ewıstki, Elifbeyê Pehlewki ra peyda biyo. Oyo ke Elifbeyê Pehlewki de
tayê herfi estê ke zêde vengi tede kewenê tê u wendışê cı kenê çetın, ema
Ewıstki de xeylê herfi nayê pêra, kerdê ra ser ke elifbeyê cı zaf titizo,
elifbeyanê dınya de elifbeyê fonetiki IPA ra dıme elifbeyo tewr deqiqo.



https://diq.wikipedia.org/wiki/Ebubekir_Pamuk%C3%A7u

Ebubekir Pamukçu yew nuştekar u siyasetkarê şarê Zazayan bi. 2.4.1946 de dewa
Çermugi, Buderan de ameyo riyê dınya. Wendışê mektebê verêni dewa xo de qedêna u
dıma kewt imtehanê mektebê malımiye u qezenc kerd. Mektebê malımiye Erğeni de
wend u uca qedêna. Uca malımiye gırewte, labelê cayanê binan de malımiye kerde,
zey Dêrsım u Pulur de.

Serra 1968ıne de Estenbol, Şile de zeweciya. Cı rê çehar teney domanê/qıcê xo
biy. Bedêna Estamol de universıteo berz qedêna u tayê cayan de malımiye kerde.
Serra 1970ıne de kıtabê ey Kurtuluş Savaşı neşr bi. Serra 1976ıne de Estamol de
çapxaney (metbeay) kıtab-vetışi herina. Tıya de pêseroka Piya vete. Ena pêseroke
de xeylê şıirê dewa (qewğa) xo zi estê.

Cuntay eskerê dewrê Kenan Evreni de malımiye ra erziya. O wext ey xeylê heqaret
u işkence diyo. Peyniye de mecbur mend u welat terk kerd. Serra 1983ıne de ame
İsweç de mend. İsweç de zi pasif nêvınderd. Dewa Zazaistani rê, zıwan, kultur u
tarixê Zazayan sero kar kerd. Seba zıwan, kultur u tarixê Zazayan serra 1985ıne
de pêseroka Ayrey vete.

Serranê 1985-1987 miyan de 14 amarê Ayrey u serranê 1988-1992 miyan de zi anci
14 amarê Piya veti. Labelê serra 1991ıne de 18ê aşma/menga Temmuze de Stockholm
de nêweşiya qanseri ra çımê xo nay werê u resa heqiya xo.



https://diq.wikipedia.org/wiki/Destana_G%C4%B1lgam%C4%B1%C5%9Fi

Destana Gılgamışi yew destana Sumerana. Gılgamış, qralê pancina xanedanê Urukiyê
Sumerano. Gorey vatışan Gılgamışi 126 serri hukımdarine kerde. Ema wextê
hukımdarey ey tam beli niyo. Gılgamış yew qralo ke "Nagbu Imuru", yani "Keso ke
heme çi diyo"yo. O yew hukımdaro eqılo, zanayo, riyê erdi u deryayan sero
geyrayeyo, hikmete kefş kerde. Namey ey oricinalê xo de "Izdubar", "Gizdubar" ya
zi "Gişdubar"o. Gılgamış versiyonê Yunankiyo.

Gılgamış, hirê ra dı Homa, hirê ra yew zi merdumo. Şarê Uruki Gılgamışi ra zaf
hez keno. O zaf xırto, yew cengawero. Homa Aruru, Gılgamışi rê yew reqib
xeleqnena, namey ey Engiduyo. Engidu yew bırro zaf gırd de cıwiyeno. O zey yew
heywaniyo, zaf dest u paiyo, quwetıno, zaf gırd u zaf xırto.

Gılgamış yew plan vırazeno ke Engiduy biyaro vacarê Uruki. Gılgamış no planê xo
de ser kewno. Raveri Gılgamış u Engidu danê pêro, ema kes zor kesi nêbeno. Behde
zi herdı benê embazê yewbinan (embazê qederi). O wext Bırrê Sediri miyan de yew
dêwo merdumwerdoğ esto. Namey ey Xumbabayo. Gilgamiş u Engidu şonê ke ney dêwê
merdumwerdoği (Xumbaba) bıkışê. (Tabletê çarin). Ê behde zaf zehmet u meşeqatan
a Xumbaba kışenê.

Wexto Gılgamış u Engidu ageyrenê Uruk, Homa İştar bena aşıqê Gılgamışi u wazena
ey de bızeweciyo. Ema Gılgamış qebul nêkeno. İştar şona asmên piyê xo Anu u maya
xo Antu rê, ke herdı zi homayê, gerrey Gılgamışi kena. Anu İştar rê vano "xetay
toya". Ema o (Anu) anci zi duştê Gılgamışi de yew mexluqo zey boxeyi xeleqneno u
ey şaweno ke vacarê Uruki xırabe bıkero. Gilgamiş u Engidu be zar u zor a ney
mexluqi zi kışenê. (Tablet 6) İştar zaf hêrs bena, kena fixan u kılaman vana.
Gılgamış u Engidu be awıka Royê Fırati destanê xo goni ra kenê pak u yenê vacarê
Uruki. Ê vacar de yew festa gırde vırazenê. Homayan ra Homa Enlil zey yew ceza
qerarê merdışi Engidu dano ke Gılgamış tenya bımano. Engidu beno nêweş u
mereno.(Tablet 7) Gılgamış embazê xo rê zaf bermeno u loriyan keno. Merdışê
Engiduy ra pey tersê merdışi kewno ey zerre u merdış ra remeno. Vano: "Ez do be
xo zi bımeri, ez zi o wext nêbenan zey Engidu? Qeder nefret kewt ruhê mı, çunke
ez tersenan, aye ra zi ez seraser welat ra geyrenan." (Tablet 7)

Gılgamışi werzeno we, şono, geyreno ke çarey merdışi bıvêno. Utanapiştim pirıkê
Gılgamışiyo. Utanapiştim u ceniya xo nêmerdeyê. Gorey Destanê Gılgamışi, Homay
wazenê yew tufan vırazê u emir danê Utanapiştimi ke yew gemi vırazo. Ema Homay
behde poşman benê ke tufan vıraşto. Aye ra Utanapiştim u ceniya ey rê cıwiyayışo
ebedi beğş kenê. Gılgamış ney zaneno. Gılgamış dano puri şono welato ke pirıkê
ey tede cıwiyo. Raya xo sero raşti zaf bela u zehmetan yeno. Peyni de Gılgamış,
Utanapiştimi vêneno. Utanapiştim ey rê vano: "Bınê deryay de yew vaş esto, eke
tı ey vênenê u ey ra wenê, tı benê merdumo nêmerde." Gılgamışi kemeran besteno
xo lıngana, xo erzeno derya, ney vaşi vêneno. Namey ney vaşi "Şibu issahır
amelu"yo. Yani "merdumo ixtiyar be ey beno cıwan"o. Gılgamış, ney vaşi gêno u
verê xo çarneno hetê vacarê Urukiya. Raya xo ser de yew ca raşti yew awıka gola
serdıne yena. Gılgamış u embazê xo Ur-Şanabi kewnê na gole u xo şunê. O wext yew
mar boyê vaşê cıwiyayışi gêno, yeno ey weno. Mar ca de verri erzeno, beno cıwan.
Gılgamış bêçare ageyreno vacarê Uruki. Gılgamış, merdış rê yew çare nêvêneno,
nêbeno merdumo nêmerde.



https://diq.wikipedia.org/wiki/DAY

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/C%C3%AAniyan_r%C3%AA_heqa_reyi

Cêniyan rê heqa reyi heqa ke cêniyan u camêrdan miyan de weçinıtışan de
aqıtnayışê reydayışi darıta we. Heqa reydayışi ra tepiya cêniye zi heqa xo
gırewta ke rey bıdo. Zemanê veri de riyê sistemê patriarki ra teyna camêrdi rey
dayêne. Cêniyi semedê (seba, qandê) heqa rey dayışi gırewtene mucadele zaf
kerdo. Heqa reydayışi sero mucadele heta seserra 1600ıne şıno hema mucadeleyo
organizasyonal seserra 19ıne de veciyo. [1] Mucadele hısusên İngıltere
(Britanya) u Dewletanê Yewbiyayeyan de (DAY) deha sıx biyo hama cêniyan raveri
enê dewletan de heqa reyi nêgırewta yani enê dewletan tewr verên cêniyan rê heqa
reyi nêşınasna. Zelandaya Newiye ra (1893)[2] tepeya, seserra 20ıne de Australya
de (serra 1902) Finlanda de (serra 1906) u Norweç de (serra 1913) cêniyan
weçinışanê nasyonalan de heqa reyê xo dayışi gırewta. İswec u DAY de zi tayê
mıntıqan de weçinıtışanê lokalan de cêniyan rê heqa rey dayışi daya.

Miyandê serranê 1914-36 de DAY (1920), Britanya (1918 u 1928), Yewiya Sowyeti
(1917), Birmanya (ewro be namê Myanmari şınasiyeno; 1922), Ekvador (1929) u
Tırkiye (1934) de, vist u heşt dewletanê dınya de cêniyan heqa reyê xo dayışi
vısto ra destê xo. Cengê Cihaniê II. ra dıma Fransa, İtalya, Romanya, Yugoslawya
u Çin zi kewtê miyanê enê dewletan. Miyandê vist (20) serri de amarê dewletê ke
tede cêniyi wayirê heqa reyi biyê vêrdo ra se (100). Serra 1971ıne de İsviçre
de, serra 1973yıne de Suriya de, serra 1976ıne de Liechtenstein de cêniyan heqa
reyi gırewta.



https://diq.wikipedia.org/wiki/Aw%C4%B1stralya

Australya jû dewleta qıtay Okyanusyaya. Dormey Australya de dewletê İndonezya,
Timorê Rocvetışi, Papua Gineya Newiye, Zelanda Newiye, Okyanuso Gırd û Okyanuso
Hind estê. Paytextê Australya Canberraya. Australya ezay Mılliyetê Yewbiyayey û
OECDya. Şeş (6) eyaletan ra yena pêra (mıteşekıla): Walesê Verocio Newe,
Queensland, Australyay Veroci, Tazmaniya, Viktoriya û Australyay Rocawani.
Sistemê idareyê xo demokrasiya.

Medeniyetê Australya zaf kıhan niyo. Wexto verên de Aboricinan tede weşiya xo
ramıta. Serra 1606ıne de merdumê Hollandayıc û Willem Jansz ameyi Australya;
labelê Hollanda Australya işğal nêkerde. Serra 1770ıne de merdumê Britanyayıc û
James Cook amey Australya û Qraliya Yewbiyayiye Australya hêdi hêdi işğal kerda
û Australya biya koloniya/mıstemera Qraliya Yewbiyayiye. Britanya zehf terteley
ardi ser û zehf merdumê Aboricinan kışti. Ewro Awıstralya biya gırêdayiya
Qraliya Yewbiyayiye.

Bacarê Sidneyi zaf raver şiyo. Sidney de bina û banê xeylê berzi estê û bacarê
dewiziyo, paytextê borsayo, merkezê iqtısadê Awıstralyayo.

Nıfusê Awıstralya 20 milyono. Zedf mıxtelıf mılleti tede cıwiyenê. Şarê Ewropa
(Yunan û İtalyani), şarê Asya (Vietnamıc u Çinıci) tede zehfê. İşğalê Britanya
Gırde ra raver Aboricinan tede mendêne. Australya de xeylê dini yenê diyayene.
Dinê Australya Xırıstiyaniya. Mezhebê mılletê Awıstralya Protestan û Katoliko.
Tayê Musewiyi û Mısılmani zi estê. %16 merdumê Australya ateistê. Zıwanê xoyo
resmi İngılızkiyo, hema tayê şarê Australya Vietnamki, İtalyanki û Yunanki
qıseyi kenê.

İqtısadê Australya zehf qewetıno. Standardê heyati zehf hewlo. Endustriya
komunikasyoni zehf raver şiya.



https://diq.wikipedia.org/wiki/Z%C4%B1wan%C3%AA_%C4%B0ranki

Zıwanê İranki, yew keyeyê zıwanano u aidê grubê zıwananê Hind-Ewropayo. Teqriben
150-200 milyon merdumi zıwananê İranki qısey kenê. Goreyê Ethnologue, 87
varyentê zıwananê İranki estê. 70 milyon merdumi Farski, 40 milyon merdumi
Peştuki, 25 milyon merdumi Kurdki, 7 milyon merdumi Beluçki u 3 - 4 milyon
merdumi Zazaki qısey kenê.

Nameyê nê keyeyê zıwani, nameyê dewleta İrani ra nêno. Çekuya İrani, çekuya
"Aryan"i ra yena u maneyê cı "Erdê Aryanan"o. İran yew mıntıqaya tarixiya. Erdê
İrani, dewletanê Efğanıstan, Tacikıstan, Tırkmenıstan, Qırğızıstan, Azerbaycan,
İran, mıntıqanê İraqê Zımey u Anatoliya Şerqi gêno zerreyê xo.

Keyeyê zıwananê İranki de 87 varyanti estê. Keyeyê zıwananê İranki beno dı
letey: Zıwanê İrankiyê Rocvetışi u Zıwanê İrankiyê Rocawani. Zıwanê İrankiyê
Rocvetışi de zıwanê Peştuki, Osetki, Xarezmki ca gênê. Zıwanê İrankiyê Rocawani
de zıwanê Zazaki, Mazenderanki, Gileki, Farski, Kurdki ca gênê. Zıwanê Ewıstki,
Farskiyê Kıhani, Medki, Partki biyê vindi u kes enê zıwanan qısey nêkeno.

-*edēm: Yew çekuy Faskiyê Khano. Farskiyê Newi de biya vini u çekuy "mın" cayê
"edēm" grewt. -*zer: Faskiyê Khano de "daraniya-" bıb. labela Farskiyê Newi de
biya vini.

-*avaz: Farski de yew çekuyo ğeribo. Beno ke (muxtemelen) yew zıwanê İrankiyê
Zımeyi ra kewto Farski.



https://diq.wikipedia.org/wiki/Xarp%C3%AAt_(w%C4%B1layet)

Xarpêt, Xarpıt ya zi Xarpiyêt (be Tırki: Elâzığ ili) yew wılayetê Tırkiyayo.
Merkezê wılayetê Xarpêti bacarê Xarpêtio. Cayê xo mıntıqa ra rocvetışê Anatoliye
dero. Zımeyê Xarpêti de Dêsım u Golê Kebani; veroc de Diyarbekır; rocvetış de
Çolig rocawan de Meletiye estê.

Erdê Xarpêti zaf kilo u xeylê koyê berzi estê. Koyê Akdaği zaf berzo. Riyê erdê
wılayetê Xarpêti 86 km²yo. Xarpêt derya ra 1295 metro berzo. Wılayetê Xarpêti da
çar goli estê; Hezar, Keban, Karakaya, Ozluce. Royê Fırati u Royê Muradi zerreyê
wılayetê Xarpeti ra vêrenê ra. İklımê u hewayê Xarpêti zaf vuriyeno. Wextê
zımıstani hewayê Xarpêti serdıno, zaf vewre varena. Wextê amnani de hewayê
Xarpêti zaf germıno, tayê varan vareno.

Xarpêt sukê da kıhana. Mıntıqa ra Xarpêt de zaf medeniyetan hıkum ramıto.
Beyntarê seserranê 1. u 10. de İran, İmperatoriya Roma u İmperatoriya Bizansi
hıkum kerdo. Serra 1071. de Selçuqıcan mıntıqaya Xarpêti gırewta. Serra 1243. de
İmperatoriya Moğoli Xarpêt istila kerdo. İşğalê İmparatoriya Moğoli ra ver,
merdumanê Farsan Xarpêt gırewto. Feqet serra 1514. Şa İsmaili Cengê Çaldırani
kerd vini u İmperatoriya Usmanıcan Xarpêt gırewt. Serra 1923. İmparatoriya
Usmanıcan biye xırabe u Xarpêt bi wılayetê dewleta Tırkiya.

Zerrey Xarpêti da banê tarixiyê kıhani estê. Namey banan Ulu Cami, Arap Baba
Cami u "Qela Xarpêti"o.

Nıfusê Xarpêti 569.616o u nıfasê dewıcan zafo. Xarpêt de mıletê Zazay, Tırki,
Kurdi, Ermeni u Suryani cıwiyenê. Wextê Terteley Ermeniyan de Ermeniy sırgun
kerdi ya zi amey kıştene. Terteley Ermeniyan ra ver xeylê Ermeniy zi tede
ronıştey biy. İqtısadê Xarpêti quwetıno; zaf fabrikey estê.



https://diq.wikipedia.org/wiki/San_Francisco

San Francisco (bıwane: San Fransisko) yew sûka Dewletanê Amerikayê
Yewbiyayeyana. San Francisco mıntıqa ra zımeyê eyaletê Kalifornia dero. Rocawanê
(ğerbê) San Franciscoy dı Okyanuso Pasifik esto.

Tewr raver dı Postesuri (İndiani) sero cıwiyaye bi. Serra 1776 dı İspanya ra zaf
muhaciri amey San Francisco u inan yew koloni/mıstemera vıraştê. Feqet wextê
Cengê Amerika - Meksika (1845–1948), Amerika San Francisco guret. 1849 ra ver
bacarê San Franciscoy qıçkek bi. Serra 1849 dı merdumê San Franciscoy madenê
zerni diyo u xeylê Ewropayıcan u Çini amey San Francisco. O dem ra pey, bacar
biya zaf gırd. Serra 1906 dı, yew zelzeley gırdi San Francisco kerd xırabe. Ewro
San Francisco biyo yew merkezê iqtısad u zagon (kultur)ê Dewletê Amerikayê
Yewbiyayey u dınya. San Francisco dı bına u banê zaf berzi (asmên-resay) estê.

İklimê San Franciscoy zey ê Deryayê Sıpêyo, ayamê (hewa) xo honıko. Semedê
Okyanuso Pasifik ra, ayam ne zaf germo ne zi zaf serdo. Zımıstani de zaf varan
vareno. Erdê San Franciscoy her daim keweyo (kıhoyo). Nıfusê bacarê San
Franciscoy 799.263 sera, labelê nıfusa metropolê San Franciscoy 7 milyoniya. Zaf
mıxtelıf mılleti tede estê: Şarê Ewropayıc (% 49), şarê Asyayıc (%30) şarê
Meksikayıc (% 14) şarê Postesuran (İndiani) (%0.5). İşğalê şaranê Ewropa ra vet
aşirê Postesuran tey mendê.

San Francisco merkezê iqtısadê Dewletê Amerikayê Yewbiyayey u dınyayo. Silicon
Valley (Derey Silikoni), Google, Yahoo, Apple u xeylê şırketanê komputerani San
Francisco de ronışteyê. Universıtey Standfordi u Universitey Kaliforniya,
Berkeley bacarê San Franciscoy derê.



https://diq.wikipedia.org/wiki/Polis

Polis/e (Yunanki: ἡ πολιτεία) teno/a ke semedi asayişo sosyali seveknayene
xaptıno/a. Tarixi teşkılati polisan kıhano. Tarix de tarixo antiki de tarixi
polisan heta İmperatoriya Roma şono. İmperatoriya Roma de İrenarki est bi u ê
semedi erdê dewleti seveknayene (sıtarkerdış) kar kerdi. İrenarki erdê Roma de
asayişi raşt kerdi u nizamê şari seveknê. Emma cihan de poliso/a modern/e raveri
serra 1800 de vıraziyao/ya. Raveri polisi suka Londra de istihdam biyi. Suka
Londra de polisê deryay, teşkılatê sukanê Parisi, Glasgowi, organizasyonanê
kıhanan raê. Pêro dewleti de polisi be dewleti rê gıre dayê. Tırkiya de
organizasyono verên, serra 1845 de suka Estanboli de vıraziyao. Raveri waxto ke
tede İmperatoriya Usmanıcan biya xırabe, qanunê polistan terefê dewleta newe
Tırkiya ra vurniyao. Ewro Tırkiya de 250.000 (dıse u poncas hınzar) polisi esti
u kar keni. Polisan teber de teşkılatê gendarmes esto u be teşkılatê polisani ra
nezdiyo. Dınya de tipê polisan esti. Mısal dewletê ke be İslami ra idare beni
inan de poliso/a dini/ye esto/a u ninan ri Erebıstanê Seudi de mıtawen,
Efğanıstani de emırbilmeruf vaciyeno. Dewleti ke tede eskeri zaf quwetıno, inan
de polisê dewleti esti zey Federasyonê Rusya, Brezilya, Portekiz u bini. Heqê
polisan ca be ca vurini, mısal dewleti ke tede rejim zaf ver dero inan de heqê
polisan zaf herao, emma heto bini ra tayê cayan de heqê polisan kemio.

Etimolociya vate polisi rıstımi de zuanê Yunanki[1] (Yunankiyo kıhan) ra yeno.
Zuanê Yunanki de vatey polisi yeno menay suke. Wexto ke İmperatoriya Roman erdê
Yunanan gırota, eno vate kowto zuanê Roma Latinki[1]. Raveri seba sukan vatene
vaciyao u be zemani ra menay vate vuriya u biya seveknayış. Seserra 19. de eno
vate heme zuanê Ewropa kowto.



https://diq.wikipedia.org/wiki/Pencabki

Pencabki (be Pencabki: پنجابی; Paṉjābī, پونجابی; puṉjābī) zıwano ke rocvetışê
Pakıstani u zımey Hindıstani de qısey beno. Pencabki, ju zıwanê do Hind -
Ewropayo, zıwananê Hindkiyan miyan de ca gêno. Eno zıwan, Pakıstan de pê Alfabey
Urduki (yanê Alfabey Erebki), Hindıstan de zi pê Alfabey Hindki nusiyeno.
Gramerê xo Urduki u Hindki miyan de maneno, her dı zıwanan ra zi nezdiyo.
Pencabkiyo ke Pakıstan de qısey beno, bınê tesırê Urduki, Farski u Erebki de zaf
mendo u a ri ra oricinaliya xo kemi vıni kerda. Pencabkiyo ke zımey Hindıstani
de qısey beno, gorey Pencabkiyê Pakıstani ra deha oricinal mendo. Pencabki he
zıwanê Pencabiyano hem zi zıwanê Sixano.

Pencabki, Pakıstan u Hindıstan de zıwano resmiyo. Eno zıwan Pakıstan de Pencab,
İslamabad u Keşmiro Azad de be Urdki ra zıwano resmiyo; Hindıstan de zi eyaletê
Haryana, Delhi, Chandigarbe, Himachal Pradesh, Jammu & Kashmir, Rajasthan u West
Bengali de be Hindki ra zıwanê resmiyo. Pencabki, terefê 102 milyon merduman ra
qısey beno.[1] Be nê reqemi ra, Pencabki dınya miyan de zıwano desın gırd
beno.[2]



https://diq.wikipedia.org/wiki/Oscar_Wilde

Oscar Fingal O’Flahertie Wills Wilde (16 Tışrino Verên 1854, Dublin - 30 Tışrino
Peyên 1900, Paris) jew şair u nuştekaro İrlandayıco u namdaro. O be uslubê cıyê
howli ra Britanya de kewto mabênê nuştekaranê namdaran. O serra 1854ıne de
İrlanda de suka Dublini de marda cı ra biyo. Ey mektebi Portora de wendo u inca
ra biyo mezun. Ey Universıteyê Oxfordi ra burs gıroto. Ey 1878 de İrlanda terk
kerda. Ey 1884 de be Paddingtone ra veyve kerdo u dı domani inan biyê. Tarixwani
ey homoseksuel (hemcınsbaz) qebul keni u vani ke o serranê xoyi 17ıne de Robert
Rossi ri biyo eşıq, ema be Lord Alfred Douglasi ra elaqeyê xo biyo u no sebeb ra
Oscar Wilde xo rê vatêne biseksuel. Cêniya cı ra vêşi be Frank Miles, Robert
Baldwin u Lord Alfred Douglasi ra elaqeyê xo biyo. Serra 1895ıne de be camêrdan
ra elaqeyê cı veciyo meydan, ey sero dawa biya u o sucê bêexlaqiya pile ra
cezaya kureki gırewta. O serra 1900ıne de biyo serbest u xosere, ema aşma
tışrinê peyêni de merdo. Mergi cı ra ver, ey vato ke "Ya kağıda dêsi şına ya zi
ez şınan".



https://diq.wikipedia.org/wiki/Koyo_Berz

Koyo Berz yew nuskaro Zazayo. Heta nıka yew qısebendê Zazaki u yew kıtabê
gramerê Zazaki u tayê kıtabê şıir u estanıkan neşir kerdi.

Koyo Berz dı serda 1951ın dı, dewa Sêwrege (Soyregı) Mextele dı ameyo dınya.
Wendena xo ya destpeykerdenı heta sınıfa çıhari dewda Anazoy dı wendo. Sınıfa
panci ji Sêwregı dı, wendexaneyê Şair İbrahim Rafeti dı temam kerdo (1964).

Sera 1980 an a menga hewtan dı tayınê ney vejenê Yozgat u ê çıhar teknisenandê
cı ji vejenê Erzurum. Nê rapori gênê u nêşınê, heta 12ê Eluna 1980 an. Sera 1981
an a menga awdarı dı dahwa DDKD ra yeno tepıştenı u 34 roji Polis Kolejiyê Adına
dı iskenci bın dı maneno. Vıradeyêno, fına 1982 an yeno tepıştenı u 65 roji Rıha
(Urfa) idare dı maneno. Dı serda 1983 an dı fına yeno tepıştenı u hewt mengi
hepısdê Qarataşi dı maneno. Nê semedan ra kardê xo ra yeno eştenı. Aman
nêdayenda polisan ver, mecbur maneno bar kero u key xo bero Sêwrege (Soyregı).
Polisi vıja dı ji cı rehat nêverdanê. Sera 1986 dı remeno şıno (İsveç). Nuştox
jewjınayeyo u panc qeçê cı estê.

Kıtaba cı ya sıfteyênı Na Xumxum a, a dıdını Siyamed u Xeca. Xeylê rojnameyandê
Kurdki dı ji nuştey cı ameyê weşanayenı.

Koyo Berz’i bı nuştedê xo yê Tesirê Zıwani ya xelata Nubıhar a hiremina 1994 an
gırota. (Nubıharı pêserokêda menganeya u Estamol dı vıjêna).



https://diq.wikipedia.org/wiki/Karl_Benz

Karl Friedrich Benz (Karl Friedrich Michael Benz) serra 25. Tışrino Peyên
1844ine Mühlburg de amo rıyê dınya; 4. Nisane 1929 ki Ladenburg de merdo.

Serra 1885ine de Karl Benz Tomofilo /Areveo benzınıno tewr/en vırênde eve 3
gırıkın vıraşto u motoro vêsnayısın viyo/biyo hem ki eve
elektırık-ra-adırfiştayısın biyo. Tejêna/Herviyêna/Çipêna xuya tewr zêde saete
de 18 Km biyo.

29. Çele 1886 de ke Karl Benz Mannheim de daira patenti de tomofilo xo
patent/qeyid kerdo, sar pê ey kay kerdo, ey lax kerdo u pê ey huyo. Vato ke
inson çıturi bişikiyo tomofili bê astor ya ki qatıru cayê xo ra bılewno.

Ceniya xo Bertha Benzi serra 1988ine de eve/ebe/bı
lacunê/layikunê/lazekunê/lajekunê xo Eugen u Richard, nişta tomofilo ke mêrde xo
vıraşto u eve no tomofil Mannheim ra hata Pforzheim ramıto, yanê seyahato tewr
vırênde na cenıke kerdo.

Benzi serra 1871ine de Mannheim de firma xuya tewr vırênde keno ya/ra. Nıka serê
na dınya de her ca de ebe/eve Daimler-Benz AG biyo şinasi.



https://diq.wikipedia.org/wiki/Hicri_%C4%B0zg%C3%B6ren

A. Hicri İzgören, yew şair u nuskarê Sêwregio. Sera 1950 dı suka Süreg dı marda
xü ra biyo.

Hicri İzgören mektebê sıfteyını u ê mabêni (wertey) Süregı dı u ê lise zi
Diyarbekırı dı (Diyarbakır Ziya Gökalp Lisesi) wendo. Dıma wendenda xü ya lise,
dest bı wendenda xü ya Üniwersite kerdo u Diyarbekırı dı Enstitüyê Mısnayenda
Qısmê İlmê Sosyal (Diyarbakı Eğitim Enstitüsü Sosyal Bilimler Bölümü) qedeynayo.
Wextê maliye dı gürweyayo u dıma dest bı gürweda xü ya mélimey kerdo. Kıtabê
ciyê sıfteyını bı namedê Acıyla Diri 1981 dı neşır bi u dıma kıtab vıcya nêvıcya
İzgöreni Diyarbekırı dı tepışenê u dıma cı rışenê Kırşehir yanim sırgun. İzgören
ewro Diyarbekırı dı mélimey keno.

Dest bı wendenda xü ya Üniwersite uni réhet nêkeno. Çaxo kı kewno imtıhan o bı
xü éskero u no qomıtanê xü ra perskeno ka no şeno izın (destur) bigiro u bıkewo
imtıhanda üniwersite. Qomıtan vano edo to rê izın bıda. Wextê imtıhani yeno
reseno İzgören u çax zi lejê Qıbrısi vıcêno u planê Alpaslan Türkeş zi esto biro
Diyarbekır. Yani wext ne wexto u her çi adıro suri serdo. Hıma no İzgöreno u
Diyarbekırı dı qaçax kewno imtıhanda üniwersitey u qomıtanê cı emrê tepıştenda
cı dırneno u erzeno. İzgören ımtıhani qezenc keno u kewno Diyarbekırı dı
Enstitüyê Mısnayenda Qısmê İlmê Sosyal u qedeyneno.

Hal u dırumê kêy Hicri İzgören ina qet rınd niyo u êy nêşenê lace xü bıdê
wendenı. İzgören kardê xü yê maliyey dewam keno u hım zi mektebê xü waneno. Dıma
Üniwersitey qedeyneno tayınê cı vıcêno Amasya labırê no nêşıno Amasya u
Diyarbekırı dı maneno u memureyda xü dıwam keno. Wexto dıma no newedera sere
dano mélımey u ser 1979 dı dest bı gürweda xü ya Diyarbakır Ticaret Lisesi dı
mélımey keno.



https://diq.wikipedia.org/wiki/Diyojen

Filozofo kynikera Diyojen (Uanki.: Διογένης ὁ Σινωπεύς Diogenēs ho Sinōpeus; *
teqribi. 391/399 İ.R. Sinope' de; † 323 İ-R Korint)'de Amrora Rıye Dünya.
Atina'de cüyo/weşiya ğo ramıto u Talebee Antisthenes biyo. (u noki/noci talebeyo
Sokrates viyo/biyo).

Diyojen Zagon/Kultur're jede hürmetin nebiyo. Verva Zagonu vejiyo. Alaqa
Filozofi'ye ey Paratige Weşiye Ramıtene ser/Cüyayis se biyo/viyo. Teorira jede
pratik alaqa dey celb kerdo.

Filozofiye deyra/eyra gune/gore Tabiyatra bemuhtac ğo ser vindene Karaqtero en
möhim biyo.

Diyojen İnsone en vırendeke ğo İnsone/İnsane, yaki vacime/vajime/vazime Ferde
ju/yew/zu Mıllet/Millet nii, Ferde no DınyaDünya name kerdo u ğo hen vınito.

Teverde kuto ra, pere kerdo top, hen weşiya yew Feqır ramıto. Nu
semed/sevet/qande eyra Laqeme/Laqabe Kutik no pıra. Hama u nu Leqemre neqariyo,
timtersu no Leqem eve sa biyene ğore kerdo San/Şan.

Vatanara gune Alexandro'yo Gırs/Gırd teverde feteliyenede biyo u teverde raşta
Diyojen yeno. Cıra pers keno "- Tıke mıra çiye bıwaze, ez u waştena to an hure.
Mıra waştena ğo vaze." Diyojen qayte Alexander keno u cıra vano: "- Vere Tija'ra
bıonciye,mıra Şiye meke,eyra qeyta tora çiye newazen."

Diyojen Sodır eve Çıla destde cadde'u de feteliyo, insonke ey niya sodır çıla
destde diye sas kute u cıra pers kerde :"Ğero/Ğeyro! Tı niya Sodır-Sodır çıla
deste'de çık sae/saye kena?" Ey ki inu ra vato ke: "İnsonede ze/je insonu saye
kon/ken/kena".



https://diq.wikipedia.org/wiki/Deylem

Deylem ya zi Deylemıstan (be Erebki: ديلام Deylam, be Farski: دیلمان Deyleman),
dorverê koyıno ke rocawanê dengızi hazari dero. Nameyê xo zaf rewin u tarixki
yo. Rocveteyê cı de Taberıstan/Mazenderan, rocawanê xo de zi Gilan esto. Na
mıntıqa zaf koyına u goreyê cayanê binan ra zaf erey biyo mısılman. Deylemiji
seserra 9ıne ra dıme Şıitiye qebul kerda. Hetan o wext şarê Deylemi zerdûşti bi.
Deylemiji demê Sasaniyan de eskerê esparıni (süwariy) biy. Dewletanê Tırkan u
Ereban de zi eskerê pereyıni biy. Selehettin Eyyubi zi pawıtışi Kudusi dayo
Deylemıjan. Sey İmparatoriya Partıjan, Sasaniyan u sey dewletanê Şıi Bûweyhiyan,
Tahiriyan u Ziyariyan hetê Deylemijan ra roniyayi. Qelayê Alamuti zi mıntıqayq
Deylemıjan de roniyayiya. Zafiya Heşşaşiyan (haşhaşi) Deylemıji biy. Dewleta
Selçukıjana gırde pê suikastanê heşşaşiyan meydan ra ameya wedartış. Deylemijan
seserra 11ıne ra dıme koç kerdo Anatoliye. Melumatanê tarix u zıwanşınasnayışi
ra Deylemiji Zazayê ewroyinê u khalıkê Zazayanê. Hema zi nameyanê Zazayan ra yew
zi Dımıli yo. Çekuya Dımıli Deylemi ra yena, tenya fek de bineyk vuriyayış ameyo
meydan.



https://diq.wikipedia.org/wiki/Bertrand_Russell

Bertrand Russell (Earl Russell of Kingston Russell) yew Filozofê İngılızi biyo.
Serra 1872i, 18ê menga Gulanı dı suka Britanya Gırde, Trelleck dı marda xu ra
biyo u serrda 1970 dı 2yê mengda Sebati dı sukda Penrhyndeudraeth dı şiyo
heqeyda xu ser.

Aileyê Russelli key began rayê u aileyê cı Britanya Gırde dı zaf gırd u
naskerdeyo. Russell tornê merdımê hukumeti Lord John Russellio.

Bertrand Russelli bı fıkrdê xuyê mentıq u matematiki mentıq u matematiki'a
wextdê xu dı raya newê akerda. Russelli bı Alfred North Whiteheadi'a piya kıtabê
bı namedê "Principia Mathematica" mabênê serrandê (1910-1913) nuşnayo. O çiyo kı
matematiki dı Ruselli berdo ravey, mentıqê matematikio u no fıkrê xu zi dıma
mısnayenda mentıqdê atomi ra gırê dano. Qandê coy zi vanê, piyê mentıqdê
filozofiê ê wexti newi (mentıqê semboli u felsefey analizi) Bertrand Rusello.

Bertrand Russell serrda 1890 dı dest bı wendenda xuya Universıteyê Cambridge dı
keno. Dıma mezuniyeti Universıte serrda 1895i ra dıma Almanya dı ca beno u uca
dı dest bı nuştenanê xuyê ilmiyan keno. Lejdê cihanio verên dı Universıtedê
Cambridge dı mualımey keno u hemverê leji vıcyeno u lejê cihaniê verêni protesto
keno, qandê coy zi, cı serrda 1918i dı gurwedê (Universıtey Cambridge) mualımey
ra erzenê. Dıma Rusell bêgurwe maneno u o qıym nêkeno, ser dı zi cı rê şeş mengi
ceza hépısi danê. O kı lejê Vietnami sıfte protesto keno, Rusello. Rusell dıma
‘méhkemedê sucdarandê lejdê Vietnami" rê hakımey keno. Qandê coy zi ê méhkemey
rê vanê ‘Méhkemey Russelli’.

Russell héta 1890 idealist biyo u fıkırê ‘felsefey Bradley’ pawıto u wahêr
vıciyayo. Fıkrê Bradley zi zeydê idealizımdê Hegeli biyo. Serrda 1890 ra dıma
Russell idealizm ra fıkır vırneno, doş beno realizmi ser. Sebebê na vırnayenı zi
embazê cı G.E. Mooreo.

Nuştoğê popülisti, Russell zaf bı nuştanê xuyê populistan sınasyeno (yeno
naskerdenı). Dı kıtabdê cıyê "Problems of Philosophy (1912)(meselê felsefey)" u
"History of Western Philosophy (1946)" (tarixê feslefey rocawani) ewro zi bı
zewq u kêf’a wanyenê. O kıtabê cıyo kı biyo tarix, kıtabê cı ‘ilm u diyanet’ o.
İlm u diyanet dı tarixê dini Awrupa u ê kılisey bı zıwanêdo felsefi u bı
mentıq’a nuşneno. Nuştey u kıtabê Russelli bêhédê (hédê cı çinyo).

1. http://www.luminary.us/russell/atheist_agnostic.html 2.
http://www.solstice.us/russell/icarus.html 3.
http://nobelprize.org/literature/laureates/1950/russell-lecture.html 4. Kıtabê
cı 'İlım u Diyanet'



https://diq.wikipedia.org/wiki/Afroamerikan

Afroamerikan namê merdumano ke Amerika de cıwiyenê û rıstımê xo qıtay Afrika
rayo ya zi postê xo siyayo.[3] Eno name Dewletanê Yewbiyayeyan de semedê/serba
merdumo ke bınê mıntıqa Saheli rayo, seba ifadekerdışê ey rê vaciyeno.
Afroamerikani torınanê Afrikayıcano ke Ewropayıci zemanê veri de semedê
kolekerdene ardê qıtaya Amerika. Afromanikani DAY de jew gruba etnika û grubanê
etnikan de gruba tewr gırda û heraya. Miyanê Afroamerikanan de Afrikayıc,
Qereyibıc, Amerikay-Verocıci zi estê.

Raveri nê merduman rê nigger vaciyayo. No name zıwanê Latinki (niger) rayo û
mena cı siyaya. Ema no name zemanê kolekerdışi de mendo û nê nameyi de heqaret
esto. A ri ra, ewro no name nêgureyeno, ewro vatena enê vateyi zaf şermo. Nê
vateyi rê vaciyeno N Word (Vate N). Dıma name Amerikananê Siyahiyan vurniyayo û
biyo Afroamerikan. Afro û Amerikan yanê Amerikano ke Afrikayıco.

Raveri serra 1619ıne de İngılızan Afrikayıci ardê Amerika, Virginia. Ema iklımê
Amerika seba Afrikayıcan rê zaf serd ameyo û a ri ra Afrikayıci zaf biyê nêweşi.
İngılızan mıntıqê Afrikayıcan vurnê û ê berdê Jamestown. Afroamerikani Amerika
de pêro piya kole biyê û inan zaf zulım diyo. Ê bini şertanê hêdi de zaf
xapıtiyê û kar kerdo. Serra 1863yıne de liderê DAY Abraham Lincoln heme
Afroamerikanan rê serbestiye daya. Serra 1864ıne de Lincoln kışiyayo, hıkumeti
be qanun ra kolekerdış kerdo qedexe. Serra 1870ıne de hıkumet Afroamerikanan rê
heqa reykerdışi daya. Heta serra 1965ıne Afroamerikani Amerikananê sıpêyan ra
peyde mendê. Hıkumetê Amerika heq û hıquqê Afroamerikanan zaf werdo. Ewro hıquqi
ver de Afroamerikani û ê binan yewo. Qanunê Amerika de merdumancêrakerdış
qedexeyo. Barack Hussein Obama Afroamerikanan miyan de merdumo de verêno ke
serdar çıniyayo we.

Ewro Afroamerikani zey zemanê veri cêrakerdış nêvenênê. İnan heqê ê binan
gırewtê. Afroamerikani verocê Dewletanê Yewbiyayeyan de cıwiyenê. Eyaletanê zey
Alabama, Georgia, Louisaina, Mississippi û Karolina Veroci de Afroamerikani
zafê.



https://diq.wikipedia.org/wiki/%C4%B0rlanda

Cumhuriyetê İrlanda dewletê da Ewropaya. Cayê xo mıntıqa ra zımeyê rocawanê
qıtaya Ewropa dero. Dormeyê İrlanda de Qraliya Yewbiyayiye (İrlandaya Zımey),
Okyanuso Atlas u Deryayê Zımey estê. Paytextê İrlanda sûka Dublinio. İrlanda
ezaya Yewiya Ewropa u Mıletê Yewbiyayeya. Sistemê idarey cumhuriyeto.

Mabênê serranê 1801 u 1922ıne de İrlanda gırêdayiya Qraliya Yewbiyayiye biya.
Wextê veyşaniya gırde (1845 - 1849) de nıfusê İrlanda zaf bi senık. Yew milyon
merdumê İrlanda merd u yew milyon u nêm (1.5) merdumo İrlandayıc mıhacir bi u şi
Dewletanê Amerikayê Yewbiyayiyan.

Mabênê serranê 1914 u 1922ıne de İrlanda u Qraliya Yewbiyayiye herb kerd. Serra
1922ıne de İrlanda xo reyna ra, xoser ilan kerd. Feqet İrlanda biye lete:
Cumhuriyetê İrlanda u İrlandaya Zımey niyay ro. İrlandaya Zımey biye gırêdayiya
Qraliya Yewbiyayiye; Cumhuriyetê İrlanda zi xoser mend. Labelê IRA zaf rehet
nêvınete u IRA zaf herekatê gonıni kerdi u ninan de zaf merdumê İngılızi u
protestani kışti.

İklımê İrlanda honıko; sıliye zaf varena. Semedê awıka germıne (Gulf Stream) ra
hewayê İrlanda zaf serdın niyo. Erdê İrlanda her daima kheweyo.

Sûka Dublini zaf raver şiya. Banê xeylê berzi u bınayê ke hetê mımariye ra
mıkemmel vıraziyayê, tede estê. Dublin paytextê borsayo, merkezê iqtısad u
siyasetê İrlandayo. Zaf merdumê Yewiya Ewropa seba gurey amey İrlanda.

Nıfusê İrlanda 4,1 milyono. Şarê İrlanda sûkan de ronışteyo; dewıci senıkê.
Nuskar u wendoğê xo zafê. Tayê şarê İngılızi, Gali u İskoçi zi weşiya xo İrlanda
de ramenê. Dinê İrlanda İsewitiya (mezhebê mıletê İrlanda Katoliko). Tayê
Mısılmani u Musewiy zi tede estê. Zıwano resmi İngılızki u İrlandkio.

İqtısadê İrlanda zaf qewetıno. Her serre iqtısadê İrlanda (GDP) % 8 beno gırd.
İrlanda zaf idxalat (eksport) kena. Teknolociye u sektorê ziraetê İrlanda zaf
raver şiyê. Standardê heyati zaf hewlo.



https://diq.wikipedia.org/wiki/Ye%C4%9Fnubki

Yeğnubki (yaɣnobī́ zivók, яғнобӣ зивок) jew zonê do İrankiyo ke Tacikıstani de
qal beno. Gruba Zonanê İrankiyan de caê xo zonê İrankiyê rocvetışi dero.
Yeğnubki zımey-rocawanê Tacıkıstani de u mıntıqa Zerefşani de qal beno. Zonê
Yeğnubki be zonê Soğdki ra zaf nezdiyo. A ri ra cı rê Neo-Soghdian (Soğdkiyo
Newe) zi vaciyeno.[1] Ewro 12,000 (des u dı) Yeğnubi esti u zonê Yeğnubki qali
keni.[2] Ewro zafê Yeğnuban dı zuan zanao, jewo ki zonê Yeğnbukio, bin ki zonê
Tacikio. Zonê Yeğnubki de dı diyalekti esti; diyalekti rocvetışi u diyaletki
rocawani. Fonetik de miyanê nê diyalektan de ferqi esti. Mısal herfa tarixi θ
diyalekti rocvetışi de t bena, diyalekti rocawani de s bena. Mısal met
(rocvetış) - mes (rocawan) yeno mena 'roce'. Diyalekti rocawani de peybendi 'ay'
diyalekti rocvetışi de beno 'e'. Mısal wayş (rocawan) - weş (rocvetış) yeno mena
'waş'. Nê vatey, zonê Soğdki ra yeno, Soğdki de 'wayş/weş' 'wayş'o. Zonê ma de
ki waş, zonê Soğdki de 'wayş'o. Herfa θr, diyalektan miyan de diyaletki rocawani
de tir, diyalekti rocvetışi de saro. Mısal 'saráy' (rocvetış) - 'tiráy'
(rocawan) yeno mena 'hiri'. Zonê Soğdki de zi θrē/θray ya zi ṣ̌ē/ṣ̌ay o.

Zonê Yeğnubki de heta serra 1990i ra çi nênusiyao.[3] Emma linguistik Andreyev
vano ki zonê Yeğnubki serra 1928 de terefê tay mıleyani ra nusiyao. Yeğnubki
ewro esasen Alfabey Latinki ra nusiyao. Herfi ninano;

А а (a) Б б (b) В в (v) Ԝ ԝ (w) Г г (g) Ғ ғ (ɣ) Д д (d) Е е (e/ye) Ё ё (yo) Ж ж
(ž) З з (z) И и (i, ī) Ӣ ӣ (ī) й (y) К к (k) Қ қ (q) Л л (l) М м (m) Н н (n) О о
(o) П п (p) Р р (r) С с (s) Т т (t) У у (u, ū, ʏ) Ӯ ӯ (ū, ʏ) Ф ф (f) Х х (x) Хԝ
хԝ (x°) Ҳ ҳ (h, ḥ) Ч ч (č) Ҷ ҷ (ǰ) Ш ш (š) Ъ ъ (ع) Э э (e) Ю ю (yu, yū, yʏ) Я я
(ya)

"Fálɣar-at Yáɣnob asosī́ láfz-šint ī-x gumū́n, néki áxtit toǰīkī́-pi wó(v)ošt,
mox yaɣnobī́-pi. 'Mʏ́štif' wó(v)omišt, áxtit 'Muždív' wó(v)ošt." [ˈfalʁɑratʰ
ˈjɑʁnɔˑb asɔˑˈsiː ˈlafzʃʲɪntʰ ˈiːχ ɡʊˈmoːn ˈneːcʰe ˈɑχtʰɪtʰ tʰɔˑdʒʲiˑˈcʰiːpʰe
ˈβ̞oːˀɔˑʃʲtʰ moːʁ jɑʁnɔˑˈbiːpʰe ˈmyːʃʲtʰɪf ˈβ̞oːˀɔˑmɪʃʲtʰ ˈɑχtʰɪtʰ mʊʒʲˈdɪv
ˈβ̞oːˀɔˑʃʲtʰ]

"Falğarki ya zi Yeğnubki zuanê do pêro aseno/qolayo ema ê qal kenê Taciki ra u
ma qal keni Yeğnubki. Ma vani 'Müştif', ê vanê 'Mujdiv'."



https://diq.wikipedia.org/wiki/Wextq%C4%B1se

Wextqıse, çekuya ke zıwan de ‘kerdene, hal u biyaena’ çi ya ki merdumi ifade
kena.

Cumla de cagırewtena wextqısan ra gore, wextqıseyê pırri u wextqıseyê
yardımkerdoği estê.

Zazaki de dı cınsê wextqısan estê, nê aktif u pasifê. Halê wextqısan hetê
kerdoği ra 'aktif'o u hetê biyaoği ra ki 'pasif'o.

Gorey halê wextqısan be obje ra, wextqısey bırriyenê ra dı gruban. Nê wextqıseyê
transitif u intransitifê. Wextqıseyê ke objeo direkt gêne /cênê cıra wextqıseyê
transitifi, êyê ke objeo direkt nêgêne /nêcênê ki cıra wextqıseyê intransitifi
vaciyenê.

Wextqısan ra gorey zemiranê kesan ra partizipi yenê meydan. Nê yenê mana sıfet u
naman. Ninan ra dı hali estê, nê agentivpartizip u präteritalpartizipê.

Eke rıstımê wextqısan ra dıme peybend -(y)ış ame, nê benê name. Labelê mesderê
wextqısan ki merdım şeno (cumla de) zey naman bıgêro /bıcêro.

Mesderê wextqısanê Zazaki ebe peybend -ene qediyeno. No peybend bestiyeno ra
rıstımê (wextê veri) wextqısan.

Wextqıseyê Zazaki ebe rıstımê wextê veri u peybend -ene vıraciyenê. Ninan ra
Zazaki de heşti grubi estê:



https://diq.wikipedia.org/wiki/Viyale

Viyale (be Latinki: salix, be İngılızki: willow) yew dara ke endemika. Peli
viyalan zımıstan de finiyeni emma pelani kori viyalan nêfiniyeni. Asprin viyale
ra vıraziyeno. Hititıci veri İsa de dara viyale ra ilaci vıraştêne. Veri İsay
seserra 5. de Yunanıstano Antik de doktor Hipokrat dara viyale ra ilac diyo u
vıraşto. Viyale bena derg u seba jew viyale rıstımvıraştış aseno. Viyale şena
rıstım asen kera u rıstımi cı zaf kılm zeman de beno derg u resıno hare. Viyale
Ewropa, Asya u Tırkiya de ki cuwına. Dara viyale cayo awdar de cuwına u gani aw
bol u xeylê bo. Meyvey cı zey kapsülo. Dergiya jew viyala normal şena hirıs,
hirıs u ponc metrey bo. Dara viyale de maddey Salisini esto. Raveri serra 1828
de doktoro Fransız Henri Leroux eno madde diyo u kerdo izole. Dıma izolasyon,
kimyagero İtalyan Raffaale Piria eno madde ra jew formê saf vıraşto. Skala de
maddey ke dara viyale ra vecina u name cı Salisiniyo ph 2.4 (dı noxt. çehar) o.
Pêro viyalan be raya dali/gıli cı şiketene u resnayene jew viyala newe (newiye)
vırazeni. Teyna Salix caprea (viyala bıze) u Salix amygdaloides teberi ninan de
manıni. Enê, nışêni be dali/gıli cı şiketene nıresıni. Hem (eyni) zeman de jew
viyala newe vıraştene u hibridi cı kerdene zaf aseno. Mısal qıtay Ewropa ra
viyala sıpiye (Salix alba) u Çin ra suka Pekini ra viyale pekine (Salix
babylonica) jew terefi ilimdaran ra jew beni u viyala salxıme (Salix
sepulcralis) vıraziyena.

Viyale jew dara ke keyey Plantae raya. Payız de pelani viyale hêdi hêdi finiyeni
u no sezon de viyale kena toxum. Toxumani cı zaf leze beni jew dara newa. Tarixo
antik de Anatoliya de dara viyale zaf resnayi. Hısusen Hititıci dara viyale rê
vatêne şişiyamma u a dare ra zaf ilaci powtêne u kerdêne. Sivilizasyoni Sumeri u
Mısıri (Mısır çolo u a ri ra uca dara viyale nıresena emma qeydi esti) de ki
dara viyale sero qeydi esti. Amerika de postsuran ki dara viyale ra kar kerdi u
dara viyale sero xaptiyi. Anatoliya de Usmanıcan de cayê dara viyale biya gırde.
Name paytexti Usmanıcan biyo Söğüt (Viyale). Rumi (Mewlana Celaledın) kıtabi cı
Mesnewi de seba viyale ra vano ki Tiji be mı ra jew bo, sırrê viyale rakerd bo.
Tırkiya de viyale zaf esta u zaf cınsi cı esti.



https://diq.wikipedia.org/wiki/Varto

Varto (be Usmanıcki: وارطو) ya zi Gımgım (be Usmanıcki: کوم کوم) yew qezay
Muşiya. Qezay Vartoy, Muş de zımey rocawani de ca gêna. Zımey xo de wılayetê
Erzurumi rocawan (ğerb) de wılayetê Çolig u qezay Bulanıği, veroc (cenub) de zi
sûka Muşi estê. Varto, qezay zerrey Muşi ra tepeya gırdiye ra qezaya dıyına.

Varto de des medeniyetan hıkum kerd: Medi, Persi, Parti, Romayıci, Bizansıci,
Selçuqıci, Aqqoyunıci, Qereqoyunıci u Osmanıci. Tarixê 1923y de, Cumhuriyetê
Tırkiya hekimıyet ard Varto. Namey Vartoy zıwanê Ermeniki qısey "vard" (վարդ)i
ra yeno pêra. No qıse be xo, zey xeylae qısey, Partki ra kewto Ermeniki miyan u
mena cı "vıl(ık)"a (çıçega) ya ki gula; Ewıstki de vardâ- bi.

Riyê erdê Vartoy 1418 km²'o. Zerrey Muşi de %17,3 ca gêno. Erdê Vartoy koyıno u
xeylê koê berzi estê. Her hetê xo be ko gırewtiyo, na qeza Muşi de tewr cao berz
dero. Na qeza de Koyê Bingoli berzbiyena xo hetê koanê Çoligi ser, hete veroci
(cenub) 3000 metreyo, hetê Xamırpêtio, Koyê Şerefedini de 2300 metre ra berzê.

Varto de dı çhemi (roy) estê. Namey roan Çhemê Muradi u Çhemê Bingolio. Qeza caê
xo ebe Roê Muradi be awa Çoligi bi ninan bena dı lete. Roê Muradi hetê rocvetışi
(şerq) ra yeno. Hetê rocvetışê rocawani (ğerb) ra zey sinori miyan de qezan ra
vêreno ra. Hetê dewanê "Kayalıderey" ra awa Çoligi zey yew zendi (henışk) gêno,
ebe hetê veroci ser ca verdano, şono.

Varto de yew gol esto. Namey cı Xamırpêto (Tırki: Akdoğan). Golê Xamırpêti
rocvetışê (şerq) Vartoy dero. Verocê na goli de ki hema golê Xamırpêtio qıc ca
gêno.

Tarixê Vartoy de hirê bûmlerzê gırdi estê. Serra 1903ine de (tesirê bûmlerzi:
6,7) 2626 merdumi, serra 1946ine de (tesir zelzeley: 5,7) 839 merdumi, serra
1966ine (tesirê bûmlerzi: 6,9) 2118 merdumê Vartoyıci merdi. Zelzeley 1966ine de
2118 Vartoyıci merdê. No bûmlerz de qeza pêro rıjiyawa. Merdena serra 1985ine de
nıfusê xo 44.116 biyo. Muş de hem erd de hem ki nıfusi de qeza çarina. Serra
1966ine de bûmlerzi ra tepeya xeylê peyay merdê u jew ki hem dewan de, hem ki
zerrey qeza de xeylê bani rıjiyaê; sebeta nae ra ki xeylê koçberiye biya.

Merdumê Vartoyıci zafê; nıfusê Vartoy deva devê 50.000'io. Varto de hem zaf
Zazay estê, hem ki Kurdi. Zazayê Vartoy Elewiyê, Kurdê Varto zêdêri Sunniyê.
Varto de mılet suka Muşi de malê rençbertiye roşeno, dewan de ki rençberiye keno
u mal-dewar keno weiye. Hêga ramıtene ra zêde mal, dewar kenê weiye. Mêşın u
bızi xeylêrê. İtıka de tewr zêde genım rewiyeno. Zerzawat reseno ra, yemış ra
say u muri xeylê estê.

Folklorê Vartoy de reqıs cao de hewl gêno. Kaykerdışê "Çhepki"yo ke namdaro,
kayê Vartoyo. Veyvan de merdumê Vartoy çhepki zaf kay kenê. Xorti ki zaf hewesê
nê kay kenê.



https://diq.wikipedia.org/wiki/Sokrates

Sokrates (bı Yunanki: Σωκράτης) ser 470 Verê İsa (V.İ.) Alopeke, Attika dı ameyo
dınya u ser 399 V.İ. Atina dı şiyo heqeyda xü ser. Sokrates vıraştoxê felsefey
Yunaniyano.

Sokrates lacê seresiyoxê (heykelci) Yunani Sofroniskos u ebe Fenarete yo. Kamey
Sokratesi zi zeydê felsefey Sokratesi yo.

Çiyê kı tarixzane (tarixnuştox) u filozofi derheqdê Sokrates nuşnenê u ser dı
münaqaşe kenê pê nêtepşenê. Her nuskar u tarixzane, bı vinayışê xü serra u
Sokrates senin famkenê bı o şekle nuşnenê. Yani her tarixzane u filozof bı şeklê
xü ya ju suretê Sokrates xü seredı xemılnenê.

Ser Sokrates zaf ıstanıki bı hetê Platon, Xenofon, Arîstofanes, Aristoteles,
Aristoksenos amey nuştenı/vatenı. Wexto dewlemendeyda filozofi u edebiyati dı
Sokrates çiyê nênuşnayo u demo kı mualımê alımi mualımey kerdê, Sokrates o dem
dı zi mualımey nêkerdo.

Vanê kı, Sokartes héyatê xü dı tenya hirê fıni Atina terk kerdo. Fınê mecbureyda
léşkerey u fınê zi şiyo Delfi qandê ziyarey Apollon bıvino u ziyaret kero.

Sokrates sıfte ser ilmê tabiati u en vêşi zi çiyê kı tabiati dı benê u vıni benê
esasê ina ser gürweyayo. No semed ra çiyê kı matematik u filozofê tabiati
nuşnayê ina ser zaf sereyê xü tewnayo u çımeyê kokê ina aşêynayo.

Sokrates, her tım éksê fıkıranra vıcyayê ray, neyrê vanê senétê diyaloxi yan zi
diyalektik. Yani merdımi kı vatê belki êy wayêrê ju vinayişiyê u o waştê bımısno
kı kok dı merdım wayêrê qet ju vinayışi niyo. Dıma héme münaqaşey Sokartes u
analizê cı ser şar cıra ray u cüwab pawıtê. O zi qet çiyêrê cüwab nêdayê u xü
münaqaşanra peydı antê u no zi zaf merdıman écız kerdê.

Rocanê Sokratesi êy peynêyıni Platon kıtabê xü yê Fedon dı nuşneno. Rocê xü yê
en peyneyıni bı dostanê xü yê Kebes u Simnias ravêrneno. En peynı qısey u
münaqaşe ci zi ser nêmerdena rıhan ser biyo. Çı wext nefesê xü yê peyneyini dano
vano: "Ma, Krito u Aeskulapiusi rê ju dikı dêyındariyê. Vira mekı êy deyni
bıdı". Dıma şerbetê jérın şımıt u çı çax jér resa zerida cı ser lerza u merd, "u
Krito çı wext nêy di fek u çımanê xü gırot. No nefesêda dostê ma Ekhekrates
peynêyıno, merdımê do wunasin kı héme dınya bı fıkrandê xü ya vırnayo, en alim o
u en raşteyo".



https://diq.wikipedia.org/wiki/Romanki

Romanki zuanê inan de 'romani ćhib' zuanê ma de beno 'zuanê romanki', jew zuanê
do Hindkiyo, zuanê Romanano. Xeyli feki cı esti u ca be ca vurino, jübinan ra
bin qal beno. Romanki heme cayani ke tede Romani esti, qal beno. Ewro zafi
Romanan zuanê inan kerdi vini u ê zuanê ke caê ke tede ê cuwınê qal kenê.
Romanki zuanê gruba zuanê Hind u Ewropa rao. Rıstımi/Koki Romanan mıntıqa
Hindıstani rao, na ri ra zuanê Romanan eve zuanê Hindki ra nezdio. Zuanê Romank,
zuanani Sırbki (Sırbıstan de), İspanyolki (İspanya u Portekiz de), Arnawutki
(Arnawudiye de) xeyli vatey gıroto. Tay diyalekti zuanê Romanki esti u name inan
Vlakski 900,000 qalkerdoği cı esti mıntıqa veroci Ewropa de qal beno, Balkan
700,000 qalkerdoği cı esti u mıntıqa Tırkiya (Yunanıstan ki esta) de qal beno u
diyalekto peyên Carpathian mıntıqa Romanya de qal beno, 500,000 qalkerdoği cı
esti. Romanki zuanê Sankristki ra yeno. Zerreki zuani Romanki de vatey Yunanki
zaf esto, vatey Tırki u Farski zi esti. Resmiyeti zuani Romanki çıniyo, ca de
zuano resmi niyo. Romanki u Rumenki hem (eyni) niyo, Romanki zuanê aşıqano hama
Rumenki zuanê resmiyo Romanyao. Zuani Romanki terefi 2,5 milyon merdıman ra qal
beno.[1]



https://diq.wikipedia.org/wiki/Ro%C5%9Fan%C3%AA_Qurbani

Roşanê Qurbani ya zi Eydê Qurbani (Erebki: عيد الأضحى ’Īd al-'Adhā, Farski: عید
قربان Eid-e Gorbān) ya zi Roca İsmail Peyğamberi, yew roşano dinio ke terefê
mısılmanan ra gorey teqwimê hıcri 10ê aşma Zılhıce ra nat çar roci yeno mıbarek
kerdene.

Dinê İslami de be Roşanê Remezani ra piya dı roşanan ra tewr muhıman ra yewo. No
roşan namey xo 'seba rıza Heqi mal ya ki naxır qırban-kerdene' ra gêno. Roşanê
Qurbani, dıwelê ke nıfusê xo zêdêr mısılmano, inan de lewê roşanê dini de roşano
resmi ya zi roca tetili ilan bena.

Nıka terefê mısılmananê dınya pêroine ra mıbarek-kerdana Roşanê Qurbani İbrahim
peyğamberi ra menda. Ey waşto ke lacê xo İsmaili Heqi rê qurbane kero. Labelê
Heqi o ef kerdo. Yanê adê deyo manewi qebul kerdo u hurêndia İsmaili de yew
vosn/beran şawıto/rusno ke ey qurban kero.

Eyni zeman de alemê İslami her serre seba ferzê Heci hurêndi-ardene rê na wext
de şonê Mekka. Roca roşani de nemacê eydi/roşani beno u xudbey roşani waniyeno.
Teqwimo Hıcri teqwimê aşmano (aşme ra gore hesabiyeno) coka Teqwimo Miladi (roc
ra gore hesabiyeno) des u yew, des u dı roci kılmo. Coka Roşanê Qurbani her
serre des u yew ya zi des u dı roci rew yeno mıbarekkerdış. Her hirıs u hirê
serri de roca roşani kewna eyni tarixi.



https://diq.wikipedia.org/wiki/Ro%C5%9Fan%C3%AA_Korm%C4%B1%C5%9Fkani

Kormışkan yew roşanê Zazayano. Kormışkan roşanê Zazayano en gırd u gırso u
Zazayan-Dımıliyan miyan dı rojêda newe, şênı, roşnayi u rojêda bımbarekı yena
qebulkerdenı u sınasnayenı. Roşanê Kormışkani jew rozı niya, hefteyêno. Hefteyo
peyniyênê mengda Awdarı (adarı) çarşeme ra heta çarşeme hefteyê rameno. (Ma
mengda Awdari rê vanê menga Kormışkani zi). Dı ê hefti mıyan dı çarşemeyo en
bahdoyên dı, roja paka akerdê dı, ayam weşı dı, şarê Zaza-Dımıliyan çınay xo yê
newi, pak u weşi dano xora, werdena xo gêno u şıno mesire. (Tabi veror heme
şamiyê terwendey vırazenê, hazıreya xo vinenê u a rojı dı gênê şınê gemı). Heme
piya gema, deyan u gewan sero, dık u bostanan kışta, erd u baxçan miyan dı, si u
keran sero, duz u meydanan dı bı kêf u şêneya, kay u şahiyana, deyr u muzigana
Kormışkanê xo bımbarek kenê.

Heme dewlemend, axa, beg, mir u sınasnamey Zazayan keyandê xo dı qandê bımbarek
kerdena Kormışkani şamiyê terwendeyê tamınê weşi vırazenê u gênê benê gema,
meydanandê Kormışkani dı danê dost, merdım u kesandê neçaran u bı inana piya
nanê xo wenê. Dı roşandê Kormışkani dı Beg, Mir, Axa u keyey dewlemendi, qeçkanê
keyandê neçaran, bêkes u sêqüran kenê mırd u çınayo newe herinenê u danê pıra.
Kesê dewleti dı o roşandı destê xo hetê neçarana derg kenê, destê inan tepşenê u
inan rê yarmetey kenê. Taydê cı zi yarmeteya dost , dewıj, merdım u sınasnayandê
xo kenê. Pizanê inan kenê mırd u serê inan kenê newe. Qandê nê sedeman Kormışkan
rojêda roşnayi, a dest tepıştenı u yarmetey, rojêda xeyr u bereketi, a şênayey u
kêfweşey yena qebul kerdenı u sınasnayenı. Qedır u qimet, gıraney u vayeya ê
roşani zahf gırda. Vayeya cı kışta yarmetey pêdayenı u pêheskerdenı ra nina
herinayenı u bazarkerdenı. Qedır u qimetê cı nino hesab kerdenı.

Wexto kı şarê ma Zazayan dı a rojı dı vıjêno mesire, meydanandê Kormışkani,
cayandê en berzan, ko u keran sero adır wekeno, çorşmey adıri şıno yeno, xo
adıri sera çekeno u kay keno. Babet babet muzik yeno cınayenı, deyri (dêri,
kelami, lawıki) yenê vatenı, govendi yenê gırêdayenı u babet babet kay benê u
yenê kaykerdenı. Cıni u keyney bolê cı panceyê (şılwalê, donê) kı qümaşdo sur ra
yan zi xetê surıni tey estê danê xora. Çalme, sêm, murey u altunanê (zêranê) xo
yê bıqimetınan kenê xo ya u xo zey veyvekana, zey horiyana xemılnenê. Bı no
hesaba vıjênê şênayey u şahiyandê bımbarek kerdenda roşandê Kormışkani. Camêrd u
xortê cı zi zey inan çınayê xo yê weş u newi danê xora u xo xemılnenê kenê zey
waştana (zamana). Bolê camêrdandê cı yê bıemıran pırêno sıpeyo xaşêlın danê
xora. Herunda şewqa dı, kılawê wertey cı sur nanê xo ser. Her kıştêda ê çınadê
inanê sıpi dı şeritê do sur esto. Werteyê kılawandê inan en tayn hendê nuşteyê
rengda surı ra vırazıyayo. Rengna zey şeritiya ê nuşteyê suri gêna xo miyan u ey
xemılnena. Bahdê a rengı fına şeritêdo sur yeno bındê ê şeritê zewna rengıni
bın. Bahdê ê surdê dıdını fına rengna ra şeritna yeno bın. Bı no hesaba şeritê
sur, jew zewbi rengan ra yenê yenê pê bın. Yanê jew sur, jew rengna, jew sur jew
rengna. Bı na xemılnayena wertey cı sur u şeritê suri tey esteyana kılawê cı
vırazênê u neyênê cı ser. Hirê şeriti rengandê binan ra u her mabêndê ê rengan
dı şeritê do sur cay xo gêno u kılawı bı no hesaba yena meydan. Ma bı no hesaba
bıdê izah kerdenı nuşteyo sur werte dı u hirê şeritê suri zi çorşmedê kılawa a
kılawı xemılnenê. Nuşteyo suro kı wertedê kılawı dı sembolê Zazayan ê roziyo, ê
hirê şeritê suriyê kı çorşmey kılawı ra ameyê çarnayenı u zey mundida Şêx
Fatmaya (gök kuşağı) kılawı gırota zi jew nişanê roşnayi, jew nişanê xeyr u
bereketi u jewdê cı zi nişanê pêra heskerdenı, qimet pê dayenı, qedrê pê
gırotenı u yarmetey pê dayeno.

Dı ê şênayan u hıngılmandê dewrdê Kormışkani dı bol şamiyê terwendeyê bıtam u
weşi vırazênê u werênê. Mesela zey keşkekı, rız u serkızrık, bılxürı serkızrık,
yan zi bıqawırme, dekerdena kodıkan (dolman), küftey, şirawiya kergan, tırşo
bısımaqa vıraşte, tırşokı bı awda henarana vırazêno, qatmey, şolık, toraq u
rıwendê qeliya, rıb u rıweni miyan dı surkerdena pastêx yan zi nani, tırşê nıhan
u puni, pırkerdena bız, mi yan zi ê kerg u hüliyan (kergê mısri, kergê şami,
eleloki), tırşê qıloxirıkan, şorbadoy, kılêncey, danugı, eşure, kebabê babet
babeti, tırşê qesıba, surkerdena isot u bancanandê wışkan, nan u kılêncey nebi,
küftey kınci u herwına.

Şımıtenê cı zi şerbetê rıbi, do, şerbetê biyani (susi), şerbetê awda henaran,
xoşawi, sıskı, awa porteqalan yan zi ê sa u meywandê binan, xoşawiya qax u
çiran, qahwey qıznawan u herwına. Keyne u xortandê Zazayana dı o roşandê
Kormışkani dı serbest serbest pê vinenê, wınênê pêra, pê qayıl benê, pê
ecıbnenê, pê vera ravêrenê, zeriya xo fênê pê u qandê waştenı mesela may u pêrdê
xo rê venê u akenê. May u pi, yan zi merdımê ciyê qedır qimeti, pil u veramyayey
berandê cı şınê wazenê. (eger qeder abıyo, bıdê pê, pêya jewziyênê). Xort u
keyney Dımıliyanê ezebi bı çıhar çımana amyayena roşandê Kormışkani pawenê.
Çımkı dı o roşan dı, rıhat rıhat, serbest serbest hereket kenê, pê vinenê yan zi
bı çımana pê bırnenê. Serbesteyêda bol hera u demokratikı dı roşandê Kormışkani
dı esta. Na zi nişanê demokrat bıyayenda Zazayana. Xorti çalım kenê keynan vera
ravêrenê, keyney zi bırwan bınra inan bırnenê u ê zi çalımê xortan peydı roşenê
xortan.

Mıntıqa şardê ma yê Dêrsım, Erzıngan u Sêwasi dı zi bıbabet na bımbarek kenê u ê
a rojı rê vanê ”Çarşemeyo siya” (kara çarşamba). Labırê ez nêzana ê bı çı babeta
u seni bımbarek kenê. Olvazê mı rê soz dabı kı gırdandê xo ra pers kero u mı rê
bınuşno. Labırê hewna mı dest nêkewto.



https://diq.wikipedia.org/wiki/Pablo_Pikasso

Pablo Ruiz Pikasso (ebe İspanyolki: Pablo Ruiz Picasso, zayış: 25 Oktobere 1881,
merg: 8 Nisane 1973), nameyê xoyo tam Pablo Diego Xose Fransisko de Paula Xuan
Nepomuseno Mariya de los Remedios Sipriano de la Santisima Trinidad Martir
Patrisio Ruiz i Pikasso (be İspanyolki: Pablo Diego José Francisco de Paula Juan
Nepomuceno María de los Remedios Cipriano de la Santísima Trinidad Martyr
Patricio Ruíz y Picasso) yew resam u heykelteraşê do İspanyolo. Rındêr
hunermendê seserra vistan ra yeno nas kerdış. Ebe Georges Braquei ra piya
bıngehê kubizmi eşto.

Picasso serra 1881ıne de Malaga (İspanya) de ameyo dınya. Piyê ey yew resam bi u
musdarê resımi bi. Piyê dey ey rê raya ke daya resıman qıciya cı ra vıraziyaya.
Wextê do kılm de fam bi ke, o do bıbo resamê do pil. Serra 1895ıne de kewt
Wendegehê Huneranê Barcelonaya Rından. Serra 1901ıne ra nata, peyniye de nameyê
maya xo yanê Picasso gırewt. Raya verêne serra 1900ıne de şi Paris. Picasso yew
merdımo ke tewr zehf eserê ê huneriê cı estê. 100,000 çap, 34,000 resmê kıtaban
u 300 heykeli vıraştê. Picasso 8ê Nisane, serra 1973ıne de Mougins (Fransa) de
merd.



https://diq.wikipedia.org/wiki/Oskar_Mann

Oskar Mann yew cigêrayox bîy. Serra 1867 de paytextê Almanya, Berlîn de ameyo
dinya.

Derheqê heyatê Oskar Mannî de zaf melumat çin o. Labelê cuya ey a akademîkî ser
o xeylê melumat esto. Hîna zaf Kurdkî û Fariskî ser o xebetîyayo. 1890 ra hetanî
1917 Kitabxaneyê Berlînî yê Kralîyetê Prusya de xebate kerda. Heme mesrefê
xebata ci zî hetê Kralîyetê Prusya ra tedarik bîyêne.[1]

Oskar Mann 1901 ra hetanî 1903 Îran de mend û uca de Fariskî ser o xebitîya.
Dima zî 1908 ra hetanî 1911 Kurdkî ser o xebitîya. Oskar Mann hîrê aşmî welatê
Kurdanê Mukrîyan de mendibi. Mehabad de nê hîrê aşman de yew per ra ziwanê
mukrîyan musayêne pero bîn ra zî derheqê kultur û folklorê nê Kurdan de melumat
ardêne pêser. Hetêk ra zî beynateyê lehçeyanê Kurdanê bînan de têveronayîş
viraştêne. Semedê nê xebatanê xo çend rey hetê welatê Kurdistanî û Îranî ya
gêrayîşî viraştî. Dokumanê ke nê gêrayîşanê xo de daybî arê qismêk ci ra weşîyê
xo de kerdbî kitab û qismêko bîn zî badê mergê ey arşîvê kitabxaneyê Berlînî de
muhafeze bîyî. Oskar Mann 5 kanûne 1917 de merd. Badê mergê ey xebata ci Karl
Hadankî domna. Hadank 1932 de bi nameyê Die Mundarten Der Zâzâ, Hauptsächlich
Aus Siverek Und Kor dokumanê Oskar Mannî neşr kerdî û xeylêk çî zî xo het ra
kerdî înan ser.

Oskar Mann beynateyê 1906 û 1907 de qasê yew serre Kurdistan de gêra ziwanê înan
ser o xebitîya. Serê aşma nîsana 1906î de semedê xebata xo Heleb ra kewt rayîr û
hetê Riha ya ame. Şeş rocî Riha de mend. Uca de Kurdanê Kurmancan ra zaf kesan
de ame yew ca û înan ra derheqê ziwan û kulturî de xeylê melumatî arê dayî. Badê
cû zî yew kerwan a hetê Sêwregi ya kewt rayîr. Sêwregi de ziwanê Zazayan ser o
xebitîya. Xeylêk metnê Zazakî arê dayî. Badê cû hetê Dîyarbekirî ya kewt rayîr,
ame Erxenî uca ra zî vejîya şi Mezere. Dima zî şi Xarpêt. Xarpêt de xeylê
melumatî arê dayî. Xarpêt ra verê xo da rojhelatî ser. Pali ra vîyert, verûverê
royê Muradî ya şi û ame Çebaxçur. Çebaxçur (Çewlîg) de metnê Zazakî arê dayî. No
beynate de Zazakîya Gêxî ra zî çend hebî metnî arê dayî. Çebaxçur ra pey zî şi
Mûş, uca ra zî şi Bidlîs. Nê gêrayîşê ey şeş hewteyî dewam kerd.[2]

Dokumanê ke Oskar Mannî nê gêrayîşanê xo de daybî arê, ci ra yew deftero qalind
amêne pê. Goreyê teqsîmatê Karl Hadankî nê defterî de Zazakîya Bicaq, Sêwregi,
Gêxî, Çebaxçur û Kurî ra metnî estê. No defter nêzdîyê 149 rîpelî bi. Nika nê
dokumanî hema ra zî Kitabxaneyê Berlînî de yê û cigêrayoxo bi nameyê Mojtaba
Kolivand nê dokumanan ser o xebetiyeno. Mergê Oskar Mannî ra tepeya Karl Hadankî
not u dokumanê Oskar Mannî day arê, be xo zî analîz u tedqîqatê xo kerdi a ser û
serra 1932ine de kerd kitab, be nameyê Mundarten der Zâzâ - Hauptsächlich aus
Siverek und Kor ("Fekê Zazakî - zehfêr hetê Sêwreg u Korî ra") ra vet. No kitab
Îranologan mîyan de kitabo verên o ke be metodanê îlmê ziwanî, be têverşanayişê
ziwananê Îrankîyan qenaet ano ke Zazakî ziwananê Îrankîyan mîyan de ziwanê do xo
sero û (senê ke heta o wext henî zanayêne) lehceyê de Kurdkî niyo.



https://diq.wikipedia.org/wiki/Justin_Timberlake

Justin Randall Timberlake (b. 31 Çele 1981, Memphis; DAY) jew kaykero u
muzisyeno de Amerikano ke serra 1981ıne de DAY de suka Memphisi de marda xo ra
biyo. Key Justin Timberlake biyo leyr kowto proğrami têlevizyoni ra; zey Star
Search u The All-New Mickey Mouse Club. Serri 1990an de gruba muziki 'N Sync' de
vokalist u solisto en genc biyo, ena grube de biyo namdar. Çı wext grube peyni
di, Justin Timberlake be xo ra albumi newey vecnio. Serra 2002 de Justified
vecio, serra 2006 de FutureSex/LoveSounds vecio. Albumi cıyo verên, Justified de
tay deyri zaf biyi namdar, name inan "Cry Me a River" u "Rock Your Body"o.
Albumi cıyo dıyıne FutureSex/LoveSounds Dewleti Jewbiyaey de lista Billboardi ra
kowto numra jewıne ra. Albumi FutureSex/LoveSounds ra deyri "SexyBack", "My
Love" u "What Goes Around... Comes Around" zi listey Amerika de biyi numra jew
(1). Enê dı albumi cı dınya ser de hawt (7) milyon ra vêşi roşiyayi, na ri ra
Justin Timberlake peyên des serri de muzisyenan miyan de, muzisyeni en zengınan
miyan de ca gıroto. O serrani 2007 u 2012 miyan de muzisyeniya xo ra peyni dao,
kaykeriye kerdo. Filmi zey Social Network, Bad Teacher, In Time u Ambazi ra aver
de kay kerdo, rol gıroto.

Timberlake serra 2013ıne de albumi en peyêni The 20/20 Experience kerdo pêl.
Albumi The 20/20 Experience serra cı de, Amerika albumo en zêde roşiyao.
Timberlake eno albumi ra deyri "Suit & Tie", "Mirrors" u "Tunnel Vision" klibi
onto.

Justin Timberlake serra 2012 de İtalya de suka Fasanoi de hotelo ke name xo
Borgo Egnaziao de be Jessica Bieli ra veyve kerdo, zeweciyao.



https://diq.wikipedia.org/wiki/H%C3%BCseyin_Ayg%C3%BCn

Hüseyin Aygün 1970ine de dewa Mamekiye Pulê Dewrêsu de ame dınya. Mamekiye sûkê
da Dêrsımia. Mektebo verên, mektebo wertên u lisa Mamekiye de wend. Dıma mektebo
berz Universıtey Anqara de mektebê hıquqi wend.

Serra 1998ine de geyra Mamekiye, heta nıka uca avukatine keno. Heto bin ra ki
şeveknaoğê heqa insanio. Zeweciyaeo; dı domanê xo estê. Jû keyna xo İdilea, yew
ki lacê xo Taylano.

Nuştoği, 1992 ra nat taê Pêserokan de ebe namey xo ya ki nameo bin ra nuştey
nuşti. O ra dıme nuştoğ wertey 2003-2006 de be zıwanê xo qezetay Munzuri vete.
Na qezeta tarixê Tırkiya de be zıwanê Zazaki sıfteya. Nuştoğ nıka hem sitey
interneti Bianet de hem ki qezetay Birgün de nusneno.

Eve Tarıxê Ho Têri Amaene kıtabê xoyo verêno. Nuştoği waşt ke kıtabê xoyo verên
ebe zıwanê xo (Zazaki) veco. Ney ra ğeyri, kıtabê `38i sero, kıtabê hıquqi sero
gurenayışê xo esto. Nezdi de nê kıtabanê xo ki veceno.

Hüseyin Aygün nıka programê weçinıtena Hezirana 2011ye de partiya CHPy de biyo
namzedê mebusine.



https://diq.wikipedia.org/wiki/Galileo_Galilei

Galileo Galilei yew merdumê ilimiyo. 15 Şıbate 1564 de Suka Pisa de amey dinya u
8 Çele 1642 de Arcetri de nezdiye suka Florenz de merdo.

Galileo Galilei italyan biyo u sere matematik, fizik u astronomiye
ğebetiyo/guriyo. Ğeyle Lızgey de fikranê newey ra çeber/çever/keber kerdo ya/ra.
Dinya ey en zede/jede verwa tariyene dewre/çage tariyanê kilise
vejiyayise/veziyayise/veciyayise deyra naskene.

Galileo Galilei çarexeyena dinya tesbir kerda u unca/fina/reyna tesbit kerdoke
Dina merkezê Êlem niya. Hama/labele nu tesbitê Galileo Galilei neamo ra kare
rahipanê kilise u waşteke ey engizisyon bıveze u bıveşna.

Engizisyon de rahip cı ra vaneke tıke wazese dina neçareğina u dina merkeze Êlêm
yo o wağt/sure ma to êf kenime/keme u verdame ra. Galileo Galilei mecbur maneno
u waştena ihne kenno. Rivayet ra gune/gore qedeliyayişê mahkeme re tepiya/bahdo
çutirke çebere/kebere kilise re veziyo/veciyo niya vato: -Şıma ke sekenê bıkerê
yaki se vane vazere, dinya unca/hunca çareğina.



https://diq.wikipedia.org/wiki/Beqera_(sure)

1. Elif, Lam, Mim. 2. No kıtabo ke tey guman çino, iyê ke zerrê xo de hirê Homay
cınde pê cênê, fino ra raa raşte. 3. İ, uyo ke dızdiyo, cı ra inam kenê;
gırêdaiyiye payra pê cênê; rızıkê ke ma danime cı, inu ra xerç kenê. 4. İ, iyê
ke to rê amey war, inu ra ki, iyê ke to ra raver amey war, inu ra ki inam kenê.
İ çiyê peyêni ra qetiyan inam kenê. 5. İşte, iyê ke hetê wayirê xo ra resenê raa
raşte, iyê. İşte, iyê ke resenê xelese, iyê. 6. Bêguman, tı ke hay ’ra nankoru
ser dê ki, hay ’ra ser medê ki, ferq nêkeno, i inam nêkenê. 7. Çıke Homay mor do
qelbun u goşanê inu ro. Çımanê inu de ki perda esta. Serba inu ezabê do gırs
beno. 8. Mabênê isanu de taê estê, inam nêkerdo, oncia ki vanê ‘‘Ma Homay ra u
roca peyêne ra inam kerd.’’ 9. Goya i Homay u isanu xapnenê; yoxro ke xo ra ber
kesi nêxapnenê. Hama hay re cı niyê. 10. Çıke qelbanê inu de nêweşiye esta.
Homay nêweşiya inu dahêna kerda zafe. İşte, serba ke i zür kenê, inu rê ju ezabo
ke can vêşneno, esto. 11. Eke inu ra vaciya ke ‘‘riyê hardi de fesate mevecê.’’
İ vanê ‘‘Nê, ma teyna isla kenime.’’ 12. Feqat raştiye awa ke, i fesate vecenê,
hama i hay re cı niyê. 13. Eke inu ra vaciya ke ‘‘Se ke isani inam kenê, şıma
heni inam bıkerê.’’ İ vanê ‘‘Ma ki zê isananê bêaqılu inam bıkerime, heni?’’
Raştiye nawa ke, asıl ser bêaqıli iyê. Feqat i nêzanenê. 14. İ, iyê ke inam
kerdo, eke raştê inu amey, vanê ‘‘Ma inam kerd.’’ Eke be qurdiyanê xuyê xırabiye
ra pia mendi, vanê ‘‘Bêguman ke, ma be şıma ra piarime. Ma teyna leqanê xo pê
inu kenime’’. 15. Homa ki leqanê xo pê inu keno, u demê dano inu. İ zerrê harina
xo de ẋıj benê. 16. İşte, iyê ke hurendia raa raşte de rayşaşine gureta, niyê.
Ne bazırganiya inu qezenç da inu, ne ki inu raa raşte diye. 17. Wezêtê inu, keso
ke wazeno adır wekero, zê wezêtê eyo. Se ke adıri dormê xo kerd roşti, Homa
roştiya inu keno ra vindi, u inu, halo ke nêvêneno, tey caverdano. 18. İ kherrê,
lalê, korê, coka nêcêrenê ya. 19. Ya ki, şiliya ke asmên ra be tariyu ra, be
gurraişê hewrun u bulısku ra pia bena war, keso ke hetê ae ra pê cêriyo, zê
wezêtê eyo; heni ke, i riyê tersê bulıskan‘ê merdene ra bêçıkanê xo kenê goşanê
xo. Homa nankoru her ca ra cêno. 20. Şenık maneno ke bulısk çımanê inu bıcêro.
Honde ke bulıski roşti dê inu, i roştiya ey de şonê. Eke tari kewt inu sero, o
taw ki pa manenê. Homay bıwaştêne, goşanê inu kerdêne kherr, çımanê inu ki
kerdêne kor. Bêguman ke, Zorê Homay şono her çi. 21. Ya isanenê, wayirê şımao ke
şıma u verênê şıma afernay, serba ey bıgureyê ke, şıma zanaişê Homay resê. 22.
Ey serba şıma riyê hardi kerd ju doşege, asmên ki kerd ju bon, asmên ra awe arde
war, pê ae şıma rê rızık, beri veti. O hal de ebe zanaene Homay rê wertaxu
mekerê. 23. Uyo ke ma gurekarê xo rê ard war, şıma ke verba ey zerrê gumani
derê, o waxt parçeyê do zê ey biarê. Veng’a Homay ra ber şaidanê xo ki dê. 24.
Şıma ke nêşkiyay nae bıkerê, -ke xora şıma cora nêşkinê bıkerê-, o hal de adıro
ke ardüyê xo isani u kemerê, serba nankoru yeno hazır-kerdene, şıma zanaişê ey
de bê! 25. İyê ke inam kenê, u karanê rındu kenê, mijdania inu cı de ke, baxçeyê
ke bınê xo de awe şona, yê inanê. Uca key ke ju rızık, ju ber diya inu, i vanê
‘‘no, uyo ke nae ra raver diya ma, uyo’’ Çıke no na şibet de diyay bi inu. Uca i
zewcanê xo pir u pak vênenê, u i uca dayimi manenê. 26. Bêguman ke, Homa ju
kulenge ya ki cı ra daha qıci ornag kerdene ra peyser nêvındeno. İyê ke inam
kenê, zanenê ke, na raştiya ke wayirê inu ra yena. Nankori ki vanê ‘‘Homay pê
ornagê dê nianêni çı qesıt kerd? Homa pê ney xeylê mordemu rae ra veceno, xeylê
mordemu ki fino ra raa raşte!’’ Feqat o pê ney rayşaşu ra ber kesi rae ra
nêveceno. 27. İ qeti qese danê Homay, peydo qesanê xo ra cêrenê ya. Uyo ke Homay
emır kerd ke bıdiyo ju-kerdene, i kenê cêra. U dugele de fitne u fesadine
vecenê. İşte, iyê ke kunê ra zerar, iyê. 28. Çıtu beno ke şıma Homay rê
nankorine kenê? Şıma merdey biy, ey can da şıma. Peydêna o şıma kişeno, u oncia
can dano şıma. Tepia ki şıma cêrenê ra ey. 29. Riyê hardi de ke çı esto, ey i
pêro serba şıma afernay. Dıma hetê xo çarna ra asmên, o hawt qati vıraşt. O heme
çi zaf rınd zaneno. 30. Hania zemanê de wayirê to qewetu ra vati bi ‘‘ezo riyê
hardi de ju xelıfe bıaferni’’ İnu ki nia pers kerdi bi: ‘‘Ma ke to ebe goynaene
kenime berz, taqdis kenime, Tıya uca juyo ke fesate veceno, goni rışneno, ey
bıafernê? Ey ki nia cüab day bi cı: ‘‘Bêguman ke, iyê ke sıma inu nêzanenê, ez
inu zanen. 31. Ey namey pêro musnay bi mordemi, peydo i arzê qewetu kerdi bi,
vati bi ‘‘Şıma ke qesê xo de raştê, namanê inu arzê mı bıkerê’’. 32. İnu ki vati
bi ‘‘Goynaiş to rêo. Uyo ke to musna ma, cı ra ber zanaişê ma çino. Bêguman ke,
tı zaf rınd zanena, zaf zanoẋa. 33. Ey vati bi ‘‘Ya mordem! İnu rê namanê inu
zanaene de!’’ Ey ki eke inu rê namê inu day zanaene, ey vati bi ‘‘Mı şıma ra
nêvati bi ke, ez wedardê asmênun u hardi zanen. İyê ke şıma inu kenê eşkera, inu
ki; iyê ke şıma inu darenê we, inu ki zanen. 34. Hania ma qewetu ra vati bi
‘‘Şıma sılam mordemi dê!’’ Nae ser Botankeri ra ber inu pêroinu sılam day bi cı.
Ey ebe qure biyaene vera cı veciyay bi, ebe na tore bi bi nankoru ra. 35. Ma
vati bi ‘‘Ya mordem! Tı be zewca xo ra pia baxçe de ronişe; uca şıma hurdêna ki
bol bol borê, Hama nezdi ro kom-kerdene mekerê ke, şıma zalımu ra mebê. 36.
Delẋê xırabıni uca nıngê inu şamatnay bi, u ebe na tore uyo ke i tey biy, cı ra
i fiti bi düri. Nae ser ma vati bi ‘‘Şıma jubini rê dışmenine ra bêrê war; çıke
riyê hardi heta ju waxti, serba şıma, ju caê vındeten u dilıg kerdene bıbo. 37.
Demê ra tepia mordemi wayirê xo ra taê qesey gureti bi. Nae ser ey tobê ey qebul
kerdi bi. Çıke o tobu zaf qebul keno, o zaf şefqat musneno ra cı. 38. Ma vati bi
‘‘Şıma pêro uca ra bêrê war! Be ney ra pia, eke mı ra şıma rê ju rayber ame, iyê
ke imişê rayberê mı benê, cı rê qe ju ters çino, u i cora nêkunê ra xo ver. 39.
Feqat, iyê ke inam nêkenê, u nişananê ma rê vanê ‘‘Zürê’’, i ki benê şarê adıri,
u uca bêpeyni manenê. 40. Ya domanê İsraili! Nameto ke mı da şıma, biarê xo
viri, u qeseo ke şıma da mı, biarê hurêndi ke, ezı ki, qeseo ke mı da şıma,
pêci. O hal de teyna mı ra bıtersê. 41. Uyo ke lewê şıma dero, uyo ke mı ard war
ke ey tesdık kero, şıma cı ra inam bıkerê. Ey inkar kerdene de şıma verêni mebê.
Nişananê mı veranê vayiyê da şenıke de meroşê, u teyna zanaişê mı de bıbê. 42.
Şıma raştiye be bêbıngeyiye ra têwerte ra mekerê. U şıma ke haê zanenê, raştiye
medarê we! 43. Şıma gırêdaiyiye payra pêcêrê; xo zelal kerê; iyê ke
nefseşenıkine kenê, be inu ra pia şıma nefseşenıkine bıkerê. 44. Nıka şıma xo xo
vira kenê ki, zerrepak biyaene, rındiye kerdene zobina kesu ra vanê? Hemı ki
şıma kıtabi ki wanenê! Şıma qe baqıli nêbenê? 45. Şıma be sebr u gırêdaiyiye ra
yardım bıwazê; feqet no, iyê ke zerri ra hurmet musnenê ra cı, nefseşenıkê, cı
ra ber i binu rê gıran yeno. 46. İ zanenê ke, i resenê wayirê xo, u oncia cêrenê
ra cı. 47. Ya domanê İsraili! Nameto ke mı da şıma, u şıma serê şaru pêroinu de
kerdişê mı biarê xo viri. 48. Ju roca ke qe kes nêşkino qe ju kesi rê fayde
kero, qe kesi ra qe ju mabênkarine qebul nêbeno, qe kesi ra qe ju fidya
nêcêrina, u qe kes yardım nêvêneno, cı ra bıtersê. 49. Hania, şarê Firawunio ke
lacê şıma bırnêne, cênıkê şıma weş caverdêne, ebe şıma tewr xırabınê ezabu dêne
ontene, ma şıma cı ra reynay bi ra. No serba şıma hetê wayirê şıma ra
cerrebnaişê do gırs bi. 50. Hania serba şıma ma derya dı leti kerdi bi, şıma
reynay bi ra. Şarê Firawuni ki verê çımanê şıma de awe de xeneknay bi. 51. Hania
ma be Musay ra serba çewres şewe qesê xo kerdi bi ju; feqet şıma peyê ey ra xo
rê hêf kerdi bi, bi bi wayirê guki. 52. Peydo ki ma şıma af kerdi bi, serba ke
şıma şukır kerê. 53. Ma kıtab u xelese dê Musay ke, şıma raa raşte bıvênê. 54.
Musay şarê xo ra vati bi ‘‘Ya şarê mı, şıma be wayirê guki biyaene ra, xo rê hêf
kerd. O hal de şıma hemen afernaoẋê xo rê tobe bıkerê, u nefsanê xo bıkişê; no
qatê afernaoẋê şıma de daha xêro. Ebe na tore, o tobê şıma qebul keno. Çıke o
tobu zaf qebul keno, zaf şefqat musneno ra cı. 55. Hania şıma vati bi ‘‘Ya Musa,
heta ke ma Homa eşkera nêdi, cora to ra inam nêkenime.’’ Nae ser, şımaê ke sêr
kerdêne, vındetêne, aede ju bulıski şanay bi şıma. 56. Peydo ki merdena şıma ra
tepia ma şıma oncia çarnay bi ra weşiye, serba ke şıma şukır kerê. 57. Ma hewr
serê şıma de kerdi bi siye, şıma rê hewla qudrete u çhire ardi bi war ke, çiyê
weşê ke ma rızık day şıma, şıma cı ra borê. İnu ma rê nê, asıl ser xo rê hêf
kerdi bi. 58. Hania ma vati bi ke ‘‘Şıma na suke kuyê, uca zê waştena xo bol
borê! Çêberê ae ra ebe itat kerdene cı kuyê, u vacê ‘bıbaẋışne’ ke, xetanê şıma
bıbaẋışni’’ İyê ke ebe rındekiye hereket kenê, ma daha zêde danime cı. 59. Çı
esto ke, iyê ke nêheqiye kerde, o qese, qeseyê ke inu rê vaciyay, cı ra juyê de
vurnay bi. Nae ser, iyê ke nêheqiye kerde, ma asmên ra ju ezab ard inu ser,
serba ke i raa raşte ra veciyay, inu xırabiye kerde. 60. Hania Musa serba şarê
xo ero awe feteliyay bi. Ma ki cı ra vati bi ‘‘Ebe kombiyaiyê xo kemere ro de!’’
Nae ser, cı ra des u dı çımey pışkiyay bi. Ebe na tore her kesi zana ke koti ra
awe bışımo. ‘‘O hal de rızıkê Homay ra borê, bışımê, hama dugele de cora rıjnaiş
mekerê.’’ 61. Hania şıma Musay ra vati bi ‘‘Ya Musa, ma endi nêşkinime werdê ju
çêşıti rê tamul bıkerime. O hal de wayirê xo vero cêre ke, sebze u xiyar u sir u
niske u piyazo ke hard royneno, o ma do!’’ Ey ki nia cüab day bi: ‘‘Şıma wazenê,
uyo ke rındêro, ey, uyo ke xırabınêro, ey de bıvurnê? Eke henio, şıma şêrê suke;
çıke, iyê ke şıma ’ro cı fetelinê, estê.’’ Ebe na tore i maruzê cêr diyaiş u
feqıriye mendi bi, u kewti bi ra ẋezebê Homay; çıke inu nışanê Homay inkar
kerdêne, pêxamberi ebe nêheqiye kiştêne, u ebe verba cı veciyaene sindorê xo
vêrdêne ra. 62. Eke ame Cıhudun u Nasraniyun u Sabiiyu; bêguman ke, nainu ra
kami ke Homay ra u roca peyêne ra inam kerd, u karo faydeyın kerd, ecırê xo qatê
Homay de beno. İnu rê ters nêbeno, i nêkunê ra xo ver. 63. Hania ma şıma ra qeti
qese gureti bi, serê şıma de ma ko dardi bi we, u vati bi ‘‘Uyo ke ma da şıma,
şıma be qewete vırare era cı fiyê, u uyo ke zerrê ey dero, biarê xo viri ke,
şıma zanaişê Homay resê. 64. Feqat şıma nae dıma oncia qesê xo ra cêray bi ya.
Yê Homay, şıma rê lutıf u heskerdiya xo mebiyêne, iyê ke kunê ra husran, şıma
inu ra biyêne. 65. İyê ke zerrê şıma ra yasaxê şeme dawasna, u na ri ra ma inu
ra va ke ‘‘şıma meymunê bêanori bê.’’ Şıma helbet ki zanenê. 66. Ebe na tore ma
no, hem iyê ke o hadıse di, inu rê; hem iyê ke inu dıme ra yenê, inu rê, serba
ibret guretene ju ceza; iyê ke zanaişê Homay derê, serba inu ki kerdi bi wesılê
ogıti. 67. Hania Musay şarê xo ra vati bi ‘‘Homa vano, şıma ju manga sare
bıbırnê!’’ İnu ki vati bi ‘‘Tı leqanê xo pê ma kena?’’ Ey ki nia cüab day bi cı:
‘‘Cailu ra biyaene ra xo erzen bextê Homay.’’ 68. İnu vati bi ‘‘O hal de tı
wayirê xo rê serba ma düa bıke, a çıka, ma rê eşkera kero!’’ Ey ki nia cüab day
bi cı: ‘‘O vano ke, a manga henêna ke, ne kokıma, ne cênca, wertê hurdênu dera.
O hal de, uyo ke vaciya, şıma bıkerê!’’ 69. İnu vati bi ‘‘Wayirê xo rê serba ma
düa bıke ke, rengê ae çıko, ma rê eşkera kero!’’ Ey ki vati bi ‘‘O vano ke, a
mangê da zaf çeqera. İyê ke sêr kenê, a zerrê inu kena ya.’’ 70. İnu oncia vati
bi ‘‘Serba ma wayirê xo rê düa bıke, a senêna, ma rê eşkera kero! Çıke ma raşti
ki ae şıbaynenime i binu. Hama Homay ke waşt, ma ae vênenime.’’ 71. Ey ki nia
cüab day bi cı: ‘‘O vano ke, mangê da henêna ke, serba cıte ramıten u awe hêga
daene nire nêniyo cı ra, qe ju qusırê xo çino, serê xo ra qe ju beleka xo
çina.’’ İnu vati bi ‘‘İşte, nıka to raşti vate.’’ Ebe na tore inu a sare bırnay
bi; hama şenık mendi bi ke i meşkiyê bıkerê. 72. Hania şıma juyê kişti bi, sero
suc eşti bi jubini ser; yoxro ke, uyo ke şıma darenê we, Homa veceno werte. 73.
Nae ser, ma vati bi ‘‘Şıma ebe ju parçê ey cı ro dê!’’ İşte, serba ke şıma aqlê
xo bıcêrê sarê xo, Homa nia merdu keno weş, u nışananê xo musneno ra şıma. 74.
Ae ra tepia qelbê şıma bi bi huşki, zê kemere, qender be bi bi kemere ra ki
huşki, çıke mabênê kemeru de henêni estê ke, zerrê tainu ra çemi pışkinê; taê
qılaşinê ya, zerrê inu ra awe vecina; taê ki tersê Homay ra gındır benê. Homa
kerdenanê şıma ra bêxeber niyo. 75. Zerrê inu ra ju komi ke qesê Homay goş da,
khav kerd, peydo ke ebe zanaene keno xırabe, vındeno; şıma nıka hona wazenê ke i
şıma ra inam bıkerê? 76. İ, iyê ke inam kenê, eke raştê inu biy, vanê ‘‘Ma inam
kerd!’’ Feqat eke be jubini ra teyna mendi, vanê ‘‘İyê ke Homay şıma rê kerdi
eşkera, inu şıma inu rê qesey kenê ke, i qatê wayirê şıma de vera şıma zê delıl
bıgurenê? Şıma qe baqıli nêbenê? 77. Homa, iyê ke i darenê we, inu ki; iyê ke i
kenê eşkera, inu ki zaneno. İ nae nêzanenê? 78. Zerrê inu de iyê ke cailê, estê;
ni kıtabi nêzanenê. İyê ke i zanenê, teyna taê qurdeşanu ra ibaretê. İşte, na ri
ra; i heni fıkıriyaene ra ber thaba nêkenê. 79. İyê ke kıtabi ebe destanê xo
nusnenê, u peydo ki serba ke ey düştê qımetê dê şenıki de bıroşê, vanê ke ‘‘No
qatê Homay rao.’’ Wele bi inu ro! İyê ke destanê inu qezenc kerdi, riyê inu ra
wele bi inu ro! İyê ke i qezenc kenê, riyê inu ra wele bi inu ro! 80. İnu vati
bi ‘‘Dı-hirê rocanê mordu ra ber adır cora nêgıneno ma.’’ O hal de vace ke
‘‘Şıma qatê Homay ra ju qese guret? Homa qesê xo ra cora nêcêreno ya. Ya ki şıma
Homay sero, ju çiyo ke şıma nêzanenê, ey vanê?’’ 81. Nê! Nê! Kami ke xırabiye
kerde, sare ra heta nenıge batê guna bi. Mordemê zê ney benê şarê adıri, i uca
cawidan, dayimi manenê. 82. İyê ke inam kenê, u karanê rındu kenê, eke ame inu;
i benê şarê baxçi, u i ki uca cawidan, dayimi manenê. 83. Hania ma domananê
İsraili ra vati bi ‘‘Homay ra ber serba kesi megureyê, mae rê, pi rê, nezdiyu
rê, seyu rê, feqıru rê rındiye bıkerê, isanu ra qesê rındeki vacê, gırêdaiyiye
payra pêcêrê, u xo zelal bıkerê!’’ Ma qeti qese gureti bi. Peydo xerca zaf
şenıkê şıma ra, şıma cêray bi ya. Şıma ki ri çarnenê. 84. Hania ma oncia şıma ra
qeti qese gureti bi ke, şıma gonia jubini merışnê, jubini welatê jubini ra teber
mekerê. Şıma ki ebe şaidine kerdene tesdık kerdi bi. 85. İyê ke jubini kişenê,
ebe guna kerden u dışmenine kerdene, ebe phoşti jubini daene, zerrê xo ra tainu
welatê inu ra kenê teber, i oncia şımaê. İnu teber kerdene şıma rê yasaxa. Oncia
ki eke i zê hesiru amey şıma, şıma fidyanê inu danê. O hal de şıma yê kıtabi, ju
qısmê ey ra inam kenê, ju qısmê ey ki inkar kenê? Zerrê şıma ra iyê ke nae kenê,
ceza inu, heyatê dina de duşkınine ra ber thaba niyo; roca era xo ser uştişi de
ki i kunê ra tewr gıranê ezabi. Homa kerdenanê şıma ra bêxeber niyo. 86. İşte,
iyê ke veranê i peyêni de heyatê dina hêrno, iyê. Na ri ra, ezabê inu nêdino
şenık-kerdene. 87. Wad bo ke, Ma kıtab day bi Musay, peyê ey ra ki yelçiy ruşnay
bi. Ma delılê zaf eşkeray day bi Lacê Meryeme İsay, u ebe Royê bımbarekine
phoşti day bi cı. Her çı waxt ke, çiyo ke nefsê şıma cı ra hes nêkenê, ju yelçiy
ke o ardi bi şıma, şıma xo berz gureti bi, u na ri ra ki şıma taê zureker veti
bi, taê ki kişti bi. 88. İnu vati bi ‘‘Qelbê ma peydayınê.’’ Nê, tam tersane,
Homay riyê inkaranê inu ra i kerdi naletme. Coka i zaf şenık inam kenê. 89. Uyo
ke lewê inu de, serba ke ey tesdık kero, qatê Homay ra ju kıtab ke ame inu
-veri, iyê ke inkar kenê, inanê verba inu yardım waştêne, vındetêne ki- işte, o
çiyo ke i zanenê, eke ame inu, inu o inkar kerdi bi. O hal de naletê Homay
inkarkeru sero bo! 90. Yê Homay, ebe lutfê xo, gurekaranê xo ra kam ke waşt, cı
rê war-ardena ey rê i çımetengine kenê, serba ney, uyo ke Homay ard war, ebe ey
inkar-kerdene, xo rotişê inu çı çiyê do xırabo! İşte, riyê ney ra i ẋezebi ser
kewtê ra ẋezeb. Serba kafıru ju ezabo ke keno alçaẋ, beno.



https://diq.wikipedia.org/wiki/Ami%C5%9F

Amiş (be Almankiyê Pensilvanya: Amisch, be İngılızki: Amish) mezhebê
Xıristiyanano, Kanada u eyaletanê miyanê Amerika de herao. Goçkerdoğê ke miyandê
seserranê 18 - 20ıne de Almanya, Fransa u İsviçre ra ameyê Amerika, inan
vıraşto. Amişan ra gore heyat lazımo ke basit u asan bo. Coka ê otomobil,
têlefon u elektrik nêgurenenê; heyatê moderni ra dûr manenê. Enê merdumi sebebê
dini ra, xo heyatê sosyali ra dûr tepışenê, ordi zi nêkewnê.

Qıcê Amişan, sınıfa 8ıne de mekteb ra abıriyenê u dest pêkenê ke keyeyê xo de
tehsil bıvênê. Semedê bawerkerdışê Amişan ra, ê nêşenê mezhebo bin ra bızeweciyê
u yew zi fotoğrafê xo antene zi weş nêvêniyeno. Amişan miyan de terimê
rumspringa esto. Ê gênciya inan de niyo, çı wext ke ê benê pil, waftiz benê.
Sistemê inan de aforoz zi esto. Kıhalıkê Amişan merdumê ke qayde u prensibê
Amişan şıkenê, yanê çıne-amarenê, ê din ra veciyenê. Kamo ke prensibê Amişan
caweno, dewe ra yeno teberkerdış. Coke ra qayde u prensibê Amişan zaf gıranê.



https://diq.wikipedia.org/wiki/%C5%9Eahan_A%C4%9Fa

Şahan Ağa (Şahin Fethi Bey), pilê eşira Bextiyarano u dewa xo Pakırawa. Pakıra,
gırêdaiyê qeza Dêrsımi Xozatia. Bextiyarıcan ra Purtkan Kırdaski qısey kenê,
labelê inan ra taê, zey dewa Saan Ağay, Zazaki qısey kenê.

Keyey Şahani ninan ra yew biyo. Heto bin ra no keye, keyeyê do welatdost biyo.
No sebeb ra ki demê Cumurêtê Tırkiya de çıqasi ke dest ra ameo, dewlete ra düri
vınderdo.

Şahan Ağa, merdumê de zanaoğ, welatdost u khêr biyo. Ey Xarpêt de mekteb wendo.
Gorey vatışê taê naskerdoğan mektebo miyanên, ê taine ra gore ki lise qedênao.
Şahani politika (siyasetê) dewleta tırki rınd nas kerda u o sebeb ra ki demge
nêgınao dama ae ro. Miyanê xo u Sey Rızay u welatdostanê binan hewl biyo ke
ninan ra yew ki Alişêr Efendi biyo. Mabênê ey u Alişêr Efendi heni zaf rınd biyo
ke sıro ke debara xo rınde nêbiya u kewto tenge, Alişêri cı rê şıire (kılame)
nuşta, yardım waşto.

Çıturi ke yeno zanaene, hukmatê Tırki 1935ine de Qanunê Tunçeliye (Tunceli
Kanunu) vet, idareo orfi ilan kerd. Ae ra dıma ki general Abdullah Alpdoğan zey
Muffetişê Umumi u qumandarê idarey orfi rusna Xarpêt. 1936ine de dewlete ef ilan
kerd u Dêrsım de çheki kerdi top. Çı esto ke zey taê serekeşiran u pilanê
Dêrsımi, Şahan Ağay ki baweriya xo be dewlete nêarde, teslimkerdışê çheke qebul
nêkerd. Ey ki zey welatdostanê binan vato, ”Dewlete nıka be zıwano nerm qesey
kena, çhekan kena topi, o ra tepia kewena ra werte, mıleti qır kena. ”Şahani ke
nia kerd, Avdıle Paşay (Abdullah Alpdoğani) merdumi kerdi mabên, wesêna ey ser,
berd Xarpêt ke tey qısey bıkero. Merdumê dewlete uca cı ra vanê ”Çıqasi eraziye,
dukan u pere wazenay, danime to. Eke memurine wazenay, ae ki danime to, Dêrsım
terk bıke. Nê koyan ra vındenay, se kenay?”

Labelê demê ra tepeya Şahan Ağa remeno, peyser şono be Dêrsım. 1937ine de ke
eskerê tırki eşt Dêrsımi ser, Şahan qet nêvınerd, düşt de veciya u da pêro.
Şahan Ağa, hetê çheke ra zaf cıra amae bi. Ey herbê 1937i de ki zaf be
qeremaniye dao pêro u no sebeb ra ki demê de kılmek de mıntıqa Xozati de bi
sembolê xoverdayışi.

Tepeya, 1937ine de sıro ke Alişêr Efendi be Zerifa Xanıme ra amey kıştene, Sey
Rızay caê xo vurna, şi Derê Bırdu. Se ke şiyo uca ki, wesênao Şahan Ağay ser ke
şêro lewe (het). Çend roci ra dıme Şahan şiyo, ey be Sey Rızay ra halê Dêrsımi
sero derga derg qısey kerdo. O ra tepeya Şahani, Sey Rızay ra musade waşt, vat
”Karê mı esto, ez sonan, karê xo qedênenan u heftê ra tepeya peyser ênan.”

Heto bin ra dewlete Şahan Ağa raya xo sero zey bendê de (engel) gırd diyêne u
kıştena ey xo rê kerdi bi hedef. Qumandarê Elaiya Muhafıze Albay İsmail Hakkı
Tekçe raporê de xo de nia vano: “... Mıntıqa ma de be taybetiye imhakerdışê
çetey Şahani nuqta mıhima verêna. Seba imhakerdışê nê xaini taê tedbirê maê ke
ameyê gırewtene, ê ki estê ...“

Raşti ki o sıre de dewlete hem be ters, hem ki be pere şaro ke nezdiyê Şahan
Ağay ra, dı merdumi kerdi bi hetê xo. Ninan ra yew, Memê Pırçoy (Pirçi) bi, yew
ki Xıdê Lılê Veroci. Nê herdı merduman qebul kerdi bi ke Şahan Ağay bıkışên.
Xıdê Lılê Veroci, mae ra bıraê Şahan Ağay bi.

Şahan o mabên de şi mıntıqa eşira Qocan), inan de qesey kerd, waşt ke herb
kewên. Çıke serrê o ra raver, taê eşiran qırbanê Xızıri sero sond werd bi, soz
da bi Sey Rızay ke dest bıdên yewbinan, pia pêro dên; inan ra yewê eşira Qocan
biye. Şahani ke inan de qısey kerdo, geyrao a, mıntıqa xo de şiyo Mezra (Mezra
Koê Balıkani). Uca keyey (çê) İbrayimê Xıdê Mıstê Sate de biyo meyman. Xebera
Xıdi biya ke taê merdumi wazenê Şahani bıkışên, çı esto ke no plan cı ra eşkera
nêvato. Hurendia nae de taê qısey sotrağki eştê ra ver, ema Şahani şık nêkerdo.

Çend roci biyo ke Şahan Ağa bêhewn biyo. Nae sero ki geyrao ra hevalê xoyê raye
Memê Hure ser, vato, “Memed, hewnê mı êno, ez wazenan tenê rakuyi.“ Memê Hure
itiraz kerdo, nêwaşto ke rakuyo, ema Şahani de hal nêmend bi; werışto we, biyo
teber, nezdiyê banan de heni sero darê da qewaxe biya, şiyo bınê ae de kewto ra.
Se ke kewto ra ki, Memê Pırçoy be Xıdê Lılê Veroci ra pia hewn de nao pıra
kışto. Tarix 26ê tebaxe 1937 bi.

Apê Şahani Alişani o ra raver çend rey Şahan hesnay bi pê, vati bi, “Memê Pırçoy
be Xıdê Lılê Veroci ra xırabe dıme raê, bê ma ninan bıkışime“ labelê Şahani
qebul nêkerd bi. Ey apê xo ra vat bi, “Xıdê Lılê Veroci bıraê mıno, ez çıturi
bıkışi? Şar mı rê xırabe vano.“

Kıştena Şahani ra tepeya, her dı qetılan xebere dawa, Alişan Ağay ardo, raye ra
o ki kışto. Eke o ki kışto, qetılan na raye xebere dawa qereqolê Qereoğlani.
Qumandaro Tırk ameo, serey Şahani u apê ey Alişani daê cıra-kerdene, kerdê
çıwal, berdê.

Qehremananê Dêrsımi ra Şahan Ağay sero lawıkê (deyrê) ki yena vatene. Varyantê
de na lawıke niao:



https://diq.wikipedia.org/wiki/%C4%B0smail_I

Şa İsmail ya zi Şah Xetayi, (Farski Şah İsmail), namey hukımdarê dewleta
Safewiyano.

Ced u khalıkê piyê xo sırf piri biyê. O ra dıma zi ine xo eşto politika miyan,
biyê hukımdari. Khalık u piyê xo hetê dışmeann ra amey kıştene. Şah İsmail zi
merdımê dê xo o remno, yew ca de kerdo pil. Key ke biyo gırd, biyo hukımdarê
dewlete. Vanê ke, maya xo zi keyna Uzun Hasaniya. Riyê enê ra serê dewlete Tırk
benê, Tırki qeşi kenê. Tayê idia gore kokê Şa İsmaili Kurdo.

Khalıkê xo zi sırf Şafi biyo, ey ra dıme ey mezhebê xo vırno, vêrdo Şiiêni. O
taw Anatoliye de Elewiy zaf biyê. Şa İsmaili zi raya des u dı imaman , Eli,
felsefe u itıqadê inan gırewtê, Elewiy antê hetê xo. O taw Osmanıci zi dewletê
da quwetıne biya. Selim I ordiyê xo gırewto, ameyo Çaldıran. Uca (ita) de ceng
kerdo. Şah İsmail ceng kerdo vıni. Enê herbi ra veri zi, dıma zi Yawuzi Elewiyan
rê zaf eziyet kerdo. Mufti ra fetwa vıraşto, fermanê Elewiyan veto.



https://diq.wikipedia.org/wiki/Zerdu%C5%9Ftiye

Zerduştiye ya zi Mecusiye û Mazdaizm (Mazenderanki: زرتشتی) dinanê dınyaê
tek-homayınanê kehanan ra yewo.

Taê ilmkarê rocawani Zerduştiye zey dinê dê dulalisti terif kenê. Eyê ke nê dini
rê bawer kenê, fıkr kenê ke beden merdene ra tepeya beno cınde, veciyeno hızurê
Ahura Mazday u uca şaniyeno persan ver. No din teqriben 3.500 serran ra aver
hetê Zerduşti ra İran de awan biyo. Mabeynê serrane 600 İ. r. A. u 650i dinê
İmparatoriya Med u Persio resmi biyo. İslam u Xristiyaniye ra aver Zerduştiye
zey dinê şaranê İraniyanê verêni u yew qısmê Ermeniyan zaniyena. Texmin beno ke
ewro amarê inanê ke dınya de Zerduştiye rê bawer kenê deva devê 250.000i dero.

Zarath rındek, raşt, uštra dewe, yani menay cı, oyo ke wahêrê dewanê rındekano,
bena. Çekuya Zoroaster'i Yunanki de duştiya Zarathuštra'ya. Zıwanê şari de zi
Zerduşt zey estareo ke cıwiyeno wesf beno.

Dinê Zerduşti de cêniye u camêrd cıra nêbenê, yani cêniye u camêrd miyan de
yewbinan ra cıra kerdışi, camêrd cêniye sero tepıştış ya zi cêniye serê camêrdi
de vênayış çıniyê. Her cêniye u camêrd ra her dı zi eyniyê. Homa cêniye u camêrd
yewbinan rê embazi vırazeno. Şeş bêmerganê Homa, hirê mayki, hirê neriyan ra
yenê pêra.[1] Cayê ke itıqadê Zerduşti tede hera biyê, uca de poligami (wayirê
yew ra zêde cêniyian/camêrdan biyayış) kemi biyo u monogomi (wayirê tek
cêniye/camêrd biyayış) berz biyo.

Zerduşti adıri rê ibadet nêkenê, adır teyna zey qıble vêniyeno. Dinê Zerduşti de
adır, awe, herre, hewa firaz vêniyenê. Roşniye dinê Zerduşti de firaza, eke roc
esto se merdum xo dano roci ser, eke çıniyo se merdum xo dano adıri ser. Merdumi
roce de hiri reyi ibadet kenê.[2]



https://diq.wikipedia.org/wiki/Xoverday%C4%B1%C5%9F%C3%AA_%C5%9E%C3%AAx_Seidi

Xoverdaişê / Mıdefa Şêx Seidi yew herekatê de Zazayano. Roca 4 Çıle 1925 de Şêx
Seid u xeylê merdumê pili dewê Kırkan de yenê têhet. Şêx Seid; serdaranê
Diyarbekıri, Erğeni, Lıcê, Farqin, Dara Hêni, u Hêni de qısey keno.

Şêx Seid 12 Ocak de Çolig de, 15 Çıle de Dara Hêni de, 21 Ocak de Lıcê de u 25
Çıle de ki şono Hêni. Şêx Seid ke Piran de çe/key brayê xo Abdurrahim de ro,
eskerane Tırk kune kiye, Şêx Abdurrahim u deyra taye merdemu wazene bizere bere
xepis bierzi. Şêx Abdurrahim, ney red keno u netica ney harabe vecino. Semed nu
provaqasyone Tırkan[Çıme bımocne] averdayişe xo müdaafa 8 Şubat 1925 beno.

Reiso aşiretê Hasanan Miralay Halid Bey, satede (derhal) dorme (corsme) Muş geno
xo dest. Eşira Cibran ra Hasan Bey ki, Xınıs, Şêx Abdullah ki Varto zapt kerd.
Yew-Dı roce teqdayis (carpisma) ra tepiya Ergani u Madenik bi zapt. Şêx Seid,
7000 cengaver ra piya Kiği, Gêl ser şi. Hêni, Lıcê u Piranik zapt kerd u roca 14
Şubat Dareheni tımeniyera (butu) guret/gurwet xo dest. Nacarê Modanız Feqi Hesen
Wali tayin kerd. Çapakçur (Çolig) ra tepiya/bahdo Xarpêt kot dest. Xeylê insan
poste/pışte day Şêx Seid u Şêx Seid efendi nafaki sere Diyarbekır ser şi.

Hukmatê Tırkiya ki bıtersa xo ver, tümeninê Sarıkamış ra 9., Erzurum ra 8.,
Diyarbekır ra 7. u Mardin ra 1., Urfa ra Alaya Suvarina (Asporizuna)14, Van ra
ki tümena Süvaruna (Asporuzuna) 1 u iyeke hududê xo dere finora lewayiş
(hareket).

Şêx Seid efendi Sıliwan u dörme Silvan guretra xo dest ucara istiqameta Pali
ser, dıma Malazgirt, Piran, Bulanık cerunora dest. Ucara wılayetê Maletiye ser
kune raye u aver şone, Pêrtage, Çemısgezegeik kuno destane Zazayon.

Nafaki istiqametê Sêwrege (Soyregı), Zazayan her hetra Diyarbekır ser kune
taaruz u hurdemena taaruz de kune ser. Çebere (kebere, çevere) Mardin ra kune
Diyarbekır. Eskeranê Fransız u eskerune Tırkan ra raye kene rake Diyarbekır
istila bikere nu semed ra ray mücadehideke rayra bi u wasteneke bere Diyarbekır
ihnanre cadayi bi u Tirkan u Fransizan ra ameyvi guretene.

No cengê Zazayan de 14 suki, 700 dewe, nezdiyê 9000 key beno xırabe. 50.000 keş
mecbur kene şere yew caye bihnde mesken be, teqribi 7.500 keşi erzene zindanu
660 kes idam beno, 80.000 merdum kişiyo.



https://diq.wikipedia.org/wiki/Voltaire

François Marie Arouet de Voltaire yew filozofo u 21 payızê peyın 1694 Paris dı
maya xü ra biyo u 30 gülan 1778 dı şiyo heqeyda xü ser. Sınasnayenda Voltaire
tenya welatê cı Fransa dı nê héme dınya dı ze nuştoğê u filozofê newebiyayenı
(ronensansi) sınasnasêno. Voltaire, bı aqılê xü ya, bı rew fıkırdenı, bı hének
(ironiy) u bı fıkrandê xü yê neweyana sınasêno.

Mabênê ser 1726 ra héta ser 1729’ı İngıltere dı sırgun dı maneno. Voltaire
héyatê/cüwayenda xü yê sırguni dı zaf çi mıseno u fıkrandê xü ya şıno
ravey/avêr. En taybeti sitemê İngıltere u toleransê diyaneti vineno.

Sırgun dı cüwayenı, bi semedê nuştena kıtabê Lettres philosophiques-1973 u bı na
kıtab fıkırê liberalê İngilızan ame resa Fransa u ca mabênê şarê Fransızan dı
kok tepışt. Kıtab senin vıcya nêvıcya qererê veşnayenda kıtabi vıcya. Yani kıtab
bı hetê sistemê Fransa dı bi yasax u no çi bi semedê newedera Prai ra remayenda
Voltaire. No fın cayê ciyê sırgun Şampanya dı (Champagne) şatoyê Emelie du
Châtelet bı. Emelie hetı dest bı wendenda zaneyanda ilmê tabiati ke u ay hetı
kıtabi Newton açarna.

Dıma merdenda madam Châtelet, Voltaire 1970 dı mecbur mend ca bıvırno. Qral
Fredrik o en gırdi, Voltaire vêynda qesırda (şato) xü u Voltaire teklifê Qral
Fredrik o en gırd qebul ke. Dıma wextê do kılım dı Voltaire bı Qral Fredrik kewt
münaqaşe u 1953 dı Berlin terk kerd. Dıma sırgun u éware gêyrayen 1978 dı
nezdiyê Cenewre (Genève) mezra Ferney dı rocanê xü yê peyneyıni cüwa u o dem dı
romanê xü yê Candide (1759) nuşna u peynira kıtabanê xü yê Traité sur la
tolérance (1763) u Dictionnaire philosophique (1764) nuşna.

Voltaire zi zeydê filosofandê wextê ronensansi deist bi, yani merdım homa wahêrê
érd u azmini vineno u o homa mabênê merdıman dı çiçi beno beno nêbeno qarış
nêbeno. Şarê êy wexti zaf şiy ser Voltaire u êy filozofê binikı fıkırê Voltaire
parekerdê. Vatenê Voltaire écrasez l´infâme (bışıknı êy xırabi, yani wazeno vaco
bışıknı kilisey Fransa) u na vate bi parolay nuştoğandê raya newe biyayenı.



https://diq.wikipedia.org/wiki/Sia

Sia Kate Isobelle Furler (b. 18 Kanun 1975) ya ki be name sexne Sia jew muzisyen
u têbestoğa Awıstralyayıza. A kariyeri muziki ri be gruba caz-funki Crisp ra
game eşto.[1] Dıma dı albumani Crispi, a serra 1997 de grube ra veciya heme
(eyni) serre de be name OnlySee ra kari soloy cı pêl kerda u no soloyo cıyi
verêni biyo. A bahdo şı suka Londra u serra 2001 de albumi cıyi dıyıne Healing
Is Difficult pêl kerda. Singlei cı Taken for Granted lista Britanya Gırde de
verên 10 ri kuto. A eno dom de be gruba Zero 7 ra kar kerda. A serra 2004 de
albumi cıyi hirıne Colour the Small One u serra 2007 de albumi cıyi konseri Lady
Croissant pêl kerda. A 2008 de be albumi cı ke name cı Some People Have Real
Problemso, lista Amerika der raver 30 ra kuta. Bado serra 2011 de We Are Born
veciya. Hem (eyni) serre de albumi Christina Aguilera de 4 (çehar) deyri cı ca
gıroti. Serra 2011 de be David Guetta "Titanium" u be Flo Rida "Wild Ones"
vokalist biya. Nê dı deyri lista Amerikani Billboard de raver 10 ra kuti
(kowti). "Wild Ones" serra 2013 de Grammy de semedi en howl kari rap u sungi de
namzed biya. A seba Rihanna, Ne-Yo, Rita Ora, Celine Dion, Jessie J, Katy Perry,
Britney Spears, Beyoncé u Kylie Minogue deyri nuşta. En pey serra 2013 de albumi
cı The Marshall Mathers LP 2 veciya u deyri "Beautiful Pain" de be Eminem kılame
vata.



https://diq.wikipedia.org/wiki/Sendika

Sendika name organizasyono ke semedi seveknayışi heqani karkeran vıraziyao u
zerrey cı de çiyi ekonomiki esto.[1] Sendika yew organizayona de serbesta u
xosera, ebe dewlet, partiy u binan ra gırey xo çıniya.[2] Dıma revolusyoni
endustriye ra hêdi hêdi semedi heqani karkeran seveknayış, organizasyoni qıteki
vıraziyayi.[3] Sebebi vıraziyayışi enê organizasynoi karkerdoğ u kardayoğ miyan
de vıraştışo ekualiteo u wedarıtışo bêedaleto. Verê vıraziyayışi sendikayan ra,
şerti kari rê itirazkerdış u nêvatış, be raya dezgey yewbinan rê
destegveciyayışi u sanduqê meslegan miyan de vıraziya. Ebe arezeo peyên ra
organizasyoni sendika, raveri semedi karkerdoği ke şert u caê xaptiyayışi inan
belliyo u heme kari keni, name xo sendikaya meslegio biya, uca ra sendika
evolusyon diya u ewro zerrey cı de karkerdoği bêniteliki zi esti u biya
sendikaya pêroyi.[4]

Vıraziyayışo sendikal, temeli mocnayoği caê karkerdışi de şekıl gêno. Enê
vıraziyayışi bınê merkezi şube ya zi merkezi mıntıqa de beni jew u tewr berz de
bınê Merkeza Pêroyi de yeni te lewe.[5]

Raveri seserra 18 de İngıltere de riyê ekonomiya kapitaliste ra sendika
vıraziya. Emma na ra veri, serra 1520 de Fransa de zi vıraziyayış qıteki biyi
emma ê gırd nêbiyi u a ri ra tam mena de sendika nêamoriyeni. Tırkiya de
hareketi sendikavıraştışi seserra 19 de vecio. Raveri dewri İmperatoriya
Usmanıcan de serra 1871 de “Amelperver Cemiyeti”, semedi heqê karkerdoğan
seveknayışi vıraziyao. Organizasyoni Loncay zi şeno yew mena de sendika
bımariyo.



https://diq.wikipedia.org/wiki/Pey%C4%9Famber

Peyğamber (Farski de: پیغامبر) merdumo ke bawer beno ke terefê Homay ra mesac
ano u bawer beno ke peyğamber merduman ra u dinê Homay merduman miyan de
vırazeno. Terminolociya dini de vaciyeno ki peyğamber wayirê mucızeo u merdumo
de mitolocik ya zi nêm-mitolociko. Mensubê dinê İbrahimi ra gore, peyğamber wehy
gêno Homay ra yanê Homay peyğamberi ra wehy rışeno, şaweno. Dinê İbrahimi de
peyğamberi pêro yewbinan ra gıreydayê. Hama miyanê inan de taê ferqi zi estê.
Ornagên Cıhudiye de İsa u Mıhemmed peyğamber nêvêniyenê, Xıristiyaniye de ki
Mıhemmed peyğamber nêvêniyeno. En peyên İslam de Musa zi İsa zi peyğamber
vêniyeno, Mıhemmed zi peyğambero peyên vêniyeno. Mıhemmed her dı dinan de zi
(Cıhudiye u Xıristiyaniye) peyğamber nêvêniyeno, qebul nêbeno.[1]

Dinê bini de zey dinê Asya, Ewropa, Amerika u Afrika konseptê peyğamberi çıniyo.
Co ra heni aseno ke peyğamber tenya dinê Rocvetışê Miyani de esto. Budizm,
Hinduizm, Maniheizm u Şintoizm de peyğamber çıniyo. Qurane de cêniya çıniya ke
peyğambera hama İncil u Tewrate de peyğambera cêniye esta.



https://diq.wikipedia.org/wiki/Newroz

Newroz (be Farski: نوروز, be Kurdki: نه‌ورۆز) yew roşano ke Kurdi, Farsi,
Azeriy, Peştuni uêb. her serre, şewa ke 20ê Adari be 21ê Adari gırê dana, a şewe
firaz kenê (mıbarek kenê).

Serranê peyênan de Zazay zi ca be ca mıbarek kenê, labelê esıl ser sıftekerdena
wesari zewbina name kenê. Zazayê Elewiy 20ê Adari/Marti Hawtemal, 22yê Marti
Newê Marti name kenê. Hawt ke kewno 20ıne, New ke kewno 22yıne, sebeb zi noyo
ke, hesabo kıhan (hesabê teqwimê Gregori) be hesabo newe 13 roci ferq keno.
Zazayê Şefıiy na roce Serrnewa name kenê. Zazayê Henefiy zi kışta Sêwrege,
Şankûş, Çêrmug u Alduşi de amayena wesari be Kormışkan kenê şên; oyo ke yew
çarşeme ra heta çarşemeyo bin rameno.

Rıçıkê (rıstımê) çekuye zıwananê Ariyan ra yeno u menay cı roca newiya. Qıseyê
Newrozi be xo varyantê Farskiyo, çımke Farski de rûz (روز) de raresayışê vengê
Zy ra aseno ke no qıse Farskiyo.

Tarixê İranıcan de zi, Newroz zey şanıka cındebiyayışi (eraxoameyış) ca gêno.
Gorey riwayeti, Asınkar Kawa duştê serdario zorba Dehaki de sere dano we u adır
keno we. Na roce ra nat pêro şarê na erdi adır kenê we u na roce firaz kenê.



https://diq.wikipedia.org/wiki/Musewitiye

Cıhudiye (Yehudiye) (be İbraniki: יהודים, Yehudim) yew diyaneto. Pê kelımanê
Cıhudine, İbrani, Musewi u İsraili dinê Musay rê vaciyeno. Dinê Musay rê dino ke
yew Homay ra, awa ke tewr pak, tewr tenyao, vaciyeno. Cıhudiye tek tenya ne yew
mezhebo, ne yew mılleto, ne zi yew mılliyeto moderno. Ewro dınya de pancês (15)
milyon merdum xo Musewi vêneno u qebûl keno.

Goreyê dini Cıhudi tinya dini yahudiyano. Keso ke maye-pi ey yahudi niy, nişkenu
bibu yahudi. Yahudiyey, yahudiyan ri hem din hem miliyeta. Qewmi yahudiyan, yew
"qewmo rez u vijnaye ey Homayi" yo, Homayi no qewm qey xo ya xeleqno. Homay heq
u wezife do no qewmi ke riyi hardi (erdi) ser o miletani binan idare bikiri.

Qur'an de qewmi yahudiyan yew qewmo rez u vicnaye yenu qebul kerdiş. Qur'an de
wina vaciyenu: "Ehd bu ke ma, kitab, hukum u pêxemberey dey Beni İsrailan. Ma ey
bi rizqo rind a kerdi wiye u ma ey aleman ra berzêr kerdi." Erdi yahudiyan (Beni
Israiliyan) yew erdo muqedes u ke Homayi no qewmi ri wead (bexş) kerdu. Erdi
Israiliyan (Diyari Kenani) "erdo weadkerde" yo. No "erdo weadkerde" sinori ci Ro
Nil ra resenu heta Ro Fırat.



https://diq.wikipedia.org/wiki/Mehemed_Malm%C3%AEsanij

Malmîsanij (b. 1952, Pîran) yew nuştox, cigêrayox, şaîr û ziwannasêko[1] kird o.
Kirdkî (zazakî) ser o cîya cîya xebatê ey estê.

1952 de yew dewa Dîyarbekir de maya xo ra bi. Wendişê xoyo verên û mîyanên
Kurdîstan de, unîversîta zî Anqara de qedênay. Dima heşt serrî Kurdîstan de
malimîye kerde. Mabênê serranê 1975 û 1981î de hîrê rey dekewt hepisxane.

1982 de welat ra vejîya. Unîversîteya Sorbonne (Parîs) û Unîversîteya Uppsala
(Swêd) de qismê ziwananê İranî wend. Unîversîteya Linköpingî de qismê perwerdeyî
(terbîyet) de wend. Swêd de Unîversîteya Göteborgî de masterê xo temam kerd.

Malmîsanij hîna zaf bi Zazakî û Tirkî nuseno. Ehmedê Xasî û Usman Efendîyê
Babijî ra pey heta 1970 welat de Zazakî nênusîya bî (nêamey bî nustene).
Malmîsanij keso tewr verên (yewin) o ke serranê 1970 de welat de Zazakî nuşto.
Ey û tayê hevalanê xo 1979-1980 de Tirkîya de kovara Tîrêje vete. Nêmeyê na
kovare Zazakî nêmeyê aye zî Kurmancî (Kirdaskî) bî. Raya verêne kovara Tîrêje de
bi nameyê Engiştê Kejê hîkayeyêka moderne nuşte. No sebeb ra nuştoxo tewr verên
yê edebîyatê modern yê zazakî hesebîyeno.[2] Ferhengê verênê Zazakî Malmîsanijî
hazir kerd û 1987 de neşr kerd. Ey Fariskî û Tirkî ra tayê hîkayeyî zî tercumeyê
Zazakî kerdî. Raya verêne ey Mewlidê Ehmedê Xasî û Usman Efendîyê Babijî herfanê
Erebkî ra çarnayê (tadayê) herfanê Latînkî ser û nê her di şaîrê Zazakî dayê
naskerdene.

O demêk Swêd de serekê Komeleya Nuştoxanê Kurdan bi. Demeyêko derg zî
serredaktorê kovara Vateyî bi. [3]



https://diq.wikipedia.org/wiki/Leki

Lekî yew zıwanê İrankiyê zımey-rocawaniyo.[1][2][3] No zıwan zıwananê
Lurki[4][5][6] u Kurdkiyê Veroci[7][8][9][10] ra zaf nezdiyo. Zıwanê Leki, hetê
gramer u qısebendê xo ra zıwananê Lurki (%78), Farski (%70), u Lurkiyê Zımey
ra %69 nezdiyê[11], enê zıwanan yewbinan ra xeylê çekuy gırewtê u day.

Zıwanê Leki rocawanê İrani de, koyanê Zağrosi ra nezdi, verocê eyaletê Hemedani
de, cayanê zey Nahavand, Tuyserkan, Nursbad, Ilam, Gilan u cayanê nezdiy de hetê
şarê Leki ra qısey beno. Zerrekê zıwanê Leki bınê tesirê zıwanê Lurki de zaf
mendo, Lurki zi yew zıwano İrankiyo verociyo ke İran de qısey beno. Gramer u
sistemê vengan ra Lurki zey zıwananê İrankiyê zımey rocawaniyano. Lurki zey
keyey Zazaki-Gorani zıwananê İrankiyê zımey rocawankiyan rê spesifiko.

Tay eşiranê Lekan ewro İran miyan de, eyaletanê İlam u rocawanê Lurıstani de
weşiya xo ramenê. Namey cayê ke Leki cıwiyenê wına rêze benê, Aleşter, Kuhdeşt,
Nurabad u Huremebad. Fıkıriyeno ke Tırkiya de zi mıntıqay Haymana (Anqara de) u
verocê rocvetışê Tırkiya de zi eşiretê Lekan ra Şêxbızın,, Hemewend, estêu ê be
zıwanê Leki qısey knê.



https://diq.wikipedia.org/wiki/Korya_Veroci

Koryaya Veroci ya zi Korya Veroci mıntıqa ra rocakewtena (rocvetış, şerq) Asya
dera. Zımeyê (Şımalê) Koryaya Veroci de Korya Zımey; rocawan (ğerb) de Çin u
Deryayo Zerd; rocakewtene (rocvetış, şerq) de Japonya u deryayê Japonya estê.
Paytextê Koryaya Veroci Seulo. Koryaya Veroci ezayê Mıletê Yewbiyayey u WTOia.
Sistemê siyaseti demokrasiya, labelê sistemê iqtısadi kapitalisto.

Tarixê Koryaya Veroci zaf dewletiye niyo. Verênde seserra 20ıne de Korya yewe
biye. Wextê Herbê Dınyayê Dıyine Japonya Korya işğal kerde u zaf terteley kerd.
Feqet peydena Japonya Korya terk kerde, Dewletê Amerikayê Yewbiyayiyan Koryaya
Veroci işğal kerde u Rusya Korya Zımey işğal kerde. Enlemê 38i bi sindorê
Koryaya Veroci u Korya Zımey. Koryaya Veroci biye kapitaliste u Korya Zımey biye
sosyaliste. Labelê serra 1950ıne de Korya Zımey Koryaya Veroci işğal kerde. Çin
u Rusya pheşti dê Korya Zımey. Mıletê Yewbiyayey u NATO dest da Koryaya Veroci.
Ewro hal zey verio.

Bacarê Seuli zaf raver şiya, bına u banê xeylê berzi estê, bacarê dewizio,
paytextê borsayo, merkezê iqtısadê Koryaya Veroci u ê Asyayo. Sûka Seuli de
xeylê şırketê teknoloci u iqtısadi estê.

Nıfusê şarê Koryaya Veroci 47 milyono. Nıfusê Koryaya Veroci her serre beno qıc,
çıke şarê Koryaya Veroci şıno dıwelanê teberi. Dinê Koryaya Veroci çıniyo; zaf
merdumê Koryaya Veroci ateistê (% 46), hema Budisti u İsewiy/Xrıstiyani zafê; (%
27) u (% 25). Zıwano resmi Koryakiyo. Nuskar u wendoğê xo zafê.

İqtısadê Koryaya Veroci gırdo. Dınya de rêza desıne (10.) dero. Teknolociye u
komputerê cı zaf be kaliteyê. Koryaya Veroci xeylê wasıteyan (otomobilan)
vecena. Kia Koryaya Veroci de veciyena. İdxalatê (eksport) Korya zafo. Sayiya
idxalatê (eksport) ra Koryaya Veroci ekonomiya xo biye hewle. Endustriya
elektronik u komputer u malzemey dicitali zaf gırda.



https://diq.wikipedia.org/wiki/John_Steinbeck

John Steinbeck yew nustoğê sanıkan, romanan u senaryonano. No Amerikanıco
namdar, 1902 de 27ê Gucige de Kaliforniya de sûka Salinas de ame riyê dınya. 20ê
Gağani/Kanune 1968 de ki New York de merd.

O baxo lacê jü aylea feqıre bi, piyê xo Prusya ra bi, mua xo ki çêna yew (jü)
aylea İrlandayıca barkerdoğe (goçber) ra biye. İ ki zê havalanê xo, domanine u
gencina xo de cıtkariye kerde.

Mabênê serranê 1920-1926 de Universitey Standfordi de wand, hama nêşikiya
mektebe bıqedno, perey xo çini bi. A waxt de, êrğatine, karkerine kerde.Cokao
kıtabanê xo de raştiya karkero zaf rınd arde jüan (zıwan), çıke baxo na kar u
gure de zaf guriyabi.

Kıtabê xoyo sıftên Tortilla Flat (Mahleya Kınari) 1935 de çap bi u xeylê veng
vet. Bado, 1936 de kıtabê xoyo dıdên Dubious Battle (Qewğa Nemcete) vejiya.1937
de Of Mice and Men (Merro be Mordeman ra) çap bi.

1939 kıtabê xo The Grapes of Wrath (Engurê Ğezebi) zaf bi namdar u 1940 filmê ni
kıtabi sinema de onciya. Oncia na serre de, Steinbeck'i serba ni kıtabê xo
Haletia Pulitzeri gurete.

Peyniye de, 1962 de ki Haletia Nobeli gurete. Çı hêf ke, hona qe jü kıtabê i nê
açariyo zonê Zazaki.



https://diq.wikipedia.org/wiki/Heq%C3%AA_c%C3%AAniyan

Heqê cêniyan xoseriye u heqê seriê ke heme cêniyan wayirê inanê, inan rê
vaciyenê. Zerrekê terimê heqanê cêniyan de, heqê sosyali heqê ekonomiki, heqê
politiki, heqê weçınitışi u weçıniyayışi, heqê veyvey u heqê bini estê.[1] Heqê
cêniyan, dınya ser de seserra 19ıne ra tepeya xo resnayê.

Fırsatê ke semedê musayış u musyanışê cêniyan daniyenê, zemanê veri ra nat
merduman miyan de vêniyayê. Çağê Antiki de u verê Çağê Miyani de akademiye de
terbiyetê cêniyan weş nêvêniyao ke heto bin ra no waziyet şarê zemanê Antiki
miyan de xeylê zi nêveniyao hama mekteb rê şiyayışê cêniyan u keynekan mumkın
biyo. Doktorê cêniy, mimar, filozof u zanaê cêniy ra xeylê nuşte u abidey mendê
Mısırê Antik, Yunanıstanê Antiki u İmperatoriya Romay ra u ewro zi çiyê ke
cêniyanê çağê antiki ra mendê, merdum şeno inan rê bıreso. Çağê Miyani de şarê
feodali de mekteb u univesıtey kewtê talimatê kıliseyan ra u bınê zulmê dini de
(yani zulmê kılise de) mendê ke çı wext ke şarê Çağê Miyani talimat u waştışê
kılisa zey xo diyê yani qabul kerdê, terbiyet, musayış, musnayış u mekteb rê
şiyayışê cêniyan peyniye diyê, qediyê. Zaf seserran ra dıme cêniyê ke pere xo
esto, ê şayê mekteb şêrê. Branşê tıbi u musayışi cayê en peyêni biyê ke cêniye
şena musayışo akademik gêra.

Be Çağê Roşniye ra fıkırê mektebê dewleti u musayışê mecburi veciyê qıta Ewropa
de. Hama uca problem veciyo ke keyneke mekteb şêro ya zi mêşêro yani terbiyet rê
daxil bo ya zi mebo. Heta o taw, keyneki u cêniyê genic tenya kewtê mektebê
keynekan ra u uca ra diplomay gırewtê. Nê mekteban de cêniy heyatê bani (keye)
rê u idarey keyey rê xazıriye kerdêne. Mufredat de zi hunerê rındeki u hunerê
desti ra bin, ekonomiya keyey gêriyenê. Şarê o zemani de cêniyan rê izıne
nêdaniyena ke cêniye heqa mewzuyanê binan de melumet bıgêra, çiyê bızana. Be
averşiyayışê zemani cêniy heqê inan waştê ke şaranê çağê kıhani de werênayışi u
ancênayışi veciyê. Serra 184ıne de şagırdê verêni ameyê Universıtey Zurihi ra ke
ê cêniy biyê.

Serra 1863yıne ra tepeya universıtey rê amarê cıkewtışê cêniyani berziyayê.
Politika rê cıkewtışê cêniyan zi dıma Revolusyonê Fransızi sıfte kerdo. Serra
1791ıne de Deklarasyonê Heqanê Cêniyan terefê Olympe de Gougesi ra vıraziyao.
Revolusyonê 1831 u 1848i de cêniyê Fransiz heqa weçınitene teleb kerdo,
İngıltere de zi heqanê cêniyan sero waştışê verêni 1832 de ameyê. Ninan teber de
dewletê İskandinavi de cêniy serra 1880yıne ra tepeya heqê inanê politiki ilan
kerdê.



https://diq.wikipedia.org/wiki/Enstituy%C3%AA_Zazaki

Enstitüyê Zazaki yew organizasyonê zıwanê Zazakiyo. Sûka Almanya Frankfurt
(Main) de merdumê ilmê zıwani, roştberi, nuştekar u senatkari amey têhet,
Enstitüyê Zazaki na ro. Heta nıka Enstituyê Zazaki çınê bi ke tek teyna zıwan
sero bo.

Ezayanê ronayoğan miyan de merdumê ilmê zıwaniê ke Zazaki sero gureyayê, pêserok
u kıtabi vetê, senatkari, nuştekari, şair u doskari, Dr. Jost Gippert, Dr. Agnes
Korn, C.M. Jacobson, M. Sandonato, X. Çelker, Hawar Tornêcengi, Hesen Usên Bor,
Cemal Taş, Memed Ali (Zelemele), H. Cansa, Asmêno Bêwayir u ê bini tede ca gênê.

Hewna ke Enstitu tesdiq (e.V.) nêgırewti bi, tayê sûkan de ezayanê diwanê idarey
kursê salıxdayena Zazaki dayne, projeyê qısebendê Zazaki-Tırki nay bi ro. Fêl u
emelê Enstitüyê Zazaki ke bıdekeriyê, zafê, zey: Projeyê qısebendi
(ferheng/sözlük) raverberdene; diyalektan ser, yew zıwano standard ser gurenayış
(bılxassa seba zıwanê kolektifi); vetena kıtabanê terbiyetê mektebi (eğitimi) ê
qıcan (domanan) uêb..



https://diq.wikipedia.org/wiki/Dewlet%C3%AA_Amerika%C3%AA_Yewbiyaey

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/Bonobo

Bonobo (nameo taksonomik: Pan paniscus) ya ji şempazeo qıyt, şempazeo cuce, o ki
hewyano kı taxımê primadan ra, kiyê Hominidaean dı cınsê panan dı ca gêno.
Bonobo dı cınsê kı kiyê Hominidae vırazınê, inan rao. Cınso bin Pan troglodytes
(şempanzeo adi ji vajiyeno) dehana zêyde şempazey normali ifada keno.

Bonobo, muzeya kı namê cı Tervureno u Belçika dı ca gêno, unca de terefê uzmanê
anatomiki Harold Coolidge ra sera 1928 dı viniyao. Hama ki otoritey tewran Ernst
Schwarz sera 1929 dı bonobo sero neşriyato ilmi vıraşto.

Cematê bonoboyi dı seks teberê qıji de, hereketo sosyalo u heyatê bonoboyan dı
zaf muhimo. Her çı ki seksê inan zê seksê merdıman niyo, seksê bonoboyan
merdıman ra cıyao. Heyatê merdıman de seks, tezahuri guduyê dewşıknayo hama
bonoboyi seksi zê rolê sosyali keni. Bonoboyi şêni zê merdıman ri bı ri seks
kerê, mena cı zi esta. Her varyasyonê seksi heyatê inan dı esta. İxtılaf u qewğa
dı ya ji odulkerdışi dı, seks vıraziyeno. Teberê ma u laji de, her ferd şêno bı
yewbinan seks kero, kayê seksi kay kero.

Bonobo, gore netıcanê DNAyi ra Homo sapiensi ra nısbetê se dı 98 (%98) ra dehana
zêyde nezdıko, insanan rê gorilan ra dehana nezdıko. Yew bonobo ege darıstan dı
weşiya xo rameno se çewres 40 serri şêno weşiya xo bıramo. Ege kiye dı se, şêno
şeşti 60 seri weşiya xo bıramo.



https://diq.wikipedia.org/wiki/Boko_Haram

Boko Haram (بوكو حرام Boko Haram) yew organizasyono de teroristo u İslamisto.
Namey cıyo oricinal جماعة أهل السنة للدعوة والجهاد Jama'atu Ahlis Sunna
Lidda'awati Wal-Jihado. İdeolociya inan Panislamizm, İslamifundamentalizm u
Cihadizmo. Zımeyê Nicerya de qanuno resmi şeriato u coka ê zımeyê Nicerya
serotesır kenê. Çekuyê Boko İngılızki ra yeno u menay cı book yani musaynış u
musnayışê ğeyrımısılmanan haramo[1]. Boko Haram sera 2002. de terefê Mıhemmed
Usıv ra vıraziyao. Liderê Boko Haram Abubakar Shekau (cüyeno), Dan Hajia
(cüyeno), Abba (merdo), Abatcha Flatari (merdo), Mohammed Yusuf (merdo) u Momodu
Bamao (merdo). Ebe organizasyonanê Ansaru u El Qaida ra gıreya inan esta. Boko
Haram Nicerya, Çad, Nicer u Kamerun sero ğalımê teroristi kenê. Goreyê texminan
ra amorê mensubanê Boko Harami 30,000 merdıman ra nezdiyo.[2] Boko Haram sera
2014. de Nicerya de yew mekteb ra 230 ra zêde keyneki remnê.[3]. Serra 2001. ra
heta nıka atakê Boko Haram de 10.000 ra zêde teni merdê ya zi keyey xo berdê.[4]



https://diq.wikipedia.org/wiki/Bertolt_Brecht

Bertolt Brecht, sera 1898, menga 10 sebati dı mıntıqa Almanya, Bayern dı suka
Augsburg dı çımê xü akerdo dınya u sera 1956 menga 14 tebaxi dı suka Almanya
Berlini dı (Almanya Rocakewte/ Şerq) şiyo héqeyda xü ser. Brecht şiir, drama,
meqaley siyasi u tiyatro nuşnayê. Piyê cı mıdurê fabriqa kaxıdi u sukı dı ju
merdımê do sınasnaye biyo. Maya cı Sofie zi daya qeçekandê xü ver u bêgürwe
biya.

Sera 1917 dı Brecht lise qedeyneno u qandê kı serê cı biyê temam mecburi
éskereya xü ze katip vırazeno u sinayenda (éşqê) ciyê sıfteyini zi o wextana
vineno. Ze Rosa Marie Aman, Paula Banholzer (Bie) u Saphie Renner. Sera 1918 dı
şıno Munix u uca dı qeydê xü Fakülta Felsefe vırazeno u dıma mektep ra
fekveradano u peydı yeno Augsburg. Çı wext mekteb ra fekverdano yeno suka xü
gıraney dano gıtar u müziki ser u qandê Paula Banholzer dêri nuşneno u sera 1919
dı Paula ra ju lacê cı beno u nameyê Frank nanê paya.

Brecht rocê Berlini dı ju kêynek bı namedê Dora Mannheim (Fraulein Do) sınasneno
u hergı roc ay rê mektubi (destnuştey) nuşneno u qet ju mektubê xü rê cüwab
nêgino. Sera 1921i dı Wiesbaden dı ju kêynek bı namedê Marinne Zoff sınasneno u
éyni ser Berlin dı Arnolt Brennen dı embazey keno. Brecht sera 1922 dı Munixi dı
bı Marianne Zoffa zewıcêno u ay ra ju kêyna cı bena. Sera 1923 dı artist Helena
Weigel sınasneno u sera 1924 dı kêy xü bar keno şıno Berlinı u uca dı
Spichernstrasse 16 dı kêy Helen Weigeli dı ca beno. Sera 1924, hirêyê mengda
qanuni, Helena ra ju lacê beno u nameyê Stefani nanê paya u éyni ser kêy Dora
Mannheimi dı Elisabeth Hauptmann sınasneno u a héyatê Brecht dı héta peyni ze
dos, embazê gürwi manena. Sera 1925 dı şıno Wiyana cinyerda xüya verên u maya
kêynerda cı Marianne Zoff u dıma ina ucara kêy xü bar kenê şınê Münster. Sera
1929 dı bı Helena Weigela zewıcêno u ay ra bı namedê Barbara ju kêyna cı beno.

Sera 1933 dı çı wext Hitler ame ser Brecht remeno şıno Awıstırya u İswiçre u xü
nımneno. Dıma remeno şıno Danimarqa u uca dı wextê kêy Ruth Berlau u merdê cı
profesor Robert Lund dı maneno u dıma şıno Skovbos u uca dı kêyê Margrete
Steffin dı maneno. Sera 1938 dı remeno şıno suka Swêd / İsweç Stockholm u dıma,
sera 1940i dı uca ra zi remeno şıno Finlanda (Soumi) u wextê nuştox Hella
Wuolijok dı bı cınya xü Margrete Steffina maneno u éyni ser cınya cı nêweşey ra
mırena. O wextı zi Ruth Berlau yeno Helsinki u ina piya remenê şınê Leningrad
(Sant Petersburg) u uca ra zi şınê Moskowa. Sera 1941 dı remeno şıno Kalifornia
u uca qongreyê émeriqanıjan héqê cı dı sorıştırme akenê. Qandê kı vanê no hem
komınist u hem zi ajanê Sowyeti yo.

No çi Brechti écız keno u no dano pıro peydı yeno Ewropa u suka İswiçre Zürih
(Zürich) dı ca beno. Sera 1949 dı dano pıro şıno suka Almanya Berlini dı
(Almanya Rocakewte/Şerq, DDR) dı ca beno u héta merdenda xü uca dı maneno. Sera
1956 dı şıno héqeyda xü ser u Berlini dı qantırmey (qebristanê)
Dorotheenstädtischer Friedhof cı defın kenê. Héyatê do bı hézarana reng u bı
macera, lejê ê cihani jew u dıdı, héyali u êşi bı Brechti ya piya şınê mezel.
Brecht xü peydı hézarana nuşte, kıtabi, meqaley, tiyatro u bestey müziki
verdano.



https://diq.wikipedia.org/wiki/Alan_Turing

Alan Mathison Turing (b. 23 Heziran 1912 – 7 Heziran 1954) oyo ke kriptolog,
komputerşınas u matematikzanê do İngılızo ke serra 1912ıne de İngıltere de maya
xo ra biyo. Alan Turing vıraştoğê kompterşınasiye amariyeno, zey piyê komputeri
şınasiyeno. O testê Turingi vıraşto u testê xo de o esto ke makine u komputeri
şenê zey merdumi fıkırnê ya zi ê nêşenê zey mezgê merdumi fıkırnê. Domê Cengê
Cihaniê II. de kodanê Almanyay şıkıtê, rolê muhimi kay kerdo u coke ra qehreman
vêniyayo. Keyê ke o Universıtey Machesteri de guriyo, uca de definasyonê
algoritma vıraşto, temelê kompureteranê moderni eşto.

Turing serra 1952ıne de polisi rê murecat kerdo u vato ke o şantaji rê meruz
maneno. Uca de hemcınsbaziya xo sero akerdenayış kerdo, xo ifşa kerdo. Vato ke o
pê yew genci ra mınasebet kerdo, kewto mınasebetê cınsi. O taw İngıltere de
mınasebetê hemcınsi illegal vêniyayo u coke ra Turing hukım dao xo. Mehkeme rê
veciyo, uca de ceza daya. Cezaya xo 1 serre raya kimyasali ra hadımkerdış biya.
Derzinê ostrojeni cı rê enjekte keriyayo. Serra 1954ıne de potasyum siyanidi ra
weşiya xo vıni kerda u merdo.



https://diq.wikipedia.org/wiki/Agnostisizm

Agnostisizm yew şiyayışo (ekolo) felsefiyo ke vano ke merdum nêşeno be mezgê xo
Homay bızano. Zıwanê Zazaki de namê enê şiyayışi şeno meşınasnayene bo. Yani
Agnostisizmi de Homa esto ya zi çıniyo ma nêşenê bızani. Agnostisizm beno dı
leteyi; Agnostisizmo negatif u Agnostisizmo pozitif. Agnostisizmê negatifi de
merdum nêşeno Homa bıvêno hema şeno be tayê çiyan ra ey bızano texmın bıkero
hema Agnostisizmê pozitifi de merdum nêşeno ey bızano u çiyo ke Homay rê delıl
mocniyeno bıvêno. Raveri serra 1869ıne de biyologo İngılız Thomas Henry Huxley
1869ıne de vateyê Agnostisizmi u Agnostiki nuştê.[1][2] Agnostisizm u Ateizm hem
be yewbinan (eyni) niyo. Ateizm vano Homa çıniyo hema Agnostisizm vano ke Homa
esto ya zi çıniyo ma nêşenê Homay bızani. Tayê referansan de Agnostisizm miyandê
bêdiniye de ca gêno hema tayê referansan de zi Agnostisizm bêterefiyan miyan de
ca gêno. Filozofo Yunan Protagoras tayê cayan de Agnostisizm vêniyeno.

Vateyê Agnostisizmi zıwanê Yunanki ra yeno. Yunanki de an beno nê u gnōs beno
zana. İnca ra Agnostisizm vıraziyeno yani beno kamo ki zana niyo, melumatê cı
çıniyo.



https://diq.wikipedia.org/wiki/Adem_u_Hewa

Adem u Hewa mit u şanıka ke dinanê İbrahimi de ca gêna. Na şanıke Xıristiyaniye,
Cıhudiye u İslam de vêrena ra. Şanıke ra gore, Adem oyo ke merdumo vêreno ke
Homay ey vıraşto u tepeya Homay semedê (seba, qandê) Ademi Hewa vıraşta. Her
hirê dinan de zi wına vaciyeno ke aferiyayışê Homay ra dıma, Adem u Hewa meywa
werda, tayê cayan de saye weriyaya vaciyena, u dıma Homay inan ceneti ra ardê
cêri, ceza daya inan ra. Vaciyeno ki her senê beno se şeytan kewno ceneti u uca
de Adem u Hewa, şeytan xapneno inan. Adem (tayê çımeyan de raveri Adem weno
meywa vaciyeno, tayê çımeyan de zi raveri Hewa wena u tepeya Adem wena vaciyeno)
weno meywa ra u pêro wucıdê Ademi rut u vıran maneno. Heto bin ra dıma meywa ra
werdışê Heway ra, wucıdê Heway zi rut u vıran maneno. Dıma vaciyeno ki Homay
veng dano inan ra u teber keno (qewırneno, teberneno) inan cenet ra. Cezaya inan
zi dınya ra kewtış bena. Çımê Cıhudi ra şanıka Adem u Hewa wına qısey bena:
Tekwin de leteyê 2 u 3yın de vaciyeno ki: Tenya mêrdek mıl ra aferiyeno ki
bostanê ke tede o cıwiyeno (yani cenet) de mocniyeno u nameniyeno zey Adem (yani
(merdum)), aferiyayışê ganiyanê bina u hetê merdumi ra namenayışê inan; semedê
(seba, qande) mêrdeki rê, pıza (navıke, nake) cı ra aferiyayışê cêniye. Mar
xapneno cêniya (yani xapnena Hewa), cêniye zi xapneno mêrdek (yani Hewa zi
xapnena Ademi) u her dı piya wenê meywa dari ra u her dı zi bostan (cennet) ra
teber benê, teberiyenê. Coke ra mar pa u lıngê xo vıni keno u cêniyan rê dışmen
beno, cêniye zi pêmendışi ra dec vênayış rê u mêrdekê xo rê vıle namıtış
(çewtkerdış) rê, mêrdek zi semedê (seba, qandê) weşiya xo ramıtene, karkerdış,
dec vênayış u merdış rê mehkum keriyenê.[1]

Çımê İslami de zi şanıke dinanê İbrahimiyê binan ra nezdi qısey beno. Homay
İslami Allah Adem u cêniya xo Hewa vırazenê, yani afernenê. İnan ceneti ra
caynenê (ca kenê) u tepeya inan rê dare illegal keno u vano na dare ra dur
bımanê.[2] Adem zi weno, Hewa zi wena dare ra u bedenê inan rut u vıran manenê.
Adem wucıdê xo agırewtene (racayış) wazeno u Homay her dı zi (Adem u Hewa) ano
cêri. Adem u Hewa cenet ra teberniyenê. Mısılmanan çım de Adem peyğambero verên
u piyê insanan vêniyeno; Hewa zi maya insanan vêniyena. Miyandê qıcanê (doman,
qıj) Adem u Hewa de zeweciyayış beno, (yani mınasebetê ensesti beno, lacek be
waya xo zeweciyeno u waye be bıray xo zeweciyena) u merdumi gam be gam zêde
benê.

Miyandê ilimdaran (merdumê ke zanayê) de heqa mitolociya Adem u Hewa de zaf
mıxtelif qaytkerdışi (ewnayışi u vênayışi) estê. Hata seserra 20ıne ra çımê
ilimdaran de u cayanê zanışi (ilmi) de Adem ,zey raşta merdum zey Ademi est
biyo, raşt vêniyayo. Hema be averşiyayışê zanışiye (ilim) u teknolociye ra
zaniyayo ke merdum zey Adem est nêbiyo. Yani mumkınatê biyayışê Ademi çıniyo.
Ewro teoriya evolusyoni çımê ilimdaran de qabul bena u raşt vêniyena. Coke ra
Adem u Hewa zey şanıke vêniyenê, vaciyeno ke na şanıke mitolociya yani raşt
niya.

Şanıka Adem u Hewa de her hirê dinan de zi (Xıristiyan, Cıhudi u İslam) vaciyeno
ki Homay raveri mêrdek (yani Adem) vıraşto u mêrdek ra tepeya cêniye (yani Hewa)
vıraşta. Naca de heni aseno ki sistemê patriarkali (yani mêrdeki cêniye ser de
vênayene) esto. Xetta Cıhudiye deha averi şona (şına) ki vana ki cêniye xapıto
mêrdeki (yani vana ki Hewa Ademi xapıto). Yani tiya ra aseno ki Homay Cıhudan
cêniyan mêrdekan ra peyi/apeyi vêneno. Heto bin ra, her hirê dinan de zi Adem u
Hewa, ê meywa wenê hama (la, labelê) cezaya inan (vıreniya dı merduman) heme
insanan ancenê. Yani vênayışê nê dinan de edalet cawiyeno, bınê payan ra
gêriyeno.



https://diq.wikipedia.org/wiki/%C5%9Eazadeo_Q%C4%B1ckek

Şazadeo Qıckek (Nameo oricinal: Le Petit Prince) şanıkê da nuskarê Fransızi
Antoine de Saint-Exupérya ke be resmanê xo ameya nuştene. No eserê nuskario tewr
meşhuro, raver 1941 New York de veciyao, cao ke Saint-Exupéry menfi (surgın) de
biyo. Harenbergi çım de "Şazadeo Qıckek" de nuskari hetê edebiyati ra fıkrê xoyo
exlaqi u vênayışê xoyê dınya ardo kağıte ser. Eser şanıkê da mordena, aya ke hem
xıtabê pilan, hem ki ê qıcan kena; dostin u insanetiye sero qesa peyêne ana ra
zıwan. Tede imaê politiki de vêrenê ra. Meselan, astronomê rocakewtena nezdiye
(oryental) oyo ke keşfê xo hewna qif ra gêriyeno, eke kıncanê rocawani (ğerbi)
dano xo ra.

Edebiyatê dınya de caê Şazadey Qıckeki berzo, mekteban de be teleban diyeno
wendene. Wayirê heqa telifi Fransa de Gallimardo.

Heta nıka Şazadeo Qıckek 180 ra zêde zıwan u şive ser çarniyao a (ta dao).
Hezirana 2009ine de ki Almanya de açarnayışê Zazaki veciya, Asmênê Bêwayiri
çarna a.



https://diq.wikipedia.org/wiki/%C4%B0st%C4%B1ley%C3%AA_Mo%C4%9Folan

İstıleyê Moğolan Heta seserra 13ıne dınya de heqa Moğolan de melumatê mılletan
nêbiyo. Heta seserra 13ıne qebileyanê Moğolan yew nêbiyê u imperatoriya inan zaf
qewetıne nêbiya. Ema Cengiz Xani serra 1206ıne de qebileyanê Moğolan kerda yew u
İmperatoriya Moğoli saz kerda u istıleyanê Moğolan sıfte kerdo. Tewr verên
Moğolan Asyaya Miyanêne istıla kerda. Bahdo Cengiz Xani Ewropaya Rocvetışi u
Sibirya istıla kerda u Moğoli zaf biyê gırd u qewetın. Bahdo Moğolan Asyaya
Rocvetışi, Rocvetışo Duri, İran, Efğanıstan, Pakıstan, Iraq istıla kerdê u
Beğdad de xelifeyê İslami kışt. Bahdo Moğoli amey Anadoliye u erdê Anadoliye
(ewro Tırkiya) istıla kerd. Tewr peyên Moğoli amey Suriya u Sultanê Memluki
Qutuz u Baybars Moğoli meğlub kerdi. Ebe nê leci istıleyê Moğolan qedênay. Ebe
istıleyanê Moğolan Ewropa, Çin, Asyaya Miyanêne, İran, Rocvetışê Miyani,
Anatoliye u mıntıqanê binan de pêro piya 60,000,000 milyoni merdımi merdi.[1]

|} İstıley Moğolan |- | style="font: 90% Verdana; color:black" align="center"
bgcolor="white" | Ca u dewletê ke bınê istıleyê Moğolan de mendê

Xarezmiyan . Japonya . Ebasiyan . Qraliya Bohemya . Memluki . Qraliya Bohemya .
Sultaniya Delhi . Lehıstan . Qraliya Gurcıyan . Qraliya Macarıstan .
İmperatoriya Bizansi . Rusyaya Kıewi . Vietnam



https://diq.wikipedia.org/wiki/%C4%B0sk%C4%B1ti

İskıti (ya zi Saka zi vaciyeno) (Yunanki: Σάκαι, Farski: ساکا, Asurki:
Iskuzai/Askuzai, Çinki: Sai) şarê İranıco ke serranê İsayi ra ver 8ıne u İsayi
ra ver 3ıne de rocvetışê Ewropa, Deryayê Siyayi ra zıme de, heme miyanê Asya u
Efğanıstan de hukım ramıto. İskıtan sero xeylê cayan ra zaf melumati mendê, coka
inan sero çiyi zaf estê. Çımeyanê Yunan, Asur, Pers u Hindi de name u kulturê
İskıtan vêrenê ra.

İskıtıci tarix de raver seserra heştıne de asayi u inan sero qeydi tepışiyayi.
Herodoti ra gore İskıtıci Kimeran ra tepiya ameyi verê Asya. İnan verê Asya sero
erdo gırd vısto ra destê xo. Vatışê Herodotusi ra gore, İskıtıci Qefqasya hetê
rocvetışi ra geyrayi u Deryayê Xezeri sero şiyi, uca ra zi Derbend ra vêrdê ra u
ameyi Ewropa u Asya miyan.

İtıqadê İskıtan, wına fıkıriyeno ki itıqadê ver-Zerduşti (pre-Zoroastrian) biyo
u inan dinê politeisti rê bawer kerdo. Zıwanê inan zi zıwanê İranki biyo.
Zıwananê İrankiyan miyan de zi hetê rocakewtışi de ca gırewto. İnan heşt rê
hapta, estor rê aspa, goş rê zi gauša vatêne.

Vıraştışanê huneri de, İskıtıci be xısusiyetanê Europoid ra mocniyayi.[1] Kıtanê
Herodotusi Histories de, tarixêro seserra pancıne, Herodotus Budiniê İskıtya be
gıjıkê suri çımê aşıli ra mocneno.[1] Desto bin ra hekimê Yunanê antiki Hipokrat
posta şarê İskıtan sur mocneno. Zafêrê eseranê tarixiyan de, asayışê fizikê şarê
İskıtan be posta sure, çımê aşıl u kıhewe u gıjıkê suri ra piya mocniyeno.



https://diq.wikipedia.org/wiki/%C3%8Ar%C4%B1%C5%9F%C3%AA_Charlie_Hebdoy

Êrışê Charlie Hebdoy ya zi Charlie Hebdo rê êrış, êrışo (basqıno) ke 7ê Çıley
2015ıne de roca çarşemiye de merkezê sûka Parisi de vera saeta 11ye de 3
merdumanê çekdaran eşt büroyê pêseroka mizahi “Charlie Hebdo” ser. Hêrış de 2yê
cı polis, 12 merdumi tey kışiyay, 10 teney ki biy dırbetın. Fransa kewte şok
miyan u xeylê dıwelanê Ewropa de şar pê hêrs peyser perra, protesto mot ra
(musna). Vera peroci merkezê Parisi de büroyê pêseroka (mecmuaya) mizahi “Charli
Hebdo” bi hedefê hêrışê dê terori. 3 merdumanê maskeyınan şiyê basqınê büroy, be
çekanê makineyınan eşto ser. Heni zaniyeno ke na sereştenê da islamistan biya.

Fransa de şar kewt şok, bi şaş u waş; mılet veciya teber, protesti moti ra.
Xeylê dıwelan de ki nıka ra protestoyan ver kerd cı, xeylê hıkumetan ra şarê
Fransa rê sereweşiye vate. İsviçre u Almanya ra imananê Mısılmanan u merkezê
Cemiyetê Mısılmananê Almanya ki na sereştena terori kerde lanetme, şermızar
kerde. Meyda Sosyale de ya ki protestan de xeylê kesi pê pankartê “Je suis
Charlie” (‘ez Charlieyan’) veciyay teber ya ki fotografê xoyê profii) de moti ra
(musnay). Pê nê peyserperrayışi (reaksiyon) şar mocneno ra ke serbestiya fıkri,
xoseriya çapiye (basın) paweno u heqa kesi çıniya pê teror u kıştene peyser
bıperro u dınya wertey goni u gonaşiri de verdo.



https://diq.wikipedia.org/wiki/Z%C4%B1wano_merde

Zıwano merde zuano ke zemani veri de qali biyêno emma ewro qalikerdoğê cı
nêmendo u qal nêbeno, cı rê vaciyeno. Jew zuan terefê merdımani ra qali beno
emma eke qıcê merdıman u nesılê newey zuani qal nêkeni, nêmuseni ya zi nêşeni
bımusê zuan mıreno u beno zuano merde.

Raveri her zuan wayirê qalkerdoğani beno, emma eke nesılê verêni zuanê xo qıcanê
xo ra nêmusneni zuan mıreno. Eke zuan illegal (yesax) vınêno, zuan mıreno.
Politika asimilekerdışi zuanan u merduman sero zaf zerar dano. Mısal Tırkiya de
riyê politika asimilekerdışi ra zuanê Ubıxki merdo u ewro jew zuano merdeo,
zuanê Lazki zi hêdi hêdi mıreno. Eke zuanê jew şari mıreno, kulturê şari zi
mıreno u şar beno asimile u vıni, estiya xo nêmanena. Heto bin ra zuanê Adigeki
İsrail de tenya 2 (dı) dewi de qal (qıse) biyêne emma İsrail eno zuan bınê
seveknayışi (sıtarkerdış) ra gırota, zuanê mektebi kerda u İsrail zuanê Adigeki
sero politika asimilkerdışi nêkerd, a ri ra ewro Adigeki hıma esto u qali beno.
Eke jew zuan kuno (kownêno) domê vınibiyayışi u hıkumet ya zi merdumi bınê
kontroli ra nêgêni, o zuano beno vıni u mıreno.



https://diq.wikipedia.org/wiki/Y%C4%B1lmaz_G%C3%BCney

Yılmaz Güney (Yılmaz Pütün) yew senatkarê do Zazayo. Namey xoyo raştıkên Yılmaz
Pütüno. Serra 1937ıne de, Qarataş (Edene) de dewa Yenice de ameyo dınya[1]. Piyê
xo (Hamit) Zazayanê Dêsımi rayo ke Sêwrege de dewa Dêsıman de ameyo dınya,
Zazayo u maya (Güllü) cı Varto (Gımgım) raya, kurda Cibranıca.[1].

Yılmaz Güney mektebo verên u mektebo werteyın Adana de qedena. Anqara de Fakulta
Huquqi de u Universita Estamoli de Fakulta İqtısadi de tenê wend hama texsilê xo
nême ra ca verda. Anqara de Atıf Yılmaz naskerd u bi asistanê dey. Serra
1956yıne de hetê eskeri ra gêriya zerre u veciya mehkeme. Serra 1961yıne de 1,5
(yew u nêm) serre hepıs de bi mehkum u 1963yıne de hepıs ra veciya. 1966ıne de
be filmê "At, Avrat, Silah"(Çheke, Cênıke, Estor), bi vıraştoğê filman. Serra
1972ıne de ancia gêriya zerre u 2 (dı) serri hepıs de mend. 1974ıne de hepıs ra
veciya, hama a serre ancia gêriya zerre u 18 (des u heşt) serri ceza hepısi
gırewte. 1981ine de hepıs ra rema u veciya dıwelanê teberi u serra 1983ıne de
Hukmatê Tırkiya Yılmaz Güney welatdarine ra vet u 9ê (newê) aşma Eylule, serra
1984ıne de reşt rehmetê Homay.



https://diq.wikipedia.org/wiki/Xuz%C4%B1stan_(eyalet)

Eyaletê Xuzıstani (zıwanê Farski de: استان خوزستان, Ostān-e Khūzestān) hirıs u
yew eyaletê İrani ra yewo. Erdê Xuzıstani 64.055 km²o u serra 2006ıne de amarê
merdumanê xo 4.274.979 amariyao. Merkezê idarekerdışi Ehwazo. Heto bin ra no
eyalet miyanê erdê İrani de merkezê petrolvetışio, cayê do muhimo u suka Ebedani
ra petrol zaf veciyeno.

Eyaletê Xuzıstani verocê İrani de ca genoê. Dorme ra rocawanê xo de İraqi esto,
verocê xo de Golfezê Farski esto u no eyalet be cayê xo İran miyan de eskeriya
de muhimiya cıyê stratejiki esto. Zımey eyaleti de İlam u Lurıstan estê,
zımeyrocvetış de İsfahan, rocvetış de Kohgıluye u Buyer-Ehmeh, verocê cı de zi
Buşehr estê. Eyaletê Xuzıstani de cayê sivilizasyonê Elami de vıraziyao ke
merkezê Elamıcan (Elamite vaciyeno zıwananê ğeriban de) Susao.

Eyaletê Xuzıstani, vist u hirê şehrıstanan ra yêno pera. Sukê zey : Behbahan,
Abadan, Andimeşk, Hurremşehr, Bender İmam Humeyni, Dezful, Şuştar, Omidiye, İze,
Bağ Melik, Bender Mahşehr, Deşt Azadigan, Ramhurmız, Şadgan, Susa, Mescıdê
Sılêyman, Minoo Adası u Huveyze estê naca de.



https://diq.wikipedia.org/wiki/X%C4%B1z%C4%B1ro_Khal

Anadoliye ra bıcê hatanu Asya Düri yitiqatê zafine de Xızır esto. Xızıri, her
mılet xo rê eve çımê vêneno. Kami çım de "mordemê sata tengewo", kami çım de
"sevekdarê dar u beri, khewe u bostanio", kami çım de ki çiyo de bino.

Sarê Dêrsımi, Anadoliye de geçê şarqi rawo. Ma wazenime ke naca de ero cı
bıfetelime ke ala no sarê Dêrsımi Xızıri nas keno, nêkeno? Eke nas keno yine çım
de Xızır kamo? Şiya Xızıri yitiqat u kulturê dine de çıtur asena, no çıtur sewlê
xo dano ra lavatiya dine ser?

Eke heni ro sarê Dêrsımi çım de Xızır zobinawo. Sarê Dêrsımi, Tırki be Kurdu ra
ke Xızıri kamci çım ra vênenê, yi na çım ra nêvênenê. Yitiqatê Kırmanciye de
Xızır, teyna "mordemê sata tenge" niyo. Xızır, Yitiqatê Kırmanciye de Heqo. Heq,
hazar u jü namunê Xızıri ra jükeko. Namê diyê jü "Xızıro Khal"o, jü "Khalo
Sıpê"wo, jü "Asparê Astorê Qıri"yo, jü "Wayir"o, jü "Xızırê Bonê Taseniye"o, jü
"Xızırê Pırdê Suri"yo, jü "Meymanê Hewsê Qızılbeli"yo, jü "Meymanê Ana
Yemise"wo... Ma nêşikinime ke nine eve mardene bıqedenime.

Tavi ke Xızır Wayirê serrio. Yitiqatê Kırmanciye "düalist"o, no rındêni be
xıravêni sero vazno ra. Çımê rındêni, roştêni be xêrêni de Khurês, Duzgın,
Wayirê Jiar u Diaru be Wayirê Çêi ra esto ke sare nine Xızıro. Çımê xıraviye,
tariye be gıraniye de ki Mordemê Nêweşiye, Mılaketê Gıraniye be Mılaketê
Xıraviye estê. Sare nine Evdıl Musawo. Ni, eskerê Evdıl Musayê. Ni, qe jü
xıraviye bê izna di nêkenê. Evdıl Musa Sereskerê xıraviyewo. Xıraviye be rındiye
ra boyna jüvin de perodayis dera. Xıraviye qe pê rındiye nêşikina.

Xızıri çım de cêni u ciamerd jüyo. Wo, Qızılbel de ke Dewrês Sılêmani rê biyo
meyman, Taseniye de ki Ana Yemise rê biyo meyman. Yitiqatê Kırmanciye de cêni u
ciamerdi jüvini ra nêbırninê ra, domanu ki nêerzenê hetê pey. Raa heqiye de kes
nêzano ke Heq kami dero; cêniye dero, ciamerdi dero, domani dero?

Mıslımani bê, İsewi bê ni qe Heqê xo nêvênenê. Ama sarê Dêrsımi heni niyo.
Xızır, Dêrsım de Kemerê Duzgıni dero, Jêle dero, Golê Buyer Bavay dero, Bağıra
Sıpiye dero, Koyê Qosani dero, Yıxır Gol dero, Taseniya dewa Bamasuru dero,
Qızılbela dewa Khurêsu dero... Koti vacê uca dero. To ke zerrê Xızırê xo
vıraşto, koti ke vacê uca Qırê xo rameno verê to.

Xızır, mordemo de zerrehirawo. Kami ke piştigê Xızırê xo de mokem pêgureto, yi
ra nêxapiyo, mordemo nianên şikino ke Xızırê xo de çiyê sero vêreno ki. Dêrsımi
ra Dewrêsê Xızıri ra vato "Dêrsım ke qırr kerd tı koti biya?" Qızılbel de Dewrês
Sılêmani cı ra vato "Eskerê Evdıl Musay ke erzeno ma ser çıra ma rê wayir
nêvecina?" Kamci yitiqat de mordem Heqê xo de nia jê dı bırau nano werê?

Des u dı asmu ra jü asme, sarê Dêrsımi Xızırê xo rê bırna ra. Nae ra "Asma
Xızıri" vanê. Asma Xızıri, asma Gağandi ra dıme, ama asma Gucige ra raveri yena,
wortê ni dı asmu de manena. Hesavê qeleme (Miladi) ra ke 13ê wa (l3, Ocak),
hesavê ma ra (Rumi) 1ê asma Xızıri vano. Na asme de çar heşti Rocê Xızırio. Rocê
Xızıri hirê rocio. Şêseme, çarseme, phoncseme roce cênê, yene qırvanu kenê. Sarê
Dêrsımi pêro zerre jü heşti de Rocê Xızıri nêcênê. Ca be ca, dewe be dewe, ucağe
be ucağe, aşire be aşire herkes na çar heştu ra jü de cêno. Tavi, asma Xızıri de
Xızır vecino meymaniye. Xızır ke dine rê kamci heşt de biyo meyman, yi ki Rocê
Xızıri wo heşt de cênê.

Verênde her keşi waştêne ke jü astoro de qır bonco bınê xo. Xızır, Astorê Qıri
serowo coku. Sarê Dêrsımi verênde kıncê sıpi kerdêne pay. Coku, İhsan Sabri
Çağlayangil sarê Dêrsımi ra "Beyaz donlular" (tumanê sıpiyini) vano. (LS.
Çağlıyangil, Anılarım, Güneş Yayınları, s.45) Xızırê sarê Dêrsımi sıpê gureto xo
ra, coku yine ki sıpê kerdo pay.

Şiya yitiqatê sarê Dêrsımi her dewır de eşto lavatiya dine ser. No vıjêri ki
heni bi, ewro ki heniro. Tavi ke yitiqatê dine ewro teyna Xızır niyo, Yitiqatê
Kırmanciye niyo. Sarê Dêrsımi Yitiqatê Kırmanciye be Elewiyêni ra girena jüvini.
Yitiqatê dine, sentezê ni dı yitiqatuno. Yi, naca de ki raa Xızırê xo de şiyê.
Qayt biye ke Ehlibeyt rê nêheqêni biya, Eli rê nêheqêni biya, Des u Dı Yimamu rê
nêheqêni biya, coku hetê dine gureto. Ma Xızır ki hetê kokımu be feqiru de nêbi?
Mordem gereke nae ki bızano ke Xızır zerrê Elewiyêni ra nêveciyo. Koka ni çand
hazar serre xori de sona. Tırki vanê "Yitiqatê mawo khan namê xo Şamanênia."
Kurdi ki vanê "Yitiqatê mawo khan namê xo Zerduştênia." Sarê Dêrsımi ki qa
Elewiyêni ra raver bêyitiqat nêbi. Kes nêzano ke Xızıri yitiqatê sarê Dêrsımi de
çand hazar serrio ke ca gureto. Xızıro ke sarê Dêrsımi cı ra vano "Heqo", yi
"Wayir" vêneno yitiqatê jü hazar serri niyo.

Çıtur ke ma nusna, sarê Dersımi Xızıri eve na çım vêneno, wo ki sewlê xo nia
dano ra lavatiya dine ser. Sarê Dêrsımi teyna eve zonê Zazaki ra nê, eve
yitiqatê Xızıri ra ki ğezna kulturê Anadoliye rê kifato de hewl kerdo. Anadoliye
pê nine xo bıgoyno

Sarê Dêrsımi Elewiyêni rê zaf xızmete kerda. Anadoliye de ke "Dêrsım" ra
Elewiyêni, Qızılbaşêni yena ra mordemi viri. Dêrsım ra des u dı ucağe Elewi, hem
sarê Dêrsım rê hemı ki sarê dormê Dêrsım rê xızmete danê. Qe Tırkki, qe
Kırdaşki, qe Zazaki qesey bıkerê pirê Elewiyunê Şarqi têde Dêrsım rae. Sarê
Dêrsımi Zazaki qesey keno ama; sarê Elewi kam beno bıbo, qe Tırkki, qe Kırdaşki
qesey kero ni xo sero mardê. Mavênê nine jüvini de zaf gemı biyo. Çêney dê
jüvini, jüvini ra çêney guretê.

Kamci zon qesey kenê bıkerê Elewi gereke bıêre jü ca, jüvini de bıcêrê ra.
Şovenênia mıleti kamci het ra yena bıêro, jiyan dana yitiqatê Elewiyêni.
Şovenêni ki Tırkiya de teyna Tırku ra nina, jüyo ke na fıkır dero ma çım de
xelato. Şovenêni gereke ma caverdime. Anadoliye hardo de hirawo, kam beno bıbo
ma hatan nıka naca pia vınetime, nae ra tepia ki gereke pia vınderime. Anadoliye
welatê ma pêruno.

Ma ke mecmua "PİR"i diye zaf bime sa. Çımê ma raa "PİR"i ra şi. "PİR" ame, tenga
"talıvu" biye mokeme. Heq xêr kero! Xızır emrê "PİR"i derg kero! Xızır "PİR"i
destu ver mekero! "Çêneka mı to ra vanu, veybıka mı tı bıhesne!" Hukumatê mıno
demoqırat tı nae mecê xoser!



https://diq.wikipedia.org/wiki/Uy%C4%9Fur%C4%B1stan

Uyğurıstan (be Uyğurki: ئۇيغۇرىستان, Çinki: 東突厥斯坦) jew mıntıqa de factoya ke
Çini de ca gêna. Name cı hem zeman de Tırkıstani Çini (Uyğurki: شەرقىي
تۈركىستان, Çinki: 东土耳其斯坦) o. Uyğurıstan yeno mena cayê Uyğuran, name mıntıqa
sufiksê -ıstani ra vıraziyena. Uyğurıstan bınê kontrolê Çini dero u jew eyaletê
Çinio. Cay xo rocawan u zımey Çini dero. Erdê xo 1,65 Milyon km2 ra nezdio.
Uyğurıstan pêro koyıno u çol zi esto. İklımê xo germo u çolıno. Vartış kemi
esto. Uyğurıstan de çoli zaf esti u a ri ra merdımi sukê qıteki de cuwıni zey
sukê Kaşgar, Yarkent, Hotan, Aksu, Uçturfan, Kumul, Altay, Gulca u Turfan. 1933
de na mıntıqa de terefê Uyğurani ra jew cumhuriyet Cumhuriyetê Tırkıstanê
Rocvetışiê İslami vıraziyao u dıma jew serra biya xırabe. Uyğurıstan de Çinıci
zafo u dıma Çinıcan ra Uyğuri, Qazaxi, Huiy yeni. Nıfusê merdımê Uyğurıstani
pêro mısılmano. Dıma İslami ra Çinıci yeni u dinê inan dino folkorio. Suka
Urumçi na mıntıqa de suka de tewr gırda. Ekonomiya Uyğurıstani howla. Hıkumetê
Çini na mıntıqa sero zaf kuna.



https://diq.wikipedia.org/wiki/Tati

Tati yew şarê do İrankiyo, şaro ke rocvetışê Azerbaycani u verocê Rusya de
mıntıqay Kofkasya de Dağıstani de cıwiyeno.[1][2][3] İran de zi 300.000 ra zafêr
Tati esti. Tay merdımi Tati zi Cıhudê Koyi zi vaciyeno. Raveri, dini Tatan zey
şarê biniê İranki biyo Zerduştiye, emma ewro dini Tatan pêro İslamo (Sunni u
Şii), dıma terefi Ereb u mısılmanan ra işğalê Kofkasya, Tati vêrdê dini İslami
ra.[4] Dağıstan de sinagogi Derbent u Mahaçkala esti u uca de akerdi. % 10ê
nıfusi Tatan mıntıqa Azerbaycani de cuwini.[5] Zuanê Tatat zuanê Tatkiyo, jew
zuanê do İrankiyo, veroci rocawano.[6] Zuanê Tatki pê zuanê Pehlewki ra zaf
nezdio.[7][8][9] Ewro texmin beno ki Dağıstan de 120 hınzar, İsrail de 150
hınzar, Azerbaycan de 100 hınzar, Federasyoni Rusya de 80 bin, Tırkiya de 200
hınzar Tati esti. Tati bınê asilimasyonê Azeriyan de zaf mendi, terefê Azeriyan
ra asimile biyi. Azerbaycan de dewi Guba, Devechi, Khizi, Siyazan, Ismailli u
Shemakha Tati esti. Kulturi Tatan zafi howlo u averşiyao. Zuanê inan Tatki de
Rubaiy, Ğazeli u Beyiti nusiyayi.[10] Tati pê gıreya şari Kofkasya ra, Tat u
şari Kofkasya miyan de tayê çiyan gırotış u dayış biyi u kulturi pê jewbinan ra
nezdi biyi.[11]



https://diq.wikipedia.org/wiki/Tarix%C3%AA_%C4%B0slami

Tarixê İslami hetê vêrde ra be serra 7ıne de veciyayışê İslami ra heta
vıraziyayışê dewleta İslami u herabiyayışê İslami ifade keno. Ca u şarê ke
Dewleta İslami vıstê ra destê xo, inan ifade keno.

Tarixê İslami de raya pêroyiye ra zemanê biyayışê Mıhemmedi, ey ra pey zemanê
embazanê ey (inan rê çehar xelifeyi vaciyenê), inan ra dıma zi saltanat u
dewletanê İslami rê çım erziyeno.

Miyanê tarixê İslami u İslam de çağo zernên, miyan ra veciyayışê dini ra heta
merdışê Mıhemmedi, çımeyanê İslami de zey Asr-ı Saadet (Seserra zerreweşiye)
vêreno ra. Çımeyanê İslami ra gore maya xo ra biyayışê Mıhemmedi ra ver, şarê
Erebıstani nêwende u nêzana biyê. Coka o wext rê çımeyanê İslami de Demê
cahiliya vaciyeno. Tarixê İslami zanayışê moderni de be zemanê Mıhemmedi ra piya
dest pêkeno. Peyğamberiya Mıhemmedi ra heta rıciyayışê Ebasiyan, serra 1258ıne,
tarixê İslami de demê çağê zernêni vırazeno u zemanê klasiki de qısımê verêni
vırazeno. Merdışê Mıhemmedi ra tepeya mısılmanan ser de têdıma çehar Xelifey,
Emewiy, Ebasiy nıştê ro. İnan ra dıma zi erdê mısılmanan biyê vıla. Her ca de
hukımdarê xoseriya xo ilan kerda. 1258 de Lecê Beğdadi ra pey Moğolan paytextê
mısılmanan Beğdad vısto ra destê xo, kerdo xırabe. O taw ra heta rıciyayışê
Usmanıcan tarixê İslami de zemanê klasiki de qısımê dıyıni vırazeno. Serra
1922yıne de Meclısê Tırkiya sistemê xilafeti darıto we. Seserra 20ıne de
dewletanê Mısılmanan Organizasyonê Kooperasyonê İslami vıraşto u kewtê bınê yew
çêrangi (çati).



https://diq.wikipedia.org/wiki/Sex_and_Love

Sex and Love (Seks u Eşq) ju albumo muzisyeni İspanyoli Enrique Iglesiaso.
Şırketi produksiyoni Republic Records tarixi 14 Mart 2014 no album kerdo pêl.
Zuanê albumi İngılızki u hem zi İspanyolkiyo. Album de hiri deyri zuanê
İspanyolki esti u namey inan "Loco", "El Perdedor" u "Bailando"yo. Album Lista
Billboardi ra rêza juyıne gıroto. Album de meyman muzisyeni zi esti, zey
Jennifer Lopez, Kylie Minogue, Pitbull, Flo Rida, Romeo Santos, Marco Antonio
Solís, Yandel, Gente de Zona u India Martínez. Formati albumi Latin pop[1] u
electropopo[2]. Dergiya deyrani albumi 38:06 dqya. Name produktori albumi The
Cataracs, Mark Taylor, Carlos Paucar, Descember Bueno, RedOne, Marty James,
Rome, Metrophonic, Romeo Santos, soFLY & Nius u Alex Po. Semedi vıraştışi albumi
zaf teni xaptiyi, kar kerdi. Heta ınka deyri "Turn the Night Up", "Loco", "Heart
Attack", "El Perdedor", "I'm a Freak", "Bailando" u "There Goes My Baby" pêl
biyi. Veri veciyayışi albumi muzisyen Enrique Iglesias vato ki " Kamci şar,
kamci reng, kamci din ferq nêkeno, ebe heme inan ra tecrubey to esto"



https://diq.wikipedia.org/wiki/Orhan_Pamuk

Orhan Pamuk, serra 1952ıne de mengda temuzi dı Estanboli dı marda xü ra biyo.
Pamuk, nuştox u xezteci yo u sera 2006 dı Xelata Nobelia Edebiyati ê edebiyati
gırot. Pamuk, hem Türkiye dı u hem zi welatanê binan dı sınasêno. Héme kıtabê
cı, nezdiyê 40 zıwanan rê açaryayo. Pamuk, tenya Xelata Nobeli nê zewbi Xelata
edebiyatê naskerde gıroto.

Pamuk, ju ailedo hal u wextê cı rındi dı ameyo dınya. Piyê cı mıhendis biyo u
Pamuk, Estanbol dı mektebê Émeriqanıjan Robert Koleji dı wendo u dıma
Universıteyê Teknikê Estanboli dı mimarey wendo. Aileyê cı, taybetey piyê cı
waştê lacê cı bıbo mıhendis yan zi mimar, dıma hirê serı Pamuk fek wendenda xü
ya mimarey verdano. Cay mimarey sera 1977 dı Universıteyê Estanboli dı
xezetecılıxey waneno u dıma alımeya xü mabêndê serandê 1985 ra héta 1988, New
York City dı, Universıteyê Columbia keno u dıma doş beno yeno Estanbol.

Pamuk sera 1974ıne dı dest bı nuşteyê keno kıtabê ciyê sıfteyını bı namedê
Karanlık ve Işık (Tari u Roşın) veceno u sera 1979 dı müjganeyda xezeteyê
Milliyeti gêno. Kıtabê cı Cevdet Bey ve Oğulları (Cewdet beg u lancandê cı) zi
sera 1982 dı müjganeyda Orhan Kemali gêno.

Pamuk, sera 1995 dı bı katabandê xü ya héme dınya dı bi beynelminel u no cırê
qıyım nêke werışt héqê Kırdasa pawut u Kırdasa ser meqaleyê do siyasi nuşna u
héqê Kırdasa siyasi pawut. Pamuk, tenya héqê Kırdaşa nê qandê Salman Rüşti zi
nuştey nuşna u héqê ciyê qısey kerdenda serbest waşt u dıma ser qetliamı
Armeniya meqaleyê do dur u derg nuşna. Sera 2005 dı müjganeyda Serbesteyda
Kıtapxaney Almanya gırot u dıma qandê meqaleyê xü Ermeniya ser Türkiye dı
méhkeme bi.

Sera 1982 dı Aylin Turegenı dı zewıcêno u no zewec ra ju kêyna cı bena u nameyê
Rüya (Hewın). Sera 2001 dı fek cınyerda xü ra verdano. Pamuk, héla İstanbulı dı
cüweno.



https://diq.wikipedia.org/wiki/Mutasyon

Mutasyon jew genomi hucrey de vuriyayışo ke reza DNAyan de beno, name inano.
Mutasyon her zeman nêşeno organizma ser de tesıro negatif ya zi tesıro pozitif
kero. Mutasyono kee vıraziyeno, şeno mexsuli geni de vuriyayış, ya zi raşt u
vıran (ğelet) karkerdışi geni ra engel megro. Mesi (meis, miyes) Drosophila
melanogaster sero kari xaptiyayi u vecio meydan ki jew mutasyoni proteinan ke
terefi genan ra vıraziyeni, %70ê no mutasyoni wayiri tesıri zerario, u nısbeti
bini ke maneni, ya notr (bêtesır) ya zi kemi feyday xo est beno. [2]

Mutasyoni şeni pêro kromozomi ke terefi rekombinasyono cênetiki ra vıraziyeno
(bv. Duplikasyono cênetik) ihtıwa keri u a ri ra enê rekombinasyonê cênetiki
genom de jew kopyay geni şeno bıvecnio. [3] Kopyabiyayışi genan qandê/semedi
genê newey resnayışi jew çımeo, referanso u rıstımo.[4] Tewr newe geni, hem
(eyni, teny) pi ra yeni u genê ke inan ra ver est biyi, inan ra vıraziyeni u a
ri ra kopyakerdışi genan muhımo u ver dero.[5] Mısıl roşniya çımi merdumi de
qandê/semedê roşniya diyene çiy esti u çı wext nê çiy vıraziyeni çeher (4) geni
gureyeni: 3ê (hiri) nê genan qandê/semedê rengan diyayış (vinayene) gureyeni u
jew binio ki seba şewe de diyene/vinayene gureyeno. Heme enê çehar genan tenya
jew pi ra zêdebiyi.[6]

Jew geno esasi, çı wexçt kopyay cı mutasyon vınêna u fonksiyono newe gêno, şeno
turê newey vırazo, bıresno. No kar zêdebiyayışi sistemi xeyli keno u waziyeti
kopyakerdışi geni de deha asano, qolayo. No şekıl de dı genan de yew gen, yew
fonksiyono newe qezenç keno, kopyay cı zi fonksiyono kıhani tırakerdışi ri devam
keno, hıma fonksiyono kıhani vınêno.[7][8] Mutasyon de jew tipo bini ki, genê ke
raveri kod nêbiyi, şifre nêbiyi, şeni pêro gêni newey vırazi, bıresni.[9][10]

Yew jenerasyono gênano newe, şeno hem zeman de letey genê ke kopya biyê pe
bıgro, ihtıwa kero u be enê letey newey ra kombinasyonê newe bıresno u
vırazo.[11][12]

Genê newey be pêrobiyayışi gênano ke raveri est biyi, kumeyi ke enê leteyan ra
vıraziyeni, qandê kombinasyono newe vıraştene be yewbinan ra pêro beni u zey
serbest u moduli wayiri fonksiyoni basiti hareket keni .[13]

Mısal sentazi poliketiti, enzimi gırdi ke antibiyotik vırazeni u zey her game
xeta montaji de, heme dom de her kataliz zey ena game erzıni u se (100) gami
beni u ninan dıma kume ihtıwa keni.[14]



https://diq.wikipedia.org/wiki/Lady_Gaga

Stefani Joanne Angelina Germanotta (Adar 28,1986) yew senatkara Amerikana. Lady
Gaga New York de ameya riyê dınya. Ebe albumê xo The Fame biya namdare. Lady
Gaga hem Dewletanê Amerikayê Yewbiyayeyan de hem zi dınya de zaf namdara. Lady
Gaga eslen İtalyana. Album u şerqiyê cı Dewletanê Amerikayê Yewbiyayeyan,
Kanada, Awıstralya, Britanya Gırde u dewletanê Ewropayê binan de biyê yew numre.
Universita New Yorki de wendo. Cıwiyayışê xoyo senatkariye rê dest pey kerda
Manhattan de. Raveri, qıseyê şerqiy nuşto, no ra dıme ebe embaza Akoni biya u
Akon Stefani Germanotta grubê xoyo muziki Konvict Muzik rê ilawe kerdo.

Lady Gaga serra 1985ıne de be namê Stefani Germanotta ameya dınya. Namê piyê xo
Josepho, namê maya xo Cynthiaya. Ma u piyê xo eslen İtalyano.[1] Lisa Katoliki
Convent of the Sacred Heart de wendo u tiya ra biya mezun. Yew demecê xo de heqa
xo de va : "Wexto ke mı lisa de wenda, mı yew wendışkara de disiplıni u
karkerını biya" [2] Bahdo şı Universita New Yorki u tiya de heqa muzik, din,
sosyolociye u siyaset de tehsıl diya. Ema no universita terk kerda u kariyerê
xoyo muziki rê dewam kerdo. Ebe Rob Fusari biya embaz u Rob Fusari biyo
produkturê xo. Raveri Rob Fusari fikır kerdo ki namê Stefani Germanottay wa
Radio Gaga bıbo u Stefani rê telefon kerdo u va " namê to wa Raido Gaga bıbo ema
Lady Gaga no namê Lady Gaga fam kerdo u namê xo Lady Gaga biyo". [3]

Heta nıka Lady Gaga hiri albumi çap kerda. Tewr verên, serra 2008 de albumê cıyê
tewr verên The Fame Monster çap kerda. Lady Gaga ebe no albume zaf biya namdare.
Şerqiyê xoyo namdari zey Telephone , Poker Face, Bad Romance, Alejandro u bini,
no albume de ca grewta. Lady Gaga no albume de ebe tayê senatkaran zey Beyoncé u
Rihanna duet kerdo. Bad Romance no albume de şerqiya de tewr namdare biya u 500
milyon ra zafêr kesi klibê no şerqi seyr kerdo . Bahdo albumê cıyê dıyıne Born
This Way çap kerdo. Şerqiya ke Lady Gaga no albume ra tewr verêni çap kerda Born
This Way biya. Bahdo Judas çap kerda no album ra. Judas zaf biyo namdare u
terefê 150 milyon ra zafêr kesi ra seyr biyo Youtube de. Born This Way u Judas
ra dıme şerqiya cı Yoü and I (Tı u Ez) u The Edge of Glory (Dormeyê Zafer) rê
klib kerdo. Tewr peyên a şerqiya cı Marry The Night (Veyv ebe Şon) çap kerdo
serra 2011 de.[4]

Ewro Lady Gaga semedo albumê xoyo hirıne kar kena. Lady Gaga Agustos 2012 de
vato ki namê albumê xoyo tewr verêni 'ARTPOPo.[5]Lady Gaga no albume de ebe
Elton John dueti kerdo. Lady Gaga Şubate 2013 de nêweş biya u konser u karê xo
rê qebiyayış dayo. [6]



https://diq.wikipedia.org/wiki/K%C4%B1rdki

Zazaki (Dımılki, Kırmancki, Zonê Ma, Şo-Bê ya zi Kırdki), zıwanê Zazayano, aidê
gruba Zıwananê İrankiyano, zıwanê do İrankiyê zımey rocawanio, yanê zıwananê
Goranki, Kurdki, Soranki, Kelhurki, Gileki, Beluçki, Sengserki, Mazenderanki,
Talışki ra nezdiyo. Mıntıqa Mezopotamya zımey u Anatoliye de texminen 3-4 milyon
merdumi Zazaki qısey kenê. Tırkiya de Tırki u Kırdaski ra tepeya hetê reqemi ra
zıwanê hirêyıno. Tesbitê ilmdaranê Zazaki (Dımılki, Kırmancki, Kırdki, Zonê Ma)
ra kokê xo reseno zımey İrani mıntıqay Deylemi (Gilan). Hetê tarixi ra Partki ra
nezdiyo. [1] Gorey tayê zıwannasan, Zazaki zıwanan u lehçeyanê Kurdan ra yewo.
[2][3][4][5][6][7][8][9][10][11][12][13][14][15][16][17][18][19][20][21][22][23]
[24][25][26][27][28][29][30][31][32][33][34][35][36][2][37][38][8][39][22]
Labelê nê zıwanşınasan be argumano ilmi nêşao tesnifê xo sero qenaet biarê ke be
senê sebeban u kriteran, zıwananê İrankiyê Rocawani miyan ra Zazaki gênê, Kurdki
miyan de hesebnenê. Vatenê inan İranologanê beynelmılelan miyan de esas
nêgêriyenê.

Heta roca ewroyêne statuyê dê Zazakiyo resmi çınê bi, tek tenya pê qıseykerdene
ardo na roce. Labelê anci ki gorey şert u şurtê xo pay ra mendo, edebiyato
qıseykerde u ğeznay xo dewletiya. Heto yew ra ke tarix de alfabey xo nêvıraşto,
edebiyatê xoyo nuşte çınê biyo, heto bin ra ki ilankerdışê Cumhurêtê Tırkiya ra
dıme, bınê namey siyasetê "Tırk-kerdene" ra dewleta zordeste no zıwan men kerdo,
taliyê nê zıwani xırabın şi. Zazaki u zıwanê bini welatê xo de, xo be xo rê kerd
tohmete, vıst (fist, fit) bınê bandıre. Kami ke kerdêne ke zıwanê xo de bınuso
ya ki zıwan u kamiya şarê xo sero qurde bıkero, sero tedqiqat vırazo, ceza
werdêne, kewtêne hepıs.

Dewlete zıwanê xoyo resmi na ro, radon u qezetey u edebiyat, peydêna têlevizyon
de tek tenya Tırki bi. Heni kerd qafıka mılleti ke Tırki qıymetın bi, zıwanê
mehelliyê bini bêqıymeti biy, caê de nêvêrdêne. Mekteban de cebr u zor ra Tırki
salıx diya. Dewan de Zazaki çıqas ke qısey biyêne ki, siyasetê dewlet'ê zıwani
kewti bi kar, şari pede huwiyet u zıwanê xo ra şerm kerdêne, keyan (çêyan) de
zıwanê ma u piyê xo qısey nêkerdêne, be domananê (qıcanê) xo salıx nêdaêne, cı
nêmusnaêne. Dewlete seba ke inkar bıkero, politikay "lehçe"y vete. Zazaki kerd
diyalekt ya ki şiwe, kamiya (huwiyetê) şari kerd "kamiya bıni" (alt-kimlik). Nê
kerdenanê dewlete hetê asimilasyoni ra meywey do diyê ke peyniya peyêne de
dezgehê [[UNESCO]]y ki pê raporê xo serra 2008ıne de Zazaki zıwananê bınê
tehlıkey miyan de hesebna. Nesıl be nesıl (ac be ac) Zazaki her ke şi, daêna
şenık yeno zanaen u qısey kerdene.

Zıwanzanaoğê iranolociye ra gore Zazaki miyanê / wertê zıwananê İrankiyan de
zıwanê do xosero.

Ê Lıcê, Erğeni, Qulp, Maden merdum şeno mabênê diyalektanê merkez u veroci
bıhesebno. Fekê zey Motki u Aqseraiye ki fekê kıştê (kalekê), nê mabênê merkez u
veroci de manenê.

Zazakiyê zımey de: çh, kh, ph, rr, th, ü, lh Zazakiyê merkezi de (her fek de
çıniyê): ' (eyn),'h, ö, uı, dh, lh, sh, zh Zazakiyê veroci de: ' (eyn), 'h , lh
, rr , sh , th Transkripsiyono ilmi: /´/ , /ḥ/, /ł/, /ṙ/, /ṣ/, /ṭ/



https://diq.wikipedia.org/wiki/John_F._Kennedy

John Fitzgerald Kennedy ya zî John F. Kennedy, be kilmî JFK (b. 29 Gulane 1917,
Brookline, Massachusetts – m. 22 Teşrîne 1963, Dallas, Texas, DYA). Serekê hîrês
û pancine (35.)yê Dewletê Yewbîyayeyî yê Amerîkayo.

John F. Kennedy serra 1946 de eyaletê Massachusetts ra herêma weçînitişê 11 ra
zey namzedê Partîya Demokratî hewna 29 serrî bi, ame weçînayîş. Weçînitişanê
1948 û 1950 zî qezenc kerd û Meclîsa Temsîlkaran de hîrê dewrî (1947-1953) gure
kerd. Sîyasetê Amerîka yê teberî de merdimanê ke destek kerdêne ra yew tera, o
bi. 12 Êlule 1953 de Jacqueline Lee Bouvier dir zewecîya.

John F. Kennedy serra 1960 de dest bi kampanyaya namzedîya serekî kerde. Menga
Çeleyî 1960 de bi hewayêko fermî (resmî) îlan kerd ke, do bibo namzedê serekîye.
Weçînitişê serekîye ke 8ê teşrîne 1960 de virazîya de hewna 43 serrîya xo de zey
serekê Amerîka ame weçînitişî. Na yewe ra tarîxê serekîya Amerîka de bi merdimo
tewr ciwan.

22 Teşrîne 1963 roca yenî goreyê sehata lokalî 12:30 de key cênîya xo dir zerrey
erebeyêk de, Dallas de şiyêne ci rê êrîş ame kerdiş. Peyê vileyê xo ra û sereyê
xo ra di guleyî ginayî piro. Wexto ke înan ey berdêne nêweşxaney Parklandî,
rayîr de merd. Nê mergê ey ser o zehf teorîyî mîyanê medyaya Amerîka de
virazîyayî. Yew filmo ke mergê Kennedy ser o qal keno, bi nameyê "JFK" ame
viraştiş.



https://diq.wikipedia.org/wiki/Jean-Marie_Le_Pen

Jean-Marie Le Pen (Heziran 20, 1928 Bretonya, Fransa) yew siyasetkaro de
Fransızo ke serra 1928 de Bretonya de maya cı ra biyo u liderê Cepheyê
Nasyonaliyo[1][2][3][4][5][6]. Le Pen Bretonya de yew suka ke deryay ra nezdiya
de biyo. Karê pi ho mase pê gırotış biyo u pi ho Cengê Cihaniê II. de mayın
paynayo u uca de merdo. O vato ki o yew katoliko de romano[7]. Serra cıyê 14. de
sey mendo. Zaf mıxtelif mektebi şiyo u karakterê cıyê pêrodayışi ra mektebê ho
vurno. Cengê Cihaniê II. de hereketê hoverdayışê Fransızi kewto. Ceng ra dıme
Universıta Parisi de hukuk wendo. O wext Cengê Hindoçiniê I. veciya u seba ordi
kewtene şiyo Vietnam. İnca de qazeteyê ordi de xaptiyo. 1956 de seba Krizê
Suweyşi de pêro dayene şiyo Mısır ema wexto ke o şı Mısır, ceng peyni grewto.
Bahdo serra 1954ıne de seba pêrodayene şı Cezayir u inca de tayê hereketê
zulmkerdışi de engıştê ho biyo. Wexto ke memleketê ho peyser ameo, musayışê ho
qadiyo u biyo mezun. Universıte rê seba mezuniyet tez dayo u namê tezê ho Le
courant anarchiste en France depuis (Fransa de hereketê anarşizm) biyo. Serra
1960ıne de ebe Pierrette Lalanne ra veyve kerdo (zeweciyao) u seba 27 serran
mendo zewecna. Eno veyve (zewec) ra hiri keynekê ho u new torunê ho biyê. Serra
1987ıne de veyve (zewecê) ho peyni diyo. Cêniya ho Lalanne seba ho rê zerar
dayene yew siteyê Playboyi rê pozê akerdi (mustehceni) daya. Serra 1991ıne de
cêniya ke rıstımê ho Yunana Jeanne-Marie Paschos ra veyve kerdo.

Le Pen 1956 de kewto politika u Meclısê nasyonali rê weçniyao. Serra 1957 de
Cepheyê Nasyonali de biyo sekreterê pêroyi. Serra 1965 de kampanyayê liderê
zafraştkaran Jean-Louis Tixier-Vignancouri de xaptiyo ema Tixier-Vignancour
weçınitış vini kerdo. Serra 1974 de weçinıtış rê kewto ema tenya se de howtay u
çeharê reyan dayo. Serra 1976ıne de suka Parisi de cı rê yew atakê bomba biyo
ema cı rê çi nêbiyo. Serrê 1970un ra dıme Fransa rê goçi zaf biyê u namdariya Le
Peni zaf aver veciya u o biyo populer. Serra 1984ıne de Parlamentê Ewropa
de %10ê reyan dayo u ebe 35 tenan ra kewto parlemento ema hem (eyni) serre de
Cepheyê Nasyonali de yew erdlerz biyo. Zama Le Peni Bruno Megret Le Pen pi ho rê
pêrdayış akerdo u bahdo parti ra biyo ixraç. Erdlerz ra dıme parti reyê ho vini
kerda. Parti serranê 1984 u 1999 de seba dı kezi Parlamentê Ewropa weçniya.
Parti serranê 1974, 1988, 1995 de zi weçinıtışan rê kewta ema çi qezenç nêkerda.
Le Pen serra 2002ıne de newe ra weçınıtışan kewto u se de des u şeş (%16)ê reyan
dayo u kewto parlamento. Ema turê 2. de reqibê ho Jacques Chirac yew kampanyay
gırd kerdo u se de heyştay u dı (%82)ê reyan dayo u biyo yewıne. Serra 2007ıne
de partiya ho Cepheyo Nasyonal se de des (%10)ê reyan dayo u biyo çeharıne (4).
Serra 2011ıne de kongreyê cepheyê nasyonali de lideriya parti keyneka ho Marine
Le Pen rê dayo.[8]



https://diq.wikipedia.org/wiki/Hewa_(din)

Hewa aya ke tayê din u itıqadan de ca gêna ke a cêniya Ademiya ke Homay a semedê
(seba, qandê) Ademi vıraşta. Nê dinan ra gore, heme insanan qıcê (doman) inano,
yani heme merduman Adem u cêniya xo Hewa ra yeno. Xıristiyaniye de namê xo zey
Eve vêreno ra.

Cıhudiye de hêkatê Hewa sero vaciyeno ki, Homay raveri Adem vırazeno u Adem ra
tepeya zi Hewa vırazeno, aferneno. Hêkato yewın de qısey beno ki Adem Heway ser
de hukımkerden wazeno u Hewa vana ki ma piya eyni mede ra vıraziyay, tı nêşenê
mı ra hukm kerê u Hewa Adem ra abırena u bena cin. Adem tenya maneno u Homay ra
xo rê embaz wazeno. Homay zi fıkırneno ki ez senên cêniya vırazin ki Adem rê
isyan mekero. Dıma vano ki eke ez çımê Ademi ra vırazın, a her çi vênena eke ez
fekê Ademi ra vırazin her çi rê goşdar bena, eke ez payê Ademi ra vırazin her
tım vaz dana, geyrena u fetelnena, eke ez destê Ademi ra vırazin dızd bena. En
hewlo ki ez parşuya (qabırğa) Ademi ra vırazin ki Hewa Adem rê tebii bo. No
hêkato ke Cıhudiye de Tewrate de vêreno ra, rıçıkê xo (koka xo) Sumerıcan ra
gêno.[1]. Yani dewamê mitolociya Sumerıcano. Cıhudiye ra gore, cêniya verêne ke
be Adem ra aferiyaya Hewa niya, Lilitha. Hama Lilith Adem rê sere wedarına, ser
vecena u dıma Homa Hewa vırazeno.

Heto bin ra, İslam de zi hêkat Cıhudiye ra zaf duri niyo. Sura Hıcri de Homa
veng dano :Ma merdumi mılo ke pociyayo u balçıqo ke vuriyayo ey ra vıraşto.
Qurane de zi raveri Adem aferiyayo, ey ra tepeya Hewa aferiyena. Her dı zi meywa
ra wenê u cenet ra teberniyenê.



https://diq.wikipedia.org/wiki/Hayri_Kako_Yetik

Hayri Kako Yetik, sera 1954 dı menga çıle dı Süregı dı marda xü ra biyo. Namey
ciyê raşti Hayri Yetik o. O namey ‘Kako’ dıma nıfus dı gıroto u bol cayan dı zi
zewbina nameyana nuşnayo. Yani ze namedê K. Yetik, Ahmed Behlül, Hayri Kako,
Hayri Kako Yetik u Hayri Kako Y.

Yetik, mektebê sıfteyını, werte u lise Süregı dı wendo (1971) u dıma Diyarbekır
dı Fakülteyê Edebiyati Diyarbekıri (1977) qedaynayo.Yetik, Malatya, Antalya,
Manisa u İzmir dı mélimeyda zıwandê Tırki u mélımeyda ê edebiyati kerdo. Yetik
ézay Jubiyayenda Nuştoxê Türkiye u ézayê PEN (Writers Association Center of
Turkey) qülübiyo.

Meqaley Yetik sıfte 1973 dı xezeteyê Siverek’in Sesi dı vıcyayo u şiirê ciyê bı
namedê Akşamlarda Demlenme zi 1982 dı, pêserokê Sanat Edebiyat 81 dı neşır biyo.

Bol/zaf nuştey, meqaley u şiirê Yetiki zewbi xezete u pêserokan dı vıcyayo. Nina
ra taynê cı nêyê: Varlık, Eski, Yazıt, Gösteri, Damar, Ünlem, Papirüs,
Öteki-Siz, Kum, Adam Sanat, E, Yom, Sanat Edebiyat, Temmuz, İnsancıl, Karşı,
Broy, Berfin, Kavram Karmaşa, Eski, Deng, Anadili, Öğretmen Dünyası, Nikbinlik,
Akköy, Çağla, Yaratım, Akropol, Edebiyat Eleştiri, Edebiyat Gündemi, Papirüs,
Bilim ve Siyaset, Yeni İnsan u xezetey kı Yetik qandê ina nuşnayo nêyê:
Siverek’in Sesi, Gündem, Demokrasi, Yankı, Radikal u Cumhuriyet Kitap

Yetik, sera 1989 dı pêserokê Ayrım Şiirı rê edıtorey (şef redaktor) kerdo.
Yetik, sera 2003 u 2005 dı İzmirı dı "Festiwalê Şairan" ronayo u êyrê serdemey
kerdo.



https://diq.wikipedia.org/wiki/Ester

Ester (İbraniki:אֶסְתֵּר u İngilizki:Esther) zerri Tewrate[Çıme bımocne] ra
nameyê yew kitaba.

Tewrate de qismo ke yahudiyan miyan de tewr (en) zaf yenu wendiş ra yew zi Ester
u. Ester, seserran o ke keyani yahudiyan de, bilxessa Purim de her serr yenu
wendiş. Ester, yahudiyan miyan de yew kitabo namdar (populer) u. Ester, yew
kitabo ke, kameyi (kimligi) yahudiyano mili u wahari xo viciyayişi ifade kenu.
Pur, sey roc dişmenan ra xelesiyayişi, roc xovirardişi u yenu bimbarik kerdiş.
No kitab nameyi xo, nameyi na keynek ra, yani Ester ra genu.

Meseleyê Esteri, teqriben VI (Veri Isayi) 486-465 de qewimiya. Nameyi qiral
Ahaşveroşi tarix de sey Xerxes viyerenu. İbraniki (hebru) de (u Tewrate de)
"Akhashverosh" nusiyenu. İngilizki "Ahas-uerus" u. Tayê tekstani ibraniki de sey
"Xerxes" zi yenu vatiş. Latinki de zi sey "Xerxes" viyerenu. Xerxes, miqabili
Ahaşveroşi yo. Ahaşveroş (Xerxes, Xusrev) laji qiral Dariyusi u qiraliçe Attosa
yo, wexti bayki xo (Dariyusi) de duyes serri sey naibi Babil de hukumdarey
kerda. "Qirali keldaniyan Belşatsar a şew kişiya. Qirali medan Dariyus wexto
şêşt u di serre bi qiraley girot"

Şuşan (Latinki Susa, İbraniki Sushan) yew deme paytexti elaman biyu. Cuwa pey
Dariyuso Yewin (Dariyus I) newe ra imar kerdu. Yew deme biyu merkezi idari ey
medan/persan. Şuşan ewro İran de yew ca yo. İran İskendero Gırd, Şuşan işgal u
talan kenu. M. A. Dielafoy reya verên Şuşan de yew cigêrayişo arkeolojik
virazenu. Şuşan de odayi qirali, harem, "cenet" (bexçeyi ceneti), qenali awka ke
royo nizdi ra arda, viciyeni orte.

Nameyi Ester ser o zi zaf munaqeşe estu. Nameyi Ester o raşt bi İbraniki Iddessa
(Hadassah, 'myrtle') yo. Wina eysenu ke Ester ya nameyi Homayê (ilahe) Babilan
Iştar (Ishtar) ra, yan zi Farski "sitar, 'star' ra yenu. Wexti sumeran u
Babiliyan de Iştar nameyi "Xanimê Homayan" o. (50) Iştar, sumeran u Babiliyan
het de, nameyi "Xanimê Homayan " o La esli xo de, no name, yani 'Ester', yew
nameyo Fariski yo. Manayê ci zi "estare" yo.

Goreyê tayê nuştox u cigêrayoxan, Ester, dini yew kitab niyo; çunku tede nê
(niye) behsi Homayi, Musayi, Dawidi u Qudisi (Yeruşalimi) benu; nê itiqad u
emeli yahudiyan (cuyan) ser o merdim tawey tede veynenu; nê zi kultur u
karekteri yahudiyan ifade kenu. La hunci zi kilisey İsewitine/Xrıstiyanan RI
(Raver Isayi) 120 de Ester sey yew kitabo diniyo ke resmi her ca de viyerenu
qebul kenu. Welakin Martin Luther, kitabi Esteri sero vunu "werrikna kitabo
winayen çinibin" u Ester ra (no kitab ra) nefret kenu, ey bin ra red kenu.
Temayê Esteri, surguni yahudiyan u xelasey ninan ser o ya. Tede motifi dini
çiniy, la kamey u miliyetperwerey yahudiyan tede eşkera ya. Heto bin a no name,
Ester, zaf nizdiyey Ishtar (Iştar) o, ke Iştar nameyê yew Homayê (ilahe)
putperestani ey demeyi yo.

Goreyê sewbina nuştoxan "Festê Purimi" hinya zaf nizdiyê "roşani wesari" ey
medan/persan a, yan zi festê babilonijan a. Ninan gore "Pur", sey çeku, ya
çekuya asuriki "puru/puru" ra yena, ke manayê ci "ca/mevqi" yo, yan zi "lot"
(vicak) ey farisan a ke merdim yew çeşit key şansi key kenu. Pur yew nameyo
ibraniki yo. Purim roşani yahudiyan o, aşmê sibat yan adari de yo, semedê
virardişi xelasey qewmi yahudiyan o ke bini zulmi Hamani ra qediyo, (bimbarik)
benu.

Kitabi Ester kami nuştu belu niyo. Tayê vuni Ezra nuşto, la no vate zaf muteber
niyo. Tayê vuni Mordekay bi xo nuşto. Tayê zi vuni Nehemya nuşto. Nehemya,
Artexerxesi ri, ke o laji u xelefi Ahaşveroşi yo, hizmet kerdu (465-424 VI).
Tayê zi vuni ke Ester yan wexti qiral Ahaşveroşi de, yan zi wexti laji ey
Artaxerxesi de, Şuşan de çap biya. Heto bin a tayê nuştoxi zi vuni Ester raşta
yew kitabo tarixi yo u çiko ho tede heme raşt u, tayê zi tam tersi ney vateyi
vicêni u vuni Ester yew fantazi yo. La wina eysenu ey ke Ester nuştu qanun, orf
u edetani medan/persan u mimari bacari Şuşani, sarayê Şuşani u welati medan hol
sinasnenu. Mumkun u ke yew yahudiyo ke surgun biyu şiyu uca, o deme welati medan
de ciwiyo, biyu şahidi na mesela u na mesela nuşta, yan zi fek ra neqil kerda.



https://diq.wikipedia.org/wiki/Erbil

Erbil (be Erebki: أربيل Arbīl, be Kurdki: هه‌ولێر Hewlêr, be Suryanki: ܐܪܒܝܠ
Arbel) ju suka İraqia ke zımey İraqi de wılayeti Erbili de ca gêna. Suka Erbili
88 metre rocvetışê suka Musıli dera. Gorey 2013 ra 1,5 milyon ra nezdi nıfusi cı
esto. Suka Erbili merkez u paytexti Mıntıqa Kurdıstania, na mıntıqa de suka en
gırda. Tarixi suka Erbili kıhano, verê İsay ra serra 6000 ra şıno. Dewri Asuran
de na suke rê Arba-ilu vaciyao, dıma Asuran dewri Persan de na suke rê Arbira
vaciyao. Suka Erbili işğalê Asuran, Medan, Farsan u Yunanan diya. En peyên Erebi
suka Erbili kerdi işğal. Seserra 11. de Selcuqıci suka Erbili işğal kerdi, dıma
inan ra hardê suka Erbili de dewleti Tırki tıra kerdi. Dıma Selcuqıcan, beyligi
Tırkan inca gıroti. Seserra 15 de kowta bınê idarey İmperatoriya Usmanıcan ra.
Erbil serra 2014 de paytexti turizmi Ereban çıniyawa we.

İklimi suka Erbiki zaf germo, amnani de tici zaf esta, varıt u vartış çıniyo.
Tay zemanan de germiye zaf gırd u berz bena, derecey ekstremi vınêna. Zımıstan
de hewa kemi serd bena, vewre zaf çıniya, nêvarına.



https://diq.wikipedia.org/wiki/Ellah

Ellah (Erebki de: الله ), İslam de namey Homayo, Homay mısılmanano. Namey Ellahi
İslam ra vêşi, Cıhudiy (Mizrahi), Bahaiy, Xıritiyanê ortodoksi û katolikê ke
rocakewtene de cıwiyenê, ê zi vanê.

Etimolociya namey Ellahi el-ilah, el-laha ra ameyo. Namey Ellahi zıwanê
Rocvetışê Miyani de Cıhudki de "Eloah אלה", Keldaniki de "Laha", Aramiki "Elāhā"
û Suryaniki de "Alāhā" o. Yani namey Ellahi, Homay mısılmanan Ellah ra veri zi
tım biyo. Mısılmanan Ellah zıwananê binan ra gırewto. Mısılmani vatekê Ellahi ra
ğeyri Homay inan rê ebe Esma el Husna (namey rındeki) ra name danê.

Sıfeto Sıbuti şeno Ellahi ra ğeyri merdum de ki bıbo. Sıfeto Zati tenya Ellahi
de esto. Mısulmani peyniya namey Ellahi de seba hurmetmocnayışi ra vanê ke celle
celaluhu (c.c.) ya zi vanê ke teala (gırd).

Ewro mısılmani Homay xo rê tay naman danê, wıni hitab kenê. Enê namanê Homay
mısılmanan rê zıwanê Erebki dı vanê Esma-el Husna yani tewr nameyê rındeki. Enê
namey pêro Homay ra vaciyenê, ey rê gırweyniyenê.

Muazzez İlmiye Çığ ra gore, enê neway u new namê Homay vırnayışê kı şınê raya
monoteizmi, êyê. [1] Yani yew xısusiyeti ya zi çiyê do bin nêkırışeno.



https://diq.wikipedia.org/wiki/Cihano_Miyan%C3%AAn

Cıhanê Miyani yew erdo ğeyaliyo u yew erdo ke terefê J. R. R. Tolkien ra
vıraziyayo. Cihano Miyanên romananê J. R. R. Tolkieniyê fantastikan de ca gêno u
Efendiyo Engıştaneyan u Hobbit de, miyandê ninan de zaf namdaro. Namê Cihanê
Miyanêni mitolociya Cermeni ra yeno u be nameyê oricinali ra namê cı Midgardo.
Eyni zeman de Cihanê Miyanên ra Middenheim, Manaheim u Middengeard zi vaciyenê.
Goreye mitolociya Cermenan ra Midgard asmênan miyan de ca gêno u be nameyê
Bifrösti ra, uca de pırd esto u no pırd Cihanê Miyanêni ra raya veciyayışiya u
cihanê Homayan Asgard ra raya şiyayışiya. Bınê Cihanê Miyanêni de welatê
merdeyan Hel esto. Asmên yeweiyayışê newe ra, cihanê fiziki ra ameyo meydan.
Tayê cihanan ; cihanê merdıman (Midgard), cihanê elfan (Alfheim), cihanê cuceyan
(Niðavellir), cihanê Homayan (Asgard u Vanaheim) u cihano gizan/dewan (Jotunheim
ve Muspelheim).

Cayê Cihanê Miyanêni rocvetışê Deryayê Gırdi de ca gêno. Zafêrê efsaneyanê
Tolkieni ena mıntıqa de vêrenê ra. Eseranê Tolkieni de Cihanê Miyanêni de zemanê
tewr verêni de qet koy, roy u ê bini nêvıraziyayi u cihan vengo. Wexto ke cihan
veng biyo, tewr verên cihan de mıntıqa Amani ca gırewto u rocawan de mıntıqeyê
bini biyê. Miyandê erdi de zi Cihano Miyanên ca gırewto. Namê miyani zi tiya ra
yeno. Homayanê mitolocikan ra tepiya koy, roy, mıntıqey u şari vıraziyayi.



https://diq.wikipedia.org/wiki/Berkin_Elvan

Berkin Elvan (b. 5 Çele 1999 – m. 11 Adar 2014), protestoyê Geziyê ke Tırkiya de
verba hukmati amey kerdene, gêncê ke tey hetê polêsu ra kişiyay, inan ra yewo.
Hewna 15 serri de bi. Polisi ke na ey ra, tepiya ey nêweşxane de 269 roci
mıcadelê weşiye da, feqet nêşaya heyat de bımano, 11yê Marte 2014 de weşiya xo
kerde vindi.

Piyê Berkini Sami Elvan Toqat ra Tırkmeno Elewiyo, maya ey zi Dêsım Pulur ra
Zazaya Elewiya.

Sodır saete 8ıne de, roca 16ê Hezirane 2013ıne de ke Berkin Elvan veciyeno teber
ke keyey xo rê nan biyaro, poliso ke hewna kamiya cı nêzaniyena, pê çeka qazi
nano serey Berkini ra, pê kapsul keno dırbetın (bırindar). 269 roci koma ra
tepeya eke be gıraniya 16 kiloy nêweşxaney Estanboli Oqmeydani de roca 11ê Adare
(Mart) de sodır (şefaq/sıbe) seate 7ıne de mıreno.

Merdışê ey ra dıme qezay Şişli, semtê Oqmeydani de yew banê cemi de gitê cenaza
vıraziya. Nezdiyê panc seati be hezaran mılet ra piya raye ra şiyayış ra tepeya
Mezelxaney Ferikoyiye (be tırki: Feriköy Mezarlığı) de cenazay ey darde we.



https://diq.wikipedia.org/wiki/Ataol_Behramo%C4%9Flu

Ataol Behramoğlu, kılamdar (sair), nuştekar, çarnekar u edebiyatkaro namdaro de
Tırko.

13ê Nisana 1942ine de qeza Estemoli Çatalca de ama rüê dina. Mekteba verêne
sukanê Kars u Çankırı de wande. 1966ine de, Universita Anqara, Fakülta Zon Tarix
u Cografya de, lızgey Edebiyat u Zıwanê Rusi wand qedna. 1962 de kut (kewt)
Partiya Emegdaranê Tırkiya (TİP, Türkiye İşçi Partisi), na partiye de
organize-biyaena politike de gure gırot xo ser. Mabênê ronaoğanê "Federasonê
Klübanê Borzali (Fikıri)" (Fikir Kulüpleri Federasyonu, FKF) de ca gırot.
Behramoğlu, kut kara ronaisê pêseroka "Dönüşüm"i u wayiriya na pêseroke gırote
xo ser. 1970 de ebe albazê xo İsmet Özel'i ra piya, pêseroka "Halkın Dostları"
vete. Oncia na serre de, sıfte şi Britanya, bado ki şi Fransa. Paris de,
pitoğina klübê sewe, katibiya hotele u malımiye kerde.

1972ine de Universita Moskowa Fakülta Edebiyati de, edebiyatê Sovyeti sero
zanaisê xo kerd hira. 1974 de peyser ama Tırkiya. Estemol de, Tiatroanê Suke de
bi dramaturg u guria. 1975 de ebe braê xo Nihat Behramoğlu ra piya, pêseroka
"Militan"e nê ro. Mabênê ronaoğanê pêseroka "Sanat Emeği" de ca gırot. 1979 de,
Sendikawa Nustoğanê Tırkiya de bi sekretero pil. Çapxanu de guria. Cuntawa 12ê
Payiza Verêne ra têpia, 1982 de ercia zerre, 10 asmi hepıs de mand. 1984 de
Fransa de, Universita Sarbonne de, lızgey Centre de Poetique Comparee de "Kılamê
Tırki u ê Dinya" sero xeylê emeg werd.

Kılamê xoyê sıfteyini ebe leqemê "Ataol Gürus" ra , pêserok u rocnameanê Yeni
Çankırı Yeşil Ilgaz, Çağrı de veyciay, neşir bi. Waxto ke mekteba berce
(universita) de wandêne, kılamê Behramoğlu'y pêserokanê zê Yapraklar, Dost,
Evrim, Ataç de neşir bi u Behramoğlu nae ra têpia pıra (gran gran, hêdi hêdi))
bi namdar. Kılamê xoyê ke a dewran de amê nustene, ina kerdi arê, kıtabê
kılamanê xoyo sıfteyino ebe namey Jü Generalo de Hermeni/ Yew Generalo Ermeni de
1965ine de çap kerdi.

Ataol Behramoğlu'y kamiya kılamdarina (sairina) xoya esase mabênê serranê
1965-1971 de gırote; ni serru de pêserokanê Papirüs, Şiir Sanatı, Yeni Gerçek,
Yeni Dergi u Halkın Dostları de kılamê xoyê namdari neşir bi. Ni kılamanê xo de
vênaisê edebiyatio de mıqerrem u pêt u qomdar (toplumcu) est bi. İ xo çarna hetê
kılamanê realist u qomdaru, kılamê xo ebe tema u usulanê newiyan ra kerdi wêyi.
Heto bin ra ki, zonanê binu ra ebe çarnaisanê kılam u kıtabu, xeylê diqat ont xo
ser.

Xovirra kerd, senên bi rüê maya mı Xovirra kerd, senên bi vengê maya mı... Sewe,
jü perda bo waxtê khani ra, Ez bıpişi cigera xoya siyae ra...

Xovirra kerd, senên bi huyayişê maya mı Xovirra kerd, senên biye waxto ke
berbêne maya mı... Heyat rasano mı bazianê ae de, Ez lacekê qıckekê de maya
xoyo...

Xovirra kerd, senên bi destê maya mı Xovirra kerd, çımê xo senên bi waxto ke
seyr kerdêne... Va, bua vaşanê huşkan biyaro düri ra, Waxto ke sıliye gran gran
varêna... Ataol Behramoğlu Çarnais: Sinan USARR



https://diq.wikipedia.org/wiki/Aseksuel

Aseksuel oyo ke halo ke tede merdum seks nêwazeno yanê seks nêanceno merdumi
ra[1][2][3] ya zi fealiyetê seksi merdum ser de kemiyo.[4][5] Merdumo ke
aseksuelo, xo ser de fealiyetê seksi çıniyo yanê waştışê fealiyetê seksi ra
kewtış, sekskerdış çıniyo. Aseksuel oyo ke oryantasyono sekuselo de çeharıneo u
varyasyono oryantasyonio ke be heteroseksuel, biseksuel u homoseksuel ra
oryantasyonanê seksuelan vırazeno.[6][7][8] Serra 2004ıne de cıgeyrayış
vıraziyao ke şarê dınya miyan de %1ê merdumanê dınya aseksuelê, yanê qet cınsi
ra hes nêkeno.[6][9] Tayê merduman riyê din u itıqadi ra, riyê kulturi ra seks
ra dur manenê hama no hereket aseksuelite niyo, aseksuelite ninan ra
cırayo.[10][11] Hereketê seks ra dur mendış, oryantasyono seksuel nêvuriyeno,
heyatê merdumi de her tım rameno heta merdışi ra.[12] Tayê aseksuelan semedê
partnerê xo şakerdene şenê bıkewê fealiyetê seksi ra u şenê wayirê qıci
bıbê.[13]

Aseksualite oryantasyonanê seksuelan miyan de vêniyeno u de amoriyeno ewro. Hama
oryantasyonanê seksuelan miyan de qabulkerdışê aseksualite zaf neweo.
Cıgeyrayışê aseksualite sero zaf neweyê [1][3][7][14] hem sosyolociye de u hem
zi psikolociye de aseksualite sero cıgeyrayışi roc be roc gırd benê[3]. Tayê
cıgeyrayoğan aseksualite oryantasyono seksuel vênêno hama heto bin ra zi tayê
cıgeyrayoğan zi no vênayış de niyê.[7][8]

Be averşiyayışê interneti, merdumê aseksueli zi interet ser de arê biyê. Terefê
David Jay (merdumo de aseksuelo) ra organizasyonê aseksuelan vıraziyao.[8][15]



https://diq.wikipedia.org/wiki/Abdullah_%C3%96calan

Abdullah Ocalan (Apo) serdarê PKKo. Tayinan çım de zi yew serekê Kurdan
hesebiyeno. 4ê Nisanê 1949i de Xelfeti (Rıha) de ameyo dınya. Dıme ra Anqara de
mektebê siyaseti wendo. Eke mekteb wendo, uca fıkrê Kurdıstani pê gırewto u çand
hebi embazanê xo de Diyarbekır de serra hezar u newse u hewta u heştıne (1978)
de PKK dewa Fisi de (Lıcê) naya ro.

Verê derba Eylulê 1980i veciyayo teberê Tırkiya u şiyo Lubnan u uca ra zi vêrdo
ra Suriya. Key ke Suriya de biyo, dewleta Tırkiya waşto ey çand rey bıkışo
labelê nêşayo. Dıme ra serra 1998ıne de generalêkê Tırkiya serê sinorê Suriya de
Suriya tehdid kerdo u vato, "eke şıma Apo miyanê çend aşman de welatê xo ra
nêvecê, ma go şıma de beno ke herb bıkerime." Ayra Suriya mecbur manena, Öcalani
vecena teberê welatê xo.

Öcalan verênde şono Yunanıstan, labelê inan o uca ra kerd teber. Vêreno ra, şono
Rusya, ê ey uca ra zi vecenê teber. Dıme ra vêreno ra, şono İtalya, labelê
İtalya zi nêşena ey miyanê xo de pêgêro. U Öcalan peyniye de şono Kenya. Dıme ra
MİT be destekê istıxbaratê Amerika serra 1999ıne, 15ê Sıbati de Öcalan Kenya ra
yeno remnayene u ey anê Tırkiya.

Öcalan hukmê cezaya merdene gêno, labelê, oyo ke cezaya merdene Tırkiya de
darenê we, cezaya ey çarnenê mıebbed. O wext ra nat adeyê İmralı de mehpuso.
Heta serra 2009ıne uca tek mehpus bi, labelê a serre ra tepeya 5 mehpusê bini zi
ardi ey het.



https://diq.wikipedia.org/wiki/Abd%C3%BClkadir_Karahan

Prof. Dr. Abdülkadir Karahan, siyasetzanoğ, şair, kompozitorê tayın müzikan,
kıtabandê tarixê zıwandê Tırkiyo kıhan u en mühim Vezirê Dewleti, lacê Héci
Zıfqar Qaraxan (Hacı Zülfükar Karahan) u lacê Xal Besa. Maya Prof. Dr.
Ebdılqadır Qaraxan, Xal Besı kêyna Axajxanıjana. Pi u maya Prof. Dr. Ébdılqadır
Qaraxan Kırdasê.

Prof. Dr. Ébdılqadır Qaraxan (Prof. Dr. Abdülkadir Karahan) sera 1913 dı Süregı
dı maya xü ra biyo u sera 2000 dı hirê menga nêweşey dıma Nêweşxaney Çapa dı şi
heqeyda xü ser. Téhsilê xü yê sıfteyını Süreg dı vıraşto u dıma qandê téhsilı
1934 dı werışto şiyo İzmir u uca dı mektebê İzmir Muallim Mektebi wendo. Sera
1934 ra héta ser 1935 İzmir dı mélimey kerdo.

Sera 1939 dı Üniversita İstanbul qısmê Fakülta Edebiyati (İstanbul Üniversitesi
Türk dili ve Edebiyat Fakültesi) u dıma zi Mektebê Mélimeyda Berzi (Yüksek
Öğretmen Okulu) qedeynayo. Mabênê serandê 1939 u 1942 dı Liseyê Samsuni (Samsun
Lisesi) dı mélimey kerdo. Ser 1942 héta ser 1947 zi İzmir İnöni u Lisey Atatürki
dı mélimeyada edebiyati kerdo. Ser 1945 dı tıxtorey, ser 1952 dı zi biyo doçentê
Edebiyatê Kıhanê ê Tırkan u dıma zi bi profesorê Edebiyatê Kıhanê ê Tırkan.

Sera 1960 dı, 27 gülanê dı bı inqlabê éskerê Tırka bı 147 merdımiya piya cı
Üniwersita ra refız (dur, erzenê) kenê. Helbet Prof. Dr. Abdülkadir Karahan dıma
tepya doş bi kürsida xü yê Üniwersitey. Ser 1983 dı gürweyê xü ra bi emekli.
Kongreyê beynelminela rê nezdiyê 70 hébi tebligi da. Prof. Dr. Abdülkadir
Karahan bı şiirandê xü ya, bı konpozitorê müzkandê xü ya, kıtabandê xü yê
aşanoxana sınasêno.

Prof. Dr. Abdülkadir Karahan teberê Tırkiye dı zi mektebi qedeynayo nina ra ju
zi Üniwersiteyê Sorbonne yo u wextê zi Mısır dı sersuka Qéhira (Kahire)
Üniwersiteya Éyn Şemsi dı profesorey kerdo.



https://diq.wikipedia.org/wiki/Wesar%C3%AA_Erebi

Wesarê Erebi (Erebki de : الربيع العربي ar-rabīˁ al-ˁarabī) oyo ke hareketo ke
serranê 2010 u 2013 miyan de be vayê vuriyayışi ra veciyo. Her çi ra raveri,
serra 2010ıne de Tunıs de yew mêrdek xo veşno ra. Sebeb o biyo ke Tunıs de heyat
zaf biyo ercan u perey merduman nêmendo. Dıma xoveşnayışê merdumi, merdumê bini
veciyê kuçeyan, hukmatê Tunısi protesto kerdo. Zine El Ebıdıni dı aşmi pawıto,
direnc mocno ama şarê Tunısi, serê Tunısi Zine El Ebıdıni ardo cêri. Zine El
Ebıdıni Tunıs terk kerdo u remao Erebıstanê Seudi ra. Dıma Tunısi, şarê Mısıri
de zi fıkır veciyo ke Husni Mubarek zi şeno şêro. Mısır de meydanê Tehrıri de
merduman protestoy kerdê. Husni Mubarek istıfa kerda, Mıhemmed Mursi vêrdo caê
xo ra. Hama Mısır de darbe vıraziyao u cunta Mıhemmed Mursi ardo cêri. Libya de
zi merduman Muemer Qedafi ardo cêri, Qedafi ceng de terefê isyankaran ra
kışiyao. Dıma Libyay, Yemen de zi protestoy vıraziyaê. Hukmatê Yemeni vato ke ê
weçinıtışan rê nêkewnê u hukmat kewto weri. Ewro hıma Yemen de ceng esto.
Behreyn, Cezayir, Qeter, Erebıstanê Seudi de zi protestoyê qıteki biyê.



https://diq.wikipedia.org/wiki/V%C4%B1ra%C5%9Ft%C4%B1%C5%9F_u_wa%C5%9Ft%C4%B1%C5%9F

Vıraştış u waştış ya zi erzkerdış u telebkerdış modelo ekonomio ke tede
vıraştış, vetış u waştış hem rêze deri, ca gêni. Vıraştış u waştış, semedi fieti
u roşiyayışi şınasnayış, akerdış u tehminkerdışi, terefi ekonomisti Alfred
Marshall u Leon Walras ra vıraziyao. No model, raşti ke stilize biyi inan sero
çım erzıno u raşti ke semedi resnayışi teori ra kar nêkeni, inan heto bin ra
erzıno. Bazaro ke nêşınasiyeno, cı ra keno.

Qanuni waştışi (The Law of Demand) jew teoriya ke seba roştoği ke bazar deri,
hal u hareketi inan vetene vıraziya, qanuno telebkerdışio. Fiet çiyo en gırdo ke
waziyayışi mali bali keno. Qanuni waştışi name miktari telebkerdışi u fieti mali
miyan de gıreya tersia. Eke fieti mali berziyeno, roşiyayışi mali kemiyeno,
mılet mali nêroşuno. Eke fieti jew mali kemiyeno, roşiyayışi cı berziyeno, mal
xeylê roşiyeno. Ninan teber de çiyo bin esto ki name xo Efektê iqameo
(substitution effect). Efektê iqame noyo, eke fieti yew mali berziyeno, merdum
malo ke malo verêni ra nezdiyo, cı ra roşiyeno u no malo dıyıne rê malê iqame,
no kar rê efektê iqame vaciyeno.



https://diq.wikipedia.org/wiki/Umer_%C4%B0mameddini_Nes%C4%B1mi

Umer İmameddini Nesımi (be Azerki: عمادالدین نسیمی, Erebki; عمادالدین نسیمی) yew
şairo de Tırko. Ebe namey Seyyid Nesımi ra zi şınasiyeno. Sera 1369i de maya ho
ra biyo. Cayê biyayışê ho beli niyo. Sera 1417 de suka Halebi de gani gani
kışiyao. Zonê Azeriki u Farski de zaf şıiri nuşto u ninan sebebê mergê ho biyo.
Şıirê ho serê zafê şairan de tesıro quwetıni kerdo. Nuştey cı de raya Mansûr
el-Hallâci ra şıyo. Dewrê cı de hereketanê teriqatê Hurufiye zaf biyo quwetın u
o zi ena teriqat iştırak kerdo. Seba teriqat u seba Mansûr el-Hallâci ra tay
şıiri nuşto. Şıirê ho Anadoliye, İran u Azerbaycan de zaf biyê namdare. Şıir u
şiyayışê ho tay idarekar zey Muawyed Şêxi birehat kerdo u terefê Muawyed Şêxi ra
kışiyao. Merkezê suka Halebi de postê ho terefê celladan ra gani gani ameyo cıra
kerdene u ebe ena eziyeti ra merdo. Cesedê ho 1 hefte kuçeyê Halebi de
geyrayao.O ebe na kışiyayışi ra hefizeyê zafê şairan de mendo. O Elewiye de howt
şaırê gırdan ra yewo.



https://diq.wikipedia.org/wiki/Sodomiye

Sodomiye (sodomy) aya ke sekso ke be ganiyê ke merduman teber de manenê ra
keriyeno, cı rê sodomiye vaciyena. Sekso ke sekso vacinal teber de vındeno, yanê
zey sekso oral, sekso anal u seks be ganiyanê binan (ganiyê ke merdum niyê zey
heywanan) kewnê/kunê zerrekê nê terimi. Merdumê Çağê Miyani hetê zanışiye (ilm)
u tekniki ra zaf apey u peyser mendê u co ra ke sodomiye miyandê inan de gunah u
illegal vêniyaya. Riyê dinê inan ra, Çağê Miyani de xeylê merduman terefê
bawerkerdoğanê dinan ra kışiyayi.

Sodomiye namê xo kıtabê dinê Xıristiyaniye, İncil ra gêna u İncil de vaciyeno ke
Homay sukanê Sodom u Gomora kerdê xırabe. Ewro destê zanayan (ilımdar) de delıl
çıniyê ke şarê zey Sodom u Gomora estbiyê. Dino bin İslam de zi somodiye zey
Liwata vêrena u şanıke u hêkatê ke Qurane qal/qısey kena, vaciyeno ke mılet biyo
zey Lut u Lut peyğamberiya xo ilan kerda u vata ke ez peyğamberan. Hama mıletê
Luti ey rê bawer/inam nêkerdo u şanıke de qal beno ke Homa inan kerdê xırabe,
insananê şarê Luti pêro kıştê.

Ewro xeylê cayande dınya de qanunê sodomiye wedardê. Merdum xoseriye u
serbestiya xo qezenç kerdê. Xısusên Revolusyonê seksi ra tepeya, dınya de seks
ra tersena merduman peyniye diya, yanê qediya.



https://diq.wikipedia.org/wiki/Siyonizm

Siyonizm (İbranki: צִיּוֹנוּת,: [t͡sijo̞ˈnut], translit. Tziyonut, dıma Zion)
ideolociyo politik u internasyonalo ke semedê hardê Fılıstini ser de dewleta
Cıhudi vıraştene niya ro. Kıtabê Cıhudan Tewrate de ravêreno ki Welatê İsraili
(İbranki de: Eretz Yisra'el) u şarê Cıhudi nê hardi ser de heqe ida keno.
Siyonizm, roniyayışê İsraili ra tepeya, şekılê xo vurno u sistemê destegnayışê
İsraili rameno.

Siyonizm esasên qewramê şarê Cıhudi verê İsay 1200 u peyniya domê Mabedê Dıyıni
(hata dıma İsay serra 70ıne ra) miyan de Cıhudi ke kamca de hakimiyet vıraşto,
yani Diyarê İsraili u cayê ke bınê ekseriyetê şarê Cıhudi de mendê, heme inan
Siyonizm de erdê İsraili u erdê İsrailiê ke tede bawer beno ke Homay şarê Cıhudi
rê suwend werdo, vad kerdo inan ra. Rıçıkê Siyonizmi, keyê ke pêro Ewropa de
Cıhudan sero antisemitizm vıraziyayo, miyandê Cıhudanê Ewropayıcan de zi
ideolociya peyserperrayışi veciya. Vıraştoğê nê ideoloci, pêro Cıhudanê
sekuleran ra yenê pera. Siyonizm oyo ke lızegeyê nasyonalizmê modernio.

Xısusên Holokost ra dıme, yani Holokost oyo ki tertele u qırkerdışo ke Cıhudan
sero vıraziyayo, gênc u xortê ke Cıhudê inan miyan de destegnayışê sistemê
Siyonizmi xo berzno, destegniyayo. Hereketo politik, terefê qazetewanê
(rocnamewan) Awıstırya-Macarıcı Theodor Herzl ra be çapnayışê Der Judenstaat
(Dewleta Cıhudi) ra seserra 19ıne de serranê peyêni de resmen aferiyayo[1]
Hereketo ke "Welatê İsraili" rê goçê Cıhudan teşwıkneno u fel u emelê xo vêneno,
nixayet be ğeyretanê xo serra 1948ıne de emelê xo resayo u serra 1948ıne de
Cengê Cihaniê II ra tepeya İsrail niya ro. Seveknoğê xo, hedefê Siyonizmi ana
vênenê ki siyonizm oyo ke mıletê Cıhudi qaderê xo be xo ramenê.[2] Amarê Cıhudê
ke İsrail de cıwiyenê, be cıwiyayış rê viyarniyayışê nê hereketi roc be roc zêde
biyê. Ewro zi dınya ser de %40ê Cıhudan İsrail de weşiya inan ramenê. Dewletê
Amerikayê Yewbiyayey de zi Cıhudi xeylê estê u cıwiyenê.



https://diq.wikipedia.org/wiki/Sibel_Can

Sibel Can (b. 1970, Estanbol) yew muzisyena Tırka ke serra 1970 de suka
Estanboli de biya.[1] Name cıyê biyayışi Sibel Cangüreyo emma name xo vurno u cı
rê yew namey sexne gırota u name xo kerda kılm Sibel Can. Sibel Can ewro deyr
vana u zaf namdara. Çı wext a dest pe kerda kariyerê xo, dansozi kerda emma hıma
nêkena. Sibel Can Ağustos 1, 1970 de suka Estanboli de ameya dınya. Piyê cı
Engin Cangüre goçmeno u Yugoslavya ra ameyo Bursa. Marda cı Emine Gül Bursayıc
biya. Sibel Can keye xo de qıca yewın biya u semtê Fatih,Karagümrük de çımanê xo
akerdo dınya. Piyê cı yew kemanist biyo u be tayê senatkaran ra xaptiyo. Key
Sibel Can biya des u çehar (14) serran, be waştışi ra veciya sexne u oryantal
kerda. A be piyê xo ra veciya turneyan u inca de hem ortantali kerda u hem zi
deyr vata, solisti kerda. A kulubê Galata Kulesi, Astorya de veciya. Nükhet Duru
Fahrettin Arslan rê tewsiye kerda ki Sibel Can ğazinoy xo de bıveciya. Be
tewsiyey Nükhet Duru ra Sibel Can Ğazinoya Maksimi de veciya u serra cıyê 17ıne
de biya assolist. Çı wext Sibel Can veciya sexne, a zaf qıtek biya u a ri ra be
qararê mahkemey ra serra cı howt (7) serri kerda pil. Raveri Orhan Gencebay
albumanê xo kerdo. A be Hakan Urali ra zeweciyaya/veyve kerda emma dıma zewecê
inan peyni diya u Sibel Can be Sulhi Aksüti ra zeweciyaya. Hakan Urali ra yew u
Sulhi Aksüti ra dı, pêro piya hiri qıcê Sibel Cani estê. Sibel Can 1987 de
albumê cıyê verêni Günah Bize piyasa rê tıra kerda.[2] Emma esasen 1997 de
veciyayışo gırd tepşiya. 1997 de albumê cı Bu Devirde veciyo u no album ra deyrê
Padişahi zaf zaf biyo namdar u no deyr Sibel Can kerdo namdar.[3][4] Heta ınka
vist u yew (21) albumê cı veciyê. Tewr peyên serra 2014 de albumê cı Galata
veciyo.[5]



https://diq.wikipedia.org/wiki/Rafet_El_Roman

Rafet El Roman (b. Ağustos 25, 1968) be namê biyayışi Rafet Yaşdut jew muzisyeno
Tırko ke serra 1968 de suka Edirne de marda ho ra bi. Zemano ke tede pi cı keyey
ho berd Almanya, serra 1970 de, Rafet biyo dı (2) serri. Hata howt (7) serran, o
dewa Uzunköprü Ömerbey de be pırıki cı mend. O sınıfo verêni dewa ho de wend u
dıma şı Almanya. Almanya de musayışi cı kerd temam. Zemano ke o des u şeş (16)
serran bi, beste deyr u kılami nuşt. Veri namdarbiyayışi cı, o camiye de be
vengi cı muezini kerd.[1] O serra 1988 de kari cı sıfte kerd u sexne rê veciyo.
Serra 1992 de Almanya de dezgehi Saarlaendischer Rundfunk Radio ra vengo en howl
çıniyao we. 1994 de Festivali Kulturi Frankfurti de Media Artist Award – Medya
Oduli Senate groto. O serra 1995 de ame Tırkiya u albumi cıyi verêni u albumi
cıyi solo Gençliğin Gözyaşları Hesirê cıwani veciyo. Eno albumi cı zêde 1
milyoni roşiyao. 1998 de albumani cı Awrupa de zi veciyi piyasa. O filmi
Propaganda de be Kemal Sunal, Metin Akpınar serrol de kay kerd. O kamiya ho vurn
u be mucadeley hukuki, peynamey cı vurn u kerd El Roman.[2]



https://diq.wikipedia.org/wiki/Qraliya_%C4%B0talya

Qraliya İtalya (zıwanê İtalyanki de: Regno d'Italia) qraliya kıhana ke serra
1861ıne de ebe yewbiyayışê İtalyay ra vıraziyaya u ebe vaciyayışê ilanê
Cumhuriyetê İtalyay, serra 1946ıne de peyniye diya. Serrê 1943 u 1945 miyan de
İtalya de Benito Mussolini Cumhuriyetê İtalyano Sosyalist vıraşto hama emrê xo
qıtek biyo ke miyanê sistemê qraliye de amoriyeno. Qraliya İtalya dıma
İmperatoriya Romay qraliya verêna ke pêro hardê İtalya kewto zerrekê xo ra. 12
seserri biyê ke nêmadey İtalya ra yew dewlete nêveciya, xeylê dewletê qıteki
vıraziyayê u peyniye diyê.[1] Na qraliye, İtalya teber de zımey Afrika ra Libya
u Tunıs, rocvetışê Afrika ra zi Etiyopya u Somalya (o taw namê Hebeşıstani ra zi
şınasiyêne) destê xo ra gırewtê. İmperyalizmê xo qıta Afrika ser de ramıto,
xeylê cayanê qıtaya Afrika kolonize kerdê. Heto bin ra zi nêmadey Balkani ser de
zi tesırê xo mocno, dormey Deryay Adriyatiki işğal kerdo. Uca de xeylê dewletê
qıteki biyê zey Montenegro, Arnawudiye, Slowenya heme ninan vêrdê destê Qraliya
İtalyay ra.



https://diq.wikipedia.org/wiki/Pi_(Film)

Pi (namê filmio oricinal: The Godfather) namê yew filmiyo ke serra 1972yıne de
Dewletanê Amerikayê Yewbiyayeyan de çap biyo. No film romanê Mario Puzoyi ra
ameyo adapte kerdene. Direktorê filmi Francis Ford Coppolayo u prudoktorê filmi
Albert S. Ruddyo. Nina Rota u Carmine Coppola muzikê filmi kerdo. Direktorê
asayışi Gordon Willispo. Film Studyoyê Alfran Productionsi de çap biyo. Formatê
filmi dramaya. Rolê filmiyê serêni de Marlon Brando u Al Pacino kay kerdo. Film
yew keyeyê mafyayo ke İtalyano u sûka New Yorki de cıwiyeno, hêkatê inan qısey
keno. Film tarixê vizyoni ra dıme zaf elaqe diyo. Filmanê internasyonalan de
rêza cı zaf cor de ca gırewto. Filmê Pi siteyê filmi IMDB de miyandê 250 filman
de, biyo numreyê dıyıne. Enstistuyê Amerikayê Filmi de miyandê 100 filman ra
biyo 3. (hirêyın), lista serra 2007ıne de biyo 2. (dıyın). Film branşê Aktoro
tewr hewl de ebe (Marlon Brando) ra u be senaryoyo tewr hewl ra xelatê Oskari
gırewtê. Pi Kutıbxeneyê Kongreyê DYA de filmo tewr kulturel, tarixi u estetik
çıniyayo we.

Aileyê Corleone, yew aileyo ke serê inan de Don Vito Corleone esto u raya
illegali ra kar keno. Oricinê aileyi İtalyano u sûka New Yorki de zaf namdaro.
Aileyê Corleone New York de ebe çehar aileyanê binan ra karê illegali idare
keno. Ema aileyê binan ra ferqê inan noyo ke mınasebetê Don Carleone ebe
siyasetkaran u awuqatan ra zaf nezdiyo. Riyê na mınasebetê nezdi ra keyberê ke
mafyaya binan nêşena akerê, Ailey Corleone şena akero. Gangstero ke İtalya u New
York de gangstero de tewr namdaro, namê cı Solozzoyo, Don Corleone ra waziyeno
ke xo rê mıhafezaya legali vırazê u 1 milyon dolar darê u ney ra dıme D.
Corleone rê vato ke tı zi şena kare ra pay gırê u teqlif dayo. Çunkê ebe
siyasetkaran ra u raya qanuni ra Don Corleone zaf quwetıno. Ema D. Corleone
teqlifê Solozzoy red keno. Sebebê redkerdışi noyo ke, eke o teqlif qebul keno,
mınasebetê ey ebe siyasetkaran şena xırab bıbo. Ney ra dıme Solozzo ebe Keyê
Tataglia (Keyê Tataglia zi yew keyê mafyayo) yew biyê, u ene destegê şefê polisi
McClusky ra Don Corleoney kışiyeno. Ema McClusy tuzaxê Solozzoy ra gani vecino.
No hedise ra dıme sûka New Yorki de miyandê keyê mafya yew cengo gırd beno.



https://diq.wikipedia.org/wiki/Phepug

Rocê, mı waşt ke phepugi sero çiyê bınusi. Qısaweta xo ra, mı va eceba Tırki de
cı rê se vanê?

Ravê ferhengê M. Çemi de mı ewna/niya da. Pelga 323 de vano ibibik, guguk kuşu.
Duştê diksılêmani (hophopıke) de wunciya ibibik nusno. Hema ez zanan ke Tırki de
ibibik ve guguki ra yew theyr niyê, zewbinayê.

Nafa zi mı, ferhengê Malmısanıji de niya da. Uca zi anciya ibibik, guguk nuşiyo.
Mı enê ferhengi ca verday, qaytê kıtabanê binan biyane. Kıtabo ke M. Düzgüni taê
lawıkê Dêsımi tede ardê pêser, mı ê de niya da.

Misalê nianêni zafê. Lawıkanê Zazaki de namê phepugi zaf vêreno ra. M. Düzgün,
pelge 49 u 89 de vano: ‘Taê vanê no theyr Tırki de ibibik kuşuyo’. Hama beliyo
ke mıqerem nêvano.

Naê ra têpa mı, kıtavanê binu de nia da. P. Lerch u [[Friedrich Müller|F.
Mülleri ra gore Zazaki de phepug Alamanki de Kuckucko. Hama şifê zerrê mı wuncia
nêşi. Çı ke, P. Lerchi manê qılancıke ki Alamanki de Rabe nusnay vi. (Halvıke
qılancıke ra Alamanki Elster, Tırki de saksağan, vajino. Rabe Tırki de yena mana
karga. Zu ki Krähe esta. Zonê ma de qırawune vajina).

Mı va: ‘Sıma qe phepug di ya ki bese kenê mı rê tarıf kerê?’ Wertê ninu ra teyna
hirê yisanu va, hiya mı diyo, nas konu. Zu cênıke, zu mormeki, zu çêneke, zu
qeyde ra tarıf kerd. Hiremenu va ke: “Phepug, donê xo gewro, gorgeçine ra tenêna
qıjkêko (qızo). (H.Tornêcengi Ware-1 de, M.Oruçoğlu ki kıtavê xo Dersim de rast
dos kerdo).

Şifê mı wuncia ki tam nêşi. Ez şiyu, kıtavxane de theyru sero, guguk u ibibiki
sero, çı kıtavi ke estê, mı gureti, ardi çê de wendi. Cêr de nia dime, nê kıtavu
de çı esto?

Yê Kuckucki, 130 ra nêjdi cısnê xo estê. Hama yiyê ke zu çê raê 12 teneyê. Dina
de en jêde caanê germu de manenê (benê weiye). Koti ke estê, namê yi cay ra yenê
nas kerdene. Mesela, Kuckuckê Bengali (Koromandel Kuckuck), Kuckuckê Hindistani,
Kuckuckê Çini, Kuckuckê Gina Newiye (Koel), ya ki jê Kuckuckê Afrika (Smaragd).

Donê xo, reng ve rengo. Welatê ma ra nêjdi, dormê koanê Urali de “Phepugê Bırri”
(Waldkuckuck: orman guguku) estê. Dêsım de, Anatoliye de en jêde ni cınsi estê.
Yiyê ke dormê Avrupa derê, serê sari de pulık esto, gewrıkê. Alamanki de cıra
Häherkuckuck, Tırki de ki tepeliguguk kuşu vajino.

No theyr, goç kerdoğo, yanê wusari sono hetê zımey, payıji pêyser sono cao veroz
(vervaroz). Emrê xo, serê dar u bêri de, kemer u kuçi de ro niştaene ra vêrono
ra. Zaf tembelo, coka cıra hazırwerdoğ vajino. Makêke, hakanê xo bena halênê
theyranê binu de kena. Zu hakê theyra bine halên ra vezena, hakê xo hurendi de
kena (ca verdana), wurzena ra fırr dana, sona.

Heqa ni theyri de her zoni de tavatur sanıki estê. Vanê, theyra makêke (phepuge)
duway kena ke, hakê xo şêrê rê hakanê theyranê binu, yanê jê hakanê theyranê
binu bê. Khaniya Hurimi de (Yunano Khan de) zu sanıke de, seveta ni theyri de
qesey beno ke, zımıstan ke ame, no theyr beno theyro de qıjikêk (Sperber:
Atmaca), eke bi wusari, wuncia beno Kuckuck.

Çıqa gırso? Dergêna xo, eve perr u purtu ra 60 cm, bê perru 40 cm, gıraniya xo
110 gramiya. Emrê xo ki 13 Serriyo. (Çıme: 1. Das grosse Lexikon der Tierwelt,
2. Das grosse Bilder-Lexikon der Tiere).

Hêya! Ez, Kuckucki (phepug) sero, Wiedehopfi (hophopık) sero, taê theyranê binu
sero xêylê çi musu. Hama mı wuncia tam dos nêkerd phepug kamıji theyro. Mı va,
“ez ke bıvini nas konu ya ki nas nêkonu?”

Peyniye de rozê şiyune muzaa ke lulıki, mal u theyri tede estê, ya ki cemednê
(Naturhistorisches Museum de). Mı wuza theyrê guguk u ve ibibiki nêjdi ra di.
Vengê ni theyru gureto bant. Lewe de zu gocage esta. Yisani ke bêçıke nêre cı, a
theyre zonê xo ra wanena.

Mı ravê bêçıke nêreve gocaga ke kuckuck nuşiyo, ae ser. [1] Mı gos da
ke »phepug«o ke ma vame, hao waneno. Endi, mı yinam kerd ke namê phepugê ma
Alamanki de biyo Kuckuck, Tırki de ki biyo guguk.

Yi ra têpa mı, Wiedehopf gos da. Zonê made, ni ra Dêsım de ‘hophopık’ (taê
‘diksılêman’ ) vanê. Tırki de ibibiko ke vanê, no theyro (çavuşkuşu, hüthüt).
Vengo ke vezeno hirê parçiyo: jê ‘up-up-up’, ‘pu-pu-pup’ ya ki ‘ho-po-pop’i yeno
gos daene.

Nıka, wendoğê ke, ni nusnê mı wanenê, belkia vanê, to roê ma guret, çı vana endi
vaze. Seveta zu namê phepugi mordem coru xundê keno derg? Hiya belkia heqa sıma
wendoğu ki esta. Hama ni nusni ra têpia ez hini guman konu ke, phepugi sero
fıkrê sıma ki xêylê beno çip, beno zalal. Endi jü ke sıma ra pers kerd, va
phepug çıko, bêşif bese kenê ke vazê, Tırki de guguko, ya ki Alamanki de
Kuckucko. Eke hiniyo, cor de, cao ke Kuckuck ya ki guguk vêrdo ra, sıma yinu
phepug bıwanê, ni hengemey ra endi raxeleşime.

Zazakiyê ma de, yanê Dêsım de phepuganê ma, têdıma, têdıma ‘phe-po’ vatêne. Ma
rê hini amêne, hini vajiyêne, ma ki hini musayvime. Hama yiyê ke Alamanki qesey
kenê, dinu ra gore, phepugi ke wend, vano ‘kuck-kuck’ yanê ‘phe-po’ nêvano.
Aseno ke, Alamanki de zonê ni theyri vuriyo. Raşti, mordêmi ke gos da, nê tam
‘kuckuck’ vano, nê ki tam ‘phe-po’ vano. Hini têdıma têdıma çiyê vano, hama tam
areze niyo. Aseno ke no ki, zonê diyo (deyiyo). Wo zonê xo ra waneno, kami ke
çıturi wasto hini vato, hini ardo ra zon. Mesela zonê ma de, sanıka phepugi de,
no hal zaf zalal aseno, (phe-po, khe-ko, kami kist, mı kist, kami şüt, mı şüt).

Leo Novrup eve alvazê xo Poul Erik Andersen ra pia 1975, 76, 77 de hirê serri
wusari ra hata payıji sonê, eve phepugi piyinê. Eve rozu, saatu. Yinu heqa ni
theyri de xêyle çi dos kerdo. Peydena L. Novrupi, namê Kuckuck ra zu kıtav
nusno. Ni kıtavi de vano ke: ‘Phepuge(makeke) letê asma gulanê ra hata letê
amnana vırene 10-20 haku kena. Hama ni haku tam zu (ayni) saate de kena. Na
saate, her waxt nêjdiye des u poncine (15.00) de ra. Leyrık (çêlik) tam roza des
u heştine halênê xo terk keno.’

Teyna phepug (nêr) kuckuck ‘phepo’ vano, yanê wanêno. Phepuge teyna sırê
khurt-biyaene de, eke nejdiyê nêri de biyê, vengo de bari vezena (kichern:
kıkırdamak). Vengo ke phepug vezeno, dı parçiyo. Vatışi ra gore: ‘kuck-kuck’
(phe-po = pu-puk), hama eke venga phepuge da, wo sırê hirê parçey veng vezeno :
‘kuck-kuck-kuck’ (vatisê ma ra gore: phe-phe-phop). Phepug hewa ra ki veng dano,
eke phepugê ra bi nêjdi, vengê xo beno, ‘ha-ha-ha’ ya ki ‘hach-hach-hach’!

Phepugi sero her zoni de, her sari de tavatur sanıki estê. Zonê ma Kırmancki
(Zazaki) de ki phepugi sero xeylê çi vajiyo. Ninu ra jüyê ki sanıka phepugiya.
Domanê ke Dêsım de biyê pili, ilam ke na sanıka phepugi pilanê xo ra hesna. Na
sanıke serranê pêyenu de zonê ma ra ki ama nusnaene. Varyantê Dêsim de, layık
waa xo kiseno, yanê phepug nêriyo, (nia de H. Tornêcengi, Ware-1; M. Çem
‘Ferheng’ de phepug ). Hama taine ra gore, wae, bıraê xo kisto, yanê theyre,
makeka. Tabi na zu sanıka. Wuncia ki varyantê Dêsımi mantıq ra tenêna nêjdiyo.
Çıke, teyna phepug waneno (nêr); makeke (phepuge) nêwanena.



https://diq.wikipedia.org/wiki/Pe%C5%9Ftun

Peştun, (ya zi Peştu) (be Peştuki: Paştun ya zi Pahtun, be Hindki: Pathan, be
Farski: Afğan) yew şaro ke Efğanıstan u Pakıstan miyan de cıwiyeno. Caê inan
veroci Efğanıstan u zımey Pakıstano. Zıwanê inan Peştukiyo. Ê Efğanıstan de
zafiya nıfusi vırazeni, verê name Efğani, inan rê no name (Peştu) vaciyao. Ema
dıme ra, name Efğani semedi heme şarê Efğanıstani ifadekerdene vaciyao u a ri ra
inan rê zey şarê Efğanıstanê bini ra, Efğan vaciyeno.

Peştuni vani ki ê tenya jew pi ra yeni u ê Efğanıstan ra veciyi. Seserri 13. u
16. miyan de taê qabiley Peştunan, Pakıstan sero goç kerdi, no şınasiyeno.
Peştunan miyan de arezey (zihniyet) eşriteti zaf esti, eşireti inan zaf esti u
eni eşiretan miyan de gıreya quwetın esta. Rıstımê (kok) inan hetê pi ra yeno.
Yani Peştunan de pi deha muhimo, maye muhim niya. Peştunan de her qabile de
bınqabile, bınaile u bınkeye esti. Enê qabileyan miyan de cengi xeylê vecini u
zaf merdumi mıreni. Texmin beno ki Efğanıstan de pêro 12 milyon Peştuni,
Pakıstan de pêro 29,342,892 milyon Peştuni esti.

Efğanıstan de veroci suka Kabili de qabiley Durraniy esti, rocvetışê suka Kabili
de qabiley Ğılzaiy esti.

Peştuni pêro mısılmanano sunniyo. Ema inan miyan de Şiiy zi esti. Verê terefê
mısılmanan ra işğalê Efğanıstani şarê Peştu dinê binan rê bawer kerdi, zey
Hinduizm u Zerduştiye.



https://diq.wikipedia.org/wiki/M%C4%B1hemmed_Eli_Cinnah

Mıhemmed Eli Cınnah (Urduki: محمد علی جناح) (b. 25 Kanun 1876 – ö. 11 Keşkelun
1948), (zey Kaydi Azam قائد اعظم / Serdaro gırd u Piyê Mıleti ra zi şınasiyeno)
mêrdumê do hıquq, politika u dewletio. Cinnah Pakıstan vıraşto, saz kerdo.
Serdarê Yewiya Mısılmananê Hindıstanio, xoseriya Pakıstani de mucadele kerdo u
serdariya Pakıstani kerda. Tarixê biyayış u merdışê xo de pêro Pakıstan de
merasımi vıraziyenê, firaz benê. Mıhemmed Eli Cinnah serra 1876ıne de verocê
Pakıstani de, o taw na mıntıqa zerrekê Hindıstanê İngılızi de menda, suka Karaçi
de maya xo ra biyo. Musayışê xo Karaçi u Bombay de temam kerdo. Piyê xo vazirgan
yanê tuccar biyo u çiyê rotêne u erinayêne u Cinnah zi zey piyê xo
vazirganbiyayene waşto. Piyê xo Cinnah rışto Londra hama Cinnah bazarkerdış ra
abiriyo u kewto hıquq. Serra 1900ıne de amey Pakıstan u uca de kariyerê xo temam
kerdo. Serdarê mısılmananê Hindıstanê İngılızi biyo, Ghandi zi serdarê
hinduistanê Hindıstanê İngılızi biyo. Tepeya kewto Partiya Kongre u uca de kar
kerdo. İngıltere tarixê 14ê Ağustosi 1947 de xoseriya Hindıstani şınasno. Tepeya
xoseriya Pakıstani zi ilan keriyayo.



https://diq.wikipedia.org/wiki/Lek%C3%AE

Lekî yew zıwanê İrankiyê zımey-rocawaniyo.[1][2][3] No zıwan zıwananê
Lurki[4][5][6] u Kurdkiyê Veroci[7][8][9][10] ra zaf nezdiyo. Zıwanê Leki, hetê
gramer u qısebendê xo ra zıwananê Lurki (%78), Farski (%70), u Lurkiyê Zımey
ra %69 nezdiyê[11], enê zıwanan yewbinan ra xeylê çekuy gırewtê u day.

Zıwanê Leki rocawanê İrani de, koyanê Zağrosi ra nezdi, verocê eyaletê Hemedani
de, cayanê zey Nahavand, Tuyserkan, Nursbad, Ilam, Gilan u cayanê nezdiy de hetê
şarê Leki ra qısey beno. Zerrekê zıwanê Leki bınê tesirê zıwanê Lurki de zaf
mendo, Lurki zi yew zıwano İrankiyo verociyo ke İran de qısey beno. Gramer u
sistemê vengan ra Lurki zey zıwananê İrankiyê zımey rocawaniyano. Lurki zey
keyey Zazaki-Gorani zıwananê İrankiyê zımey rocawankiyan rê spesifiko.

Tay eşiranê Lekan ewro İran miyan de, eyaletanê İlam u rocawanê Lurıstani de
weşiya xo ramenê. Namey cayê ke Leki cıwiyenê wına rêze benê, Aleşter, Kuhdeşt,
Nurabad u Huremebad. Fıkıriyeno ke Tırkiya de zi mıntıqay Haymana (Anqara de) u
verocê rocvetışê Tırkiya de zi eşiretê Lekan ra Şêxbızın,, Hemewend, estêu ê be
zıwanê Leki qısey knê.



https://diq.wikipedia.org/wiki/Lazi

Laz (be zuanê Lazki: Lazi) jew şaro ke Tırkiya de ca gêno. Lazi jew gruba
etnikia de verocqefqasyayıco. Zuanê Lazan zuanê Lazkiyo. Ewro dınya de texminen
200.000 Lazi esti. Lazi zımey-rocvetışê Tırkiya de cuwıni u tarix de cayi inan
ri Lazıstan vaciyao. Tırkiya de Lazi suka Artvini de Hopa, Arhavi u Borçka suka
Rize de Fındıklı, Ardeşen, Pazar, Çamlıhemşini de esti. Lazi zuanê inan rê vanê
Lazuri. Lazuri jew zuano Kofyasyayıco u ebe Alfabey Lazki ra nusiyeno. Gorey
istatistikê UNESCOy ra Lazki bınê tehliyet vınibiyayışi dero u hêdi hêdi vini
beno. Dinê Lazan İslamo emma raveri Lazi biyi paganist. Dıma paganizmi ra
Xıristiyaniye ame erdê Lazan u ê biyê xıristiyan. Seserra 17ıne de İmperatoriya
Usmanıcan erdê Lazan destê xo ra gırota u Lazi mısılmani biyi. Tarixê Lazi ki
kıhano u verê İsay ra şono. Verê İsay ra miyandê 150-600i Lazi serê erdê
Lazıstani de Qıraliya Laziya vıraştê. Serra 456 de İmperatoriya Roma erdê Lazan
kerda xırabe u qıraliya Lazan peyni diya. Dewrê İmperatoriya Roma de Lazi dinê
inan vurnê u biyê mısılman. Seserra 15 de İmperatoriya Usmanıcan ameo erdê
Lazan. Lazi be Usmanıcani ra ceng u perodayışi kerdi emma ê meğlub biyê u erdê
Lazan kowto bınê idarey Usmanıcan. Dewrê Usmanıcan de erdê Lazan rê Lazıstan
vaciyao. Dıma vıraziyayış Tırkiya ra zuanê Lazan zey zuanê binani yesax diyo.
Ebe averşiyayışi zemani ra zuanê Lazan Lazki zi zerar di u ewro beno vıni.
Tırkiya teber de Ewropa de zi Lazi esti emma amorê inan kemiyo. Gorey texminani
ra Ewropa de 5.000 (ponc hınzar) Lazi esti. Gurcıstan de suka Batumi de dewê
Sarp, Gonio(Gönye), Kahaber u Thilnari de zi miyanê 5.000 - 32.000i de Lazi esti
u zuanê Lazki qal beno.



https://diq.wikipedia.org/wiki/Interpol

INTERPOL ( ebe zıwano İngılızki : International Criminal Police Organization;
"Organizasyonê Polisio Enternasyonal") yew organizasyono ke serra 1923 de saz
biyo u hedefê cı miyandê polisan kerdışê yewiyakariyo. Heta serra 1956 namê
INTERPOli "Komisyonê Polisio Enternasyonal" biyo. Serra 1956 ra dıme namê cı
vurniyayo u "Organizasyonê Polisio İnternasyonal" biyo. INTERPOL heme cıhan de ,
miyandê polisanê heme dewletanê cıhan de yew organizasyono de mıştereko.
INTERPOL, Mılletê Yewbiyayey ra dıme, cıhan de organizasyono de dıyıne gırdo.
Ewro 190 dewleti ezayê INTERPOLio. No organizasyon, ebe iştırakê dewletan
finanse beno her serre u iştırakê dewletan her serre 30 milyon dolari ra zafêr
beno. Merkezê organizasyono INTERPOLİ sûka Lyoni dero. Sûka Lyoni yew sûka de
Fransaya. Serê INTERPOLi Ballestrazzi yo. Sekterê INTERPOLio pêroyi Ronald K.
Noble yo u Noble miyandê sekteranê INTERPOLi de keso de tewr verêniAmerikano.
Misyonê INTERPOLi obcektifbiyayışo u kamo ke illegal kar keno, tepiştışê inano.
Organizasyonê illegali, terorizm, tıcaretê merdımi, çetey, karê illegalio
organizey, karê finansal u teknolociko illegali, kerdışo sehte pere, kamo ki
tacız keno, kamo ki pornografiya kidekan (domanan) ra cı rê raya kari keno, kamo
ki qetılo u kamo ki raya illegali ra cı rê kar keno u bini, heme ninan u zafêri
skala INTERPOLİ dero. Her çehar serri de seba serbiyayış, eleksiyon beno. Her
hiri serri de zi, seba cêrserbiyayışi, eleksiyon beno. Her dewlet de buroy u
merkezê cı esto. Serra 2001 de Sekteriya INTERPOLi Pêroyi 384 personali rê kar
dayo, u no 384 personali 54 dewletê ezay temsıl kenê. Eyni menge de INTERPOL
saetê karkerdışi 12 saeti ra 24 saeti rê veto u ebe no vurnayış, karê INTERPOLi
asenêr biyo.



https://diq.wikipedia.org/wiki/Hawar_Torn%C3%AAcengi

Hawar Tornêcengi yew nuskarê Zazakiyo. Serra 1957ine de Dêrsım de, dewa
Pılemoriye Harşiya Lolu de ame dınya. Mektebo verên dewe de, mektebo wertên
Pırdo Sur de, mektebê zenaete ki Erzıngan de wend. Serra 1977ine de welat ra
veciya, ame Almanya. Frankfurt de mektebo berz ‘İnformatik’ wend.

Nıka Almanya de berfekina (tercumanina) Almanki, Tırki, Zazaki u Kırdaski keno.
Zeweciyaeo, yew lacê xo esto.

Serra 1984ine ra nat zıwan u kulturê Zazay sero guriyeno u nusneno. Folklorê
Dêrsımi (lawıki, şanıki, mertali, qesey pi u khalıkan), ’38 sero qalkerdena
kokıman u çarnayışan sero gurenayışê xo hewna dewam keno.

Lawık u kılamê ke ardê pêser ya ki ebe xo nusnê, hetê taê hunerberzan
(senatkaran) ra kaset u CDyan de vaciyê. Kıtabê xoyo verên ‘Dêrsım de duey, Qesê
pi u khalıkan, Erf u Mecazi, Çıbenoki, Ğeletnaêni’ serra 1992ine de ebe embazanê
xo Mustafa Duzgıni u Munzur Comerdi pia vet. Dıma, lawıkê qomiê ke kerd bi arê,
ebe namey ‘Taê Lawıkê Dêrsımi (Şıwari)’ serra 1992ine de Çapxaney Berheme
(Anqara) de veciyay.

Hetan nıka xeylê pêserokan u dezganê ma de emegê xo vêrdo. Raver redaksiyonê
Berheme (İsweç u Tırkiya) de guriya. Hewna redaksiyonê Warey, vetena Tija Sodıri
u Veciyayışê Tiji (Tij Yayınları) de emegê xo vêreno.



https://diq.wikipedia.org/wiki/Halid_Ziya_U%C5%9Fakl%C4%B1gil

Halid Ziya Uşaklıgil ( b. 1866 Estanbol , m. 1945 Estanbol ) yew nuştekaro
Tırko. Serra 1866 de sûka Estanboli de maya cı ra biyo. Genciya cı de sûka
İzmiri de mendo u Kolecê Fransızi de tehsıl diyo. Ebe ambazê cı gezetê Nevruzi u
gezetê Hizmeti çap kerdo. Serra 1896 de peyser ameyo sûka Estanboi u tiya de
cemaetê Edebiyat-ı Cedide tey biyo (iştırak kerdo). Serra 1945 de tiya de merdo.

Literaturê Anatoliya rê menaya ğerbi de romannuştış tewr verên Halid Ziya ardo.
Edebiyat- Cedide de nuştekarê romanio de tewr gırdo. Nuştış de teknikê cı zaf
quwetino. Tesırê realist u naturalistê Fransızan de mendo u roman u hêkatê cı
ebe no ekol ra nuşto u zaf biyo namdare. Zıwanê xo zaf temamiyo u senatıno.
Zıwan ra ebe raya quwetın istifade kerdo. Nizamê cıyê cumley ebe nizamê klasiki
hêm/eyni niyo. Romanê cı de corkesi (cemaetê berzi, sınıfê burcuway) qısey keno.
Romanê cı Mai ve Siyah de karakterê Ahmet Cemili de xo ra qısey keno. Cıwiyayışê
cı de se u ponc ra zafêr hêkati u şeş romani nuşto u şeşti ra zafêr nuşteyê
tiyatro, mensur, şıir, xetıra u meqale nuşto. Hêkatê cı heqa cêrkesi (cemaetê
xelq) de nuşto u hêkatê cı ebe zıwano asenêr nuşto.



https://diq.wikipedia.org/wiki/Gawan

Gawan: Merdımo kı şıno dewari ver u idareyê keydê xo bı ê kariya keno ey rê vanê
Gawan. Bê gawani, jewna esto kı şıno çarwan ver, ey rê zi vanê Şıwane.

Ferqê mabêndê nê wırnan no yo, jew şıno çarwan ver, Şıwaneyo, jew şıno dewari
ver, gawano. Kes şeno wajo jew şıno heywanandê keyiyê werdiyan ver, jew şıno
gırdan ver. Heywanê werdi, yani çarwey, "mi, kavır, bız, bızêki." Heywanê gırdi,
”ga, viştıra, kolık, manga, nalı, camusı u herwına”. Gawani hergı şan-şane
dewari anê keyê. Labırê şıwaney amnani şewı zi gema çarwan vero beno u inan
çıraynenê. (Tabi bê istisnayan, bê zımıstani, puk, şıli u şarpi yan zi çidê
bini).

Jewna ferq zi mabêndê ninan dı esto o zi noyo. Gawan nan u werd keyandê wêrandê
dewaran ra arêkeno u ey dano külfetê xo. Labırê şıwane wına niyo. Nefsê şıwani ê
gawani vêşêriyo. Şıwane bı peran yan zi teneya şıno çarwan ver u ê çi beno
külfetê xo rê xerc keno u dano werdenı. Gawan perey zi bıgiro, tene zi bıgiro
fına zi zey parseciyana dewı miyan ra parse keno u ey külfetê xo rê dano
werdenı. Ê şıwani teniya nanê cı wêrandê çarwan sero yo. Parse-marse nêkeno.
Gawan wext beno çına u arduyê xo zi wêrandê dewaran ra vejeno. Labırê meeşa
şıwani tım ê gawani vêşêriya. Çımkı karê şıwani dıha zehmeto u karê do bı rısko.
Wext beno şewı xırxızi (Dızdi) yenê çarwanê cı tırenê. Wext beno Verg u Heşi xo
bı bolda çarwana gırêdanê u yenê kewnê miyan. Yanê kılmê cı hezar dışmenê cı
estê u karê cı zor talukeyo.



https://diq.wikipedia.org/wiki/Ewl%C3%AEya_%C3%87eleb%C3%AE

Ewlîya Çelebî yew geyrayox û nuştox o. Nameyê xoyo raştikên Mehmed Zîllî bîn
Derwîş Mehmedo.

Serra 1611 de Îstanbul de ameyo dinya. Pîyê ey Derwêş Mehmed qesrê Osmanîyan de
serekê serafan bîyo û des hebî sultananê Osmanîyan rê xizmete kerda. Maya ey
waya Melek Ehmed Paşayîya.

Ewlîya Çelebî xo da wendişî ser û serra 1636 de camîyê Ayasofya ra bi hafiz.
Dîqetê sultanê Osmanîyan Muradê çarinî anti xo ser. Qesrê padîşay de bi musahîb.
Badê di serran zî bi sîpahî û qesr ra vejîya. No tarîx ra nat yew eşqê geyrayîşî
kewt zerrîya ey. Ewlîya Çelebî sey Seyahê Alemî ya zî Îbnî Batutayê Osmanîyan
qebul beno. Qismen tenya geyra û qismen zî bi xalê xo Melek Ehmed Paşayî ya zaf
cayan ra geyra. Serra 1672 de fek geyrayîş ra verada û xo rê arisîya.

Kes nêzano kamcîn tarîx de merdo. Tarîxo tewr peyêno ke Geyrayışnameyê ey de
behs beno serra 1678î yo. Mezela ey ha qebrîstanê Meyyîtzade de ke nezdîyê
beledîya Beyoglu deya.

Ewlîya Çelebî pêro notê geyrayîşanê xo yew kitabê girdî de ardî pêser. Nameyê nê
kitabê ey Geyrayîşnameyo, des cildan ra yeno pê. Kitabê ey qey cografya, tarîx,
kultur, folklor û heyatê cematkîyê Osmanîyan yew çimeyo erjayeyo. Malumatê ke
derheqê tarîxî deyî, zafane malumatê fekkîyî. No kitab goreyê wextê xo yew
kitabo zaf muhîmo.

No kitab raverî pê destê Ehmed Cewdet Paşayî beynateyê serranê 1895-1896 de
çapxaneyê Îqdam de ameyo çap kerdiş. Labelê Ehmed Cewdetî tayê qismî mîyan ra
vetê. O wext partîyê Îttîhad û Teraqqî sansur nabi çapemenîye ser. O rid ra
qismê ke derheqê kurdan û armenîyan de yê, mîyan ra vetê. Badê cêy, wextê
cumhurîyetî de no metno kêmî ameyo çarnayîş. Destnuşteyan ra yew ha Kitabxaneyê
Suleymanîye de, koleksîyonê Hecî Beşîr Axayî de bi numre 448 qeydkerde ya. Na
nusxa serra 1742 de ameya nuştiş. Nusxaya bîne zî eynî kitabxane de koleksîyonê
Pertew Paşayî de bi numre 458 qeydkerdeya. Na nusxa, a bîne ra neweyêra la sero
tarîx çinîyo.

Ewlîya Çelebî serra 1650 de ameyo Çewlîg. No tarîx de mîreyê Suweydîyan hema
Çewlîg de hukimdar bîyê.



https://diq.wikipedia.org/wiki/Emele-recber

Emele-recber: Merdımê kı idareyê xo bı emeleyina, bı recbereya kenê inan rê vanê
karkerdoxê recberi. Karkerdoxê emeley rojane kar kenê, rojane qezenc kenê,
rojane peranê xo gênê u rojane wenê. Karê inan karê do dewam u ramıte niyo.
Wexto kı kar qedêno perey cı zi qedênê. Wexto kı karê cı qedêno, ê şınê meydandê
emeleyan dı, cay vınderdenda kar diyayenı yan zi ê kı cı rê karker lazımo yenê
vinenê ê cayan dı, şewra rewê vındenê kı jew biro u cı bero kar. Wext beno bı
heftana şınê ê cadê kari dı vındenê, labırê kes nino cı nêbeno kar yan zi xo rê
kar nêvinenê. Peydı destveng ageyrenê keyandê xo.

Emeley karê banan, karê erdan, weşanayenı, xılnayenı, pakkerdenı, weçinayenı,
beton rıjnayenı, küçe pakkerdenı, ray vıraştenı, koli kırıştenı, koli
werdikerdenı, bar kırêştenı, zengenkerdenı, si şıknayenı u herwına kenê. Mı
cordı vat bı karê cı karo rojaneyo. Wexto kı di kenê, nêdi nêkenê. Wextê bêkarey
dı ya qahwexanan dı roşenê yan zi keyandê xo dı roşenê. Tay-tay qahwey estê kı ê
kı xo rê geyrenê kar, ê tey roşenê. Ê kı xo rê kar nêvinenê zi şınê ê qahwan dı
roşenê, beno jewi rê karker lazımbo u biro cı bero. Wexto kı bêkar manenê, deyna
çay şımenê u deyna xo rê werd herinenê. Ne sigortay cı esto u ne zi çina. Wexto
kı cadê kari dı qezayê biro cı sere dı pêlekdê pêrdê xo ra şınê. Ne emniyetê cı
yê kari u ne zi sigortay ciyê karkerdenı esto. Boka qezayê niro cı sere dı.
Wexto kı biro way inan rê way qeç u quldê inan rê, heme benê pêrişan u kewnê
küçan, qandê qıra xo vetenı u xo sıtar kerdenı. Karê emelan karê serdê lıngano,
bıbo kenê, nêbo rakewnê. Kar u bardê erdan kerdenı rê, kalanê meywe u zerzewati
kerdenı rê, meywe u zerzewat çinayenı rê zi vanê recberê ziraeti.



https://diq.wikipedia.org/wiki/Ebu_Bek%C4%B1r_Be%C4%9Fdadi

İbrahim Ewad İbrahim Eli El Bedri El Semerayi ya ki Ebu Bekır el Beğdadi (be
Erebki: إبراهيم ابن عواد ابن إبراهيم ابن علي ابن محمد البدري السامرائي‎) lider u
vıraştoğo DIŞİyo. Heqa cı de çi zaf çıniyo ema bawer beno ki o serra 1971 de
Iraq de yew cayo ke suka Samarray ra nezdiyo, uca de marda cı ra biyo. Wexto ke
Amerika Iraq işğal kerdo, Ebubekır Beğdadi yew cami de biyo imam u terefê
Amerikanan ra tepşiyao u heps rê erziyao. Wextê cıyê tepşiyayışi de serê ho
İslamo Radikal rê şiyo u eno ideolociye ho rê groto. Eno ra peyni cayê ho
quwetın biyo u Konseyê Mucahidanê Iraqiê Şura de wayirê qalkerdışi biyo. Serra
2010ıne de liderê DIŞİ Omer el Beğdadi merdo u Ebubekır Beğdadi cayê ho rê
verayo. Wexto ke o liderê DIŞİ, zıme de Suriya ra hata suka Beğdadi, yew cayo
gırd destê DIŞİ rê verayo. Ebubekır el Beğdadi, tarixê 29 Haziran 2014 de vato
ki o xilafet newe ra vıraşto u heme mısılmanan ra ho rê biat kerdene waşto.
İlankerdışê cıyê xilafeti ra dıme name ho vurno u name cı kerdo Xelifa
İbrahim.[1] O hem zeman de name DIŞİ ki vurno u kerdo Dewleta İslami.[2]
İlankerdışê cıyê xilafet ra peyni tayê grubê İslami cı rê biat kerdo, tayê grubê
İslami ey kritik kerdo u xilafetê ey qebul nêkerdo. Tarixê 5 Temmuz 2014 de suka
Musıli de yew videoy cı internet de pêl biyo u eno video de Ebubekır el Beğdadi
yew cami de vaaz dayo.[3]



https://diq.wikipedia.org/wiki/E%3Dmc%C2%B2

K E = m c 2 − m 0 1 − v 2 c 2 c 2 = m c 2 − m 0 c c 2 − v 2 {\displaystyle
KE=mc^{2}-{\frac {m_{0}}{\sqrt {1-{\frac {v^{2}}{c^{2}}}}}}c^{2}=mc^{2}-{\frac
{m_{0}c}{\sqrt {c^{2}-v^{2}}}}}

m 0 v 1 − v 2 c 2 {\displaystyle {\frac {m_{0}v}{\sqrt {1-{\frac
{v^{2}}{c^{2}}}}}}}

E 2 = m 0 2 c 4 + p 2 c 2 {\displaystyle E^{2}=m_{0}^{2}c^{4}+p^{2}c^{2}} E = m
0 2 c 4 + p 2 c 2 {\displaystyle E={\sqrt {m_{0}^{2}c^{4}+p^{2}c^{2}}}} rê
dengo. E=mc^2

E = m 0 2 c 4 + p 2 c 2 {\displaystyle E={\sqrt {m_{0}^{2}c^{4}+p^{2}c^{2}}}} n
pc p c = p 0 2 − m 0 2 c 4 {\displaystyle pc={\sqrt {p_{0}^{2}-m_{0}^{2}c^{4}}}}

p 2 c 2 = m 0 2 v 2 c 2 1 − v 2 c ′ = m 0 2 v 2 c 2 c 4 1 − v 2 c 2
{\displaystyle p^{2}c^{2}={\frac {m_{0}^{2}v^{2}c^{2}}{1-{\frac
{v^{2}}{c^{'}}}}}={\frac {m_{0}^{2}{\frac {v^{2}}{c^{2}}}c^{4}}{1-{\frac
{v^{2}}{c^{2}}}}}}

p 2 c 2 = m 0 2 c 4 [ v 2 c 2 − 1 ] 1 − v 2 c 2 = m 0 2 c 4 1 − v 2 c 2 = − m 0
2 c 4 + m 2 c 4 = ( m c 2 ) 2 ⇒ E = p c {\displaystyle p^{2}c^{2}={\frac
{m_{0}^{2}c^{4}[{\frac {v^{2}}{c^{2}}}-1]}{1-{\frac {v^{2}}{c^{2}}}}}={\frac
{m_{0}^{2}c^{4}}{1-{\frac
{v^{2}}{c^{2}}}}}=-m_{0}^{2}c^{4}+m^{2}c^{4}=(mc^{2})^{2}\Rightarrow E=pc}



https://diq.wikipedia.org/wiki/Donald_Trump

Donald Trump (b. Heziran 14, 1946; Queens, New York) karcamêrd, siyasetkar,
idarekar u nuştekaro Amerikano. Trump New York de maya xo ra ameyo dınya, u be
kalıkê xo ra piya ameyê Amerika. Piyê cı bon u keye roştêne. Donald Trump zi
serê serranê 1960yan de lisa ra riyê şiyayış u halê xırabi ra abırriyo, mecbur
mendo ke lisa ra veciyo. Dıme ra kewto Akademiya Askeri. İta ra tepiya zi serra
1968ıne de Pennsylvania de Wharton Institute de tehsilê manecementi diyo. Uca ra
dıma zi dukanê piyê xo de karê payi kerdo. Rıçıkê cı Almano. Hirê reyi
zeweciyayo u zewecanê cı ra panc qıcê xo estê.

"Partiya Cumhuriyetwaze" (Republican Party) ra seba weçinıtena serekiye rê,
weçinıtışê serra 2016ıne de bi namzed.[1] Tışrinê Peyêni de no weçinıtış vıst ra
xo dest û bi serekê dewleta DAYê 45ın. O do tarixê 20 Çıle 2017i de serdariya
DAYi serdaro ewroyên Barack Obama ra bıgêro.

Ey cêniyan, keynan, mısılmanan, barkeran, qazetan u ê binan sero xeylê vatışi
vatê. Ey vato ke heme cêniyan peran seyd kenê, namzed Hillary Clinton rê vato
tıya cêniyê da mendebura, spikerê TV FOXi Megyn Kellyi rê kıfıri kerdê, vato eke
ez serdar bena, ez izıne nêdana mısılmani bêrê Amerika. Vatışê ey zaf sansasyoni
u verapeyi (tepkiy) gırewtê.

Donald Trumpi, weçinıtışê Dewletanê Yewbiyayeyan de zêdêr sıpêyan, camêrdanê
sıpêyan, dewıcan, nêwendan u bêkaran ra reyi gırewtê. Wına zi weçinıtış vıst ra
xo dest.[2]

Donald Trumpi, raver weçinayış vısto ra xo dest, bi serdarê Dewletanê Yewbiyaey.
Ey raver Ofiso Oval ra bustê serdarê İngıltere Winston Churchilli miyan ra
darıto we, des u panc qerar namey more kerdê, waşto ke sinorê Meksika ra yew dês
vırazo, Meksika ra pere waşto, labelê Meksika waştışê cı qebul nêkerdo[3]
Amerika rê ameyışê şaranê Irak Suriya, Yemen, İran, Sudan, Somalya u Libya kerdê
yesax.[4]



https://diq.wikipedia.org/wiki/Desiderius_Erasmus

Desiderius Erasmus (biyayış: 1466, merdış: 1536) teolog u alımo humanisto,
zımeyi Ewropa de ronesans kar dao kerdene, cıgeyrayoğo edebiyatê klasikio. Cı rê
Erasmuso Rotterdamıc zi vaciyeno. Humanizmo, ekolo ke be ronesansi veciyo,
Erasmus zi vıraştoğanê humanizmi ra amariyeno. Erasmuso Rotterdamıc serra
1465ıne de suka Hollanda Rotterdam ameo dınya. Mektebê miyanêni ra tepeya kewto
tariqatê Augustini ra. Hema xo zey rahib nêmocno; deha zêde xo ilım rê verdo.
Meqamê ilımi ra izıne gırewta, izına cubbe xo dayışi gırewta. Universıta Parisi
de tehsilê xo rê dewam kerdo. Serra 1499ıne de zi İngıltere rê şiyo, John Colet
u Thomas More (Morus) şınasnê, be inan dost biyo u ilımê inan ra fayde diyo.[1]

Ey verba Sistemê papa de mendo, vera hegamonya de lec kerdo rohê Xıristiyanan
çağê antiki de geyrao cı. Hunerê rındeki u ilım herakerdene waşto, qandê inayi
humanizmi şert podao, veri ra ramıto. Yunanê Antiki u çağê veri ra açarnayışi
kerdê, çiyan açarnê, be nuştê u açarnayışanê xo zihniyetê çağê antiki Ewropa
hera kerdê. Çı zeman ki reformê Martin Lutheri qıta de dest pê kerdo, fıkırê xo
tezekerdışê kilısan ra kewto.



https://diq.wikipedia.org/wiki/Co%C4%9Frafyay_%C4%B0talya

Coğrafyay İtalya (be İtalyanki: Geografia dell'Italia), cayê İtalya verocê
Ewropa de, Nêmadey İtalya dero. Cayê İtalya zımey de Koyê Alpi, veroc de Deryayo
Miyanêne rê cirano. Goreyê coğrafyaya İtalya, adeyê Sicilya u Sardunya zi
Coğrafyaya İtalya rê daxilê. Erdê İtalya 301,230km²yo. İtalya gorey erdê xo
koyıno. %40ê erdê İtalya koyan ra vıraziyayo. İtalya de zaf deşti çıniyê. Tenya
zımeyê rocvetışê İtalya de deşti estê.

Zımey İtalya de İswiçre (740 km) esto, zımey rocawani de Fransa (488 km) esta,
zımey rocvetış de Awıstırya (430 km) u rocvetış de zi Slowenya (232 km) esta.
İtalya yew nêmadeyo u verocê dormey nêmadey İtalya de Deryayo Miyanên u
rocvetışê dormey nêmadey İtalya de zi Deryayo Adriyatik esto.

İklımê İtalya zaf serd niya, amnani İtalya zaf germ beno u vartışê varıti zaf
nêbeno. Zımıstani de zi hewa İtalya zaf serd nêbeno, tenya qısmê zımeyê İtalya
de vartışo vewre beno. Verocê İtalya her mewsım nermo. Verocê İtalya de iklımê
Deryayê Miyanêni hukım keno, zımeyê İtalya de zi iklımê Deryayê Miyanêni hukım
keno ema zaf tesir nêkeno, vewre varena. İtalya de zaf dari çıniyê. Zımeyê
İtalya de zaf deşti estê u nê deşti zaf mexsuldarê. Miyanê İtalya zaf koyıno u
deşti çıniyê. Verocê İtalya zi koyıno. Adeyê Sicilya u Sardunya zi koyıno.[1]



https://diq.wikipedia.org/wiki/Celadet_Al%C3%AE_Bedirxan

Celadet Alî Bedirxan yew sîyasetkar, rocnamewan û ziwanşinaso Kirdas o. 1893 de
Estanbol de ameyo rîyê dinya. Celadet lacê Emîn Elî Bedirxan û Senîha Xanime yo.

Celadet Alî Bedirxanî 15ê Gulana serra 1932 de pêseroka Hewarî vete. Vecîyayîşê
Hewarî hetan serra 1943 dewam kerd û hetan peynî 57 amarî vecîyayî. Ewro no
tarîx yanî 15ê Gulane bi munasebetê vecîyayîşê Hewarî Kurdan rê bîyo "Roşanê
Ziwanê Maye". Nê çend serrî yê 15ê Gulane de Kurdî na roje sey roşanî fîraz
kenê. Hawar, pêseroka Kurdkî ya yewin a ke bi herfanê Latînkî vecîya.

Celadet Bedirxan, amarê vîst û hîrêyine ê Temmuza Serra 1933 de Mewlidê Usman
Efendîyê Babijî neşir keno. Mela Usman Efendîyê Babij, miftîyê Sêwregi serra
1906 de bi Kirdkî (Dimilî) yew mewlid nuseno. Seba ke sey kitabêk çap ra gino,
şaweno Dîyarbekir. La çap nêbeno û walîyê Dîyarbekirî têpîya peyser şaweno. Mela
Osman Efendî nê nuşteyê xo hetan serra 1933 nata-weta, çarneno-çeperneno, keno
nêkeno, nêşkeno sey yew kitabêk çap bikero.

Rocêke Celadet Alî Bedirxan Şam de hela şanî o û embazêkê xo ver bi keye şinê.
Ewnîyeno kalikêk eke emrê ey qasî pancas-şestî serrî yo ha peynîya înan ra yeno.
Kalik silam dano înan û xo dano naskerdene vano "Ez Mela Muhamed Nezîr lacê Hecî
Îbrahîmê Dêrşewî yan.”

No mela Sêwregi ra verê pancîyes rocî ameyo Şam seba ke Mîr Celadet ci rê ya zî
birê ey rê yew gure bivîno. Wexto ke derdê xo Celadetî ra vano, Celadet
ewnîyeno, ziwanê ey nêmaneno ro ziwanê Botan î. Ziwanê ey zafêr maneno ro ziwanê
Dîyarbekir î. Celadet ey ra vano "Siba bê keyeyê ma, ma qisey kenî."

Beno siba Mela şino keyeyê înan. Keye de Celadet û mela suhbet kenê. Suhbet de
fehm beno ke Mela Dimilî yo. Senî fehm beno ke Mela Dimilî yo û Sêwregij o, êndî
Celadet dest bi persanê Mewlidê Usman Efendîyê Babijî keno. Wextêk, nusheyêka nê
mewlîdî keweno destê Celadet Bedirxanî. Seba ke Celadet Dimilkî ra fehm nêkeno
dest nêdano ci û xo ver de verdeno.

Birêz Celadet xo bi xo vano: "Xora verê ra zerrîya mi bibî ke ez zaravaya
Dimilkî ser o tayê mijul bibî. Bi taybetî zî mi waştêne ez mewlidê Usman
Efendîyê Babijî bifînî dest. Û ez yewê ke Dimilkîya Sêwregi rind zano bivînî û
ez ey ver de biewnî nê mewlîdî ra û ez nê mewlidî çap bikerî. Xora bi zaravaya
nê Zarê Şêrînî hema çîyêk nêameyo nuştiş, eke ameyo zî hema mi nêdîyo!"

Mewlidê Usman Efendî hetê Celadet Bedirxanî ra bi Zarê Şêrînî çap beno (Hewar,
Amar 23). La çi heyf ke Mela Usman Efendîyê Babij serra 1929 de rehmet keno û
çapkerdişê mewlidê xo nêvîneno.

Celadet Alî Bedirxan 15ê Temuzî 1951, Hêcanê/Şam) de mireno. Keyeyê Bedirxanîyan
qiymeto zaf pîl dayê tarîx, kultur û ziwanê Kurdkî û emrê xo nayê mucadeleyê
tarîx, kultur û ziwanê Kurdan ser o.



https://diq.wikipedia.org/wiki/C._M._Jacobson

C. M. Jacobson, Zazayan miyan de cı ra Bıra Mıkail ki vanê, zıwanşınasê do
Amerikayıco Bostonıco. Be gruba pêseroka Warey ra pia mucıdê Alfabey
Ware/Jacobsonio ke nuştoğê Zazakiyê ke raya Piya u Warey ra yenê, gureynenê.
Jacobson be xanıma xoya zıwanşınase M. Sandonatoe ra pia serranê 1992 (?) -
2003ıne de sûka Rüsselsheimi de Dêsımıcan miyan de mendi, Zazaki musay. Ê
hurdımêna Amerika (DAY) ra amey biy ke zıwananê bındestan sero bıgureyê, xo rê
Zazaki çinıto we.

İnan be nuştekaranê pêseroka Warey ra pia inan serre de dı rey seminerê zıwani
day. Nê semineran de inan tım be Zazaki qısey kerdêne. Oyo ke vengan sero ki
xebetiyay, inan qıseykerdoğan ra ki qeydê vengi gırewtê ke seba pêserardena
alfabey vengan analiz kerê. Nê xebatan ra kıtabê cıyo verên Rastnustena Zonê Ma
be Zazaki u Almanki Verlag für Kultur und Wissenschaft (Bonn), 1993yıne de
veciya, qeyde u qanunê imla nê kıtabi de day arê. No kıtab her çıqa ke fekê Gola
Dêsımi esas gêno, merdum pê şeno Zazakiyê zımey ra fekanê binan de ki bınusno.
Çapê nê kıtabiê dıyıne ki Estamol de, Vejiyayişê Tiji de veciya.

No kıtabo ke be Tırki veciya, kıtabê mocnayışê (banderkerdışê) zıwanê Zazakiyê
nuştışio, dı letan ra yeno pêser. Leteo yew Zazakiyê Zımey rê (gıraniye be Gola
Dêsımi), leteo bin ki Zazakiyê Veroci (Sêwrege, Çêrmuge, Aldûş) rê abırrnaeyo.
Kıtab be namey "Zazaca Okuma Yazma El Kitabı" (Kıtabê Zazakiyê wendış u nuştışiê
desti) Verlag für Kultur und Wissenschaft (Bonn), 1997ıne de veciya. Nê Kıtabi
sero 3 serri anci be nuştoğanê Zazaki ra pia gureyay. Tenya êyê ke Zazaki de
wahêrê tercıbey biy nê, hele ke êyê ke xamê nuştışê Zazaki biy, fıkr u lomê inan
ki gırewti verê çım.

Jacobson be xanıma xo M. Sandonatoe ra pia ezaanê ronaoğanê Enstitüyê Zazaki
Frankfurti de ca gênê.



https://diq.wikipedia.org/wiki/Beyannamey%C3%AA_heqan%C3%AA_insanan%C3%AA_erd_u_asm%C3%AAni

Beyannamey heqanê insananê erd u asmêni (be İngılızki: Universal Declaration of
Human Rights ya ki kılmek ra UDHR), beyannameyêko ke Mıletanê Yewbiyayeyan
Komisyonê Heqanê İnsanan Heziranê 1948i de kerd hazır u tayê vurnayışan ra
tepeya 10ê Gağande 1948i de, cemaeto ke Paris de diya arê u qebul diyayo,
beyannamey Diwanê Heminano. 30 maddeyan ra yeno pêra. İmzakerdene de, dewletanê
Herbê Cihaniê 2. ra dıme, tesirê naye ki bi ke nê cihetê bınê teminati gırewtena
heqanê ferdan de amey werê. Eleanor Roosevelt no beyanname "Yew Magna Carta
(Magna Karta) heme insaniyetiye" name kerd. 10ê Gağando ke no beyanname imza bi,
Roca Heqanê İnsananê Dınya yeno mıbarekkerdene.

Madde 1: İnsani têde serbest, bara anor (heysiyet) u heqan ra têdüs yenê riyê
dınya. İnsani wahêrê eqıl u wıcdaniê, yewbinan rê ebe bırayin u zerreweşiye ra
bêrê têhet.

Madde 2: Heqê ke ni beyannamey de ameyê nuştene, heme kes seba inan wayirê
serbestin u heqo. Cıns, cıbıliyet, reng, zıwan, din, siyaset be itıqatê dê bini;
wariyet ra gore jübini ra cêr-cor nêvêniyenê.

Madde 4: Kes kesi nêşeno kole u qulê xo kero. Koleyin u tacirina koleyan hemu
cihet ra mena (tuhmeta).

Madde 5: Qe kesi rê eza u cefa nêdiyeno antene. İnsaniyetine ra düri, kes be
kesi ra nêşeno kayê xo bıkero.

Madde 6: Kam, koti (kamca) de beno bıbo, wahêrê heq u huquqê xoyo. Kesê bini
gereke heq u huquqê cı nas bıkerê (bışınasnê).

Madde 7: Qanunan ver de hemu kes têdüs rawo. Sıtara qanunan ra xeyr vênıtene ra,
heqa xo gırewtene de têde jü düs rayê. Kam ke na beyanname ra keweno düri ya ki
serba düri vıstenê fit şaneno cı; verbe inan heqa xo esta ke xo şevekıtene
(pawıtış) rê sıtara duwelan bıwazo.

Madde 8: Ebe qanun ra insan biyo wahêrê senê heq u huquqan; seba (qandê) inan,
senê cad, senê fêlo xırab şaniyeno pê, pêşaniyo; nê heq u huquqê xo rê wahêr
veciyayene rê, seba nê fêl u cadi, mehkemanê mılliyan rê şiyene rê heqa xo esta.

Madde 9: Kes kesi zey vatena xo pênêgêno (nêtepışeno), nêerzeno zerre, nêşeno
mıhacir kero.

Madde 10: Gereko xêr u xeta jüyê be heqi ra, mehkemanê heqaneyan de eskera
bıvêniyo.

Madde 11: a.) Kam ke xetayê keno; hata ke dewa i mehkemanê heqaneyan de
nêvêniyo, xeta xo isbat nêbo, o bêxeta u bêguna say beno.

b.) Wexto ke çiyê kerdo; bara huquqê mılli bara huquqê enternasyonali de cırmê
xo çıniyo, seba na kerdene cırm nêbırrino. Peyê coy na kerdene rê cırm bıbıriyo
ki, cırmê verêni ra zêde nêbırino.

Madde 12: Kes kêfane nêşkino salatê kesi bo ; mulxıt, çê/kê, xebere
ardene-berdene, nusnayene rê. Qanuni seba çiyê niyanêni her kesi cênê bınê
sıtara xo.

Madde 13: Kam kamci dewlete wazeno, aca de serbest fetelino/geyreno, koti wazeno
aca de minê xo kuno.

Madde 14: a.) Kam ke bınê zulmi de mend, şiya duwelanê binan kewtene rê heqa xo
esta. Heqe awa ke i duweli inun bıcirê/bıgirê bınê şiya xo.

b.) Kam ke siyasi niyo, kam ke huquqê Mıletanê Jübiyayeyan dewesneno, o na heqe
nêşkino biaro zıwan (jüan/zon).

2.) Qe kes nêşkino jüyê hemwelatina cı ra mehrum bıkero. Jüyê ke wazeno
hemwelatina (wetendaşina) xo avurno, gereke kes ey/aye xam meciro.

Madde 16: 1.) Cêni u ciyamêrdê ke amê verê zeweci, heqa inun esta ke bızeweciyê,
xo rê çêyê (keyê) ronê; kes nêşkino bara cısn u hemwelatine ya ki dini ra zeweci
tomete kero. Tawo ke zewecinê, surê zeweci ya ki xırabebiyayena zeweci de heqê
inun têdüs rayê.

Madde 17: 1.) Her kes, teyna ya ki i binan ra piya bo, heqa xuya mal u mılki
esta.

Madde 18: Ê her kesi serbestiya xoya fıkr u wıcdan u dini esta. Serbestiya
itıqatê dini vurnayene ya ki tek teyna ya ki cemat ra piya u eşkera ya ki xususi
serbestiya salıxdayene, degırotene ya ki raya git (şênatiye) u ibadeti sera
eşkerakerdena itıqati ki na heqe de teyra.

Madde 19: Ê her kesi heqa xo sebestiya vênayış u qeseykerdene rê esta. Ferd ke
be xo beno wayirê vênayış u vatena xo ya ki rayê nê rayê sera u kamci dıwele de
beno, bıbo; malumat u fıkr se/çıturi, koti ra fino xo dest, inun keno vıla, ni
cihetan ra serbesto, wayirê heqo.

Madde 20: 1.) Ê her keşi heqa xo esta ke qeydê haştiye ra arêdiyo ya ki
cemat/dernege rono.

Madde 21: 1.) Her kes wayirê heqo ke raya temsilciyanê raşt ya ki serbest
weçinıteyan sera idarê welati kuyo.

2.) Her kes wayirê heqo ke xızmetanê welati seba qomi ra têdus u verane fayde
bıciro.

3.) İradê mıleti, bıngê/temelê otoritê idareyo. No irade weçinıtena (seçimê)
pêroyinan u têdüs ra, reyo dızdine/miyanki u serbest, weçinıtena demani u raşti
sera aseno.

Madde 22: Her keso ke ezayê qomio, heqa xo teminatê ictımai rê esta. Raya qêretê
mılli u piyagurenayışo beynelmılel sera, jü ki komel u çımeyanê her dewlete ra
gore; her kes wayirê na heqo ke anor u şexsiyetê xo mıheqeq serbest raver bero;
wayirê heqo ke heqê xoyê ekonomik u ictimai u kultureli hurendia xo bıvênê.

Madde 23: 1.) Her kes wayirê heqo ke kar u gurê xo serbest weçino, sert u
surtanê adıl u musaitan de bıguriyo; jü ki verbe bêkariye bısevekiyo/bıpawiyo.

2.) Ê her kesi heqa xo esta ke bê jü cêrakerdene, seba karê de têdüşi wayirê
ucretê têduşi bo.

3.) Ê her kesi heqa xo esta ke wayirê ucretê de adıl u musaiti bo, oyo ke şikino
ro anorê insani, pê i ucreti bışikiyo xo u çê/kê xo idare kero. Lazım ke beno
rayê sevekıtışê/pawıtışê ictımaiya bine sera şikino weşiya xo bıramo.

4.) Her kes seba ke menfaetê xo bısevekno/bıpawo, heqa xo esta ke sendika rono
ya ki ezayê sendika bo.

Madde 24: Her kes wayirê heqo ke saetê xoyê kari ebe pêmo/ölçüyo maqul şindor
cısaniyo; jü ki, tatilê ucretınê demaney ki tey, wextê xoyo thal/veng bıbo,
raaresiyo.

Madde 25: 1.) Ê her kesi heqa xo esta ke refah u sıheta xo u çê/kê xo rê, xo
weyiye kero, têrapiso, mekanê de ca bo u tıbbi qaytê cı bo. Her kes wayirê heqa
teminatio ke; halê tenga debare/geçımi de, awa ke rivatanê bêkariye, nêweşiye,
seqetiye, viyabiyayene, kokımine/ixtiyarine ra ya ki sertê ke kontrolê xo ra
qeyr yenê meydan.

2.) Ê mayan u domanan/qıcan heqê xoyê weyiy u yardımê xasi estê. Domani pêro,
zerre ya ki teberê zeweci de amê dınya, ferq nêkeno; jü seveknayisê/pawıtışê
ictimai ra fayde cênê/gênê.

Madde 26: 1.) Her kes wayirê terbiyetio (eğitim). Terbiyet, qet ke nê merhelê
terbiyetê verên u bıngehi de bêpereyo. Salıxgırotena mektebê verêne mecburiyo.
Terbiyeto teknik u meslegi her kesi rê akerdeyo. Terbiyeto berz (universıte)
gorê qabıliyeti imkan têdüşki dino her kesi.

2.) Terbiyet, seba tam raverberdena şexsiyetê insanio, jü ki seba ke heqanê
insanan u serbestiya bıngehi rê hurmetê xo pêt bo. Terbiyet, mılliyetan, cısnan
u qelfanê diniyan pêroyine miyan de meylê zerrehirayiye, zerreweşi u dostine
dano; faliyetanê Mıletanê Jübiyayeyanê (BM) ke raya haştiye sevekıtene sera keno
hira.

Madde 27: 1.) Her kes wayirê heqo ke weşiya qomia kulturele de cayê xo
bıciro/bıgiro, senate ra fayde bıciro, jü ki ilm de raverşiyene rê iştırak kero,
faydê xo bare kero.

2.) Ê her kesi heqa xo esta ke berê (ürün) ilm, edebiyat u senatê ke ey
afernê/nê pêra, menfaetê maddi u manewiyê ke cı ra vecinê meydan, i
bısevekiyê/bıpawiyê.

Madde 28: Heq u serbestiyê ke ni beyannamey de gırotê çım ver, her kes wayirê
heqa sunıka/duzana ictımai u beynelmılela henêno ke ni heq u serbestiy tede
bıbê.

Madde 29: 1.) Ê her kesi qomi rê wezifê xo estê, qomo ke imkan dano cı ke tede
şexsiyetê kesi serbest u tam raver şêro.

2.) Her kes sureyo ke serbesti u heqanê xo ke gureneno, sindoran ra gırêdayiyo.
Sindorê ke qanun ra beli kerdê, seba ke heq u serbestiyê i binan nas
bê/bışınasiyê, ninan rê hurmetê sari bêro pêtkerdene, jü ki qomê do demokratik
de pê duzana exlaqê qomiê pêroyine vera ihtıyacê refahê pêroyine şêrê.

3.) Ni heq u serbestiy qetiyan verbe/mığayırê fêl u emel u prensipanê Mıletanê
Jübiyayeyan (BM) mêrê gurenayene.

Madde 30: Tewr/qet jü hukmê ni beyannamey heni/otır tabir mebo ke heqe dano
dewletê, qelfeyê/grubê; heq u serbestiyê ke naca ard be zıwan (zon/jüan), ebe
fêlo henên faliyetê ya ki aksiyonê vırazo ke inan ra jüyê werte ra wedaro.



https://diq.wikipedia.org/wiki/Bask

Baski, şaro ke zımeyê İspanya û rocawanê verocê Fransa de yew mıntıqaya xosere
de cıwiyenê.

Zıwanê cı Baskiyo ew deyi zıwanzanoğan ; Zıwanê Hind-Ewropayan ra veror zıwano
ke Ewropa de qese biyê inan ra pey mendo Zıwanê izoleyo coka dınya de zıwanê ê
binan ra dûri hesebêno.

Qıseyê Baski ; Fransızki Basque ra ameyo. Fransızki ra zi Gaskonki ra ravêrdo.
Baskiyê Moderni de, ê xo rê Euskadunak vanê.

Baski, rocawanê Pirene de ca gênê, çehar perçeyê cı İspanya de hirê perçeyê cı
zi Fransa de ca gênê. Tiya rê zi Navaraya Zımeyi vaciyeno. Kokê cı Akitanyanıcan
rê şıno. Dewleta Baskana sıfteyêne seserra ke 9. roneyaya, namey cı zi
Pamplona'ya . Dıma nameyê cı biyo Navara. Dezgeyê ETA qandê xoseriya Baskistan
mıcadele kerd hema nêşa bıkewo ser.

Welatê Baskan 1978 de hirê sûk ra ameyo vıraştene. Newke welatê Baskan otonomo.
Alava , Biskay û Guipuzcoa ra ameyo meydan.

Poxda ekonomik û siyaset ra Baski veciyayê şiyê teber ew welatdê xo ra bar
kerdê. Bollınê cı şiyê Arcantin. Newke Amerika û Meksika de zi Baski cıwênê.



https://diq.wikipedia.org/wiki/Annake

Annake laqabe zu mordemo.mensubo eşiro avdelizano.hama hama nira vişt serre ver
merdo şiyo. woşiyana xu zaferan dewe çayılı-erzingan de ramıto. zaf mordeme
vayire pratik aqıl biyo. zaf çiyo komiku kerdo. meseleyu vereneni komiku hona
hona ane zon, millet qeşi keno. gegeni zaf baqıl beno, gegane saxtekaran keno.
her qesa xu de qesaye "Annake" vato, nü rüra, name xu annake mendo. kes manaye
qese Annake tam arez nekerdo. Ama bek vatoki "Aniyayo ke", vurno vato "Annake"

Mesele, zu meseleye komik aniya biya. nu zu roce şiyo zu deweda bin da meyman
biyo. Vayire çe ki nıra dolmu pote. ni dolmu teni qıckek beno. nuki dolmu dıde
tene zuraye de erzeno feke xu. vaire çe ki te huyeno, cira perskeno. Vano
"Annake, dewa sımade, mordem ki merd, dıde tene dıde tene, kene mezale?". Annake
hetera dolmayene xu vone hete ra ki cevabe mordemi dano. "Eke merdi qıckek beni,
dıde teni dıde teni, kenme mezale, eke gırs bene zukek zukek kenme worte mezale"
..

Key ke ordiye rus hatan Erzingan amo, u otaw dumane 15 seride biyo. eşkere rusi,
dumanı dane gurayiş, bar dane kırsnene, hurend de şekır, çay dane dumano. nu ki
teni le inuda guriyo. Teni zone rusu muso.arede zaf taw şiyo. Nu biyo gırs, biyo
vayire dumano, torunu. Gegane vatene ki "ez zone rusi zanon", vano "Da". duman
be torine xu ki ebe di huyene,inam nekene, vane "ghalık, tu ma xapnena, çık. nu
yareniye qe komik niya". millet vano ki annaeke jür keno. arera zaf vaxt vereno,
millet arez keno ki annake yi ebe raxmet, raşt vato.

Tabi herkes annake naskeno, qate qusuri i nekene. sono le cenıko vano "annake ez
zaf dewletliyo, zengino, işte zaf miye be pese mi este, zaf hegayu merge mi
este. zaf zerne mi este. eki tu mı cena , zaf rocanu rındeki ramena". Cenıke ki
hers bena, qarina, zırçena. "Vana tu xeyğa çıka, ez tu pesekeri, mırra dür so".
uki vano "eke tu mı necena, teklife mi qabul nekena, ez zu çıme xu vecnon, erzon
rast". vano ira dıma hama çıme xuyi plastik vecneno erzono rast. Cenıke şok
bena, hama hama balmış bo, dumane xo vazene ,yene. heyhangeme beno. dumane
zırçene annake, vecene teber.

Cenıka Annake yi peyen teni neesnene.ye Annake ki zu çıme xu kor biyo. dıdemeni
ki xeyle kokum biye. dıdemeni ki u are devletra mmaşe komumen guretene. roce
verenu her asme de, Annake şiyene barbut, Maaşe xu be cenıka xu guretene,
ardene. Nu zu roce onca şiyo suke, maaş gureto ardo. Canıka xu ki cira perskerda
"maaşe mı kotdero, ye mi bide mi". u ki vato ki "zu qural veciyo, nu asme maaşe
koru day ma, asma binen de ki maaşe geru dane. gereko hatan asma bin, tu bekle
ke".



https://diq.wikipedia.org/wiki/%C5%9Eahname

Şahname (Farski: شاهنامه) yew destana ke Fırdewsi nuşto. Şahname yew destana
menzuma û Edebiyatê İrani de eseranê tewr gırdan ra yewo û edebiyatê dınya de ki
yew esero gırdo. Şahname 60.000 (şeştihezar) beytan ra vıraziyayo û zerrekê cı
de İranê kıhani ra hêkati, şanıki û çiyê bini estê. Şahname tarixê veri ra sıfte
keno û heta zemanê kewtışê (finiyayışê) İmperatoriya Sasaniyan şono, heme
qralanê İranıcan sero çım erzeno û çiyan qali keno. Nê qırali Keyûmers (Pehlewki
de: Kayômart), Hōşeng, Tahmûrâs, Cemşid, Zahhak, Feridūn, Menûçehr, Key Kubad,
Key Kâvus, Key Hüsrev, Bahman, Dārā (III. Darius), Iskandar (İskendero Gırd),
Ardaschir I., Šāpūr I., Hormoz, Bahrām V., Chosrau, Yazdgird III. û binan sero
çiy estê.[1]

Şahname be Farski nusiyayo û zıwanê cı zaf pako. Şahname de esasen prensê
Zabulıstani Rustem (Rostām), Esfandiyar (Esfandiār; lacê Goštāspi) û Afrāsiabi
qali benê. İranıcan û Tırkan miyan de cengi qali benê. İranıci erdê Tırkan gênê
û Tırkan sero benê hakim. Rustemo İranıc û qıralê Tırkan Efrasiyab miyan de
cengi zaf benê. Qıralê Tırkan Efrasiyab wayirê (wahêrê) quweta şeytaniyo.
Şahname de Fırdewsi Tırki nuşto, zey o senên zaneno. Dewrê Fırdewsi de Asyaya
Miyani de cıwiyayışê (heyatê) Tırkan zaf İrani biyê û ê zey İranıcan hereket
kerdêne. Eser de welatê Tırkan re Turān, Turān Zêmin ya zi Şêhr-i Turān vaciyeno
û royê Amu Derya erdê İranıcan û erdê Tırkan cêra keno. Goreyê Fırdewsi ra,
İranıcan û Tırkan miyan de cengi peyniye nêvênenê (nêqediyenê). Tırki royê Amu
Deryayê verıni û İranıcan ra erzenê. Dewrê Sasaniyan de qıralê Sasani Behramo
Gur yew kerre/kemere vırazeno û ena kerre/kemere de şaran miyan de xıdud beno.
Şahname de roc sembolê İranıcano û aşme sembolê Tırkana. Desmala Tırkan siyaya û
desmala İranıcan yew şêro. Zerrekê Şahnameyi zaf herayo, cengi teber de hekatê
eşqi zi qali benê, zey hekatanê Rudabe û Zal.[2]

Dıma nusiyayışi cı, Şahname biyo zaf namdar û xeylê zıwanan rê çarniyayo/tercume
biyo. Zıwananê zey Tırki[3], İngılızki[4], Fransızki, İspanyolki[5] û ê binan de
tercumeyê cı biyo.



https://diq.wikipedia.org/wiki/%C5%9E%C3%AAx_Seid

Şêx Seid yew pil u serdaro diniyo ke Zazayan miyan de mendo, labelê eslê xo
Kurdo (Kırdas). Serra 1865ıne de, qezaya Xarpêti Pali de ameyo dınya.[1]

Nameyê piyê cı Şêx Mehmud Fewziyo. Keyeyê Şêx Seidi yew familya de gırda.
Sılsıla Şêx Seidi wınaya: Mela Heyder, Mela Qasım, Şêx Ali Septi Amedi, Şêx
Mehmud Fewzi. Piye Şêx Seidi, Şêx Mehmud Fewzi Pali ra şono Xınıs u uca de dewa
Kolhisari roseno u uca de cuyeno (weşiya xo rameno). Hewt (7) lacê Şêx Mehmud
Fewzi benê. Nameyê lacanê xo niawo; Şêx Seid, Şêx Behaddin, Şêx Diyaeddin, Şêx
Necmeddin, Şêx Tahır, Şêx Mehdi u Şêx Ebdırrehim.

Rehma (merdena) piyê xo ra dıme, mesuldariya keyey, hermeyê Şêx Seidi sero
manena. Familya Şêx Seidi dewleti (zengin/xanedan) biye. Erzurum ra hetan Heleb,
Musul, Şam temas u tesirê xo est bi. Şêx Seid, hetê şari ra zaf hesıbyêne.

Şêx Seid semed/serba/qandê ilmmusayene şono medresa u Muş, Malazgirt, Xınıs u
Pali de mektebê xo qedêneno. Şêx Seid, merdımo/mordemo de baqıl u alim bi. Dewe
be dewe feteliyêne, insanan rê itıqadê İslami sero zanayışê xo dayêne musayene.

Kalıkanê keyeyê Şêx Seidi ra Seyid Haşım hetê İrani ra goç kerdo, ameyo
Diyarbekır. Bısmıl, Çılstûn de medreseya xo ronaya. Labelê serra 1639ıne de,
hetê padişahê Usmaniyan Muradê Çarıni (IV. Murad) ra idam biyo û medresaya ey zi
rıjiyaya.[2]



https://diq.wikipedia.org/wiki/%C4%B0ngu%C5%9Fki

İnguşki (zıwanê xo de: ГІалгІай - Ğalğay), zıwanê şarê İnguşio ke zafêri mıntıqa
İnguşetya de cıwiyenê. No zıwan be zıwananê Qefqaskiyan ra gıreydayo ke yew
zıwanê do Qefkaskiyê zımeyrocvetışio.

Amarê merdumê ke İnguşki qal keno 415.000 (amardışê serra 2005ın) ra nezdiyo.
İnguşki teberê mıntıqa İnguşetya ra Çeçenya, Qazaxıstan u tayê cayanê Rusya de
qal beno.

İnguşki u Çeçenki, be zıwanê Batski ra zıwananê Nahki vırazeni. Zıwanê Nahi zi
oyo ke bıngruba zıwananê Qefqaskiyê zımeykiyan.

Zafêrê merdumê ke İnguşki ra qal kenê, en verên de İnguşetya u Çeçenya de yani
Zımey Qefqasya de cıwiyenê. Yew zi dewletanê zey Qazaxıstan, Uzbekıstan,
Tırkmenıstan, Belçıka, Norwec, Tırkiya u Urdun de zi cematê qıti estê ke zıwanê
İnguşki ra areze (fam) keni u qal keni.

İnguşki u desto bin ra Ruski, cumhuriyetê Federasyonê Rusyayê otonomi İnguşetya
de zıwanê resmiyo.

İnguşki oyo ke zıwano nuşteo yanê zıwano ke tarixê nuştışê cı esto. No zıwan
raveri seserra 20ıne de serrê verêni de be alfabey Erebki ra nusiyao hama dıma
Revolusyonê Sowyeti raveri be Alfabey Latinki nusiyao u dey ra tepeya be Alfabey
Kırilki ra nusiyao u ewro zi be Kirılki nusiyeno.



https://diq.wikipedia.org/wiki/%C4%B0ncile

İncil (İngılızki: Bible), İsay rê ameyo u kıtabê İsewitiyeyo. Nuşteyê Yehudiyan
u Xıristiyanano mıbareko ke zerreyê yew kıtabi de ameyo pêser. No kıtab tewr
zêde çarniyayo mıxtelıf zıwanan u tewr hera dınya sero biyayo vıla.

İsewitiya ke Musewitiye ra veciya, uca ra Ehdo Kehan gırewto u Ehdo Newe kerdo
ra ser. Cokayo ke İncil dı letey ra yeno pêra. Letê xoyo yew Ehdo Kehan, leto
bini zi Ehdo Neweyo. Kıtabê Ehdê Kehanê tewr zaniyayey Afernayış (Genesis),
Veciyayış (Eksodus), Mezmuri, Kıtabê Eyubi u Kıtabê İşayayê. Ehdo Newe 27
kıtaban ra yeno pêra. Ninan ra çar İncili, ê Matta, Markos, Luka u Yuhannayê ke
cıwiyayış u gureyê İsay ra xebere danê; hedisê 12 hewariyan, mektuba Pawlusi be
komela Korintosıcan rê u wehyê Yuhannay tewr muhımê.

Hetta bênateyê Tewrate u İncil de hetê itıqadi ra ferqo pil çıniyo, coka
ekseriya nê her dı kıtaban sey yew kıtabi hesıbiyenê. Labelê bênateyê nê kıtaban
de zehf ferqi u tezati zi estê; ca-ca tarixi, namey, hedisey yewbinan nêtepeşenê
(nêgênê).

Goreyê mısılmanan İncil ameyo tehrifkerdış (vurnayış), ewro İncilo heq werte de
çıniyo. Çiyo ke nê kıtaban dero, % 80 tarix, şecere u efsane (mitolociye u
hêkat)ê. Efsane u hêkatê ke Tewrate de vaciyenê, pêro be kılmiye İncil u Qurane
de zi tekrar benê. Çiyo zêdêr, İncile de İsa mucizeyan mocneno ra mıleti: İsa
nêweşan keno weş, merdeyan keno gane (cınde), pê yew leteyê nani ra hezaran ra
merduman keno mırd, kerre (kemer) ra awe veceno u tayê hedisey tarixi ca gênê.

Ninan ra dot merdum şeno (eşkeno) vaco ke, hem İncil de, hem Qurane de % 80 çiyo
ke Tewrate de vêreno, tekrar beno. Hetê efsaneyan, hêkatan, tarixan, mıntıqan,
mıletan, bacar u medeniyetan ra nê kıtabi hema hema sey yewbinanê, yewbinan kenê
temam.



https://diq.wikipedia.org/wiki/%C3%87olig_(w%C4%B1layet)

Çolig (ya zi Çewlig, bı resmi: Bingöl)) yew wılayetê Tırkiyayo. Cayê xo mıntıqa
ra rocakewtenaTırkiya dero. Zımey (Şımalê) Çewligi dı Erzurum u Erzıngan; veroc
(cenub) de Diyarbekır; rocvetış (şerq) dı Muş; rocawan (ğerb) de Xarpêt u Dêsım
estê. Çolig 39°-54 u 41°-21 verıniya zımey be 38°-27 u 40°-27 derganiya
rocakewtene miyan de ca gêno.

Zerrey wılayetê Çoligi dı heşt qezey estê: Dara Hêni, Gêğiye, Boglan, Qarliova,
Xorxol, Azarpêrte, Çêrme u Merkez qeza. Sindorê (hududê) Çewligi miyan de 9
nehiyey u 323 dewi estê.

İklimê Çoligi zaf vuriyeno. Wextê zımıstani ayamê Çewligi serdıno, zaf vewre
(vor) varena. Wextê amnani de Çewlig zaf germıno, gegane varan vareno (şıliye
varena). Erdê Çewligi kewoyo u xeylê koê berzi tede estê. Roê Muradi zerrey
wılayetê Çewligi ra vêreno ra.

Mıntıqay Çoligi dı verê coy xeylê mediniyetan hıkum kerdo. Binateya seserranê 1.
u 10. dı İmperatoriya Sasani, İmperatoriya Roma u İmperatoriya Bizansi hıkum
kerdo. Serra 1071i de Selçuqıcan mıntıqa Çewligi gırewta (gırota), feqet serra
1243ine de İmperatoriya Moğoli istıla kerda. İşğalê İmperatoriya Moğoli ra raver
dewleta İrani Çewlig gırewto. Labelê serra 1514i dı Şah İsmaili Cengê Çaldırani
kerdo vini u İmperatoriya Usmanıcan Çolig reyna gırewto. Serra 1923i dı
İmperatoriya Usmanıcan biye xırabe u Çewlig bi gırêdayey Tırkiya.

Nıfusê Çewligi 234.790. Merdumi zafêr dewıcê. Tewr zêde Zazay Çewlig de estê.
Zazay qezeyanê Dara Hêni, Gêğiye, Boglan (Solxan), Qarliova u merkez de
cıwiyenê. İqtısadê Çewligi zaf qewetın niyo. Çewlig dı 2 fabrikey estê; ninan ra
jû fabrikay briketi u jû ki fabrika şıtia.



https://diq.wikipedia.org/wiki/Wextqese

Wextqıse, çekuya ke zıwan de ‘kerdene, hal u biyaena’ çi ya ki merdumi ifade
kena.

Cumla de cagırewtena wextqısan ra gore, wextqıseyê pırri u wextqıseyê
yardımkerdoği estê.

Zazaki de dı cınsê wextqısan estê, nê aktif u pasifê. Halê wextqısan hetê
kerdoği ra 'aktif'o u hetê biyaoği ra ki 'pasif'o.

Gorey halê wextqısan be obje ra, wextqısey bırriyenê ra dı gruban. Nê wextqıseyê
transitif u intransitifê. Wextqıseyê ke objeo direkt gêne /cênê cıra wextqıseyê
transitifi, êyê ke objeo direkt nêgêne /nêcênê ki cıra wextqıseyê intransitifi
vaciyenê.

Wextqısan ra gorey zemiranê kesan ra partizipi yenê meydan. Nê yenê mana sıfet u
naman. Ninan ra dı hali estê, nê agentivpartizip u präteritalpartizipê.

Eke rıstımê wextqısan ra dıme peybend -(y)ış ame, nê benê name. Labelê mesderê
wextqısan ki merdım şeno (cumla de) zey naman bıgêro /bıcêro.

Mesderê wextqısanê Zazaki ebe peybend -ene qediyeno. No peybend bestiyeno ra
rıstımê (wextê veri) wextqısan.

Wextqıseyê Zazaki ebe rıstımê wextê veri u peybend -ene vıraciyenê. Ninan ra
Zazaki de heşti grubi estê:



https://diq.wikipedia.org/wiki/Transfero_c%C3%AAnetik

Transfero cênetik, miyani populasyon u cınsan de namey gırotış u dayışo
cênano.[1] Na ri ra transfero cênetik, şeno populasyon ya zi tur miyan de yew
varyasyono newe referans teşkıl kero. Zey, merrey ke populasyoni ke zerrey
qıteyan deri uca ra populasyoni ke saxil (cayo derya ra nezdiyo) deri ra şıni,
ya zi poleni vılan be tesıri va ra populasyoni vıli ke metali hêdi ra hassasi
raye gêni. Ganiê populasyonê bini ra, inan miyan de şiyayış u ameyışi, hareketi
goçkerdışi, transferi cênetiki ra şeni raye akeri.

Ganiyan miyan de no transfero cênetik veciyayışi ganiyani hibritan u transferi
cênetiko horizontal ihtıwa keno. Transfero cênetikio horizontal transferkerdışo
materyali cênetikio ke yew ganio ke yew ganio bini ke leyri xo niyo cı ri keno.
No transfer bakteriyan miyan de zafo u transfero en herao.[2] No hal tıb de,
bakteriê ke Verdevındışi antibiyotiki (muqavemet) qezenç keni, ê no karakteri
inan bakteriê bini ra zaf leze ani u no şekıl de bakteriyan miyan de cênê
rezistansi vıraziyeno u hera beno, inca de vêniyeno.[3] Transfero cênetiko
horizontal, bakteriy ra raökaryoti ri beno. Yew cınsi maya Saccharomyces
cerevisiae u Callosobruchus chinensis miyan de ki no hal beni, bakteriyan ra
ökaryotan re, dı alemo bini miyan de cênan miyan de transfero horizontal
biyo.[4][5] Transfero cênetikio horizontalo ke deha gırd beno, mısal inan rê
genan de zey bakteriê rezkiy, mantar u resayoğ (nebat) hiri aleman ra rotiferaê
ke jew turê ökaryotikiê Bdelloideao.[6] Hem zeman de virus zi şeno be raya
transfero cênetiki ra ganiê alemanê biyolocikan miyan derê miyan de DNA bero.[7]

Transfero cênetikio horizontalo ke gırdo beno, piyê hucreya okaryotik u
bakteriyan miyan de Kloroplast u mitokondri miyan de zi biyêne. Okaryot be xo,
şeno transfero cênetikio horizontal ke bakteriy u arkeayan miyan de raşt beno,
peyniya inan de bo.[8]



https://diq.wikipedia.org/wiki/T%C4%B1rpanci

Tırpanci (Qırımcı u qırımcinı): Merdımê kı bı tırpana vaş yan zi tene çinenê
inan rê vanê Tırpanci. Tırpanci zi idareyê xo bı tırpanda xo ya kenê. Palıci yan
zi tırpanci wextê palikerdenı, wextê çinayenda vaş u alefi dew bı dewı geyrenê
kı xo rê karê pali yan zi tırpan pırodayenı bıvinê. Axa, Beg yan zi dewlemendê
welatê ma bı perana yan zi bı tene dayena nê Palıcıyanê tırpan pırodayenı
gırweynenê. Tabi karê ninan zi demserı sero yo. Demê palikerdenı u tırpan
pırodayenı qediya tepeya, nê pere yan zi teneyê xo gênê u şınê keyandê xo.

Mabêndê palici u tırpanci dı nê ferqi estê. Palici bı qaluç yan zi destandê xo
ya pali keno u pa vaş çineno. Tırpanci zi bı tırpanda xo ya ê kari keno. Tay
estê bı qaluçiya Xele, Cew, Çeltug, Vaş u herwına çinenê. Tay zi bı tırpana.
Tabi karê tırpanı dıha rew beno, labırê teneyo kı bı tırpana çineyêno zey ê
qaluçı niyo. Fekdê tırpanı ra dıha vêşi tene rıjyêno erd u vêşi zayad beno. Ey
ra cıtêrê werdi yan zi dewızi nêwazenê kı çi xo bı tırpana bıçinê. Kes şeno vajo
wırna kari zi zey pêyê u hıma-hıma vıjênê kêberê.



https://diq.wikipedia.org/wiki/Shanghai

Şengay (be Çinki: 上海, be İngılızki: Shanghai) yew bacarê Çiniyo. Şengay mıntıqa
ra rocvetışê dewleta Çini dero. Rocvetışê Şengay dı Okyanuso Pasifik esto. Nıka
Shanghai bacarê tewr gırdê Çiniyo.

Ewelan ra Şengay yew bacaro qıc bi, iqtısadê xo endustriyê mase sero bi. Feqet
seserra 19. ra têpiya, Şengay biyo yew bacarê limani. Semedê Royê Yangtzey ra,
limanê bacarê Şengay biyo zaf muhim u merdumanê Ewropayıcan Şengay sera Çin dı
ticaret kerd. Waxtê serranê 1830an dı Britanya Şengay işğal kerd. Hıkmatê Çini
Şengay ticaretê beynelmineli rê kerd a. Dıme ra Britanya eskerê xo ant. Waxtê
işğalê Japonya (1894 - 1895) dı, merdumanê Japonıcan, Şengay dı fabriqayê
sıfteyêni vıraşti. Feqet waxtê Herbê Dınyayê Dıyine dı, Japonya Şengay reyêna
işğal kerd. Serra 1949i dı, komunizm ame Şengay u şirketê Şengay şiy hetê Hong
Kongi. Feqet ewro ekonomiyê Çini zaf biyo quwetın u zaf ravêr şiyo ke, Şengay
zaf biyo gırd u ravêr şiyo.

Hewayê Şengay zaf vuriyeno. Waxtê zımıstani Şengay zaf serdıno. Waxtê amnani
Şengay zaf germıno. Payizi zaf sıliye (varan) varena. Sistemê transportê Şengay
zaf hewlo; persıka (problema) dı gırdı çiniya. Ewro nıfusê Şengay 16.7 milyono.
Her serrı, nıfusê Şengay beno gırd, zêdiyeno. Semedo ke nıfus beno gırd, hukmatê
Çini zaf bananê berzan vırazeno.

Nıka bacarê Şengay sermerkezê iqtısadê Çin u dınyayo. Limanê Şengayi dınya dı
limano tewr hewl, muhim u gırdo hirêyino (3). Şengay dı banê berzi zafê. Şengay
paytextê borsayo u biyo bacarê dewizi. Feqet ekonomiyê xo, bınê tesirê Ğerbi dı
mendo.



https://diq.wikipedia.org/wiki/S%C3%AAvan_Ni%C5%9Fanyan

Sêvan Nişanyan, (Ermenki: Սևան Նշանեան, 21 Kanun 1956, Estamol) cıgeyraoğ u
nuştekar u hotelyer u zıwanzanê do Ermeniyo.

Şirince verênde jû dewa koy biya, Uruman ra menda, pê goni u ğeyretê S.
Nişanyani vist serre ra raver be xanıma xoya a çaği Mijdane (Müjde) ra pia arda
halo henên ke, ewro a mıntıqa turizm de cayanê tewr mıhiman ra jûya. Ey nê ban u
dezgehê ilm u senate daê vıraştene: Jû dewa Matematiki, yew Medresey Tiyatroy,
yew mektebê felsefey, yew enstitüyê arkeolociye.

Nişanyani zıwanê Tırkiyê hemçaği sero ki kıtabê dê etimolociye, kokê qısanê
Tırkiyê Anadoliye sero vet, internet de ki no qısebendê etimolociye yeno diyene
www.nisanyansozluk.com. Oyo ke heqa xeylê zıwanan de wahêrê zanayışio, elaqa
mocneno zıwananê İrankiyan ki. Serra 2009ıne de, ğezetay Tarafi de, estûna xo de
be hirê rêzan (dizi) namey “Zaza I, II, III” ra Zazaki sero nuşt. Ey be taê
delilanê zıwaniê ilmiyan Tırkiya de hometê da hirae rê ard çım ver ke zıwananê
İrankiyan miyan de, kaleka Farski, Kurdki, Beloçki uêb. de Zazaki nê zıwanan de
jû grube dero, labelê zıwanê do xosero u lehcey zıwanê niyo.



https://diq.wikipedia.org/wiki/Postawan

Postaci: Merdımo kı xeberan ano u beno, yan zi namanê rıştenı resneno wêrandê
name gıroton, ê naman vılla keno, ey rê vanê posta ardox yan zi postaci. Veri
posta ardoxan bı estor, qatır u bergirana no kar kerdê, namey berdê u ardê u
wêrandê cı ra kerdê vılla. Labırê ewro nê çiyan makiney, motorsikleti u
pısıqlêtiyê kar anê.

Posta ardoxê verêni zu-zu fını kışta dewletı ra ameyê tepıştenı. Zu-zu fına
kışta Beg, Şêx u Axleran ra ameyê tepıştenı. Zu-zu fını zi çend Mıxtaranê
mıntiqan, yan zi çend dewan xo miyan dı merdımê bı perana tepıştê, ey ê namey
inan berdê u resnayê cadê cı. (Tabi nê nameyê kı kesanê wınasinan kerdê vıla, ne
ê cayandê duran bi. Ma vajê dewan ra ardê Sukı, Sêwregı ra berdê Çermugı yan zi
dewandê cı, Çermugı ra berdê Alduş yan Zi dewandê cı u herwına, cayandê nezdiyan
ra pê ra kerdê vılla, berdê u ardê) Tabi ewro no karê posta ardoxey u berdoxey
heme bı wasıtana u kışta dewletı ra beno. Çend teknik ravey şıno u kewno ver,
hend zi teknikê karkerdeney ravey şıno. Heta-heta bı tay çiyandê teknikan ra,
tay kar u bari zi wertera werıştê u herunda ê karkerdoxandı robot, makiney yan
zi datayê kenê.



https://diq.wikipedia.org/wiki/Pia-cia_nustene

Heta nıka raştnuştena (imla) Zazaki sero tek yew gırweynayış kıtab de veciya,
oyo ke layıqê itıbarê ilmiyo: Rastnustena Zonê Ma - C. M. Jacobson, 1993, Bonn.
Tayê gırweynayışê bini zi estê ke, ê dine qılawızê xo ilmi ra zêde ideolociya.
Kıtabanê grameri de ki, yê Ludwig Pauli, Zılfi Selcani, T.L. Todd ya zi êyê
nêilmkiy ê H. Turguti, Çekoy de, heqa raştnuştene de gırweynayışê nêaseno.
Mewzuyê enê kıtaban gramero, coka bara raştnuştene de her yewê fıkrê xo ra imla
xo nuşta.

Derdanê mayê raştnuştene ra yewê ki, se ke zaniyeno, piya-ciya nuşteno. Kamca
(koti) piya bınuşiyo, kamca de (koti) ciya? Sebebê ke heta nıka piya-ciya
nuştene sero vaciyay, tayê derheqan de mı rê zaf iknaker u ilmki nêasay. Gereke
bıngey enê argumananê qeydan xırt cıerziyo. Fıkrê ma oyo ke pê ilmi merdım rınd
şeno (eşkeno) qerarê xo serba ena qeydey era cı do. Perso ke ilm cı nêreseno,
merdım anciya bese keno pê mentıqi (logik) arguman biyaro ra ver.

Heta nıka yewê ra serkewte (qeyr) gırweynayışê raştnuştene çıniyo. Merdım ena
helme de motacê yardım u mısalan beno, ke niya do, zıwananê binan de, êyê ke
Zıwanê Ma ra nezdiyê, qeydê imlay ê zıwani senênê. Zazaki rê z, zıwanê İrankiyê
ğerbi (West-Iranische Sprachen) mınasıbê. Na bare de fıkrê ma oyo ke ma şenime
ke Farski de niya dime; Soranki, Beluçki, Taciki zi benê. Çıra ke Farski hem zaf
serran ra yeno nuştene, zıwanê de resmiyo zi. Hundae serriyo ke nuşiyeno, anciya
zi qeydey kamca (koti) ke gerek diyo, vurnê zi[1]. Ebe vatena bine, hunde wexti
ra dıme, qeydan ro penge/pışke (tabu) ro nêna, qeydanê kıhanan ra dırrıke
nêbiyê.

Se ke kıtabê C. M. Jacobsoni de ki ardo a zıwani, Tırki nêşeno raştnuştena
Zazaki rê derman bo, çıra ke zıwanê do zaf ciyaro, hem z, bunya (strukturê) xo
zewbinara; peydena yeme ser. Derdo gıran ena bare de enoyo ke, merdımanê ma
zafêri Tırkiya u Tırki de wendo, hetê raştnuştene ra zi -bıwaziyo, mewaziyo-
tesırê cı de mendê. Hema merdım ma çım de ena sem (bare) de adetê merdıman ra
zêde, çiyo ke Zazaki rê mınasıbo, heto bin ra, usılê vatene ra yewbini çıqas
gêno, ey qerar kero.

Pêserokê Ware u Tija Sodıri na derheq de qeydê cia nusnaena peyhurendi u
namu/hurendnamu hata nıka ke çıturi musê cı, heni cênê de (anê ra hurendi). Hona
ke Rastnustena Zonê Ma nêveciay bi, Ware de heni nusnêne. Hama taê pêseroku de
hurdêna formu ra nusnêne. Çiyo ke zanon, Rastnustena Zonê Ma de no qeyde sero
sare dacno.

Taine ya raa Kırdaski ra, ya ki raa Tırki ra nusno. Nine ra ravêr mordem gereke
ebe raa ilm u mentıqi caê Zazaki wertê zonu de çip kero, gorê nae ki qeyde biaro
meydan. Uyo ke yê qeydu ki %100iya xo nêbena. Taê zonu de dı imkani danê ra cı;
yê Holandki, Norvecki ya ki qeydanê raştnustena Almankiyê newu de taê vurnaisu
de dı imkani vatê. Mordem şikino nia ya ki heni bınusno[5]. Yanê, ilam jü be jü
ke qeydanê imla biarime hurendi, no zon daêna rew nêxeleşino, vindi ki nêbeno.

Qıstasê ke qerar danê ra cı, ni dı nuqtê verênê[6]. Çıke çiyo muhim, xuya
peyhurendiana. Peyhurendi, jü peybendê hali (Casus-Suffix) niya.

Hurendia Zazaki babeta b) dera, çıra ke namey benê çewt [“yê verg-i/verg-u”].
Zonanê Ewropa de zanaena mı ra peyhurendi tım cia nuşinê. Tırki de coka
çewtbiyais çino, halê namu ebe peybendu [-i, -de, -den, -e] nisan benê, namey
ebe xo nêvurinê. Zonanê Hind-Ewropa de (Almanki, İrlandki, Zazaki, Hindki,
İspanyolki, Hermenki, Yunanki uib.) hurendnamey sufiksi niyê, daêna qesê
xoserê/serbestê.

Sebebu ra jüyê ki nuyo ke, ver-/peyhurendi u namey, zonanê binu de ki cia nuşinê
[„mı ra”]: from me (İngl.), von mir (Alm.), van mij/me (Holl.), jı mın (Krd.),
ez men Nm zA (Frs.), de mi (İsp.) uib.

Usılê vatene ke vat, Erebki de veranê „mı ra”, „minnâ”o, yanê pia nuşino, uyo ke
min + ennâ ra amo pêser. Farski de, fekê qomi de, ez men Nm zA be to wt eb („mı
ra”, „to rê”) gegane beno ezem MzA, bet Tb. Yanê hurendname beno zê peybendi,
uyo ke Almanki de nae ra enklitische Endung (’qediyaiso pabeste’) vacino;
Farski, Goranki, Soranki u Feylki (Kurdkiyê cêri) de ki esto.

Fekê Palo-Çewlıgi de peyhurendiy ya ki zerfi zê verêni de nêvacinê, tenê vuriyê
ya ki xo-veng (Vokal, ünlü) quletiyo ro. Gegane metateze (göçüşme) ki biya:
rê/ri à ır/rı à r’: Ez şıma r’ çay ona. Mêmonon ır xızmet bıkıri. dı à ıd / d’ :
Kênek kıye d’ niya. Mı lacek ıd qısê kerd. zi à zı à z’: Ma z’ cı r’ va, gueş
nyeda. Ombazon ız va, yı rınd kerdo.

Kıtabê O. Manni ya ki Peter J. A. Lerchi de ni peyhurendi ebe formo rê/ri; dı ya
ki peybendê maykekiye -e/-ı nusnaiyê. Yanê hona xeylê waxt niyo ke taê vengi
biyê vindi, neslanê peyênu de heni biyo.

Bara pia ya ki cia nustena namanê waxtqesu be waxtqesu de fıkrê zafine tenêna
kıfso. Na derheq de hem waxtqesey rê [‚qesey kenê’], hem ki fêlname
(Verbalsubstantiv) u fêlsıfet (ortaç, Partizip)i rê gurenino [qeseykerdena cı],
zobin ki waxtqeseo yardımker rê (Hilfsverb) [dana/yeno qeseykerdene]. İta ki
mordem şikino qeydey areze kero.

„a ke nia do, qesey kero“ ya ki „a ke niado, qeseykero“ ? Senê qıstasi serba
qeyderonaene estê? Mordem gereke na bare de Tırki ya ki Almanki ya ki zono ke ro
u mentıqê Zazaki ra dürio, xo düri fiyo. Çıra ke –eke mısalê vacime-, qesey
kerdene be nia daene, Tırki de jü mesdero, Almanki de ki: konuşmak, bakmak;
sprechen, gucken/schauen.

Farski de ke nia dime, ‘qesey kerdene’ ra herf zeden, ‘nia daene’ ra ki négâh
kerden vacino.[10] Ni ki cia nuşinê [herf u négâh qesê xoserê]. Nuqtanê cêrênu
de ez persê cia ya ki pia nustene sero, kenu ke sebebanê fıkrê xo eşkera keri.

Formo pasif (edilgen) ya ki kauzatif (ettirgen) ke gurena, mı çım de pia
bınuşiyo, çıke o waxt mesder zê jü cısmi kuno tê: Pasif: İspanya de Baski u
Katalanki ki yeno qeseykerdene. Saraiya Moğolıstani de Farski ki amo
qeseykerdene. Kauzatif: A be laceki germi dana têvdaene. O piyê xo dano
xeberidaene. Mı o da sondwerdene.

Waxtqese gurenaisê namey rê ki beno. Almanki de nae ra vanê Verbalsubstantiv, ez
cı ra vanane ‘fêlname’. No hal de waxtqese beno name; iyê ke dı kelımu ra yenê
pêra ki, benê zê jü kelıma. Usılê vatene rê ki mınasıbo ke pia bınuşiyo:
Qeseykerdena cı wese biye. Ebe xeberidaene arê ma beno xırabın. Gevıjidaena herê
ma mı rê wes amêne. Tadaena lınga mı.

Fêlsıfet (ortaç, Partizip) zê sıfetio ke waxtqesey ra pêda biyo. Pianusnaena cı
meqbulo. Taê waxteqesey ki estê, dergê; eke fêlsıfet de pia bınuşiyê, wendena cı
bena çetıne. Ae ra mı çım de, nustoğ waxtqesanê dergu de cia bınusno.

Se ke cor de ki vat, Zazaki de verhurendi ero, era fêlbendu (Präverbien, fiil
takıları) de ki vecinê: rakerdene, rokerdene, dekerdene. Nine ra serkewte taê
bini ki estê, zê pırakerdene, pırodaene, weamaene, têraçarnaene, pêrocınıtene,
têkewtene, tafiştene uib.

Zazaki bara ni fêlbendu de dewletiyo. Farski u Kırdaski de taê biyê vindi.
Zonanê Cêrmenkiyu de ki esto, zê İnglêzki, Almanki, Hollandki uib. de. Wezifa
fêlbendu esta ke, het ya ki hali musnenê[12].

Hetê untisê waxtqesey ra Zazaki, Almanki ra nejdiyo: o niseno ro : Er setzt sich
hin. [roniştene : hinsetzen]

à Se ke aseno, ita fêlbend be karê cumla ra vıleşiyê pê, biyê jü cısm. Çıra ke
formo nêbiyais (olumsuzluk, Negation) de ki karê cumla be fêlbendi ra cêra
nêbenê. Fekê Çermug-Soyrege (ÇS) de ae ra fêlbendi ebe jü heca[13] pia bınuşiyê.

Waxtqese ke waxto ravêrde de ebe peybend -e (maykek: -iye) gurena, beno sıfet.
Nae ra mı vat fêlsıfet, uyo ke ortaç ya ki Partizip zanino. Çêber rakerde niyo.
Ardi rovitiyê. Ma sata bine ronişte bime. Çıçegi têrabiyaiyê. à fonksiyonê
fêlsıfeti zê jü sıfetio, ae ra gereke ebe fêlbendi ra pia bınuşiyo.

• Fekê cori (Dêsımi): Ey çêber ra nêkerd, ae kerd ra/ya. Ma da arê. à cia • Fekê
Palo-Çewlıgi: Yı ber a nyekerd, yay/yê kerd a. Ma da ari. à cia • Fekê
Çermug-Soyrege: Ey kêber nêakerd, ay akerd. Ma arêda. à pia.

Jü qese tım jü kelıma ra ibarete nêbena; bena ke dı ya ki hirê kelımu ra ki bêro
pêra, ya ki peybendi pasanaiyê. Nine ra qeseê ebe maneo newe yeno meydan. Taê
qesey ki estê ke kelıma ebe ver- ya ki peyhurendi ra esıl sero ciarê, hama ebe
zamani ra hunde jêde vaciyê ke, biyê zê jü qesey. Almanki de nae ra
Univerbierung („pê-rewiyais“) vacino. Ni zafêr sıfet, name ya ki zerf benê.

Eke vat, „Ayan rındo. Hewa germo. Perey ki rınd bi“, ita rınd sıfet, -o kopula
bena, awa ke mesderê xo biyene bena. Çiyo ke sıfet be kerdoğ (nesne, Subjekt) ra
gıre dano, kopulawa, yanê ’waxtqeseo bestek’o. Farski de waxê nıkay de waxtqesê
xo esto („est“), hama Zazaki de çino. Esıl sero kopula peybendê do xosera, hama
nêşikina teyna vındero, çıke usılê vatene rê mınasıb niyo; hetê mentqi ra raşt
bo ki. Çıke cia nustena kopula „ayan rınd o, hewa germ o“, wendene de çetıniye
ana; hem ki heni nêvacina. Ae ra, waxtê nıkay de kopula gereke ebe qesey ra pia
bınuşiyo.

Zazakiyê Dêsımê şerqi de (Erzıngan, Pılemoriye, Mamekiye, Nazmiya, Varto, Kêği,
Mazgerd, Sarız, Sêvaz) verhurendi era, ero estê; Zazakiyê Aqsaraiye de ki. Cumla
de gurenaena ya ki nêgurenaena verhurendi era/ero, ni feku de ferq nana ro.
Zazakiyê Xozat-Vacuğe, Palo-Çewlıgi, Çêmısgezagi de, ni verhurendi ya çinê, ya
ki verhurendi be caê cı gureto. Zazakiyê Çermug-Soyrege de hurendia era de, a
vecino („kewto a cı“). Ebe vatena bine, taê diyalektu ni edati xo rê luzm
nêdiyê. Bê nine ki beno.

Fonksiyonê ni parçıku zê verhurendia ke het, hurendi ya ki nisange musnena; zê
datifio: veng (e)ro mı bırriya, dorme ro cı guret; adır kuno ra cı, yeno ra
viri, ero kar feteliayme. [15] Parçık, rındêr, verhurendi era/ero, karê cumla
(yüklem) ra jêde ebe biyoğo yanbeki (nesneo indirekt) ra jü cısmê. Yanê dorme ro
cı guretene de, dorme (biyoğo düstde/nesneo direkt) jü cısmo, ero cı jü cısmo.
(e)ro ebe cı elaqedaro.

karê cumla, nêbiyais ya ki emır u babeta waştene (subjonktif) de ki gegane pey
de beno:

Not: hay re cı biyaene, hay ra ser daene leteo zafêr ğelet nusnenê: hay qeseo de
serbesto. Na kelıma qese haydar de ki esta (-dar, peybendo). Kırdaski de ki qese
hay esto; uyo ke manê xo hire’o / heş’o: bêhay, hay jê bûn.

Sebebê xo nuyo: yê ke, ra, ro dı manê xo estê, ni ki gereke bêrê têcêrakerdene
ke ferq esto:

Fıkrê mı uyo ke vetena çetıniye ver apostrof megurenime. Musnaena ferqê ebe/be,
eke/ke, era/ra mecbur niyo. Her zon de hemnamey (Homonym) u hemsıkli (Homograph)
estê, hama nustene de ferq nêaseno. Ferq u mane, vatena cumla de vecino meydan.

Vatenê da mına bine esta: Awa ke, Zazakiyê cori de “ebe” mı rê dıdinki (ikincil,
secondary) yeno. Yanê esıl sero “be” biyo, hama sıftê cumla de sanıto ver. “Eke”
ki beno ke “eger ke” ra amo pêser, “era/ero” de ki beno ke henio. No, na sate jü
fıkro. IX. Boçık B: Fekê Vacuğe de -i (ki)

Fekê Vacuğe (Ovacığe, Pulur) de qesegırek “ki” (zi) gegane gıneno ro, hama rêça
xuya ke ebe pêvuriyais (göçüþme, Metathese) ca verda, manena: Eji a çağ ra amo
ita. Toi ki bı mına ama. Mıni vat, bırao bini ma dı amay bi. İnani (havalani)
heni vat.



https://diq.wikipedia.org/wiki/Mehmet_Ragip_Karc%C4%B1

Mehmet Ragıp Karcı, sera 1945 dı Süregı dı marda xü ra biyo. Mekteba sıfteyını
Süregı dı wendo u Lise zi Erzınganı dı lisaya eskeriya (Erzincan Askeri Lisesi)
dı wendo u dıma Diyarbekırı dı Ziya Gökalp lisesi dı wendenda xü yê lise
domnayo. Karcı, dıma lise Üniwersita Anqara, Fakültey Zıwan u Tarix-Coğrafya
(Ankara Üniversitesi, Dil ve Tarih-Coğrafya Fakültesi) qedeynayo. Wextê do derg
qedemey dewleti dı ze memur gürweyayo u dıma TRT dı biyo asistantê qemara u
qısmê servisê (xızmetê) stüdyo dı gürweyayo. U dıma qısmê TRT mıduryetê proxramê
Kültür-Mısnayeni dı bi vıraştox u sazkerdox u uca ra bi emekli.

Mehmet Ragıp Karci rê vanê, merdımê ê sunniya, ê Nakşiya, raya Risale-i Nuri ra.
U qandê kı Kêy Ceman (Cem Evleri) dı déweti (vêyvey) vıraşto, namey cı vıcyayo
"Dedı Yezid" (Yezid Dede).

Karcı, héyatê xü dı zaf çi vıraşto. Gürweyê kı wextê cı gıroto u o bı xü héyatê
xü dayo cı, nêyê: Qemeraman, fotograf, şair, nuştox, mélımê siyaqati u Tırkiya
dı en gırd bestekarê deri u vatey u tembur vıraştox. Des ıngıştê Ragip Karci dı,
des mérifet. Tayın merdımi êy rê vanê: alimê tembur u dêri, tayın tayıni vanê
mélımê zıwandê Osmani, şair, nuştox, telebey nuran, xızırê Élewiyan u.ç.b (u
çiyê bini).



https://diq.wikipedia.org/wiki/Maye_Tereza

Maye Tereza (namê biyayışi: Arnawudki: Anjezë Gonxhe Bojaxhiu [ˈagnɛs gonˈʤa
bɔˈjaʤju], Agnes Gonca Boyacı; 26 Tebaxe 1910, Uskıb – 5 Eylül 1997, Kalkuta)
katolikê da Arnawuda ke serra 1910ıne de ameya dınya. Aya ke vıraştoğa Cemiyetê
Misyoneranê Xeyırkerdoğana. Fealiyetê cıyê xeyırkerdışıni semed ra, serra
1979ıne de Nobel ra xelate sulhi gırewta. Agnes suka Uskıbi de wılyatê Kosova de
İmperatoriya Usmanıcan de maya xo ra biya. Namê piyê xo Ulaho, maya xo zi Prizen
de ameya dınya u Arnawudê da kotolika zey xo. Teberê aye de yew bırayê cı zi est
biyo. Keyê ke Maye Tereza hewt serri biya, piyê xo merdo. Serra 18ıne de zi Maye
Tereza qarar dayo ke rahiba bo. A şiya Hindıstan u uca de kewta organizasyonê
hemşireyan Loretta. No organizasyon, organizasyonê da misyoneri biyo. O taw,
namê xo vurno u namê Teresay gırewto. Kalkuta de Lisa St. Mary'si de dersê
coğrafya u Xıristiyaniya temeli dayê. Serra 1944ıne de zi o lise de mudire biya.
Serra 1950ıne de, a be izına Vatikani ra Cematê Misyoneranê Xeyrkerdoğani
vıraşto. Maye Teresa be des u dı (12) embazanê xo cemaetê xo vıraşto u no ra
tepeya cemaetê xo her cayê dınya resayo, cemaetê xo dınya ser de 450 noxtay u
4.000 rahibayan ra resayo, cemaetê do gırd biyo.



https://diq.wikipedia.org/wiki/M%C4%B1hemmed_Umer

Mıhemmed Umer ya zi Mıle Umer (Peştuki: ملا محمد عمر) namê serdarê Efğanıstanio
kıhano ke Efğanıstan ser de şeriet vıraşto, sistemê cumhuriyetê Efğanıstani ardo
cêri. Mıhemmed Umer kamci serre de kamci roce de maya xo ra bi belli niyo. Ema
zaniyeno ke o serrê 1950 u 1960 miyan de Efğanıstan de Kendehar de ameo dınya.
Serra 1996ıne de paytextê Efğanıstani suka Kabili kewta u vêrda destê Talibani
ra. Mıle Umer zi Efğanıstan sero veciyo, xo serdarê Efğanıstani ilan kerdo.
Dewletê Ewropa u xeylê dewletê bini, Mıle Umer nêşınasno, o zeyê serê
Efğanıstani nêdiyo. Mıle Umer zi Efğanıstan ser de zey de-facto mendo. Hukmatê
Mıle Umeri, 1996 - 2001 miyan de Efğanıstan zaf vurno, cêniyan rê kar u
karkerdış qedexe kerdê, keynekan rê mekteb rê şiyayış u mekteb qedexe kerdê.
Hukmatê Umeri heq u hıquqê cêniyan zaf cawıtê. Mêrdekan rê zi erdişe zaruri
kerdo. [1] Vaciyeno ke Mıle Emer Êrışê Keşkelun 11 organize kerdo. Mıle Umer
Serra 2013 de merdo u merdışê xo 30 Temmuz 2015 de terefê çımeyanê resmiyan ra
vaciyao, izah ameo kerdene.



https://diq.wikipedia.org/wiki/Koryaya_Veroci

Koryaya Veroci ya zi Korya Veroci mıntıqa ra rocakewtena (rocvetış, şerq) Asya
dera. Zımeyê (Şımalê) Koryaya Veroci de Korya Zımey; rocawan (ğerb) de Çin u
Deryayo Zerd; rocakewtene (rocvetış, şerq) de Japonya u deryayê Japonya estê.
Paytextê Koryaya Veroci Seulo. Koryaya Veroci ezayê Mıletê Yewbiyayey u WTOia.
Sistemê siyaseti demokrasiya, labelê sistemê iqtısadi kapitalisto.

Tarixê Koryaya Veroci zaf dewletiye niyo. Verênde seserra 20ıne de Korya yewe
biye. Wextê Herbê Dınyayê Dıyine Japonya Korya işğal kerde u zaf terteley kerd.
Feqet peydena Japonya Korya terk kerde, Dewletê Amerikayê Yewbiyayiyan Koryaya
Veroci işğal kerde u Rusya Korya Zımey işğal kerde. Enlemê 38i bi sindorê
Koryaya Veroci u Korya Zımey. Koryaya Veroci biye kapitaliste u Korya Zımey biye
sosyaliste. Labelê serra 1950ıne de Korya Zımey Koryaya Veroci işğal kerde. Çin
u Rusya pheşti dê Korya Zımey. Mıletê Yewbiyayey u NATO dest da Koryaya Veroci.
Ewro hal zey verio.

Bacarê Seuli zaf raver şiya, bına u banê xeylê berzi estê, bacarê dewizio,
paytextê borsayo, merkezê iqtısadê Koryaya Veroci u ê Asyayo. Sûka Seuli de
xeylê şırketê teknoloci u iqtısadi estê.

Nıfusê şarê Koryaya Veroci 47 milyono. Nıfusê Koryaya Veroci her serre beno qıc,
çıke şarê Koryaya Veroci şıno dıwelanê teberi. Dinê Koryaya Veroci çıniyo; zaf
merdumê Koryaya Veroci ateistê (% 46), hema Budisti u İsewiy/Xrıstiyani zafê; (%
27) u (% 25). Zıwano resmi Koryakiyo. Nuskar u wendoğê xo zafê.

İqtısadê Koryaya Veroci gırdo. Dınya de rêza desıne (10.) dero. Teknolociye u
komputerê cı zaf be kaliteyê. Koryaya Veroci xeylê wasıteyan (otomobilan)
vecena. Kia Koryaya Veroci de veciyena. İdxalatê (eksport) Korya zafo. Sayiya
idxalatê (eksport) ra Koryaya Veroci ekonomiya xo biye hewle. Endustriya
elektronik u komputer u malzemey dicitali zaf gırda.



https://diq.wikipedia.org/wiki/Karnaval%C3%AA_Rioy

Karnavalê Rioy ya zi Festvalê Rioy cihani sero festivalo tewr gırdo u festivalo
tewr namdaro. Namê karnavali sûka Rio de Jenerio ra yeno. Karnavalê Rioy, her
serre Perhizê Gırdi ra ver dewleta Brezilya de sûka Rio de Jenerio de organize
beno. Karnavalê Rioy çehar (4) rocan ra yeno pêra. Karnavalê Rioyi rê her serre
zaf merdumi yenê u kewnê têmiyan, iştırak kenê. Karnavalê Rioy tewr verên serra
1823yıne de biyo organize u heta ewro her serre beno organize. Her serre xeylê
merdumi enê karnavali de yenê têlewe. Enê karnavali de zaf merdumi rayan sero
dans kenê, kılam u deyri vanê u şow vırazenê. Samba zi danso de tewr namdaro ke
Karnavalê Rioy de yeno kerdene. Des u çehar mekteban ra grubê kaykeri enê
festivali rê şınê u yew raye sero be rêze ra pay şınê, aver şınê u şow kenê. Yew
grube de pêro piya 1400 kaykeri estê.

Karnivalê Rio pêro roca şeme (roca hefteyiya şeşıne) de beno organize. Menga
Şıbate u menga Adare Breziya de mewsımê amnani rê deng yenê/teqabûl kenê.



https://diq.wikipedia.org/wiki/Jost_Gippert

Prof. Dr. Jost Gippert (12yê Marti 1956 Winz-Niederwenigern, Almanya de ame
dınya) Universıtey Goethe Frankfurt de alımê dê zıwanano Almano. Be xo
Hindo-Ewropaist u Japanologo, heto bin ra ki alımê zıwananê Kovkasano u xeylê
zıwananê binan sero gırweyeno. Universitey Goethey Frankfurtê Maini, qısmê
Zıwanşınasiya Têverşanıtoğe de profesoro.

Zıwananê ke Gippert sero xebetiyayo, inan ra yew ki Zazakiyo. Serranê
1994-2000ıne miyan de ey be nuştoğ u qıseykerdoğanê Zazaki ra piya nê zıwani
sero tedqiqat u cıgeyrayışi vıraşti. 4ê Gulana 1996i de ey Veyvê Kıtaban, sûka
Almanya Mannheim de raresayışê Zazakiyo tarixi sero qısey kerd.

Meqaley cı be Almanki u Tırki pêserokaya Warey de veciya (PDF). Meqaley xoyê
dıyıne Zazaki sero be namey Zur dialektalen Stellung des Zazaki (Almanki "Heruna
Zazaki'ya diyalektale sero" serra 2009ıne de pêseroka zıwanzanan Die Sprache de
veciya. Nê meqaley de heruna (caê) Zazaki zıwananê İrankiyê rocawanê zımey
(ğerbê şımali) miyan sero vındeno u zey Ludwig Pauli ano a zıwan ke, Zazaki pê
bunyay xo u xısusiyetanê raresayışê venganê tarixiyan, zıwanê İrankiyê rocawanê
zımeyo tewr tipiko. Nê xısusiyeti gorey zıwananê İrankiyê rocawanê zımey'ê binan
tewr rınd şevekıtê (hefz kerdê) u xeylê hetan ra mıhafezekaro.

Gippert ezaê dê ronaoğanê Enstituyê Zazakiyo u 2 serrê verêni serkarê diwanê
idarey nê enstitüy bi.

Serra 1972yıne de lisey Leibniz-Gymnasiumi Essen-Altenessen ra bi mezun. 1972 ra
heta 1977 Universıtanê Marburg u Berlin (Freie Universität) de Zıwanşınasiya
Têverşanıtoğe (İlmê Zıwanan'ê Qıyasi), Hindolociye, Japonolociye u Sinolociye
wende. Wendış ra tepeya ey 1977 de derecey doktorê felsefey be teza xo "Zıwananê
Hind-Ewropa de Sentaksê Vıraştenanê Mesderkiyan" gırewt. 1977 ra heta 1990
Berlin, Viyana u Salzburg de wahêrê mıxtelıf mewqiyan bi, zey asistanê ilmi ya
ki ê universıtey ya ki lektorê universıtey. Serra 1991ıne de sureo ke asistanê
Zıwanşınasiya Komptueri'a Şerqiyati (Oryentalistik) bi, Universıtey Bambergi de
pê teza xo Ermenki u Gurcki de İranki ra qısanê gırewteyan sero resa derecey
profesorine. Jost Gippert 1994 ra nat Universıtey Johann Wolfgang Goethey, sûka
Frankfurtê Maini de Zıwanşınasiya Têverşanıtoğe salıx dano. 1996 ra nat
Akademiya İlman Gelati (Gurcıstan) de ezaê dıwela teberio, 2002 ra nat ezaê
Komisyonê Turfani, 2007 ra nat ki ezaê Merkezê "Sprache" (Zıwan) ê Akademiya
İlmanê Berlin-Brandenburgio.

Serra 1997ıne de Universıtey Sulxan Saba Orbeliani Tıflis (Gurcıstan) de tayinê
profesorê fexri bi, anci uca serra 2009ıne de Universıtey Ivane Javaxişvili
tayinê doxtorê fexri bi, peyniye de ki 2013yıne de Universıtey Şota Rustaveli
Batum de tayinê doxtorê fexri bi.

Serra 1990 ra nat taê mıxtelıf projan miyan de Jost Gippert gıneno destnuştışanê
Asya Veri, 2009ıne de universıtey sûka Hamburgi de biyo tewrê gruba cıgeyrayışi
be namey "Manuskriptkulturen" (zagonê destnuştışan). 2013yıne de
Petra-Kappert-Fellow de reyna Hamburg de biyo tewrê gırweynayışanê "Encyclopedia
of Manuscript Cultures of Asia and Africa" u "Comparative Oriental Manuscript
Studies".



https://diq.wikipedia.org/wiki/Ingemar_Hedenius

Per Arvid Ingemar Hedenius yew filofosê Swêdi yo. Ser 5 nisan 1908 maya xü ra
biyo u ser 30 nisan 1982 şiyo réhmetayda xü ser. Mabênê serandê 1947 ra héta ser
1973 Üniversiteyê Uppsala, İsweç dı profesorê ilimda felsefe biyo. Êy kı her tım
verniyê êy dı bendi biyê xıristiyani biyê.

Piyê Ingemar, Israel Hedenius (1868-1932) docent tıxtorê dermanan (ilac) biyo.
Dıma suka Swêd Stockholm dı 1927 ra tepya beno tıxtorê qralê Swêdi. İsrael
Hedenius éyni wext dı beno serdemê Ju biyayenda Tıxtoranê Swêd u beno ézayê
beledyeda Stockholmı. 1923 dı müjganeyda profesorey gêno. Kalê kı cı Per
Hedenius, 1828-1896 pataloji dı profesorê do neskerdeyo (bı nam u veng o).

Maya Ingemar Anna, suka Norweç Begh dı ju aileda naskerde dı ameyo dınya. May u
pi Ingemar 1905 zewicênê u no zewac ra hirê qecê ina benê. 1905 dı laceko bı
namedê Per u 1909 dı zi Ingemar u waya cı Ann Marie maya xü ra benê. May u pi
Ingemar hetê diyanet ra zaf dindari biyê u no zi tesirdê qecekan kerdo. 1927 dı
Ingemar diploma xü giroto u mekteb ra biyo mezun u tezê xü zi felsefeciyê ê
diyaneti George Berkeley ”Sensationalism and theology in Berkeley's philosophy”
ser nuşnayo.

Hedenius bı kıtabê xü yê Zaneyen u Qin’a bı meshur. Kıtabê cı 1949 dı neşır bı u
Swêd dı bi sebebê münqaşeyêdo gırd. No münaqaşe sınoranê Swêd ra vıcya u bi
münaqaşadê Ewropa. Hedenius kıtabê xü dı kritikê xıristiyaney u cüwayış miyandı
cayê cı/role cı kritik keno. Hedenius qandê xıristiyanan “meclisê dini” waşte.
Kıtabê xü dı hire waştenê cı est bı.

Hedenius vano kı: ”Xıristiyaney ver nêy hire çiyan verni dı bendo/dêso”. Her ser
”Héreketê Humanistanê Swêd” bı namedê Hedenius xelet (Hedenius-priset) vıla
kenê.



https://diq.wikipedia.org/wiki/Hititki

Hititki (zıwanê xo de: nešili ya zi nešaumnili zi vaciyao) zıwanê şarê Hitityao.
Hititki zıwanê do kıhano, zıwano Hind-Ewropakio u zıwanê Anatoliyao. Hitıtic
nuştış u tabletê xo de şarê xo rê Neşa vato, co ra ki zıwanê inan rê Neşaki zi
vaciyao. No zıwan zıwananê Hind-Ewropakiyan miyan de bıngruba zıwananê Anatoliya
de maneno. Be naye, zıwanê Hititıcan zaf mıxtelif alfabey de nusiyao. Nuştışê
resmi u diplomatiki de u desto bin ra nuştışê serayi de arşivi ma mocnenê ke
zıwanê Hitıtki be nuştışê Asur (Akade) ra nusiyao u serê siye u kerran de zağ
anciyao. Ewro no zaniyeno ke zıwano ke be nê herfi ra nusiyeno, fek u diyalektê
zıwanê Luvakio. Hurriki zi zıwanê do diplomatik biyo Hitıtıcan miyan de u
bilxasa irtıbatê ke be İmperatoriya Mittani biyê, uca de be Hurriki guriyao. No
zıwan, terefê linguistikê Çeki Bedřich Hrozný veciyao, no liguistiki be
karkerdış u xebatnayışê xo zıwanê Hitıtki veto, serra 1917ıne de zi gramerê
zıwanê Hitıtki çap u pıhêl kerdo.



https://diq.wikipedia.org/wiki/Hind%C4%B1stan%C3%AA_Britanya

Hindıstanê İngılızi, Hindıstanê Britanya, Racê Britanya ya zi İmperatoriya
Hindıstani oyo ke erdê Hindıstan, Pakıstan, Bengladeşi de hakimiyetê İngılızano.
Serrê 1858-1947 miyan de, İngılızi uca de hukım kerdo, Hindıstan u dormey xo
kewto bınê hakimiyetê İmperatoriya Britanyay. Yew zi keyê ke Hindıstan bınê
işğalê İngılızan de mendo, wına periyodê dominyoni vaciyeno. Merkezê nê dewleti
Kalkuta (1858-1912) u dıma New Delhi (1912-1947) bi. Zıwanê xo zıwanê Hindustani
bi ke no zıwan Hindki u Urdki ra vıraziyao, aferiyao. Perey xo zi "British
Indian Rupee" (Rupiyê Hindê Britanyay) bi.

Her çi ra raveri, İngılızi u Felemenki cayê rocvetışê Hindıstani de ticaret
kerdêne, çiyê roştêne u ernayêne. Çı wext ke İmperatoriya Baburi hakimiyetê xo
kerdo vıni u kewto zeyıf, İngılızizan Baburi ardo cêri, Hindıstan vêrdo bınê
destê İngılızan ra. Qıraliça İngılızi serra 1876ıne de namê xo Qıraliça
Hindıstani kerdo u xo zey hakimê Hindıstani diye. Dıma Cengê Cihaniê Dıyıne,
ekonomiya Britanyay zaf zerar kerdo u kewto bêhal. Co ra ke İngılız Hindıstan rê
suwendê xoseriye dao u serra 1947ıne de Hindıstan u Pakıstan veciyê destê
İngılızan ra u xo reynê ra, xoseriye ilan kerda.



https://diq.wikipedia.org/wiki/Heq%C3%AA_LGBTi

Heqê LGBTi heq u hıquqê merdumanê hemcınsbaz (gey u lezbiyen), biseksuel ya zi
transgenderi genê xo miyan. Heqê merdımê LGBTi ca be ca vuriyenê, her ca de
yewbinan nêtepışenê. Tayê dewletan de heqi estê zey zewecê hemcınsbazan u yewiya
medeni, tayê cayanê binan de zi hemcınsbazan rê cezay kıştışi esta. Qanunê ke
merdımanê LGBTi sero vıraziyayê, wayirê qıc u domani biyayışi, heqê goçkerdışi,
heqê eskeriya rê kewtışi, heqê diskriminasyoni, heqê sucê nefreti, sodomiye u
heqê qanuni ver de hem amariyayışi, inan ra yenê pêra.

Mıletê Yewbiyayey, serra 2011ıne de deklarasyon ilan kerdo ke merdumê LGBTy sero
diskriminasyon, cırakerdış u cıra-amardış, sucê nefreti, hemcınsbazan rê
cezadayış u şıdetmocnayış kewnê/kunê zerrekê cawıtış u ixlalê heqanê merduman u
gereke ke heq u hıquqê hemcınsbazan bısevekniyê, bıpawiyê u inan sero rapor
bıvıraziyo.[1][2] Ewro des u heşt dewletan de zewecê hemcınsbazan esto.

Tarixê Hezirane 26 2015i ra nat, des u heşt dewletê cihani de tenê hemcınsbazi
şenê bızewecê yani hemcınsbazan ra zewec esto. Namê enê dewletan: Arcantin,
Belçıka, Brezilya, Kanada, Danimarka, Fransa, İzlanda, İspanya, Luksemburg,
Hollanda, Zelandaya Newiye, Norwec, Portekiz, Afrikaya Veroci, İswec u Dewletê
Amerikayê Yewbiyayey and heto bin ra taê cayanê ke bınê enê dewletan de manenê,
inan de zi zewecê hemcınsbazan esto.[3] Desto bin ra zi, hewt dewleti de zi
hemcınsbaziye rê cezaya kıştene esta. Namê enê dewletan: Erebıstanê Seudi, İran,
Efğanıstan, Sudan, Moritanya, Yemen u Bruney.[4]



https://diq.wikipedia.org/wiki/Hasip_Bing%C3%B6l

Hasip Bingöl şair, nuştoğ u çarnekaro. İstanbul d' cuyeno. Qezayê Çolig (Bingol)
Darayêni d' (Genç) omeyo dunya. Mekteba verên, miyanên u lisa Çolig d' wendi u
qedênay. Cuwa pey semedê universıta şiyo İstanbul u Universıteya Marmara d'
Tırkiyat (Türk Dili ve Edebiyatı) wendo. Wendışê lisansi dıma dı (2) serri reyna
Universıteya Marmara d' Fakulteya Tedrisati d' master kerd.

Des serri ra zêdo edebiyat, kultur u zonê Zazaki sero xebat keno. Zazaki sero
nıka kıtabê eyê telifi çıniyê. Labelê Zazaki d' zafêra pê çarnekari yeno
şınasnayış (nasnayene). Tırki ra zaf şıir u nuştey çarnay ra Zazaki u neşır
kerdi. Tercume u arêdayey ey (şıiri, deyiri, nuştey) magazinon muxtelifon d' "ÇN
-Çevirmen Notu-, Tîroj, Vate, Veng u vaj, Miraz, www.translatorsnote.org" d'
vejiyê.

Tırki d' yo kıtabê şıirê ey “Kayıp Tablet” serra 2007 d' (Vejiyayışê YOMi - Yom
Yayınları) çap biyo. Serra 2007 d' pê “Geleceğin Tarihine Bakış: Yorgunlar
Kantatı” na xebata kritikê şıirı, xela ke semedê Arkadaş Z. Özgeri, pê nomê ‘Bir
Şiiri İnceleme Ödülü’ diyena, gureta. Ina xebat, pê nomeyê “Bir Şiirin Söylediği
2” biya kıtab u 2007 Konunverên d' Vejiyayışê Mayıs d' vejiyawa.



https://diq.wikipedia.org/wiki/Hamdi_Ulukaya

Hamdî Ulukaya yew ticaretkaro Kird o.[1] 1972 de Erzingan (Dêrsim) de ameyo
dinya.

Ulukaya 25 serrîya xo de şîyo Dewlatanê Yewbîyayan. Tayê kar û gureyanê qickekan
ra dime, Ulukayayî dîy ke Amerîka de mast henî nêwerîyeno. Ey şono ro sebebê
mastnêwerdişê amerîkayican gêreno û vîneno ke şarê Amerîka tehmê mastê xo ra hes
nêkeno. O ra dime Ulukaya şirketê xo Chobani nano ro. Ulukayayî vanî her çî ke
zereyê mastî de esto, tebîî bo. No sektor wextêde kilm de beno zaf gird, Ulukaya
hetê kovara Forbesî ra sey "Steve Jobsê Mastî" yeno name kerdiş.

Benateya amerîkanan û mast heta ewro henî rind nêbîya. Labelê nika DAY de
werdişê mastî xafil de bî trend. Semedê nê ganîbîyayîşî şirketê Chobani yo.
Chobani serre de 700 mîlyonî cîro veceno û her serre pay xo ya pîyase keno zêde.
Şirketê namdarî sey Yoplaît, Dannon û Fage duştê mastê Ulukayayî de bêqewet
manenê. Panc serran de Chobani bîy şirketo tewr gird ê mastî yê DAY.

Hamdî Ulukaya 1972 de bîyo. Unîversîteya Ankara de wend. 1994 de şiyo Amerika û
1997 University of Albany de wend. Herçiqas ke karê xo de serkewte yo, Ulukaya
kokê xo xo vîr ra nêkeno û Festîvala Kurdan a Amerîka sponsor keno.



https://diq.wikipedia.org/wiki/H%C3%BClya_Ko%C3%A7yi%C4%9Fit

Hülya Koçyiğit jew kaykera Tırka ke sinema u tiyatro de kay kerdo. Hülya
Koçyiğit serra 1947 de suka Estanbol de ameya dınya. Piyê cı Bulğarıstan ra
ameyo Tırkiya u marda cı key de xaptiya. Koçyiğit bonê ho de keyneka verêni
biya. Tarixi 12 Kanun 1947 de biya. Sukê Estanbol de wenda u bado şiya suka
Anqara. Estanbol da mektebo verêni de wenda bahdo Anqara da musayışi cı ri dewam
kerda. A konservauari Anqara de dersi bale diya. Mektebê miyani de zi suka
Estanboli de Lisa Beşiktaşi sıfte kerda. Dıma kowta tiyatro u Estanbol de kayi
tiyatroy de ca gırota. A serra 1963 de filmi cıyi verêni rê veciya. 1963 de
filmi Amnano bêawi de kayk kerda u Almanya ra oduli Heşo Zeri gırota u no odul
tenya a gırota. A serra 1968 de be futbolwano Fenerbahçe Selim Soydani
zeweciyaya. Selim Soydani ra yew keyneke cı biya u name cı Gülşaha. A be keyneka
ho Gülşahi zaf filman de kay kerda u ca gırota. Dı tornê ho esti u name inan
Aslışah u Neslişaha. Filmi ci hısusen 1970 u 80an de Yunanıstan, İran, Mısır,
Lübnan, Cezayir u dewletani binan de veciyi. A zemani veri de deyri zi vata. A
180 film u 4 filmi televizyoni de kay kerda. Serra 1991 be senatkari dewleti
çıniyaya we. 1992 de dezgehi SO-DERi vıraşta u idarey cı ho sero gırota u hema
inca dera.



https://diq.wikipedia.org/wiki/Feodalizm

Feodalizm yew sistemê idareyo. Vateyê Feodalizmi Cermenki ra yeno u menaya cı
Feodumo (timarkerdış). Feodalizm (Feodalite) Dewrê Miyani de qıtaya Ewropa de
sistemo tewr gırd biyo. Goçê Şaran (Hicretê Eqwam, Hicretê Qewman) ra dıme ra
İmperatoriya Roma biya dı letey u enê parçebiyayış ra dıme ra qıtaya Ewropa de
zaf kaosi vıraziyê u vengiya otorite biya. Ena vengiya otorite ra dıme ra şarê
Ewropa kewtê bınê hakimiyetê merdımanê asilan. Be enê cıkewtış ra piya quwetê
hukımdaran hêdi hêdi kemiyayi u sistemê feodalizmi ameyo quwetın. Kamo ki serê
sistemê feodalizm dero, ey rê Feodalbeg vaciyayo. Feodalbegan qanunê qıralan nas
kerdo u qanunanê imperatoran ra xo rê pay veto. Çiyê ki serê erdê Feodalbegan de
ca gırewtê, Fedaolbeg wayirê heme inan biyo. Qıraliya Frankan Dewrê Miyanêni de
be Feodalbegan ra zaf mucadeley kerdê ema ğalib nêbiya u hetta tesirê rejimê
Feodalbegan de mendo. Wexto ke Qıraliya Frankan Feodalbegan ra erdê zaf hera u
gırdi dayê, Feodalbegi fikır kerdo ki ê be qıralan ra hemê/eyniyê u şar zi fıkır
kerdo ki Feodalbegi heq u huqıqê inan sıtar kenê, şeveknenê. Be na raye ra
Feodalizm qıtaya Ewropa de sistemê Feodalizmi biyo zaf quwetın. Be berzbiyayışê
feodalizmi qıta Ewropa de mentalitê Suzeren-Vassal dest pêkerdo u fınıfê sosyali
ameyê meydan.

Rahibi cemaeto tewr berz u tewr quwetın biyo. Serê Katolisizm de Papa, serê
Ortodoksiye de Patrik est biyê. Rahibi qıralan u feodalbegan ra raya bipere zaf
hera erdi grewto u ê zaf zengın biyê. Ê seba cıwiyayış dewlete rê pere
(tehsilat,vergi) nêdayo u ê ebe rındiye u rehatiye cıwiyê.



https://diq.wikipedia.org/wiki/Fas

Fas (المغرب) yew dewleta qıta Afrikao. Caê xo mıntıqa ra zımey (şımalê) qıta
Afrika dero. Zımey Fasi de Deryao Sıpê (Deryao Miyanên) u İspanya; veroc (cenub)
de Moritanya; rocakewtene (rocvetış, şerq) de Cezayir; rocawan (ğerb) de Oyanuso
Atlantik estê. Paytextê Fasi suka Rabatio. Fas ezaê Mıletê Yewbiyayey u Yewiya
Erebio. Sistemê idarey xo monarşiya qanuniya u Fas de demokrasiye çına.

Tarixê Fasi zaf khano. Verende ra merdumê Berberan Fas de ronişte biyê. Feqet
bênatey serranê 200 u 800an de İmparatoriya Roma u İmparatoriya Bizansi erdê
Fasi işğal kerdo. Seserra 8ine de Emewi Ereban erdê Fasi de hukım kerdo u
Berberan pêrune İslamiyet qebul kerdo. Serra 711ine de merdumê Fasi (Emewi
Erebi) şiyê İspanya u hetan serra 1492ine İspanya idare kerda. Seserra 19ine de
Fransa Fas işğal kerdo u Fas biyo be koloniya/mıstemera Fransa. Eskerê Fransa
Fas de zaf terteley kerdê. Serra 1956ine de Fas xo reyno ra, xoser ilan kerdo.

İklimê Fas vuriyeno. Rocawanê (ğerbê) Fasi de iklim weşo. Feqet rocvetışê
(şerqê) Fasi de hewa zaf germıno; tici zaf erzena. Rocvetışê (şerqê) Fasi de erd
çolo. Mıntıqa ra Oyanuso Atlantiki de hewa zaf honıko.

Suka Kasablanka zaf raver şiya. Banê xeylê berzi u binaê ke hetê mimarine de
mıkemmel vıraziyaê, estê. Kasablanka bacarê dewizio, paytextê borsao, merkezê
İqtısadê Fasio. Suka Rabati merkezê siyasetia.

Nıfusê Fasi 31 milyono. % 90 şarê Fasi rocawanê (ğerbê) Fasi de roniştiyo. % 99
şarê Fasi Ereb u Berberê. Dinê Fasi İslamo; feqet taê İsewiti/Xrıstiyani u
Musewi ki estê. Merdumê ğeribi senıkê. Zıwano resmi Erebkiyo; feqet xeylê
merdumi Berberki qısey kenê. Nuskar u wendoğê xo zaf niyê.

İqtısadê Fasi qewetın niyo. Endustriye, turizm u maden zaf muhimê. Standardê
heyati hewl niyo. Gırdina iqtısadi ra Fas qıta Afrika de ê phancıno; Fas dıma
Afrika Cenubi, Mısır, Cezayir u Nicero.



https://diq.wikipedia.org/wiki/Estiya_Homay

Estiya Homay vêrde de zi, ınka zi merduman miyan de problem vıraşto u tam
nêzaniyena ke uca de Homa esto ya zi çıniyo. Tarix de xeylê merduman zey filozof
u zanayan Homay sero argumani vıraştê u argumanê xo aver tıra kerdê yanê podayê.
Terminolociya felsefe de estiya Homay problema gırda u pê ontolociya Homay
gıredaya. Yanê konseptê ontolociye de Homay sero merdum şeno fıkır bıvırazo. Ema
Homay sero werênayışvıraştış xeylê problem ano. Ornagên, Homay erd u asmêni sero
terim hewl nêşeno bıvıraziyo.

Ateizm esto ke vano estiya Homay mumkın niya. Dınya ser de xırabiye xeylê esta,
erd u asmên madeyan ra yeno pêra u na ri ra ke uca de Homay bêmade nêşeno bıbo.
Yew zi vano ke eke dınya de nizam esto, nizam merduman ra vıraziyeno yanê Homay
dınya sero nizamê xo nêvırazeno.

Agnostisizm esto ke vano Homa esto ya zi çıniyo, merdum nêşeno tam emin bo, yanê
nêşeno bızano ke uca de Homay esto ya zi çıniyo. Homay sero delili bes niyê.



https://diq.wikipedia.org/wiki/Ereb%C4%B1stan

Erebıstanê Seudi mıntıqa ra rocawanê (ğerb) qıtay Asya dero. Zımey (Şımalê)
Erebıstanê Seudi de İraq, Kuweyt u Urdun; veroc (cenub) de Yemen u Uman; rocawan
(ğerb) de Mısır u Deryayo Sûr; rocakewtene (rocvetış, şerq) de Xelicê İrani,
Yewiya Emiranê Erebi, Qeter u Bahreyn estê. Paytextê Erebıstanê Seudi Riyado.
Sistemê idarey Erebıstanê Seudi monarşiya teokratika. Erebıstanê Seudi ezayê
Mıletê Yewbiyayey, Yewiya Erebi u OPECio.

Tarix u medeniyetê Erebıstanê Seudi heta seserra şeştıne ra şınê. Zemanê verêni
ra Ereban uca de ronıştêne. Veciyayışê dinê İslamiyeti u biyayışê peyğamberê
İslami Mıhemmedi ra ver, merdımanê Erebıstani sero çiyê zaf çıniyo. Ereban
İslamiyet ra ver dınya sero tesır nêkerdo, teyna nêmadeyê Erebıstani sero be xo
weşiya xo ramıtêne. Key ke Mıhemmedi maya xo ra ameyo dınya, xo peyğamber ilan
kerdo u xo rê muridi tepıştê. O wext ra pey, Mıhemmedi be embaz u muridanê xo,
hêdi hêdi caygehê Hicazi vıstê ra destê xo. Mıhemmed hêdi hêdi sukê Erebi zey
Meka, Medina u ê bini gırewtê. O dem ra dıma zi İslamiyet vêrdo ra herunda
paganizm.

Sûka Riyad zaf raver şiya. Banê xeylê berzi u bınaê ke hetê mımarine de mıkemmel
vıraziyaê, estê; bacarê dewizio, paytextê borsao, merkezê iqtısad u siyasetê
Erebıstanê Seudi.

Nıfusa Erebıstanê Seudi 25 milyonia. Etnisiteye Erebıstanê Seudi Arapkiyo; feqat
tae İranki, Malayki u sare Ewropa u Amerika tedi esta. Dinê Erebıstanê Seudi
İslamo, mezhebo resmi Sunniyo. Ehlê Heqi taê esta. Musewiy cinyo. Zıwano resmi
Erebkiyo. Nuskar u wendoğê xo zaf niya. Zaf merdume dewunra runisti.



https://diq.wikipedia.org/wiki/Ehmed%C3%AA_Xasi

Ehmedê Xasi ya zi Ahmedê Xasê nuştoğê Zazakiyo Zaza tewr verêno. Serra 1867
(hıcri: 1283) de nehiyay Lıcêy Hezan de ameo dınya. 18ê Sıbate 1951ıne de Hezan
de şiyo heqiya xo. Mezela ey Hezan dera.

Namey ey Ehmedê Sofi Hesenio. Miyanê şari de be namey Xasi, Ehmedê Xasi, Seydayê
Xasi u Xoceo Xasi zi şınasiyeno. Namey babiyê (piyê) ey Hesen, ê dadiya (maya)
ey zi Medinawa. Namey kalıkê ey Mela Úsman, namey babiyê kalıkê ey Émer u namey
kalıkê kalıkê ey zi Xan Éhmedo. Eslê xo eşira Zıkte ra dewa Xasan (be Tırki:
Külçe) rao. Xasan, serê sinorê Darê Hêni u Lıcêy de mezrayêka qıckeka. Kalıkê ey
Mela Úsman ameo Hezan de mılatiye kerda u endi na dewe de mendo.

Xasi tehsilê xo Medresey Diyarbekıri Mesudiya de temam kerdo. İcazey xo destê
muderrıs mufti İbrahim Efendi ra gırewto (Hıcri, 1 Rebiulaxır 1320). Terbiyetê
tesewufi zi verê şêxê neqşebendi Şêx Évdılqadırê Hezani het temam kerdo. İcazey
şêxine gırewto, la çı rey şêxine nêkerda.

Xasi wextê xo de memuriye zi kerda. Mesela Hezirana serra 1330ıne (H.) de seba
muderrısiya merkezê Diyarbekıri tayin beno. Dıma Temmuza 1331ıne (H.) de be se
qurış meaş seba muderrısiya dewa xo Hezani tayin beno. Badêna ke demêk na wezifa
keno, na rey seba muftitiya Lıcêy tayin beno, la demêko kılm dıma o be xo na
wezifa ra istıfa keno. Muftitiya ey dı serri u dı aşmi dewam kena.

Ey kıtabê Zazakiyo tewr verên Mewlıdê Zazaki 1892 de nuşto, la 25ê Adari 1899ıne
de Diyarbekır de çapxaney Litografya de 400 nusxey ey gınayê çap ro u vıla biyê.
No kıtab hetan nıka çend rey transkribey alfabey Zazakiyo Latinki biyo.



https://diq.wikipedia.org/wiki/Din%C3%AA_%C4%B0brahimi

Cıhduiye(Yehudiye) (İbraniki: יהודים, Yehudim) yew diyaneto. Pê kelımanê
Cıhudine, İbrani, Musewi u İsraili dinê Musay rê vaciyeno. Dinê Musay rê dino ke
yew Homay ra, awa ke tewr pak, tewr tenyao, vaciyeno. Cıhudiye tek tenya ne yew
mezhebo, ne yew mılleto, ne zi yew mılliyeto moderno. Ewro dınya de poncês (15)
milyon merdum xo Musewi vêneno u qebûl keno.Goreyê dini Cıhudi tinya dini
Cıhudiyano. Keso ke maye-pi ey yahudi niy, nişkenu bibu yahudi. Yahudiyey,
yahudiyan ri hem din hem miliyeta. Qewmi yahudiyan, yew "qewmo rez u vijnaye ey
Homayi" yo, Homayi no qewm qey xo ya xeleqno. Homay heq u wezife do no qewmi ke
riyi hardi (erdi) ser o miletani binan idare bikiri.

Qısey İslami (Erebki: الإسلام) Erebki ra yeno. 3 rıstıman ra ameyo
meydan.Qur'ane Mıhemmedi rê ameyo u kıtabê Mısılmanan qebul benp. Camiye, caê
ibadetê mısılmanano. Mıhemmed peyğembero mısılmanan yeno qebulkerdene.

Êyê ke dinê İslami qebul kerdo, cı rê vanê mısılman (bısılman). Kelıma mısılmani
yena mana êyê ke xo dinê İslami ra gırê dao.

Xristiyaniye dinê İsa peyğemberiyo. Cı rê İsewitiye ki vaciyena. Merdumo ke na
dini rê bawer keno cı rê Xristiyan vaciyeno. Kitabê mıbarekê Xristiyaniye İncila
u İsay rê ama.

Dinê Xırıstıyaniye dınya sero her ca ra biyo vıla, labelê tewr zêde Ewropa,
Amerika, Afrika Veroci u Awıstralya de esto.

Rıstımê çekuya Xristiyani Yunanki khristos ra yeno u seba Mesihi vaciyeno. Mesih
ki İbraniki maşiah ra yeno u mana xo yena be "ruwen ra miştdaene, mıbarek
kerdene".

Xıristıyaniye ke Cıhudiye ra veciya, uca ra Ehdo Kıhan gırewto u Ehdo Newe kerdo
ra ser. Ayra ke İncil dı letey ra yena pêra. Nae rê Kıtabo Mıqeddes ki vaciyeno.
Letê xoyo yew Ado Kıhan, leto bini ki Ado Neweo.



https://diq.wikipedia.org/wiki/Dewlet%C3%AA_Yewb%C3%AEyayey%C3%AE_y%C3%AA_Amer%C3%AEka

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/Deniz_Baykal

Deniz Baykal merdumê dê siyasetio. 20ê Temmuze 1938ıne de suka Tırkiya Antalya
de ame riyê dınya. Baykal serdarê Partiya Cumurêtia Şari (Tırki: Cumhuriyet Halk
Partisi). Piyê xo macirê Qefqasya Useyn Hılmi Bego, maa xo macira Mısıri Ferida
Xanıma.

Baykali serra 1959ine de Fakultey Huquqi, Universitey Anqara de qedena. Fakultey
İlmê Siyaseti, Universitey Anqara de serra 1960ine de bi asistan. Serra 1963ine
de doxtora karê xo qedenê u dı serri dıma be bursê Rockefeller Foundationi ra şi
DAY. Amerika de Universitey Kolumbiya u Universitey Kaliforniya, Berkeley de
xebatê xo dewam kerd.

Serra 1960ine de hereketê telebeyan de Partiya Demokrate naskerde. 14ê Paiza
Wertêne, 1973ine de weçinıtış de bi wekilê CHPy. Baykal Antalya ra bi wekilê
qame.

Weçinıtış ra dıme, hıkumetê serdar Bülent Eceviti de koalisyonê CHP - MSPy de bi
Wezirê Maliya. Serra 1978ine de Hıkumetê Ecevitiê 3. (hirêyın) de bi wezirê
Enerciye u Çımey Tabiiyan. Serra 1979ine Paiza Wertêne de weçinıtış ra dıme
pêseramaena qurultayê CHPy de idarey rê zaf qısey vati. 12yê Paiza Verêne de
Therba Erkeri ra dıme tenê wext Anqara Mektebê Zıwaniê Ordi (tr: ordu dil okulu)
de ebe zor mend.

Paiza Verêne 1987ine de weçinıtış de SHP ra bi wekilê qama Antalya. SHP de verên
de bi serdarê grubê SHPy, ey ra dıme bi sekretero pêroine. Amnana Verêne 1988ine
de ame sekreterina pêroine u 10ê Paiza Verêne 1990ine de istifa kerde, caverda.
Hirê dewri verba serdarê SHPy, Erdal İnonüy de kewt weçinıtış, hama beşar
nêkerd. Ey ra dıme zerrey SHPy de bi serey mıxalefeti.

Deniz Baykal ke wekilê qama Antalya bi, Tırkiya - Yewina Ewropa Karma
Parlementolararası Komite Eşbaşkanlıkiye kerde. Konseyê Meclısiê Ewropa rê azaê
parlamenteri (mebusi] çiniya we. Meclısê Tırkiya (TBMM) de azaina xericiya
kerde.

Serra 1992ine Temuze de semedê qanunê qefelnayışê partiye, akerdoğan reyna imkan
do cı, no imkan ra 9ê Paiza Verêne serra 1992ine de pêseramaena qurultayê CHP de
serdar çiniya we. Zey Atatürki, zey İnönü o ki eke 54 serri bi, bi serdar.
(Deniz Baykal; Atatürk, İnönü, Ecevit yew ki Hikmet Çetin ra dıme biyo serdarê
CHPyê 5. [phancine])

Weçinıtışê 1994ine de politika çhepe biye hirê letey (SHP, DSP, CHP). Qayt kerd
ke heni nêbeno, reyê mıleti beno lete, vat ke partiyê çhepi bêrê pêser. DSP na
het ra nêame. SHPy rınd qaytê nê fıkıri kerd ey ra dıme 18ê Zımıstana Peyêne
1995ine de qurultay de nê dı partiy amey pêser. Bını çatiyê CHPy de biy top.
Serdarê CHPy Deniz Baykal no qurultay de namzed nêbi. 9ê Paiza Verêne 1995ine de
pêseramaene ra dıme bi namzed u bi serdarê CHPy. 30ê Paiza Wertêne 1995ine de
koalisyonê DYP u CHPy de hıkumet de wezife guret. Yaverina Serweziri yew ki
Wezaretê Xericiya kerd. Baykali dewa yew şarti ra koalisyon kerd ke, o ki rew
wext de şêro newe weçinıtış. Tırkiya 24ê Zımıstana Verêne 1995ine de şiye
weçinıtış.

Weçinıtışê 24ê Zımıstana Verêne 1995ine de reyna Antalya ra bi wekilê qame. Hama
hıkumet ANAP u DYPy vıraşt. 23ê Gulane 1998ine de qurultayê 27ine de hirê dewri
serdar çiniya we. 18ê Wesara Wertêne 1999ine de weçinıtış de CHP u Deniz Baykal
meclıs nêkewti. 22ê Wesara Wertêne 1999ine de Baykali istifa kerde; wextê 30ê
Paiza Verêne 2000ine de ame qurultayê 11ine de reyna serdar çiniya we.

Weçinıtışê 3yê Paiza Peyêne 2002ine de CHPy %19.4 [se ra des u new nuxta çar]
rey ra 177 wekilê qame gureti, kewt meclıs. Deniz Baykal no weçinıtış de ki
Antalya ra çiniya we. Dewrê 22ine TBMM de bi wezirê pêroina partiya mıxalefetê
bıngey. 2003ine de qurultayê 30ın de reyna wezirê pêroine çiniya we. 2004ine
Amnana Wertêne de heyet de verba mıxelif Mustafa Sarıgül ra pheşti gurete.



https://diq.wikipedia.org/wiki/D%C4%B1stari

Dıstari: Dıstari dı siyan ra vırazêna. Herayey u loxeya ê wırna siyan zey pê ya.
Wırna siyê dıstari zi zey tekerandê erebana roverdıkê. Miyandê sida bınênı dı
asınê yeno ronıştenı. Hemver ey sida corênê miyan dı zi qülêda dı qatê ê asındê
sida bınêni abıyêna. Koşedê cordê sida corêyını sero zi desteyê yeno ronıştenı,
qandê desta tepıştenı u tadayenı (Çerxkerdenı). Asınê sida bınênı qülda sida
serênêra ravêreno u si nışenê pê. A qülda sida seri ra çiyo kı yeno tahnayenı
vıradeyêno. Desteyê seri yeno tepıştenı u siya seri yena tadayenı, çerxkerdenı.
Bı no hesaba teneyo kı a qülı ra yeno vıradayenı, kewno wertedê ê wırna siyan u
yeno werdikerdenı, tahnayenı. Dıstari hım bı jew merdımi ya, hım zi bı dı
merdımana yena tadayenı, karardenı.

Dıstari dı qimelıx, bülxürlıx, küftelıx yeno tahnıtenı u vıraştenı. Bê ninan
nebi, qıznawi u çiyo wına zi tey yeno tahnıtenı. Dıstari bı qüwetê destiya yena
tadayenı (Çerxkerdenı) u çiyo werdi tey tahneyêno. Dıstari zi ayreyê destanê ê
wexti bı. Hewna zi newe dewandê ma dı dıstari estê u yenê karardenı.



https://diq.wikipedia.org/wiki/Celal_Taleban%C3%AE

Celal Talebanî (bi soranî: Celal Tallebanî, جەلال تاڵەبانی, bi erebî: جلال
طالباني‎, Jalāl Tālabānī) siyasetkerdoxêdo kurd û serekkomarê Iraqî yo.

Talebanî serra 1933 de dewa ke Dokan rê girêdayê ya de ame dinya. Wendena xo ya
verêne û mîyanên Koysinceq û ya lîseyî Hewler û Kerkûk de qedena.

Cencîya xo de Talebanî beşdarê xebata sîyasî bî. 1951 de Talebanî sey endamê
Komîteya Merkezî ya PDK weçîneya. Serra 1953 de Talebanî zanîngeha Bexda de dest
bi wendena hiqûqî kerd û bi tayn embazanê xo yê wendekaran a bi awayêko nimitkî
yewîya wendekaranê Kurdistanî saz kerde. Serra 1956 de seba xebata xo ya sîyasî
wendiş caverda.

Serra 1961 de bi Mistefa Barzanî kewt şero çekdarî. Seba ke fikrê xo yê sîyasî û
dînî bi fikrê Mistefa Barzanîyî cîya bîyê, Talebanî PDK ra cîya bî û Partîya
Şorişgêrî ya Kurdistanî viraşt.

1975 de Talebanî Yekîtiya Nîştimanî ya Kurdistanê nê ro û heta ewro serekê
partîye yo.

2005 de pê weçinayîşî bî serekê Iraq . 2012 de seba tedavîkerdena Talebanî ey
berdî Almanya.



https://diq.wikipedia.org/wiki/Ceheneme

Ceheneme (be Erebki: جحيم) tayê dinan de jew cayo ke tede adır esto u ke tede
ceza esta. Ceheneme de mendış din be din ra vuriyeno. Merdumo ke ceheneme de
maneno zemano ke tede gunaya cı peyniye vinêna, şeno şıro cenet. Ema ceheneme
seba tayê merduman cayo bêpeyniyo. Vatey cehenemeyi İbranki rayo. İbranki de 'Ge
ben hinnom' yeno menay cêviyê lacê Hinnomi u namey jew cayo ke suka Urşelim
(Qudıs) ra nezdiyo u seba Homa qurban vêşniyeno. Tarix de cêviyê Gehinnomi de
merdumi seba Homay Moloch rê qurbane sere bırnêne. Ewro jew melekê cehenemey
esto u namê cı Maliko; şınasiyeno ke namê Maliki Homa Moloch ra ameyo.

Kulturê Rocvetışê Miyani de ceheneme beno ke cayo ke tede adır esto. Kulturê
İskandinavya de ceheneme beno cayo ke serdo u cemed esto. Kulturê Yunan u Roma
de ceheneme jew cayo ke tede rohê xırabıni estê, ucayo. Uca de bêdini terefê
zebaniyan ra hukım benê (Pers), cezaya ızdırabê bêpeyniye gênê (Yehudi) ya ki
teyna merdumi ke dino heq ra niyê (İslam), estê.



https://diq.wikipedia.org/wiki/Bostanci

Bostanci (Bostanvan, pawıtoxê bostanan): Merdımo kı bostan, yanê Zebeş, Beşiley,
Xeyar, Engur u herwına çiyo zey ninan kareno, şıno cı ver u inan paweno, beno
roşeno u idareyê xo bı perandê inannê rotena keno, ey rê vanê bostanci. Tabi
teniya o kı bostan kareno nêşıno bostanandê xo ver. Wext beno bı perana merdım
tepşeno u rışeno bostani ver. Ma inan rê vanê pawıtoxê bostanan, yan zi bekçi
bostanan.

Merdımo kı karê bostani keno, vanê karıtenı, awdayenı, zıbılkerdenı, kendenı,
mabêndayenı, seyregkerdenı, vaş miyan ra çinayenı, kokanê cı pırrkerdenı, lemanê
vêşan qılaynayenı, gezoy cı pakkerdenı, çorşmey cı gırotenı yan zi telikerdenı,
tizi vera muhafaza kerdenı, Arwêş, Küze, Kürbeş u Xozan ra pawıtenı u herwına
biyayenda cı ra fahm bıkero. Merdımo kı nê çiyan nêzano, o nêşeno weş bostancinı
zi bıkero yan zi cı ra weş qezenc bıgiro. Karê bostancinı zi jew qolê kardê
zıraetiyo. Mesela wexto kı kes nêzano kamcin zebeşı biya u şıro juda xaxı cıkero
u biyaro nêbeno. Wexto kı ju zebeşı bıbo u çend rozi vêşi tı ay lemı sero verdê,
a do ravêro u niro werdenı. Qandê coy vanê kes ê kar u bardê bostaney ra fahm
bıkero.



https://diq.wikipedia.org/wiki/Beneluks

Beneluks ( ebe Fransızki; Bénélux ) namê yew mıntıqaya ke Ewropaya Rocawani
dera. Erdê xo 76,657 km2 yo.Mıntıqa Beneluxi de pêro piya 3 (hiri) dewleti estê
u namê Beneluxi verherfê namê nê dewletan ra yeno. Namê no dewletan ;

Dewletê ke mıntıqa Beneluxi derê, inan rê Dewletê Beneluxi vaciyeno. Erdê
Beneluxi, zaf nızmo u berziya xo zaf kemiyo. Berziya erdê dewleta Hollanday,
berziya derya ra kemiyêro. Şarê Hollanda, heta nıka xıdudê deryay rê zaf bendi u
beraci inşa kerdo u deryay ra here vırazeno.

Erdê Beneluxi, polo nebatan ra zaf zengıno u seba nebetan xeylê munasıbo. No
sebeb ra, erdê Beneluxi zaf mexsuldaro. Hollanda de vılıki zaf estê. Dewleta
Hollanda, her serri zaf Laley u vılê bini, dewletê binan rê roşuno. Ziraetê
dewletê Beneluxi zaf quwetıno. Polo heywanan ra, mıntıqa Benelux zaf
raverşiyayo. Xısusên, Mongaya Hollanda dınya de zaf namdara. Mıktarê şıtê
Mongaya Hollada, goreyê mongaya bini ra zafêro. Eyni zeman de, dewletê Beneluxi
de xoz ji esto. Erdê dewletê Beneluksi ;

Heme dewletê Beneluxi de iklım hemo/eyniyo. Erdê Beneluxi de hewa amnani de
germo amnani u zımıstani de zi nermo. Tena mıntıqa Ardennesi de yew weziyetê
ferqıni esto. Ardennes de zımıstani goreye erdê bini ra serdêr beno u germiya
kemiyêr yeno. Pêro de mıntıqa Beneluxi de germiya 0 derecey ra kemiyêr nêbeno.

Nıfusê dewletê Beneluxi , pêro - piya 28 miyoni ra nezdiyo. 90% ê nıfusê dewletê
Beneluxi sukê gırdi de cıwiyenê. Mıntıqa Randstad Holland, mıntıqaya de tewr sıx
nıfusıno. Cayê Randstad Holland, miyanê dewleta Hollandayo. Nıfusê dewletê
Beneluxi ;

Heme zıwananê ke Benelux de qısey benê aidê zıwananê Hind u Ewropayo. Mıntıqa
Beneluxi de zıwanê Hollandki, Almanki, Fransızki qısey benê.

Xıristiyaniye dino de tewr gırdo ke Benelux dero. Holladayıci, Belçikayıc u
Luksemburgıci no din rê bawer kenê. Xıristiyaniye ra dıme, İslam dino de dıyıne
gırdo Beneluxi de. İslam ebe goçi ameyo Benelux. Wexto ke Tırki, Farsi, Erebi u
şarê İslamiyo bini amey Benelux, İslam zi amey mıntıqa Beneluxi. İslam ra dıme
Cıhudiye u dinê bini yeno. Mıntıqa Beneluxi de kesê ke atestê, agnostikê, deistê
ya zi binani rê bawer kenê, ê zi cıwiyenê u amorê inan zi zafo.

Ekonomiya dewletê Beneluxi zaf quwetıno u zaf raverşiyayo. Teknolociye u
industriyê elektroniki , nê dewletan zaf raverşiyayo. Raya otobani zaf herayo u
zaf dergo, limanê inan zaf muhımo. Dewletê Beneluxi her polo teknolociye de zaf
zengıno. Merkezê zafê Bankan u Organizasyonan nê dewleti de estê. İndustriyê
otomotivi, makiney, kimyay, tıbiy ,tekstili u industriyê teyarey zaf raverşiyayo
Benelux de. Mexsulê dewletê Beneluixo şıti dınya de zaf namdaro. İndustriyê vıli
zi zaf herayo. 'Laleyê Hollanda dınya de zaf namdaro u Hollanda her serri zaf
dewletan vıli roşuno.



https://diq.wikipedia.org/wiki/Ateist

Ateizm namê şiyayışo felsefiyo ke tede Homa, çiyê dini, çiyê ğeyali u çiyê
metafiziki rê bawer niyo. Ateizm çiyo ke raşto, ney pê raya diniye ra akerde
kerdış qebul nêkeno; ney pê mezgi ra akeno. Ateizm pêro be bêdini vaciyeno hema
ninan miyan de ferq esto; zey Ateizmi dinê rocvetışê duri de ki Homa çıniyo.

Ateizm Homa u ya zi vıraştoğo bin qebul nêkeno u inca ra teizmi ra cıra beno.
Deizmi ra gore Homa esto u vıraşto heme çi, Ateizm ney ra zi cıra beno.
Panteizmi de Homa heme tebieto u Ateizm ney ra zi cırayo. Agnostisizm vano ki
merdum nêşeno pê mezgê xo Homa bımuso ya zi bızano, Ateizm Agnostisizmi ra zi
cıra beno.

Yew cıgeyrayışo newe vano ki 13%ê merdumanê cihani, ateistê; amorê merdumê ke
yew dini rê bawer nêkeni %20ê nıfusê cihanio.[1] %20ê merdumê Yewiya Ewropa
ateistê[2]; 30% nıfusê Kanada ateistê[3].

Merdumê ke bawer nêkenê; %79ê merdumê Cumhuriyetê Çeki, %60yê merdumê
Estonya, %71ê merdumê Koryay Zımey, %60yê merdumê Japonya, %56ê merdumê Hong
Kong u %52yê merdumê Çini vırazenê. Serra 2005 de %1ê nıfusê Amerikay biyê
ateist u dıma 7 (hewt) serran, serra 2012 de %12ê nıfusê Amerika xo Ateist
vatê.[4] Amerika de amorê dindaran serra 2005 de  %73 biyo, serra 2012 de
kowto %60i ra, yanê kemiyao.[5]

Merdumo ke Homa u estiya Homay ğeyali vınêno, cı rê ateist vaciyeno. Tayê cayan
de nuseno ki merdumo ke Homay nêşınaseno/nêzano, cı rê ateist vaciyeno hema ney
raşt niyo çunkê gorey ateistan Homa çıniyo, çiyo ke çıniyo senên bışınasiyo.

Namê ateisti, zuanê Yunanki rayo, theos Yunanki de yeno arezey ra Homa. Verê
theosi, herfa a yeno u herfê a enê vatey keno negatif. Namê Ateizmi serra 1587
de kowto zuanê İngılızki ra.

Vêrdeyê ateizim, zaf kıhano, şıno Yunanıstano Antiki. Yunanê Antiki de
Anaksimandros, Anaksogoras, Demokritos u Epikuros ateizmi temsıl kerdê, ateistê
namdari biyê. Rocvetış de zi Hindıstani de Carvaka ekolê ateisti vıraşto. Dıma
Ronesansi, Ewropa zaf aver şiya u xoseriya dini vıraziye. Dıma Revolusyonê
Fransızi, seserra 19. de Ludwig Feuerbach, Arthur Schopenhauer, Karl Marx,
Friedrich Engels u Friedrich Nietzsche ateist biyê.

Serra 1966 de Time (pêseroke) “Homa merd?” pers kerd u dıma nê persi musiyao ki
nimê pêro dınya bınê idarey ateizmi dero.”[6] Serra 1977 de Enver Hoca
Arnawudiye de ateizm ilan kerd, Arnawudiye dınya ser de ateizm de dewleta
verêniya biya.[7]



https://diq.wikipedia.org/wiki/Ald%C3%BB%C5%9F

Aldûş (be Usmanıcki: کرکر, be Tırki: Gerger) qezayê da Semsûriya. Cayê xo
rocakewtena wılayetê Semsûri dero.

Seserra 6. (şeşıne) V.M. de wextê idareyê İmperatoriya Selewkiyani de, Royê
Fırati sero sûka Arsemya ameya vıraştene. Na sûke de nıka hewna Qeleyê Alduşi
esto.

Ey ra dıme İmperatoriya Bizansi tiya gırewto. Şarê cı Xıristiyaniye de mezhebê
Gregoryeni ra biyo. Xelifeyê Ebbasan Ebu Cafer-el Mansuri Semsur, Kolık u
Semsati ra piya Alduş zi kerdo cayanê fethkerdeyan miyan ra. Ey ra dıme Alduş
Hemdaniyan gırewto. İnan ra fına İmperatoriya Bizansi gırewto. Selcuqıcan serra
1071ıne de wextê Alparslani imperatorê Bizansi Romanos IV meğlub kerdo u Cengê
Melazgırdi vışto ra ser.

Erdê Alduşi bahdo kewto ra Artuqıcan dest. İnan ra dıme zi kewto ra Haçınan
dest. İnan ra dıme zi pê dıma kewto ra Zengiyan, Artuqıcan, Kontena Franki,
Eyubiyan u Selcuqıcana Rumi dest. Heta serra 1515ıne destê Zulqederan de mendo.
Serra 1515ıne de Cengê Turnadaği ra dıme kewto ra İmperatoriya Usmanıcan dest.
Serra 1859ıne de Meletiye biya sencağ u Alduş zi bestiyo pıra.

Wextê Cumhuriyeti de serra 1954ıne, menga Kanuni de Semsur bi bacar u Alduş zi
bi qezay cı.



https://diq.wikipedia.org/wiki/Adaptasyon

Adaptasyon (Adaptation) dıma seleksiyono naturali zemano ke tede cayi habitati
organizma de vuriyayış beno, eke organizma şena hema bıcıwo, gani u cınde bo cı
ri vaciyeno, adaptebiyayışo ganiyano. Be raverşiyayışi zemani ra be adaptasyoni
ra bedeni organzimayan hêdi hêdi vuriyeni u hali cıyo natural keni vini.[1][2]
Ganiyo/a ke şeno/a adapte bo, cı ri vaciyeno/a ganiyo/a adaptiv.

Adaptasyon jew vurnayışo cênetiko ke semedi cuwiyayışi ganiyan asenkerdış u
dewami inan vıraştış merduman sero tesır keno. Adaptasyon şeno cênetik,
fizolocik ya zi hareketi bo. Rengi posti, tenya post, beden adaptasyono
cênetiko. Fototropizm jew adaptasyono hareketiyo u haretekani ganiyan sero
vuriyayış keno. Sım (Zehır) vıraştış, mukus resnayış, raya homeostazi, i
adaptasyono fizyolocik ri mısali.

Adaptasyon, karakteristiko seleksiyonalo ke seleksiyono natural ra ameyo. Cêno
ke husısiyeto adaptiv mocnıno, veri ra esto yani dıme ra nıvıraziyo, riy çevre
ra nıvıraziyeno. Varyanti cıyi cênetiki veri ra est biyo u teno ke eno cên bar
keno, cı ri ano avantac. Raveri Salvador Luria u Max Delbrück cerrebi kerdi u ê
raverirabiyayışi varyantani mocnayi. Eni cıgeyrayoği be Testê fluksasyoni ra
bakteriya Escherichia coli sero vurnayışo adaptiv kerdi be zemani ra bakteriyan
de Antibiyok ver de vındış (Muqawemeto antibiyotik) veciyo u eni isbatê
adaptasyonan u isbato adaptiv biyo.

Eke waziyet beno ters, uca de seleksiyon vıraziyeno. Yani biyayışi ganiya ke
wayiri karakteristiko adaptiva, ganiya ke wayir niya, cı ra deha berz beno u
bırnayışi nesli beno vini.

Eke yew adaptasyon zerrey gani de vıraziyo u cı ri desteg kerdo u karê gani
resayo, ema be zemani ra biyo hêdi u fonksiyoni ho vini kerdo. Xetta gani ri
zerar dano, ci ri Adaptasyono vestigial vaciyeno.

Tayê zemanan de adaptasyon tenya cuwiyayışi yew gani akeno u yeno menay
vurnayışo ke tenya yew seri gani de beno. Hama semedi (qandê) eno terim deha
spesifik kerdış aklimasyon ya zi aklimitizasyon zi vaciyeno.[3]



https://diq.wikipedia.org/wiki/%C5%9Eair_%C4%B0brahim_Rafet

Şair İbrahim Rafet, sera 1875 di Süreg dı marda xü ra biyo u ser 1938 şiyo
héqeyda xü ser. Şair İbrahim Rafet, kêy Qedırzaxa (Kadirzade) ra yo u lacê
Abdurrahman Behçet Efendi yo.

Şair İbrahim Rafet, Süreg (Suk) dı mektebê/merdresey Feyziye dı wendo, müfti
Zıfqar Efendi (Zülfükar Efendi) u Héci Üsıf Sami Efendi (Hacı Yusuf Sami Efendi)
ra ders gıroto. Bê dersê Erebki u Farski, o dersê ilmê müspet (ilmê pozitif)
wendo. Şair İbrahim Rafet şiir u nuşteyandê xü dı tenya namey xü yê ‘Rafet’i
gürweynayo. Şair İbrahim Rafet mewlıdê şerifi Pêxemberi nuşnayo. Héme şiirê cı
ze dı (2) cildê diwan hadıreyo u héta nıka neşır nêbiyo.

Sera 1342 (1926) bı éşiretê dımliyanê binan êy zi sırgunê Qonyay kerdê. Şair
İbrahim Rafet, qandê serdemê Tırkiya sıfteyın Atatürki ser ju şiir nuşnayo u
Atatürk sırgunêya cı hewenayo u cı Qonya dı memur kerdo. Şair İbrahim Rafet,
dıma 18 mengan agêyrayo ameyo Süreg u süreg dı sera 1938 dı 4 menga sebati Süreg
dı şiyo héqeyda xü ser.



https://diq.wikipedia.org/wiki/%C5%9Eahriyevan

Şahriyevan: Merdımo kı şahriye anceno, pırayneno yan zi roşeno ey rê vanê
şahriyevan yan zi şahriyeci.

Qandê şahriye vıraştenı vanê xeleyo en rındo bıqüwet weçineyêno. Welatê ma dı
tay xeley estê, inan qandê şahriye vıraştenı, dan u danugı hewadanê. Xeleyo en
rınd u bıqüwet weçina tepeya benê ey weş şüwenê u anê tizi vera rafinenê u kenê
wışk. Wışk bi tepeya ey kenê çıwalan u benê ayre dı werdi-werdi (Bol werdi)
tahnenê. Tahna tepeya ê ardanê ê teni gênê anê cı ra mir vırazenê (Tabi vanê
mirê cı zey mirdê nan vıraştenı nêbo. Ey ra hebê wışk, qalın u zahf rıwenın bo.
Eger wıni nêbo, qülandê asındê makinedê şahri ra nini war. Tabi veri şahriye bı
destana kerdê lofıki u bırnayê. Labırê ewro makiney cı estê bırnenê). O miro kı
vıraşto ey anê tay bı tay vıradanê makinerda şahri miyan. Wexto kı miri
vıradanê, jew cor dı qolanê makini tadano u asıno kı do bıpıloxno u vera qülandê
şahriye warkerdenı miri biyaro o yeno war u ê miri pılozneno. O mir kewno ê
qülan u cı ra yeno war. Wexto kı yeno war, perwaneyê (Çerxê) bınida a makinerda
şahri esto, jew zi ê perwani çerx keno. Çerxkerdena ê perwani qandê kı,
şahriyeyo kı yeno war, va ey ro deyo, ey wışk kero kı, o şahriye nêdıskiyo pêro.
Bol wext ê perwani qeçeki çerx kenê. Çımkı o bol rehat çerx beno. Labırê qolê
seri, yanê pıloznayena miri bol zahmeta. o kı qüwetê cı herunı dı nêbo, nêşeno
des deqey xover bıdo.

Tabi wexto kı şahriye ê qülandê ê perzundê (süzgeçtê) a lengerida a makinerı ra
yeno, vanê nêkewo erd. Eger erd kewo heme beno herı u toza. Qandê coy zi cılê
bındı rakenê. Tay hüweyê a makinera text heray u kılmi estê kı inan kenê bın.
Wexto kı o şahriye yeno inan ser. Herga kı yeno cı ser, jew inan gêno u beno ê
şahriyeyê serdê inan cılan sero tenık-tenık rakeno, qandê wışkbiyayenı.



https://diq.wikipedia.org/wiki/%C4%B0sve%C3%A7

İswec mıntıqa ra zımey Ewropa dero. Veroc (cenub) de Danimarka; rocawan (ğerb)
de Norwec; rocakewtene (rocvetış, şerq) de Finlanda u Deryaê Baltiki estê.
Paytextê İsweci Stockholmo. İswec ezaê Yewiya Ewropa u Mıletê Yewbiyayeyio.

Wextê seserra 8. 9. u 10.ine de İswec, Danimarka u Norwec pêro pia Wiking biy.
Wikingan qıta Ewropa feth kerde. Serra 965, şarê İsweci İsewitine/Xrıstiyanine
qebul kerde. Wextê Cengê Dınyaê I. u II.ine de dewleta İsweci bêteref biye.

İklimê İsweci zafêr serdıno. Labelê sebeta Gulf Streami (awa honıke) ra hewaê
İsweci hande ki serdın nêbeno.

Sûka Stockholmi zaf raver şiya. Hem merkezê iqtısadi, hem ki merkezê siyasetê
İswecia.

Nıfusê İsweci 9 milyono. İsweç de zey İraqıc, İranıc u Fılıstinan mıxtelıf
ilticakerdoği estê. Dinê İsweci İsewitine/Xrıstiyaninea. Labelê taê Mısılman u
Musewiy ki estê. Zıwano resmi İsweckiyo.

Iqtısadê İsweci zaf qewetıno. Standardê heyati hewlo. Zaf karkeri ezayê sendiqaê
(75%). Semedê referendumê 2000i şarê İsweci pereyê Ewroy qebul nêkerdi. Sistemê
iqtısadê İsweci sosyalisto; sistemê weşiye u perwerdey zaf be qaliteo. Nisbetê
nuştoğ u wendoğan 100%o.



https://diq.wikipedia.org/wiki/%C3%8Ar%C4%B1%C5%9F%C3%AA_Parisi_2015

Êrışê Parisi namê êrışiê ke teroristan Paris de vıraştê. Tışronê Peyên 13 de sat
21:16 de êrışi sıfte kerdê u Paris de mıntıqanê yewıne, dıyıne, des u yewıne u
Stadyumê Fransa hedefê êrışan vıraziyayê. Hukmatê Fransa akerdenayış kerdo ke
Tiyatroyê Bataclani de basqınê rehıngırewtışi vıraziyayo, dormey paytext Paris
de tewr senık şeş (6) basqınê çekdari u hirê (3) êrışê bombayıni vıraziyayê.

Êrışan de de tewr kemi se u şeşti ra zêde merdumi merdê hama amorê vınibiyayeyan
hıma tam nêzaniyeno. Be saeta lokale 23:58 de serecumhurê Fransa François
Hollande akerdenayışê xo çap kerdo ke pêro Fransa de halê serêtebii ilan
keriyayo u hukmat heme hıdudanê Fransa padayê.

Êrış, mıntıqa Parisia 10ıne de, restorano ke namê cı Le Petit Cambodgeio de u
rocvetışê Parisi de mıntıqa 11ıne de tiyatroyo ke namê cı Bataclano de salonê xo
de vıraziyayo. Tiyatroyê Bataclani tewr kemi se (100) u êrışê ke mıntıqanê bini
de vıraziyayê de zi tewr kemi çewres (40) teni weşiya xo vıni kerda.

Mıntıqa Parisia 10ıne de restoran esto ke namê cı Petit Cambodgeio (yanê
"Kamboçyaya Qıtek") de êrış vıraziyayo ke naca de çehar teni merdê. Teroristi, ê
bini baro ke kanalê Saint - Martin ra nezdiyo u namê cı Le Carillono de zi
merduman sero adır kerdo. Gorey ajansê xeberi Associated Press ra polisi vatê ke
restoran de des u yew (11) teni weşiya xo vıni kerdo.

Stadyumê Fransa ra nezdi yew bar de êrışo bin vıraziyayo, naca de zi tewr kemi
des teni merdê.

Organizasyono terorist Dewleta İslami İraq u Şam de pêro êrış u basqınan xo sero
gırewtê. Hesabê teroristanê Dewleta İslami, medyaya sosyale de payênayışan
kerdê. Militanê terorosti vatê ke ê êrış u basqınan semedê Suriya kerdê.



https://diq.wikipedia.org/wiki/%C3%87%C3%AArmuge

Çêrmuge ya ki Çêrmûg, Çêrmugı (be Usmanıcki: چرميک, be Tırki: Çermik, be Zazaki:
Germıke) qezayê da Diyarbekıria u Diyarbekıri ra 114 km dûria.

Namey qeza yeno mena "çımey awa germıne; germıke". Taê wesiqan de Çêrmug Germık
zi nusiyawa ke, no şıklê Zazakiyo (germıke). Nusiyayışê cı Çêrmuge ya zi be
Tırki Çermik Ermenikiyo, kokê cı qısey ջերմ germ, Ermenikiyê rocakewtene cerm,
Ermenikiyê rocawani (ê Anatoliye) çermi ra gêno. Heni aseno ke Çêrmug ya zi
Çermik telefuzê Ermenikiyê rocawanio (mışrıqio), no ki Zazaki de Çêrmuge
vaciyena.

Ena qeza de raşti ke zehf germık u hemami estê u cokae ro ke no name hına niyao
pıra. Labelê namey xoyo kehan Aberna biya. Taê hetanê welatê Zazayan de zi cay
estê ke ê zi Çêrmuge namekerdeyê (vacime ke hetê Erzıngani de, nezdiyê Derê
Sanse de).

Gorey amardışê serra 2006ıne nıfusê merkezê Çêrmuge nezdiyê 21.000 nefero.
Almanya dı (de) teqriben 15.000 Çêrmugıci estê.



https://diq.wikipedia.org/wiki/Zemano_pey%C3%AAn

Zemano peyên ya zi axir zeman (pê zuanê Farski: پایان زمان; payān zamān) taê din
u baweran de, zemano ke verê roca peyêne de esto cı rê vaciyen. Pê arezey kılmi
rocê cihaniê peyêni. Eskatolociye de eno konsept deha beno hera u vaciyeno ki
zemano peyên yeno arezey peyniya heme kainato. Dinê İbrahimi de zemano peyên de
pêro xırabiye esta, ceng esto u dıma ra merduman sero weşiye yena. Hinduizmi de
Vişnu pê jü estoro sıpê ra enkarnasyono peyên vırazeno u yeno; Kali Yuga rê
peyniye dano. Budizmi de Buda vano ki dıma merdışê cı, dıma 5000 (ponc hınzar)
serri, heme doktrinê xo pêro vira beno u dıma anarşiye yena. Jü merdumo ke namê
xo Maitreyao vecino u doktrinê Buday newe ra vırazeno. Dıma "Hewt ticiu" peyniya
dınya yena, dınya bena xırabe. Cıhudiye de zemano peyên de heme Cıhudan beno
yew, yeno te lewe, Mesih yeno war, kamê ke merdê newe ra gani benê u cuwiyayışê
cenet u canemi dest keno pê. Xıristiyaniye u İslam de zi ani nuştey estê ke vanê
zemanê peyêni de pêro xırabiye esta.



https://diq.wikipedia.org/wiki/Zazakiy%C3%AA_Hem%C4%B1ne

Zazakiyê Hemıne ya ki Zazakiyo Standard ya ki Zazakiyê serê fekan, yew projey
standardizekerdena Zazakiyo ke be raya ilmê zıwani u metodê zıwanşınasiye u
etimolociye niyeno ro, vıraziyeno. Fêl u emelê cı diyalektan u fekan sero yew
zıwanê nuştene bêro meydan ke bılxasa ilm u medya u wendış (perwerdiye) de
bıgureniyo. Coke ra Zazakiyê Hemıne vaciyeno. Nuştoği ke namey xeylê fıkran ra
ya ki namey yew dezgehi ra ya ki medya de, çı ke kolektif de elaqedaro, bınusê,
o taw Zazakiyê Hemıne bıgureynê. Labelê seba (qandê) ke fek u diyalekti ki vındi
mebê, wexto ke kes namey xo ra çiyê nuseno, hêkate, şıire, kılami, nuşteo
folklorik, nuşteyê nê nuşteyê, wa fekê xo ra ki bınuso.

Bıngehê Zazakiyê Hemıne yew projey ra veciyeno meydan. Kılmek ra, nê projey de
be metodê zıwanzaniya tarixiye qaytê fekanê Zazakiyê ewroênan beno. Jû çekuye ra
xeylê varyanti her zıwan de benê; nê varyantan ra hetê tarixê vıriyayışê
(bedeliyayışê) vengan ra kamci ke esıl ra nezdi mendo, o varyant çıniyeno we
(vicniyeno). Zazaki na derheq ke wahêrê taliyê dê rındio, çunke ailay/keyey
zıwanê İrankiy zıwanê Hind-Ewropa miyan de tewr zêde nusiyaeyan de ca gêno.
Yani, zıwananê İrankiyan ra 2500 serre ra nat xeylê zıwani nusiyaeyê u resaê
roca ewroyêne; zey Farskiyo Kehan, Ewısta, Partki, Pehlewki, Zıwanê Saka,
Baktrki, Xwerezmki, Soğdki u zıwanê İrankiyê ewroyêni, tewr zêde ki Farski. Nê
zıwani pêro -raşteraşt nêbo, yanbeki bo ki- roşti erzenê tarixê Zazaki.

(Zemirê ke estûna raşti de, eke atributifê, yani be name ra pia vaciyenê, vac.
nê vılıkan „bu çiçekleri[n]“)

Not: -y’o ke peybendê -iy de, tenya şıklê sıxletiye ifade keno, coke ra heni
nusiyeno; telefuz de –i vanê.

Not: -y’o ke peybendê -iy de, tenya şıklê sıxletiye ifade keno, coke ra heni
nusiyeno; telefuz de –i vanê.

Antışê xo zey Hêkata wextê nıkayo, tenya verbend bı- ya ki fêlbend şaniyeno
beşna fêli ver



https://diq.wikipedia.org/wiki/Zaza_Press

Zekı amora jewê ZazaPressi, amora didi zi, bı rengana benê vılıki koyanê ma.
Renganê şarê ma, bı diyalektê Zazakiya beno rengê ilmi u rengê kolayenı.
ZazaPress, bı zazayana esto u bı zazayana o do vırarê xü akero tijiya welatê ma.
Vala yê (bayrak) Zazaistan destan ra destan bero aver.

Amora jewêrı dı perê pêynêyênı dı tabloyê zonê Zazaki est bi. Wendoxanê ma, ser
nêy u ser gramatikı kritikê xü rışti, ber xü dar bê. Watena wendoxan rasto.
Çewteya tablo compütür ra bi. Ê dıdı çewteya gramatik bi. O zi raşto. Tenya çiyê
do mühim esto; Ez bı xü ZazaPress tenya vecena u nuşi kı Z.Pi rê yenê, ze
prensip ez ina nê vırnena u edo nê vırna zi. Kam vato gramatikê mı, yan zi ê
embazanê bina raşto? Nuşê amora jewêr nuştoxi Dêrsım, Hênı, Palo, Estanbol u
Sewereg ra yê u nêy nuşi mı nê vırna u xü dı heqê vıraneyenı nê vinena.

Amora ma ya dıdı zi bı renganê nuştoxê Welati u ê Ewrupa-ya reseno wendoxanê ma.
Welat ra Mewlüd fıkranê xü yê welat hézkerdoxey u mili, zonê xü yê bı delala
naweno ma. Baba Qef reklamê kıtabana, Dato zi fına pay bı poçıkê nasyonalistan
keno u welat ra resenê peranê ma. Stefan zi bı tewrata Nameyê Zaza naweno ma u
vano: "-Vatenê zaza, ne Kırdi ne zi Tırki nayo bı Zazayana. Nameyê Zazayan
mabênê Ro u Dijle dı verê Kırdan u Tırkan estbi. Na name vinayışê Yavuz Selim
niyo." Muska ra Íbrahim, Gımgım (Varto) ra reseno rıhê şairey u bı zonê do pak
beno Koyê Bingoli, ze vılıkana zerida hême wendoxanê ma dı vayê Koyê Çolig /
Bingoli resneno ma. Dêrê M.Areyız, vatenê Kewra Héyder bı nuş u arêkerdışê Usxan
Cemal a kewno tarix. Alanbay vano Ez Kama? Na vate çendı vateyê Cigerxwinê ê
Kırdasa biyaro merdım viri, fına zi êy ra duriyo. Zekı Alanbay vano; "Ez ne
Tırk, ez ne Kurd, ez ne Farız. Ez zazaw, ez Zazaw." na vate besê hémına keno.
Safiya Pak ze kêynekêna Zaza bı şiirê xü ya peranê ma dı cayê xü gina. Şıma do
bı kêfa şiirê ay buwanê.Bı na amora desturê ZazaPressi ma resnenê wendoxanê xü.

ZazaPress, héta nıka kamcin pêserok, xezete u kıtabi vıcyayê/vıcênê hémıni rê
wayêr vıcêno u paşti dano. Mabênê zazayan dı, qandê kamêyê zazayıni, héme pêser
amyayenı bê şert u bê destur qebul keno u paşti dano.



https://diq.wikipedia.org/wiki/Z%C3%BCbeyir_Yetik

Zübeyir Yetik yew nuskaro. Sera 1941 dı, 1 menga çıle dı, Süregı dı marda xo ra
biyo. Piyê cı key Kakoyan rao u cı rê vanê 'Kunduracı İmam Usta'. Maya cı Cemila
xanıme zi gırwe nêkerdo u dayo qeçekandê xo ver.

Zübeyir Yetiki mektebê xoyo sıfteyên Sêwregı u Ceylanpınar dı wendo u dıma
mektebê xoyo miyanên (wertên) zi Sêwregı dı u Rıha dı zi lise qedeynao. Manisa u
İzmir dı melımey kerda. Wextê zi Anqara dı Fakultey Huquqi dı wendo u dıma Edene
dı 'İktisadî ve Ticarî İlimler Akademisi' (Akademiya ilmanê iqtısadiyan u
tıcariyan) dı wendo u qedeynao u dıma Universıtey Estanbul i dı Fakultey
Mudirine / Bazırganiy ('işletme') dı qısmê iqtısadi wendo.

Serra 1972y dı bı melıme Kamuran Kaplane ra (Key Kaplanağasi) zeweciyao. No
zewac ra 1973 dı keyna cı Şeyma (melım), 1974 dı Şeyda (tıxtorê newrolociye) u
1978 dı İmam Şamil (mıhendisê elektriki u elektronik, u hêla suka Amerika
İllinois dı Enstitüyê Teknolociye waneno) biyo.

Zübeyir Yetik, mabênê serranê 1958-60 dı Rıha dı hım qezetecitine, hem zi
melımey kerda. Mabênê serranê 1962-65 İzmir u Anqara dı qezetecitine, mabênê
serranê 1966-74 Rıha dı melımey, mudirê hali, bankacitine u bı gırwey
mıhasebecitine kerda. Serra 1974i ra nato kı Estanbul dı cıwiyeno u uca dı
qezetecitine, heq-pawıtoğê karkeran (sendikacitine), gırwey neşrxaney u gırweyê
bini kerdê. Serra 2003y dı bı waştenda xoya karê xoyê İSKİ ra mudir (mudirê
'Basın Yayın ve Halkla İlişkiler' (mudirê çap u vılakari u şar de elaqey) beno
teqawud.

Bı şiiran'a dest nuştena xo keno u serra 1958i dı Rıha dı qezeta 'Demokrat
Türkiye' dı nuştey cı neşır benê. Mabênê serranê 1960-65 dı Anqara dı nustey cı
zaf pêserok u qezetan dı veciyenê. Dıma bar keno, şıno Rıha u uca dı zi veng
(thal) nêmaneno u her wext nuşteyan nuşneno. Serra 1974i dı beno mudirê 'Milli
Gazete' u serra 1976 dı na gırwey xo ra fek verdano. Yetik, serra 1984i ra heta
1992 kıtaban sero gırweyao.



https://diq.wikipedia.org/wiki/Yewiya_Ereban%C3%AA_Me%C4%9Fr%C4%B1bi

Yewiya Erebanê Meğrıbi (YEM, Fransızki Union du Maghreb arabe; Erebki اتحاد
المغرب العربي Ittiḥād al-Maġrib al-ʿArabī [Ittiḥād al-Maġrib al-ʿarabī]) yew
werêamayışê Erebanê heminano ke hetê ekonomiye u siyaset de piyabiyena Afrikaya
Zımey xo rê menzil gırewta.

Fıkrê piyagureyayene (piyaxebetiyayene) serra 1985ıne de azadbiyena Tunıs u Fasi
ra dıme veciya. Labelê pêseramayış hirıs serri ra tepeya tewr verênde nê panc
dıwelan miyan de, yanê mabênê Libya, Cezayir, Moritanya, Tunıs u Fasi de ame
meydan.

Labelê, sebetanê mesela Sehra Rocawani ra Fas u Cezayir miyan de lec bi têra u
xeylê wext pêseramayışi nêşa bıbo. Pêseramayışo ke gani serra 2005 miyan de
bıbiyêne, seba redkerdena Fasi ancia phızqiya. Çıke Cezayiri gıraniya xo
serbestiya Sehra Rocawani sero day biye u nae sero Fas ki zaf qehrna bi.

Fas serra 2005ıne de na komele ra bırriya a. Ey ra ğeyri ezayê bini pêro ezayê
Liga Ereban u Yewiya Afrikayê zi.



https://diq.wikipedia.org/wiki/Y%C4%B1lmaz_%C3%87elik

Yılmaz Çelik yew senatkaro Zazawo. Yılmaz Çelik, serra 1969ine de qeza Dêsımi
Vacuğe (Pulur), dewa Çêdage (Kedek) de ame riyê dınya. Çeliki mektebo verên
Pulur de wend. Mektebo wertên de sınıfa yewine ra dıme, serra 1980ine de şono
İswiçre, uca de wendena ho qedeneno. Yılmaz Çelik hewna zi İswiçre dero, uca de
weşiya xo rameno (cıwiyeno).

O hewna ke yew domano 7 serre biyo, cenıtena temburi musao. Çunke, dı xalıkê ho
zi senatkar biyê; yewa ho kemane, a bine zi tembur cenıtêne. A ri ra, Yılmaz
Çeliki hewna ke doman biyo, hewesê muziki kerdo. Ey qıckekina ho de, her daim
zey Sılo Qıc, Usên Doğanay şairê Dêsımiê pili goş dawê (goş nawê ser).

1984ine de İswiçre de hirê embazanê ho ra (be hirê embazanê ho) yew gruba muziki
nano ro; veyve u konseran de lawık u kılaman vano. Yılmaz Çelik, 1988ine de yeno
Tırkiya, bandê (album / kasete) hoyê sıftêni "Çeke Çeke" veceno. Ema no bandê ho
hirê aşmi dıma hetê hukmati ra, riyê (semedê) lawıkanê Zazakiyê ke wertê kasete
derê, yeno wedardayış.

Yılmaz Çeliki heta nıka albumanê ho de ca dayo lawık u kılamanê Dêsımiê kıhan u
otantikan. Lawıkê ke o vano zafêr Zazakiyê, ema o ca dano lawıkanê Tırki u
Kurdki zi. Muzikê Dêsımi, Muzikê Zazay u muzikê şari de cayê Yılmaz Çeliki zaf
mıqerremo.



https://diq.wikipedia.org/wiki/Vate

Pêseroka Vateyî yew pêseroka kulturî ya ke hetê Grûba Xebate ya Vateyî ra
seranser bi Kirmanckî (Zazakî) weşanîyena. Grûba Xebate ya Vateyî serra 1996 ra
nat standardîzekerdişê kirmanckî ser o gurêyena.

Pêseroka Vateyî, pêseroka kulturî ya ke hîrê mengan (aşman) reyde vejîyena.
Hûmara verêne ya Vateyî hamnanê 1997 de Stockholm de vejîya. Hetanî humara 20ine
zî pêseroke Swêd de vejîyaye. 2003 ra pey bi nameyê dewreyo dîyin hetê
Weşanxaneyê Vateyî ra Îstanbul de çap bîye. 1997 ra hetanî 2013, mîyanê 16
serran de 39 humarê Pêseroka Vateyî vejîyayî. [1]

Bi serranê dergan serredaktorîyê pêseroka Vateyî Mehemed Malmîsanijî kerdo. Dima
zî Munzur Çemî wezîfeyê serredaktorîye domnayo. Nuştoxanê pêseroka ra J.Îhsan
Espar, Mehmet Selîm Uzun, Deniz Gunduz, Serdar Bedirxanî zî redaksîyonê Vateyî
de ca girewtî.

Tena 33 hûmarê pêseroka Vateyî de 150 ra zehfêr kesî nuşto. Nînan ra qismêk nê
yê: M. Malmîsanij, Munzur Çem, J.Îhsan Espar, Roşan Lezgîn, Serdar Bedirxan,
Seyîdxan Kurij, Mehmet Selîm Uzun, Mehmud Nêşite, W. K. Merdimîn, Mihanî
Licokic, Firat Çelker, Heydo Keçanij, Akman Gedîk, Gawanê Welatî, Hesenî Giran,
Huseyîn Karakaş, Mutlu Firat, Newzat Gedîk, Newzat Valêrî, Xezala Şarikî, Aysena
Kurdî, C. Zerduşt Pîranij, Çeko, Daîmî Bektaş, Denîz Gunduz, Ercan Sariçîçek,
Huseyîn Burke, Lerzan Jandîl, M. Mîrzanî, Memo Darrêz, Murad Canşad, N. Celalî,
Sînan Sutpak, Sîyamend Mîrvanî, Wusênê Gestemerde, Bîlal Zîlan, Îrfan Kaya, M.
Arif Ayçiçek, Turgut Ersoy.

Heme netîceyê kombîyayîşê Grûba Xebate ya Vateyî ke derheqê standardîzekerdişê
Kirmanckî de yê, Pêseroka Vateyî de weşanîyayî. Nînan ra vêşêr, pêseroke de sey
roportajî, şîîrî, hîkayeyî, xebatê ferhengî, vateyê verênan, îdyomî, gramer,
rastnuştiş, arêdayîşê folklorîkî, sanikî, fiqreyî, derheqê tarîx û cografya de
nuşteyî, xatireyî, portreyî, krîtîkê edebî, daşinasnayîşê kitaban, xeberî, metnê
dînî û kulturî xeylê babetanê cîya cîyayan de meqaleyî ca girewtî. [2]

Pêseroka Vate pêseroka tewr verên a Kirmanckî (Dimilkî) ya ke 16 serrî yo
bêvindertiş weşanayîşê xo ramito. Pêseroke, derheqê nuştiş û kulturê Kirmanckî
(Kirdkî) de yew rolo tarîxî ardo ca.

Wayîr: Deniz Gunduz Mudira Karê Nuşteyan a Berpirsîyare: Sevda Zelal Gündüz
Serredaktor: Munzur Çem Redaksîyon: Serdar Bedîrxan, Deniz Gunduz, Munzur Çem

Têmsîlkarê Almanya: Daimi Bektaş Têkilîya Almanya: Daimi Bektaş, Postfach: 42 01
06, 12061 Berlin/ Almanya

Temsilkarê Swêdî: Eksträvägen, 186, S-127 61 Skärholmen/SWEDEN E-mail:
ihsanespar45@hotmail.com

Adrese: Vate, Katip Mustafa Çelebi Mah. Tel Sok. No: 18, Kat: 3 Beyoğlu/İSTANBUL
Tel: (0212) 244 94 14(0212) 244 94 14 e-mail: wesanxaneyevateyi@hotmail.com



https://diq.wikipedia.org/wiki/Terteley_Dersimi

Terteley Dêsımi cênosido ke be şarê Dêsımi serra 1938i de ame kerdene. Be qerarê
pêseramayışê weziranê dewleta Tırkiya, 4ê Gulane 1938ıne de qerar da ra cı ke
Dêsım qırr bo.

İmperatoriya Usmanıcan de paşayan xeylê raye waşto ke hukmê Dêsımi kerê. Her
çıqasi ke Cengê Çaldırani ra dıme mıntıqay Dêsımi hetê qanuni ra kewta bınê
hıkumdariya Usmanıci, Dêsım heta serra 1938ıne xoser biyo. İmperatoriya
Usmanıcan u Cumhuriyetê Tırkiya her daim kerdo ke xoseriya Dêsımi werte ra
wedaro u Dêsımi bınê hukmê xo kero. Ni Paşayan galê Dêsımi kerdo, emma beşar
nêkerdo ke Dêsımi bıgêrê bınê bandıra xo u Dêsımıcan ra tewız bıgêrê. Dêsımi
tewız nêdao dewleta Usmani.

Zewbin ki Mıstefa Kemal Atatürki emsalina Sey Rızay u Alişêri qebul nêkerdêne, ê
newaştêne. Atatürki kıştena Sey Rızay u Alişêri gırewt bi verê çımanê xo. Dıma
ki ebe fênd u dubara Sey Rıza be Alişêr u nêçe ağlerê Dêsımi werte ra dardi we.



https://diq.wikipedia.org/wiki/Taylor_Swift

Taylor Alison Swift (biyayış: Kanun 13, 1989 Wyomissing; Pennsylvania) aya ke
muzisyene u aktrisa de Amerikana, serra 1989ıne de DAY de eyaletê Pennsylvania
de suka Wyomissingi de maya cı ra biya. A Pennsylvania de biya pile u waxto ke a
des u çehar serri biya, piyê xo berdo keyey xo Nashville, Tennessee. Uca de
country muzik de kariyerê xo dest pê kerdo.[1] A inca de be Big Machine Records
kontrakt imza kerda u kılamnuştekara en gênce biya ke be Sony/ATV Music
publishing kar kerdo. A serra 2006ıne de be namê xo ra album veto. Pê singlê
albumiê hirêyıne "Our Song" lista ABD country de resaya numre yewıne ra. Serra
2008ıne de zi Xelata Grammy de kategoriy de mocniyaya.[2][3]

Albumê cıyo dıyıne Fearless, peyenê serra 2008ıne de veto. Album de taê kılaman
ca gırewto ke namê inan "Love Story" u "You Belong with Me" biyê. Enê kılami
lista Amerikanan de rêzê berzi rê veciyê u yew zi Fearless serra 2009ıne de
albumo ke zafêr roşiyao bi[4], albumo serrane çıniyao we u çıhar Xelatê Grammy
gırewtê. Swift senatkara en gênce biya ke kama ke na xelate gırewta. Grammy
teber de Xelatê Muzikiê Amerikaniê Fearlessi, ACM u CMA de zi xelatan rê layık
vêniyaya. Swift, serra 2014ıne de be namê serra biyayışê xo 1989 ra albumo newe
veto u no album ra Shake It Off, Style u Blank Space dınya ser de kılamê hiti
biyê.[5]



https://diq.wikipedia.org/wiki/Sey_Qaji

Sey Qaji, jü sairê Dêsımio de namdaro. Peyniya seserra 19ine be serê seserra
20ine de weşiya xo ramıta. 1932 de şiyo heqiya xo. Sey Qaji (Sey Ğazi), dewa
Dêsımi, nıka Çolig ra gırêdaiya, Civrak (Civarik) de amo rüyê dina. Ba xo çımu
ra sêfıl (afıs, hafız, kor) biyo. Aşire ra ezbeta Bamamasuru Sey Sabunu (Sey
Sovınu) rao.

Vatene ra gore, Sey Qaji cengê Urızi (Rus) sero, ağleranê Dêsımi u aşiru sero,
yaban u tabiyati sero, dewe sero, xortanê Dêsımi sero themburê xo ra (ebe
themburê xo) xeylê kılam u şıiri vatê, meniy bestê tê. Kılamê Sey Qaji, waxtê xo
de nênuşiyê hama ebe fekê sari, fekê sairanê bino hata nıka taê kılami amê reştê
roca ma.

De wayi wayi, wayi, wayi, wayi wayi Baki pasayê mı berdo xesterxanê Heyder
Pasayi Hemo bıra vano, "şü ke şêri diarê Bakê bırayi Çêvêsayê qapıci vêrdiya ro
mı, peyser perrune Hirıs u dı lıngê merdiwani mı de qedenayi"

Hemo bıra vano "Korraniye bıraê to bıjêro Çıtur dest u payê to toxtori berdi
Ondêrê kharoli ra girêdayi"

Bak vano, "Bıra çêvêsayê toxtori ilaji dê ma Cigerê ma zerê made vêsınayi Dıdonê
ma ma fek de rısınayi"

Piyo kokım berveno, vano "Derdê qurvete zafi bi Rozê Xızıri de Kerdi thurık naê
day hermê bıraê xo Marê rusnayi"

Ondêr Hakıso Baki pasayê mı verde leêka sıncıke Nê vano, "bıra tı ke şiya ondêrê
memleketi Mı vera sılamê Heqi ro ded-derezunê mı ke Derdê qurvete zafê Rose mau
piyê mınê kokımi rê qesey bıke Nisanê çêna apê mı Qemeriyo qılıka mıde Veze serê
zerria mıke Vaze, "bao kokım tı meberve Lewê perda de menda newe veyvıke"

Ondêr Hakıso Peyde sona gêrıs u şüye Nê vano, "bıra, tı ke şiya ondêrê memleketi
Piyê mıra vaze, yêlçêyê bırusno Sey Qajiyê Gemıke Darê cığara mı tey biyaro Eve
taê malê dinalıge"

Vaze, "Sey Qaji do, Sey Qaji raji ke Hewa mın u apê mı Weli jü ke Bao zera de
araê zerrê xuyê kokımi bıhelike"

Damawo piyo kokımo Ondêra Najimiya de nişto ro Têl ve têli sero dano Kês dota
cüavê kokımê feqıri nêdano Law lemıne de nêvano Hem vano, "bao hao feleki Bak
ardı Gêriye de bê vırêniye Belka saneno xatırê çewri Cızıkê to torê caverdano"

Nê vano, "bao qedayê to bıjêro Ez şüne vıreniye, Taliyê mırê felek gosu ra
gırano"

Ondêr İstanbolo Baki pasaê mı Vıreniya mı golo, peyniya mı golo Hem vano,
"xesterxanê Heyder Pasayi Yatağ boso, kharoli thalo Korraniye bıraê to bıjêro Mı
va belka têde yê na dinaligiya Mı nêzona ondêra dina çola"

Ondêr Hakıso Baki pasaê mı, peyde sono zıme Nê vano, "bao kokım tı meberve O
zımustu bi, no payizo Goçê tuyo goçê mı dıme



https://diq.wikipedia.org/wiki/Sey%C3%AEdxan_Kurij

Seyîdxan Kurij (b. 1960, Kur Çewlîg) nuştoxêko kird o. 1960 de dewa Çewlîgî Kur
de ame dinya. Goreyî vateyî dadîyî ey, o yan aşma êlule de yan zî aşma çirî de
ameyo dinya. Kur, yew dewê ko ya, ha binî yew koyê de ya.

Seyîdxanî mektebo verên Kur de wend. 1950 ra pey mekteb amebi dewê Kur. Ey
mektebî mîyanin û lise zî Xarpêt de wendî. Beyntarê serranî 1980 û 1984 de ey
Bursa de fakulteyê makîna de muhendîsîye wende. Yew serre qezaya Dîyarbekirî
Şankuş de awbendê Karakaya de sey muhendîsê makîna xebitîya. Cuwa pey şi
Almanya. Almanya de, 1992 de muhendîsîya makîna beşê îmalatî sey muhendîsê berzî
qedîna.

1991 ra dima Almanya de almankî, kurmanckî û kirdkî bernameyê radyoyî viraştî.
Eynî wext, ey dest bi nustişê kirdkî zî kerd. Heta nika ey folklorê kirdkî ra
sanikî, meseleyî, fiqrayî, fablî û vateyê verênan arê kerdî û tayê nuşteyî
tadayî kirdkî. Hewna bi tirkî, almankî, kurmanckî û kirdkî roportajî viraştî û
meqaleyî nuştî. Nuşte û roportajê ey rojnameyanê sey Azadî, Dengê Azadî, Ronahî,
Hêvî, Jîyana Nû, Roja Teze, Roj, Welat, Özgür Gündem, Newepel û kovaranê sey
Armanc, Çira, Nûdem, Medya Güneşî, Bîr, Vate û xeylê keyepelanê înternetî de
vêcîyay. Rojnameyî Peyama Kurd de bi endamê redaksîyonî û mesulê beşê kirdkî.[1]

Seyîdxanî bi taybetî serewedartişî 1925 (Serewedartişî Şêx Seîd) û Yadîn Mehmûd
Ebas (Yado) ser o xebate kerda. Ey no derheq de zaf roportaj viraştî û xebatê
cigêrayişî kerdî. Seyîdxan Kurij, endamê Grûba Xebate ya Vateyî yo û serra 1997
ra nat kovara Vateyî de nuseno.



https://diq.wikipedia.org/wiki/Servet_Kocakaya

Servet Kocakaya yew senatkaro Kird o. Serra 1973 de qezayê Çewlîgî Bongilan de
ameyo dinya.

Kocakayayî famîlya de ferdo pêyîn o. Hema pancserre bîyo, pîyê Kocakayayî keyeyê
xo berd Hatay. Yew mudet ra pey yîn uca ra şîy Mersîn. Domanîya Kocakayayî uca
vîyertî. O mektebo verên, werteyên û lîse Mersîn de qedînay. Cuwa pey
Unîversîteyê Anqara de lizgê muhendîsîya komputure de perwerdeyê xo kerd temam.
Nika zî Îstanbul de nişeno ro.

Hetanî ke şîya unîversîte, Kocakayayî muzîk ra zaf eleqedar nêbîyo. Unîversîte
de no hîs vejîya werte. O uca de yew serri tembur cenit. Cuwa pey zî gîtar. Cuwa
pey zî Kocakayayî beste ser o xebitîyaya.

Muzîko profesyonal Kocakayayî 1999 de dest pêkerd. Hetanî ewro panc albumê
Kocakayayî vejîyyayî. Albumê verên Kekê yo. No album 1999 de vejîya. Tirkîya
de zaf veng da. No album zerrîya zaf goşdaran de cayê xo girewt. Vateyê deyîra
Kekê tirkî bî, çend tirkî bibî zî tede faqîrîya şarê ma, hesreta şarê ma
estbî. Kocakayayî Çewlîgî ser o na deyîre nuşti. Albumê Kekê ra pey çar albumî
vejîyay: Kî Zava, Lawukanê Dêsan, Pencera û "İki Dil Bir Heves" 2011 de
vejîya.

Vateyê eseran zafîn aîdê Kocakayayî ê. Tayê eseran zî kesanê cîya-cîyayan ra
weçînena. Albumê peyên de o yew helbesta Cîgerxwînî beste kerd.



https://diq.wikipedia.org/wiki/Sems%C3%BBr_(w%C4%B1layet)

Semsûr (Tırki: Adıyaman) yew wılayetê Tırkiyayo. Merkezê wılayetê Semsûri bacarê
Semsûriyo. Riyê erdê wilayeti pêro piya 7.572 km²o. Dormey Semsûri de wılayetê
Rıha, Meletiye, Gurgum, Diyarbekır û Qazianteb estê.

Adêmani rê Bizansıcan “Perres" û "Pordonnium” vato. Suryaniyi vanê “Klevdiye”.
Adêman, serra 757ıne de xelifey Abbasan El-Mansûri tiya gırewt û namey cı zi
“Hısn-ı Mansûr” na pa.

Zanışbera mıxaray Palanlidı kenden kerd. Tarixê Adêmani hetana V.M. 4000
şınayısê cı kerdo tesbit. o wextra hetana Hitit u Mitanniya kandê Adêmani
mucadele kerdışi rameno. Dewleta Hititıca (V.M. 1200) destra vıciyê ênara hetana
Frig dewleti serda V.M. 750 weqeyêk biya nê nusneyayo. V.M. Seserra 6ine dıma
Adêmani re Persi biye wêr. Serda V.M. 334 Kralê Makedonya İskendero Gırdi tiya
grot hetana V.M. Seserra 1ine tiya İmperatoriya Selewkiyana dest mend. kralê
Kommagene, Mithradetes tiya dı hakimiyeteya xo ke ilan. hetana 72 hukumdarey
kerd.

Adêman'irê bahdo İmperatoriya Roma biya hakim, Romayıca zi Adêman kerdo Suriyadı
kerd Lejyon 6i. Roma serda 395 bi dı heti. Hetana Emewi cı İmperatoriya Bizansi
dest mend 643. Serda 758 dı Ebasi tiyay gêno. Serda 958 fına kewto İmperatoriya
Bizansi dest. Serda 1298 dı Memlukıca Adêman groto. Adêman wahde dê Selim Ii dı
kewt İmperatoriya Usmanıcan dest.

Tırkiya dı % 10 Petrol Adêman dı vıcêno. Serdı nezdi 1.000.000 varil/ ser Petrol
vecenê. Adêman dı rocdı 400 m3 Gaz vıcêno.



https://diq.wikipedia.org/wiki/Selahed%C3%AEn%C3%AA_Ey%C3%BBb%C3%AE

Selahedînê Eyûbî (b. 1138 – m. 4î adare 1193) bi nameyê Selahedîn, Silhedîn,
Selahedînê Kurdî û Simko (bi erebî: Selah el-Dîn Yusif îbn Eyûb/صلاح الدين يوسف
بن أيوب) zî şinasîyeno. Sultanê Misir û Surîya û ronayoxê hukumdarîya Eyubîyan.

Rojawanijî ey rê vanê Saladin. Yew serdaro [Kurd]] ya zi Ereb ya zi Tırk bi ke
destpêk de verba Fatimîyan û dima ra zî verba Xaçperestan (Xristîyanî ke Ewropa
ra amey bî Qudûs) lec kerd û bajarê Qudûs destê xaçperestan ra vet. Lecê Xitîn
de verba xaçperestan serkewt û 88 serrî ra dima ra Urşelim (Qudûs) reyna (newe
ra) vist destê misilmanan.

Goreyê vînayîşo qebûlbîyaye, Selahedînê Eyûbî Kurd o. Labelê zaf etnîsîteyan ey
etnîsîteyê xo ra qebûl kerdo û wayirê mîrasê ci vejîyayê. Îbnî Xaldûn zî vano:
Eyûbî eslen erebî, la mensûbî eşîrê Rewadîyan ê ke Yemen de ciwîyenê û Kurdanê
Hezbanîyan ra yê. Şêrko ki namê apê Selahedîno, no vac Zazakiyo. Şêr û ko ra
viraşte biyo. Zıwanê kurmanci de 'ko' rê çi vajîno ki no hal nesebê Selahedînî
Zaza keno.[Çıme bımocne]

Şewa ke Selahedînê Eyûbî ame dinya pîyê ey keyeyê xo girewt û bar kerd Heleb û
weyra de kewt hizmetê Nûredînê Zengî. Dima ra pîyê ey bi walîyê Baalbek û Şam.
Weyra de perwerdeyêko hewl dî. Zaf merqadarê îlm bi. Nuştoxê bîyografîya ey
Al-Wahranî vano ke ey Geometrîya Oklîd, Astronomi, Matematik û Aritmetik de
pispor bi. Selahedînê Eyûbî mantix, felsefe, sosyoloji, fiqih û tarîx musa û
Dar-ul Hedîs (Unîversîteya Hedîsî) ra mezun bi.

Selahedînê Eyûbî serra 1193ine de merdo. Gorê ey Şam de, Camîya Umeyê de yo.
Sultan Selahedîn, piyê 18 gedeyan bi, înan ra 17 heb lajî yew zî keyna bî.



https://diq.wikipedia.org/wiki/Roja_Cin%C3%AEyan

Roja Cinîyanê Cîhanî yan zî Roja Cinîyanê Kedkaranê Dinya, 8ê adare de yena
fîraz kerdene. Na roje, hetê Miletanê Yewbîyayan ra seba pêro cinîyan sey roja
roşanî ameya qebulkerdiş.

Serra 1910 de arêbîyayişê Enternasyonalê 2. şaristanê Kopenhagî yê Danîmarka de
virazîya. Serekê SPD (Partîya Demokrata Almanyaya Sosyale) Klara Zetkîn nê
arêbîyayişî de seba xatirê 129 kesan ke New York de hetê polîsan ra kişiyayê yew
teklîf da û no teklîfê aye arêbîyayiş de hetê heme kesan ra ame qebulqerdiş.[1]
Goreyê nê teklîfî nameyê roje zî sey "roja cinîyanê kedkaran yê dinya" panîya.

Na roje, 16 kanune 1977 de hetê Miletanê Yewbîyayan ra sey roja cinîyan yê dinya
îlan bîye û a roje ra nat 8ê adare seba pêro cinîyanê kedkaran sey roja roşanî
ameye qebulkerdiş.[2] Miletanê Yewbîyayan da zanayiş ke qebulkerdişê heqê
seypêbîyayişê cinîyan seba aştîya cîhani zî hewl beno. No semed ra a roje ra pey
8ê adare seba heqê cinîyan, seba mucadeleyê xoserîya cinîyan her serre hetê
cinîyanê cîhanî ra yena bimbarekkerdiş.



https://diq.wikipedia.org/wiki/Rencber_Ez%C3%AEz

Rencber Ezîz yew senatkaro Kird o. Nameyê xoyo resmî Aziz Berdibek o. Rencber
Ezîz 1955 de dewê Çewlîgî, Wisfan (Wisfun) (Tirkî: Aşağı Akpınar) de bîyo.

Ezîz derguşê xo de, wexto ke hema yew tuto qij o niweşîyê çiman gêno. Bêdoktorî
ra bi metodanî prîmîtîfan tedawî beno. Tedawîya ğelet ver, yewserre beno ke
çimanî xo keno vinî (vîndî). Pîyê Ezîzî eynî serr keyeyî xo bar keno beno
Çewlîg. Ezîz, Çewlîg de mehlayê Dere Qeseran de beno pîl. 1968 de dest pêkeno
dersê Quranî gêno û çend serrî de beno hafizê Qurane. 1971 de binbilerzê Çewlîgî
de maya (marda) xo keno vîndî. 1972 de Ezîz şino Estanbol û uca de Mektebî
Mewlidxaneyî Çemberlîtaşî de waneno.

Rencber Ezîz 1972 de Mektebî Cemîyetî Qurane de wendiş û nuştiş museno. O, nê
cemîyetî de dest bi xebatê muzîkî keno. Yew mudeto kilm de cenayîşî sazî museno
û bi embazanî xo ra vejîyeno turneyan û konseran dûno. O wext Tirkîya û
Kurdistan de yew perr ra xebata sîyasî ya welatperweran rûmitîyen, perro bîn ra
zî dewlet û faşistanê sîvîlan hêriş (gale) kerdîyen welatperweran ser. Rencber
Ezîzî hêzanî welatperweran het de cayî xo geno û dest pêkeno besteyanî xo
virazeno. Tayê besteyanî Ezîzî yê verênan de tesîrî Aşiq Îhsanî, Aşiq Mahzunî
ûêb. ayseno, la o tayê deyîranî kirdkî (zazakî) zî vûno. Ê serran de, Ezîz bi xo
deyîranî xo yê kirdkî virazeno. Şîîran zî nuseno û muzîkî nînan o bi xo
virazeno. La ge-ge şîîranî Mehdî Özsoyî zî besta keno û vûno.

Rencber Ezîz semedê xebatê xo ya muzîkî 1977 de tepişîyeno, hewt aşmî û new rojî
hepisxane de mûneno. 1978 de hepisxane ra vejîyeno û yeno Çewlîg. Ezîz, Çewlîg
de zî xebatê xo dewam keno. Çimî ey kor bî, la o her tim cematî welatperweran de
bi. Revolusyonîstî Çewlîgî yê serekeyî embazî ey bî. Ezîzî suhbetan de çi
goşdarî bikerdîyen, sey teyîb girewtîyen. Çîyo ke revolusyonîstan ra musaynî,
şînî şarî rî qalî kerdîyen. Ey hema-hema her bîyayeyî Çewlîgî yê muhîmî ser o
yew besta viraşta. Rencber Ezîz peynîya 1978 de şino Almanya û heta mergî xo
Almanya de mûneno.

Ezîz, Almanya de xebatê xo hêna profosyonel rûmeno. Ewropa de şewanî kurdan de
vejîyeno sehne. Ey zaf besteyî kirdkî, kurmanckî û tirkî viraştî la tena yew
kasetî ey vejîyo. Nameyî kasetî ey “Hesreta Azadî“ yo. Nê kasetî Ezîzî bi
taybetî mîyanî Çewlîgijan de zaf eleqe dî. Hema zî zafî Çewlîgijan nê deyîranî
Ezîzî ezber ra zanî û nê deyîrî fek ra fek vajîyenî. La zaf besteyî Ezîzî yê ke
nê kasetî de çin î zî estî. Ey zaf rey embazanî xo het saz dawo piro û vato,
embazanî ey zî vengî ey bi metodanî prîmîtîfan girewto kasetan. Nê kasetan ra
çend teneyî kewtî ma dest. Nê deyîran ra yew zî “Şûno Şûno“ ya. Ezîz, na deyîr
hîrê welatperweranî Çewlîgijan ser o vata. Hem vate hem zî besta aîdê Ezîzî ya.
Nê hîrê kesî zî embazî Ezîzî bî. Serranî 1980 ra heta ewro na deyîr bîya sey yew
deyîra anonîm û mîyanî Çewlîgijan de vajîyena.

Ezîz, 31.07.1988 de, bajarî Almanya Bremen de xo yew bînaya berz ra erzeno war û
bi no hewa mereno. Heta ewro zî sebebî mergî ey tam bellî nêbîyo. Tayê vatişan
gore Rencber bina ra erziyayo war, kişîyayo. Yew deyîrê xo de, xo ser o wina
vano:

Serê mezelê Ezîzî de zegurkî ê wasî kerdo anakî nusneno: Ey yolcu, dur. 32 sene
aydınlığın yüzünü göremedim. Aydınlığın değerini bil. "Ey rayîrwan, vinde. Mi 32
serrî roşnî nêdî. Qiymetê roşnî bizane."



https://diq.wikipedia.org/wiki/Receb_Tayyib_Erdo%C4%9Fan

Recep Tayyip Erdoğan 26ê Şıbata serra 1954ıne de Kasımpaşa / Estemol de ameyo
riyê dınya. Nıka serekwezirê dewleta Tırkiyayo û serekê Partiya Edalet û
Raverşiyayışi (Adalet ve Kalkınma Partisi)yo. Dı demi nê wezifê xo kerdi, yanê
hıkumetê demê 59ıne û demê 60ıne Tayyip Erdoğani nay ro. Welatê xo Rizeyo, feqet
o Estemol / Beyoğlu de ameyo dınya û Estemol de biyo pil. Be xo yew raye vato ke
Gurciyo, keyeyê xo Batum ra ameyo Rize, labelê raya bine vato ke eslê xo Tırko.

Erdoğan seruni 1994 u 1998 miyon de Partiya Refahi ra serdari belediyey
Estanboliyo suka gırde biyp. Mektebi Ticaretiê Aqseraiyey Pil ebe nome cı newe
Akademiya Estanbolia İlmi Endustri u Ticareti ra serra 1981 de biyo mezun u
serri cıyi 18 de politika kuto. Serrani 1969 - 1982 miyon de futbolo amator kay
kerdo. O Temuz 4, 1978 de ebe Emine Erdoğan veyve kerdo u eno veyvey ra dı
keyneki cı u dı laci cı esti. Erdoğan Mart 27, 1994 weçinıtışi lokali de Serdari
Belediyey Suka Estanbolia Gırde weçinıyao. Kanun 12, 1997 de suka Siirt de jü
miting de qal kerdo u riy qalkerdışi cı ra terefi mehkemey Diyarbakıri ra suci
Şaru cıra kerdış, ebe şar, inam, mezheb u vurniya mıntıqay şari dışmankerdış ra
semedi 10 aşmi (mengi) kowto hepis. O hepisxane de 4 aşmi mendo u Ağustos 14,
2001 de vıraştoği PER miyan de ca growto u serdaro de vıraştoğ biyo. Partiya cı
serra 2002 de weçinıtış de ebe nisbeti %34,43 ra ameo nomre jüyıne. O hukımeti
dewri 58. , 59. u 60. vıraşto u seriweziro de Tırkiya biyo.

Keyey Erdoğani suka Rize, Güneysu ra suka Estanbol ameo u Tayyip Erdoğan ki inca
de maya cı ra biyo. Tarixi Ağustos 11, 2004 de geyrayışi cıy Gurcıstani de vato
ki Ez ki Gurcuyo. Keyey ma keyeyo de Gurcuyo ke suka Batumi ra keyey ho ardo
suka Rize. Tayyib Erdoğan hem zeman de serra 2007 de kanalê TV NTV de vato ki Ez
Tırko. Pêr/Pi cı Organizasyoni İtimadi Placi de kar kerdo u kidekia cı suka
Rizey de verayo. Serra 1967 de pi ho keyey ho suka Estanboli berdo. Wexto ke
Erdoğan biyo qıtek, Estanbol de limon u simit rışt. O mektebo verên, mektebo ke
semti Kasımpaşa deo u name cı Piyalepaşa İlkokuluyo de u bahdo Lisa Estanbolia
İmam Hatib de wendo u serra 1973 de mezun biyo. O zeman de seba mezunoni İmam
Hatibi ra universıta cıkewtış biyo xeyli zoro u eno sebeb ra imtihanê teber ra
peynidayış re kewto u dersê vurnayışi dayo u diplomay Lisa Eyubi groto. Bahdo
Universıta Marmara şiyo u inca de İlmo Ekonomik u Politiki de ebe derecey
lisansi serra 1981 de biyo mezun. Wexto ke o genc biyo, jü klubê futboli de kay
kerdo. Bahdo suka Kasımpaşa de Stadi Kasımpaşa nome Stadi Tayyip Erdoğani groto.

Wexto ke Partiya Fezileti (Fazilet Partisi) qapan biye, wekilê komê na partiye
biy vıla. Dı hetan miyan ra hetê yewi newedar (yenilikçi) hetê yewi zi kıhandar
(gelenekçi) name gırewt. Tayyip Erdoğan hetê newedaran de bi. O ra tepiya serra
2001ıne de Erdoğani Partiya Edalet û Raverşiyayışi (Adalet ve Kalkınma Partisi)
nayê ro. Weçinıtışê 3ê Tışrinê Peyênê serra 2003ıne de ebe Partiya Edalet u
Raverşiyayışi ra tenya hıkumet nawa ro.

Zemano ke tede Erdoğan universıta de wendo, Jewiya Telebey Tırkiyay Mılli kewto
u serra 1976 de Paritiya Selameto Mılli (PSM) de ermey (poli) serdariya genci
biyo. Hem serre de PSM ermey suka Estanbolia genci çıniyao we. Dıma Darbey
Keşkelun 1980 serra 1983 de Partiya Refahi vıraziya. Erdoğan ena partiye ra
serra 1984 de serê qazey Beyoğu, 1985 de seri suke u ezay MKYK çıniyao we. Serra
1986 de namzedi wekıli biyo. Serra 1989 de weçınitış de Partiya Refani biya
partiya dıyıne (2). Partiya Refahi barac veraya ema sebebi reykerdışi
tercihkerdışi ra YSK wekiliya ho kerdo iptal u qebul nikerdo.

Tarixê Mart 27, 1994 de weçinıtış de Erdoğan %25,19i reyan groto u biyo Serê
Belediyey Estanboliê Suka Gırde weçıniyao. Esasen partiya ho seba suka Estanboli
Ali Coşkun namzed mocno ema Teşkilati Suka Estanboli seba Erdoğan zaf ısrar
kerdo u eno sebeb ra Erdoğan namzed mocniyao. Heqa dewri serdariya cı de 18
dosyayan ra daway ameo rakerdene. Tay ninan ra Akbil, İsfalt, İstaç u İdo yo.
Riy wekılbiyayışi Erdoğani ra daway niameykerdene.

Tarixi Kanun 12, 1997 de Erdoğan suka Siirti de jü (jew) miting de duayo eskeri
ke nuştoği Zaza Ziya Gökalp serra 1917 de nuşto ebe versiyono ke vurniyao wendo.
Erdoğan duay eno şekıl de wendo: Her dewr de Firawun zi esto u Nemrud zi esto.
Ema verda inan Musa u İbrahim vecini u ê engelan keni xırabe u raya pisi keni
pak . Dıme no qısey Mehkemey Diyarbekıri ey ri dawa rakerdo u seba Erdoğan
qerari jew serre tepşiyayışi u 860 (heyştay u şeşti) liray Tırki, cezay perey
dayo. Dıma mehkeme hukımi ho vurnıyao u cezay ho 10 aşmun u 176,66 LT kerdo. Ebe
kanuni infazi ra cezay ho 4 aşmi ri kemiyaya. Erdoğan Diyarbekır rê muraceti
temyizi kerdo ema inca ra çi niveciyo u Serdariya Estabolia Suka Gırde cı kuto
(finiyo/kowto), Erdoğan tarixi Mart 26, 1999 de hepsihane kuto (kowto).
Hepsixaney Pınarhisari de mendo u tarixê Temuz 24, 1999 cezay ho temam kerdo u
hepsxane ra veciyo.

Mehkemey Kanuno Seri, Partiya Fezileti bêpeyni padayo (qapankerdo) u heme
wekıluni partiya fezileti mendo veng. Wekıli partiya fezileti biyo dı letey;
terefo kıhan u terefo newey. Erdoğan terefi newey de ca groto u serra 14 Ağustos
2001 de PER vıraşto u parti de seri pêroyi çıniyao we. Erdoğan ebe ifadey cı Ma
gomlegi ma vurno muxafezarun (konservativi) ra tepki groto. Partiya Erdoğani
serra 2002 de weçintış de ebe nisbeti %34,29 ra ameo partiya nomre 1 u zafero
gırd diyo. Ema riy cezay cı ra Erdoğan wekıl nêbiyo. Hukımeti 58. (poncas u
heyşt) terefi Abdullah Güli ra vıraziyao. Eno hukımet seba cezay Erdoğani
peynidayış parlamento teklifi kanuni dayo u teklif ebe zafi reyi wekılun qebul
biyo. Ema Ahmet Necdet Sezer (seri cumhuri) kanun kerdo veto. Dıma jü serre
parlamento rê parti teklifo newe dayo u teklif, terefi Sezeri ra biyo qebul. Ebe
eno kanun veri Erdoğani de engel nimendo u wekıli Siirti Fadıl Akgündüz finiyo
(kuto) u Sirrt de weçınitışo newe biyo u Erdoğan ebe %85 rey wekıli suka Siirti
biyo. Abdullah Gül seba serbiyayışi Erdoğani serêweziriye ra istifa kerdo u
Erdoğan biyo serêwezir. Weçınitış ra hiri (3) aşmi dıme Erdoğan hukımetê 59.
vraşto. Tarixê Ekim 2005 de Tırkiya dewrê Tayyip Erdoğani de seba Yewiya Awrupa
cıkewtene namzed biyo. Temuz 22, 2007 de weçınıtışo newa biyo u Erdoğan %46,6ê
reyan dayo u 341 wekıli vecniyo. Partiya Erdoğani, ey dıyıne kez serêwezir
kerdo. Dewrê serbiyayışê Erdoğani de Ekonomiya Tırkiya biyo gırd u şiyo aver u
ekonomiya dınya de Tırkiya %1.1 ra şı %1.40 u eno ekonomiya dınya biyo amoro/
reqemo gırdo. Tarixê Heziran 12, 2011 de weçinıtış de reyê Erdoğani %49,83
veciyo u partiya cı 327 wekıli veciya u hirıne kez hıkumet vıraşta.

Erdoğan piyo Ahmet Erdoğan u Tenzile Erdoğano. Brao cı Hasan Erdoğan Heziran 27,
2006 de merdo u Tayyip Erdoğan ey ra dıme keyey de pısa de tewr pilo. Kidekiya
cı de pi ho qeptanê deryay biyo u bahdo keyey ho suka Rize ra suka Erzurum ardo.
Hiri bray ho estê u jü way ho esta. Tarixê Temuz 4, 1978 de jü konferans de ebe
Emine Gülbaran (Erdoğan) ra te lewe ameo u bahdo ebe ay ra veyve
kerdo/zeweciyao. Dı laci Erdoğani esti u nome inan; Ahmet Burak u Necmettin
Bilal Erdoğan. Dı keyneki Erdoğani esti u nome inan: Sümeyye Erdoğan u Esra
Erdoğana.

Tarixê Keşkelun 13, 2005 de suka Kütahya de jü ten otobusê Erdoğani rê seba ey
kıştene ebe kardi noni ra kowto ema terefê polison ra halo bitesır ameo ardeno.
Serê tene de silahi u mermiy veciyo. Ten dawa ra des u yew (11) serri cezayo
hepsi dayo. Bahdo Amerika ra jü e-posta ameya u jü heberê suikasto binan ameo u
eno suikast nêbiyo.

Erdoğan serra 1989 de serdaria belediyey suka Beyoğli de Partiya Refah ra biyo
namzed ema kemi ferq ra serdari vini kerdo u itiraz kerdo. Hakim itirazê cı red
kerdo u dıma eni hakim rê vato Tı nêşeni ebe qafê serweşi ra qerar bıdi ,
heqaret kerdo u hedise savcilig rê şiyo, intiqal kerdo. Erdoğan Hepisxaney
Bayrampaşa de seba jü/yow hefte binê çım de mendo. Bahdo cezay ho cezay pere rê
vurniyao u serbest mendo.

Erdoğan tarixê Ocak 14, 2000 de Awıstralya de suka Melbourne de jü radyoyo ke
name cı SBSyo de seba Abdullah Öcalan vato Muhterem Ocalan onga, hesabê fıkirê
ho nêdano, hesabê kelley ke o cıra kerdo dano. Ema mı riyê fikirunê mı ra çiher
aşmi heps de mend. Ma miyan de ferq zaf gırdo. Eno qısey cı ra dıme Dernegê
Mayanê Şehidan ey rê daway tezminato manewi akerdo. Kemal Kerinçsiz avukato
deway biyo u Erdoğan tarixê Aralık 2007 de 3 quruşi perey tezmintiy dayo.

Erdoğan karikaturistê qazetey Cumhuriyeti Musa Kart, qazetey Evrensel, wayirê
Pengueni Erdil Yaşaroğlu rê seba hekeret ra daway tezminato manewi rakerdo u
perey ho ninan ra dayo. Tarixê Şıbate 6, 2010 de serê hekaretê Devlet Bahçeliy
ra ey re zi dawa akerdo u mahkeme Devlet Bahçeli 50 hınzar liray Tırki rê mahkum
kerdo u Erdoğan ey ra perey ho dayo. Devlet Bahçeli Erdoğan rê hucım kerdo u ey
rê vato ki ErdoğanTırkiya cıra kerdene wazeno. O mewzuyê etnik cıra kerdış de
wayirê sicilo. O bêkimlik u bêşexsiyeto. Oyo ki bêedeb u bênamuso. O wayirê
zihniyetê ke çurumuşbiyo. Oyo ki etraf rê qoxuyo ke mide pis keno dano, oyo ki
bêehlaqo, ehlaqê ey çıniyo. O heme olçiyanê ho vini kerdo. O bêsewiyeyo. Oyo ki
merdumo ke şerm dano. O teroristan dest akeno, o alçaxo, zurkaro de gırdo (zur
keno), riyakaro (dı riyê cı esto) u mıletê Tırki rê hekaret keno. Liderê Partiya
Şarê Cumhuriyet Kemal Kılıçdaroğlu jü mitingê cı de Erdoğan rê Omurgasız
hayvan/Heywano biomurga vato u Erdoğan Kılıçdaroğlu rê dawa rakerdo u mahkeme
Kılıçdaroğlu mehkum kerdo. Şair Ataol Behramoğlu heqa şexsiyetê Tayyip Erdoğani
de nuştey xırabi nuşto u Erdoğan ey rê ki dawa aakerdo. Mahkeme Ataol Behramoğlu
mehkum kerdo u Erdoğan ey ra 20 hınzar liray Tırki greto.

Tarixê Kanun 17 de ekibê hakimê cumhuriyeti Celal Kara, mudirê İstanbulio
emniyeti u mudirê şubey mali tayê camerdê kari, burokrati, mudirê bankay u
pısanê (lacê) hiri weziran seba wezifa xırab kullankerdış, ixale rê fesat dayış
u keçaxiye kerdış perskerdış destpêkerdo. Hedisey ra dıme cayê tayê savci u
hakiman vurniyaê. Erdoğan qandê perskerdışê Kanun 17 vato Eno seba iradey
mılleti xırab kerdene yew teşebuso darbeyo.



https://diq.wikipedia.org/wiki/Postevan

Postevan: Merdımo kı postanê dewar, çarwe u heywanandê binan ano, zeranê ê
postan taşeno, inan terbiye u solı keno, keno wışk u qandê karardenı roşeno ey
rê vanê poste rotox yan zi posteci. Poste rotox veri postan weş çiyêna taşeno.
Vanê bol diqet bıkero kı ne bıdırno u ne zi tenık bıtaşo. Yanê ê rıwenê serdê cı
yo kı leşı ra ameyo u pa mendo ey bıtaşo. Bahdo bero pak kero, solı kero u ê
posti terbiye bıkero u wışk kero. Bahdê nê çiyan ê postan ya cayê dukanê dı yan
zi bazarê dı beno roşeno. Ê kı ê postan herinenê, qandê sero nımazkerdenı,
ronıştenı, keçe, cıl u şıqan sero rakerdenı u herwına kar anê. Tay postan zi
veri ra wexto kı dewar yan zi çarwan poste kenê vanê, sere ra tum vejê. Yanê
cayêdê cı nêdırnê u zerar nêdê ê posti. Ê postanê wınisinan qandê meşkan kar
anê. Ê postey tum ê nêdıryayey qandê tey meşkı niranayenı, penir, toraq, terine,
rüwen, rıb, qawırme u herwına çi qandê zımıstani u hewadayenı kar anê. Ê postan
miyan dı o çi nêhermêno u telef nêbeno. Ê meşki veri zey buzxanandê ewroy, zey
dolabandê serdkerdenı kar ardê



https://diq.wikipedia.org/wiki/Nasyonalizm%C3%AA_T%C4%B1rkan

Nasyonalizmê Tırkan oyo ke ideolociya nasyonalista, vênayışo politiko u her ca
de mocno xo ra. Nasyonalizmê Tırkan senên sıfte kerdo tam nêzaniyeno ama Tırkan
miyan de nasyonalizmo politik, be destê Yusuf Akçura çapê nuşte Üç Tarz-ı
Siyaset dest pê kerdo 1903 de. Merdumê verêniê ke xo nasyonalistê Tırki diyê,
rıçıkê inan pêro Qırımıc u Tatar biyê. İmperatoriya Usmanıcan de sistemê
Usmanıci areze kerdo u merdumê ke mısılmanê ya zi mısılman niyê, ê pêro şarê
Usmanıci vêniyayê. Be kewtış u peynidiyayışê İmperatoriya Usmanıcan u
vıraziyayışê Cumhuriyetê Tırkiya, nasyonalizm zi sistemê politik biyo. Hukmatê
Tırkiya be destê xo mıletê ke Tırk niyê inan palaknanê, qebul nêkerdê, nêdiyê.
Tırkiya politika asimilekerdışi ramıto, heq u hıquqê mıletê zey Zaza, Kurd,
Yunan, Ermeni u Lazi cawıto. Xetta hukmatê İsmet İnönü nasyonalizm de heni aver
şiyo ke zıwanê ke Tırki niyê, inan illegal ilan kerdo u politika Welatdar Tırki
qal ke! vıraşto. Merduman rê ceza daya ke merdumi zıwanê xo ra qal meke tenya
Tırki qal ke. Nasyonalisti zey Hüseyin Nihal Atsız veciyo u nasyonalizmê Tırkan
sero şiır u nuşte nuştê. Nasyonalizmê Tırki hıma esto, ewro zi esto u peyniye
nêdiyo, nêqediyo. Partiya Hereketo Nasyonalist zi esto ke nasyonalizmê Tırkan
keno, rameno.[1]

Zazayan sero nasyonalizmê Tırkan be domê peyniyediyayışê İmperatoriya Usmanıcan
sıfte kerdo. Serra 1923ıne de Mustafa Kemal Atatürk Cumhuriyetê Tırkiya vıraşto
u Zazayan sero zulım zi sıfte kerdo. Be destê Mustafa Kemal Atatürk, İsmet
İnönü, Sabiha Gökçen u xeylê merdumê Tırki ra heq u hıquqê Zazayan palakniyê,
nêdiyê u qabul nêkerdê. Dersım de xeylê Zazaê Elewi be qararê hukmatê
Cumhuriyetê Tırkiya kışiyayê.



https://diq.wikipedia.org/wiki/Munzur_%C3%87em

Munzur Çem (b. 1947 Kêği, namey xoyo raştıkên Hüseyin Beysüleno) yew nuştekarê
rocnameyanê Zazakiyo. Serra 1947ıne de dewa Kêği, Qurze de ameyo riyê dınya.
Mektebo verên Seter de, mektebê miyani zi qezay Dêrsımi, Nazmiya de wend. Serra
1962yıne de Erzurum de dest be wendışê Kolejê Sıhatiyo (Sağlık Koleji)
çeharserre kerd û serra 1966ıne de no mekteb Diyarbekır de qedêna. Serra 1971ıne
de Mektebê İqtısadi û Ticariyo Berzê Anqara wend.

Munzur Çem, serra 1970ıne ra nat be Tırki û Zazaki meqale, roman û hikayeyan
nusneno; şanık û lawıkê ke şari miyan de yenê vatene, inan dano arê. Meqaleyê ey
ekonomiye, politika û kulturi seroyê. Tepiya imla û gramerê Zazaki sero zi xeylê
kar û gureyê xo estê.

Munzur Çem hal û usıl ra gore mecbur mendo, seba ke ey meqaleyi û kıtabê xo be
ciya ciya nameyan ra nuştê. Tayê nameyê ke heta nıka no kar pê kerdo nêyê: H.
Toprak, A. Taş, M. Çem, B. Şilan, S. Dilan, Mirzali Çimen, Aliqemer uêb..

Heto bin ra Munzur Çem xebatkarê de heqanê merdumiyo. Kurdıstanê Zımeyi de halê
heqa merdumiye sero xeylê kar û gureyê xo esto.

Ciya ciya tayê meselan sero broşurê Munzur Çemi zi estê. Meqaleyi, lawıki,
şanıkê arêkerdeyi û hikayeyê nuştoği, heta ewro xeylê pêserok û rocnameyan de
veciyê û hewna zi veciyenê. Gruba ke çend serriyo imla û gramerê Zazaki sero
gureyeno (xebetiyeno) û Swêd de pêseroka Vateyi vezena, Munzur Çem inan ra yewo.
Nustoğ naye de temsilkarê na pêseroka ê Almanyayo, rocnameyê hefteyi Roja Teze
de, 15 roci de reyê be Zazaki meqaleyan nusneno.

Munzur Çem, ronayoğanê Kurd-PEN ra yewo, çıke o xo Kurd vêneno. Labelê hetê
biyayışi ra Zazayo û Zazaki qesey keno.



https://diq.wikipedia.org/wiki/Moria

Moria ya zi Khazad-dûm suka bınê hariya ke Cihanê Miyani de ca gêna. Na suke be
namê Khazad-dûm zi şınasiyena, Khazad-dûm "Bonê Cuceyan" areze keno. Durin ya zi
Durino Bêmerg, oyo ke miyandê hewt qıralanê Cuceyan de qıralo en gırdo u en
namdaro, Wareyê Azanulbizari de geyrao u bınê rocvetışê Koyanê Dûmanênan de kaf
diyo. Durino Bêmerg uca kınıto u Khazad-dûm vıraşto. Çağê Yewın de Cuceyê
Khazad-dûmi zaf zengın biyê u rocawanê Koyanê Dûmanên ra sistemê lani vıraşto.
Lecê Hersi ra tepeya dı sukanê Cuceyan Nogrod u Belegost ra tayê Cuceyan remayê
u ameyê Moria. A ri ra nıfusê Khazad-dûmi zaf berz biyo. Cuceyan uca de metalo
ke cı ser de sihir esto mithrili diyo u be guriyayışê mithrili ra, refah u
weşiya Cuceyan aver şiyê.

Çağê Dıyın de Sauron u Elfan miyan de lec veciyo, demê leci de Cuceyan keyberanê
Khazad-dûmi padayê u be teberi gıreyanê xo bırnê. Na sebeb ra Elfan Cuceyan rê
qerqılyay u Khazad-Dûm rê namê Moria (Laniyo Tari) daya. Çağê Hirêyıni de
Cuceyan Moria de weşiye de cıwiyê hama serra 1980ıne de semedê mithril vetene
bınê Koyê Caradhrasi rê şiyê u uca de be Balrogi têvera kewtê. Balrog şeytano
gırdo ke adır u tari ra vıraziyayo, Çağê Yewıni de Balrog bınê Koyê Ustıriyê
Suri rê hepıs keriyao. Balrog dı qıralanê Cuceyan kıştê, pêro Cuceyan uca ra
rıştê u uca xo rê ca kerdo. No tarix ra tepeya Moria cayê org u trolan biya.

Çağê Hirêyıni de be lideriya Balini de Cuceyan arê biyê u ameyê têlewe, semedê
Moria gırewtene be Bolrogi lec kerdo, hema heme inan terefê Balrogi ra kışiyay.
Moria heta Çağê Hirêyıni de heta seserra hirêyıne, destê Balrogi de menda. Na
serre de Balrog bırayanê engıştane rê dest kerdo u Pırdê Khazad-Dûmi de Gandalfi
Balrog diyo. Ê uca de lec kerdo u pırd xırabe biyo, her dı zi kewtê cêr.
Gandalfi bınê koyan de Balrog kışto.



https://diq.wikipedia.org/wiki/Mikael_Agricola

Mikael Olavi Agricola, sera 1510 dı mıntıqa Finlanda Nyland (Érdo / Welato Newe)
dı suka Torsby (Pernå)dı, ze lacê ju dewıj marda xü ra biyo u sera 1557 dı menga
9 nısanı dı şiyo héqeyda xü ser. Agricola ze piyê edebiyatê Finlandi sınasêno u
o rew diyanetê protestaney qebul ke u bi sekreterê papazê Turku (bı Swêdki Åbo).
Agricola dıma beno papaz u şıno Wittenberg dı mekteb waneno. Dıma peydı yeno
Turku u uca dı, mektebê papazan rê beno mıdur. Agricola, reformatorê Finlandiyan
o u Wittenberg dı zi telebeyê Martin Lutheri biyo. Agricola, papazê sıfteytını ê
Finlandiyan o.

Agricola, pi u sazkerdoxê zıwanê Finlandiyo u o sera 1543 dı alfabey (elifba)
zıwandê ê Finlandi (kıtabê ABC Abckiria) nuşnayo. No kıtab, kıtabê do bı zıwandê
Finlandiya sıfteyıno u dıma sera 1544 dı kıtabê dıay (dua) nuşneno u sera 1548
dı zi incil açerneno Finlandki.

Dıam lejê Rusan (1555-1556) cı rışenê Moskowa Ivan IV Vasiljeviçi (İvan o
zebani) het, qandê lej bıqedyo. Agricola no gürwe xü dı ser kewno u éyni ser
raya Finlandiya dı şıno héqeyda xü ser.



https://diq.wikipedia.org/wiki/Mezra_Pil

Mezra Pil (be Tırki: Bayırlı) yew dewa vêrina/kohona Darayêni wa. Rayê makina
ser ra Darayêni ra nizdiya 40-45 km duyr a. İnkê bestê Belde Darayêni Valyer a.
Rayê makina zerrêy Valyer ra benu dı hêti. Yo het kışta raşt ra dewa Muradon,
Consuer û Şernon ser ra şınu; Şernon ra z' pêya ruyar (rû) ra kuyenu wever u
nızdiya 700-800 mt. Yo qayme dıma reseyenu Mezra Pil. Rayê bin Valyer ra kışta
çep ra pırt sekiz ser ra awa Vaxkin, Vazenon, Bor u Şernon texernenu, Kılê ra
viyerenu şınu resenu dew. In perr ra rayê mezron Mezra Pil ra (Geldon, Armaşin,
Miyedron û Mezra Qıj) şinu dew.

Rayê makina Mezra Pil ra wet çinyu. Rayê makina ser ra Mezra Pil dewa pêyina
Darayêni wa. Mezra Pil ra wet dêwi Tavz (Tawz) êsti. Zımê dew, guevaga (xet,
sındor) Darayêni (hem z' ayê Çolig) û qezê Diyarbekir Qulp a. Mezra Pil,
kendalin yo dewa, yegê eğleb hêy waroni dew d'. Zerrêy dewe d' çend yegê êsti,
labelê Mezra Pil pêy guazeron xu z' yena şınasnayiş. Warêy dew, dew ra 4-6 km
duyri. Warêy eğleb dew ra 800-1200 mt bêrzi. Şarê Mezra Pil, pêy cıt û pês
devarê xu kenu. Mezra Pil d' cew, ğelı (genım), wesarı, kuriek, nehxey (nehxê),
baklê, mışoşi (mêrcu), tıtun ûzb. romyenu. Mieşnêy, bizê, mongêy, kêrgi, hindiy
bêni whê (webiyayiş). Kiver ra bazılconi, biber, bazılcon siyê, kartuêl, xıyar,
thar shıpi, çoniel, kuy; fiyek ra z' shay, murê (mıri), xox, mişmiş, tuy,
salinc, alinc, zoğur, wişnê, guazi zb. pawyêni. Zerrêy Mezra Pil û waron dewe d'
zaf çêşid thar vêjyenu: pherpar, pıngi, kardı, leğemdur, selmı, gagaç, yelıng
(hêlug), lerg (helerg), marşing ûzb. Punê, şimig, tırşık, yağiç (gerzınık) zobi
vaşi dewe. Duyes hxebi warê Mezra Pil êsti û nomê yin: Arsuer, Arsuêr Mallon,
Arsuêr Qeron, Ğêyd, Phon, Mil Bawşin (Dyar), Dalav, Sulleton, Reng, Kılê,
Helzın, Çalkoni yi. Dorpêy waron gema. Dar "kêlmier" xêlyek zafu. Binatey Dalav
û Rêng gema "kelmay" a. Darr kêlmier (kelmay) hem zımıstoni qêy adir takotiş,
hem z' qêy devarê hxeywon (bızêkon, heron, gayinon) pawyena.

Derhxeq tarixê ına dew d' hêzrin (kasin) yo zonay (ilm) çinyu. Vatiş vêrinon
guere, tarixê Mezra Pil hxeton serron hxenzar dısey-hirsey (1200-1300) cuaver
şınu. Honciyo z' vatiş vêrinon guere, wext'ıg Bısılmunon Diyarbekir guret xu
dest û dyêr ka (kilisa) zê'g êru kerd Comiya Pila Diyarbekir (Ulu Cami), comiya
dewê Mezra Pil z' çend sêrri badên comiya Diyarbekir vıraziyawa. Tarixê dew,
inay sera ço eşkenu qıssêybıkeru, labelê honciyo z' ço nieşkenu ki derhxeq
tarixê Mezra Pil d' hêzrin yo ermın (çi) vaju. Çahar-phonc hêtiya mezêli
(gueriston) êsti. İn mezelon ra çend cêy êrd ra biy raştı u hema-hema biy vind.
Berkolon mezlon ra astêy merdon ra pêy metodê "qarbon 14" çoy êşkenu ki texmini
yo tarixê ına dew eşkera bıkeru. Çend mezêl êst ki hay zerrêy "hxoş"ond û
berkolê in mezelona zaf şıkil êsti û tay berkolê z' bıxu zêy kêfiye (kılaw)
vıraştêyi.



https://diq.wikipedia.org/wiki/Mesut_Keskin

Asmêno Bêwayir (namey xoyo raştıkên Mesut Keskin) yew cıgeyraoğo Zaza u merdumê
ilmê zıwananê Hind-Ewropao. Serra 1973ine de Estamol de ame riyê dınya. Keyey xo
taê serri raver dewa Mazra Sılêmanu, Pılemoriye (Dêrsım) ra bar kerdo, ameo
Estamol. 1975 de piyê ey o be maa cı ra ardi Almanya. Ae ra nat na dıwele de
weşiya xo rameno. Almanya de şi mekteb. 1992 de kewt universıte u mıhendısina
makina (vıraştena makina) heta lisansê veri wende.

Oyo ke Zazaki verê coy tenê areze (fehm) kerdêne, emma qısey nêkerdêne. 1993 de
dest kerd zıwanê ma u piyê xo, gına sero, musa. 1996 de redaksiyonê pêseroka
Warey de ca gırewt. 2005 ra heta 2008 ki redaksiyonê pêseroka Mirazi de ca
gırewt. Taê gurenayışê xoyê zıwani, nuştey, kılamê xo kıtaban u pêserokan u
internet de veciyay (taê ebe namey xoyê keyey, Mesudê Keşki). Taê kıtabi u xeylê
nuştey nuştekaranê Zazaki redakte kerdê. 2013ıne ra nat pêseroka MA de nuştan
redakte keno, yew ki pela internetia Zazaki Zazakikozmos [[1]] de ki nuseno.
Ezaê diwanê idarey Enstitüyê Zazakiyo.

Nıka Frankfurtê Maini de diwanê idarey Enstituyê Zazaki de gureyeno u temsilkarê
pêseroka Miraziê Ewropao. 2005 ra heta 2008 Universıtey Frankfurtiê Goethey de
qısmê ilmê zıwanan de ilmê têverşanaena zıwanan (ilmê qıyasê zıwanan) de lızgey
Hindo-Ewropaistiki (Indogermanistik) wend. Paizê 2008ine de teza xoya mastıri dê
zerre. Teza xo diyalektanê Zazaki sero nuşte. Çele (Kanuno Peyên) 2009 de
wendışê universıtey qedena. 2009ine ra nat teza xoya doktora eyni universıte de
vırazeno.

Keskini Şazadeo Qıckek Küçük Prens çarna a Zazaki, serra 2009ine de kıtab de
Almanya de veciya. Kıtabê eyê dersa Zazaki be terifê Almanki, be namey Zonê Ma
Zanena Kanunê 2012i de be destê projey taê embazan u nuştekaran veciya.



https://diq.wikipedia.org/wiki/Merwan%C3%AE

Merwanî (bi erebî: ‏مروانيون‎ Marwānīyūn) nameyê yew xanedanê Kurdan o ke mîyanê
serranê 990 û 1096an de, zımey û verocê erdê Kurdistanî (ewro verocê Tirkîya u
zimey Iraq) binî hukmî înan de bi.

Dewleta Dostikî yan zî Dewleta Merwanî serra 982yanê mîladî de ronîyaya.
Ronayoxê dewletae Bazê Dostikî yo. Baz, wextê xo de bi camêrdî û cîhatî amebi
sinasnayîş. Ibn Eleşîr kitabê xo El-Kamil fîl-tarî de vano ke xalîfeyê Ebasîyan
Uhetê Dewle wexto bi Bazê Dostikî de ronişeno, bi nimitkî wezîrî xo ra vano, no
merdim çew tersneno.

Mergî Bazî ra dima, Ebasi û Biweyhî û Romî wina texmîn kerdbi ke êdî tersa
Merwanîyan ra qedîyayî. Labelê wina nêbi, ardimkerdox û qomutananê Bazî, bi
xisusî Ebû Elî Lajê Merwanî yew mudeyo kilm de heme bacarê ke vînde kerdbî, newe
ra dest vistî. Goreyê Ibn el-Kesîr el-Dîmeşqî xelîfetîya Fatimîyan,
bihêzbîyayîşî Merwanîyan ra keyfweş bî. Heta zaf dîyarî û entîke zî Mîr Ebû Elî
rê şawitîbî. Û Ebasi û Bîzansîyan zî Mîrî ra dewaya dostanî kerdîn.

Paytextê ci Ferqîn bi; Dîyarbekir, Erdîş, Urfa, Nisêbîn, Mêrdîn, Mûş, Heskîf,
Xarpêt, Qamişlo, Amûdê, Serêkaniyê, Dêrîk û Wan kewtibî binê hukmî Merwanîya.
Wextê bihêzbîyayîşî Merwanîyan de, Biweyhî û Ebasî Baxdatî de bî, Fatimî zî
Misir de bî û nê her di dewletan seba serekîya misilmanan her dem lec kerdîni.
Heto bîn de zî Bizans estbî. Bîzans û Ebasîyan zî seba hîrakerdişî sînoranê xo
lec kerdîni. Mîranê Merwanîyan xelîfeyîya Ebasîyan qebûl kerdbi, labelê mîyanê
înan û Fatimîyan zî hewlbi. Û weziyeto winayîn de seba bihêzbîyayîşî Merwanîyen
her çî amade bi.



https://diq.wikipedia.org/wiki/Meho_Barakovi%C3%A7

Meho Baraković, nuştoxo Boşnak o. Sera 1945 dı suka Bosna-Hersek, Banja Luka dı
marda xü ra biyo. Sera 1995 ra yo kı sûka İswec, Bollnäs dı cüweno. Yani macırey
dı, welatê xü ra duri dı 12 seri. Zekı bı xü zi nuşnayo u vano: ’’Zeydê
bıharatiya, zeydê darêndo meywey zekı şayê serana şiriney u tam bıdayê, mı zeydê
a dariya kokê mı ra qılaynay u karıti juna érd u juna mınıqa’’.

Barakoviç serana sûka Bosna-Hersek dı sûka Trebinje dı nezdiyê 50 ser gürweyayo
u zekı bı xü zi ano zıwan u vano: ’’Çiyo kı en xırab şeno biro serdê inasanan
ame serdê şardê mı, yani lej. Faşistê Sırb u Montenegri bı ésker u faşistandê xü
ya suka mıno tarixi bı érda duz kerdi. Şarê mı nêmerd u ma héla lıngan serdê’’.

Zeydê Barakoviç a hézarana Boşnaqi welatê xü ra durı sırgun dı héyatê xü ramenê.
Tayınê cı Émeriqa, Awıstralya, Kanada, tayınê cı héme welat/sukandê Ewropa u
Tırkiya dı ca biyê. Boşnaqi zekı Barakoviç zi vano: ’’Ze dara meywey cı kok ra
qılaynayê’’. Cayo kı Barakoviç cı müyandı starey diyo Swêd o. Verê kı Barakoviç
biro Swêd, suka Montenegro Plav dı qampê esiran dı mendo.

Barakoviç verê kı biro Swêd nuştox biyo u panc kıtabê şiiri neşir veto u héta
nıka 13 kıtabê ciyê şiiri vıcyayo. Swêd dı héyatê xü yê nuştoxey u xezetecılıxey
ramıto u yni wext dı ju pêserok bı namedê ’’Broar’’ (Pırı) bı swêdki u boşnaqi
veto u wahêrey kerdo. Ju kıtab zi bı namedê "Bollnäs-plats för min sorg"
(Bollnäs, ca qandê êşandê mı) bı zıwandê Swêdkiya veto



https://diq.wikipedia.org/wiki/Mazra_S%C4%B1l%C3%AAmanu

Mazra Sılêmanu ya ki Mezra Sıleymanan (be Tırki: Süleymanuşağı) qeza Dêrsımi
Pılemoriye de yew dewa nahiya Seteriyea. Merkezê qeza Pılemoriye ra teqriben 35
km, suka Erzıngani ra 50 km, Mamekiye ra 100 km dûriya, Dêsım ra hetê zımey ser
kewena, sinorê wılayetê Mamekiye be Erzıngani dera, fekê çhemi (Trk. Karasu) u
raya şuşa Erzıngan - Têrcani sera raya dewe bırriyena a, cêr ra be Mezra 4 km
anceno. A mıntıqa rê Derê Sanse ya ki Derê Balabanu ki vanê.

Namey dewe Eşira Balabanan, ezbeta Sılêmanan ra yeno, çıke Balabanan raver na
dewe kerda şên, ezbeta (êla) Sılêmanan ki na dewe de menda, 3 ezbetê bini, zey
Hesenan, Uşênan, Aliyan şiyê dewanê dormey, uca kerdê şên. Mazra Sılêmanu de
eşirê zey Balabanan, Areyican, Kudan, Rutan, Sılıcan, Heyderan estê.

Dewê ke dormey Mazra Sılêmanu derê: (natê çhemi) Yarbaşiye (Temt), Muquf, Çors ;
(dotê çhemi) Textu, Canbegu, Reskê Menku

Hewşê dewe Helel dero. Namey ziyara dewe Dewrês Gulabiyo < Derwêş Gulabi. Ziyare
ra teke ra vıraziyawa. 2005 de ki şarê dewe, zafêr keyê (çê) Rutan (Çê Sayderi),
hewş de banê cemi vıraşt.

Şarê dewe pêro Zazaê Elewiyê u Zazaki qısey kenê. Feqet xortê ke tebera biyê
pili, ya şenık Zazaki zanenê ya ki qısey nêkenê.

Naye ra 50 serre raver ke dewe de 25-30 keyey reştêne pê, serranê 70an de taê
dewe ra terkıti şiy, çıke caê xo çınê bi, tayê şiy ğeribiye, welatanê cêri, zey
Estamol u İzmir ya ki dıwela Almanya karkeri ke gırewtêne, tayê şiy uca ki.

Serranê 1990an de ke welat de herb zêdiya, be zorê dewlete na dewe de ki mılet
vet teber, thal verda. Cengê mabênê dewlet u PKK de ke bi şenık ya ki zamanê
bırriya, tayê anci geyray a (cêray ra) dewe ser.

Nıka na çağ ra amnani dewe tenê bena pırre, zımıstani mılet şono Erzıngan ya ki
Almanya de maneno, o taw dewe de 1 ya ki 2 keyey (çêyi) zımıstan viyarnenê ra.



https://diq.wikipedia.org/wiki/Mazenderaniy

Mazenderaniy ya zi Teberiy, zuanê inan de تپورون/Tāperun, jew şarê do İrankiyo,
zımey rocawanio İrankiyo.[1][2][3] Caê cuwiyayışi inan zımey İranio,
Teberıstano. Veroci ra dıma Koê Elbruzi ra, caê cüwıyayışi Mazenderaniyan peyni
vınêno.[4][5] Amori Mazenderaniyan 2,5 (dı u nim) - 3 (hiri) milyon miyan de
vurino. [6] Din u bawerkerdışi inan pêro İslamo, İslamo Şiio.[7] Mazenderaniy,
veroci Deryay Xezeri de cot keni, mase pê gureni, kar u qezencê inan vecneni.

Mazenderan Gilekan ri nezdio, inan rê cirano. Tay referansan de vaciyeno ki pê
şarê Kofkasyaki ra (Gurci, Azeriy) gıreya inan esta.[8][9][10] Zuanê
Mazenderankiyan, zuanê Mazenderankiyo, zuanê do zımey rocawanio İrankio, be
zuanê ma Zazaki ra zaf nezdio. Mazenderanki, zuanê Gileki ri zi zaf nezdio,
vıraştışi cumley, vatış u binan xeylê nezdiyo, pê Alfabey Erebki nusiyeno.

Ewro cıgeyrayışi vano ki Haplogruba J2 Mazenderaniyan miyan de gruba en gırda,
en heraya, zaf vêniyeno. Haplogruba J2, haplogruba Rocvetışo Nezdia,
Kofkasyawa.[11] Dıma Haplogruba J2, R1a1 Mazenderaniyan miyan de zaf
vêniyena. %25ê inan de Haplogruba J2 esta, %25ê inan de zi R1a1 esta.



https://diq.wikipedia.org/wiki/Luke_Evans

Luke Evans (Nisane 15, 1979; Pontypool) yew kaykerê Galıco.[1] Luke Evans
kariyerê xo rê şırketê produksiyoniê London's West Endi de sıfte kerd, filmanê
zey Rent, Miss Saigon u Piaf de ca gırewt. Dıma sektorê Hollywood kewt, uca
filmê Clash of the Titans 2010i de kay kerd u be nê folê xo namê xo ra veng ard.
Dıma fimanê zey Immortals (2011), The Three Musketeers (2011) The Raven (2012),
de zi rol gırewt. Serra 2013yıne de, Evans filmê Fast & Furious 6 de u filmê
kıtabê J. R. R. Tolkieni The Hobbit de, Lecê panc ordiyan u Harê Smaugiê Zıwa de
kay kerd.

Luke Evans suka Pontypooli de maya xo ra biyo u Aberbargoed de pil biyo.[2]
Evans keyey Yvonne Evans u David Evansi de qıco tenyao bıra u wayê cı çıniyê. O
be Şahidê Yehoway resao cı, hema dıma din ra abıriyo. Keyê ke o des u şeş serri
biyo, mekteb zi terk kerdo. Çı wext o des u hewt serri biyo, bonê xo Cardiffi rê
berdo[3] u uca de be Louise Ryan ca gırewto, sıfte kerdo ke kılame vaco[4] Serra
1997ıne de heqe qezenç kerda, Londra de Kings Crossi de kewto The London Studio
Centre.[5] İta ra serra 2000ıne de mezun biyo.

Evans serranê 2000 u 2008ıne miyan de xeylê karanê şırketê produksiyonê London's
West Endi de ca gırewt zey La Cava, Taboo, Rent, Miss Saigon u Avenue Q. Yew zi
tayê festivalan de zi xo mocno zey Edinburgh Festival.

Serra 2008ıne de, heyatê tiyatroyê xo de rolê cıyê tewr gırdi gırewto Small
Changeio ke terefê Peter Gilli ra nusiyao u adapte keriyao Donmar Warehouse de.
Eno film ra tepeya, Direktor u produtorê filmê Amerikani namê xo eşnawıto u
xetta uca de ancênayış de namzed zi mocniyao. Ena erre de Donmar Warehouse de
rolê dını gırewto Piaf de u tiya de rolê Yves Montandi de kay kerdo.

Evans sektorê filmi ra serra cıya hirısıne de kewt. Serra2009ıne de filmê cıyo
verên the Greek god Apollo in the 2010 de kerdo,Clash of the Titans de zi kay
kerdo. Yew zi serra 2010ıne de be rolê Clive, filmê Sex & Drugs & Rock & Roll de
asayo.

Enê filman ra tepeya xeylê filmanê bini de zi ca gırewto zey The Three
Musketeers, Immortals (2011), The Raven[6]. Serra 2013ıne ra tepaya zi filmê
seriê romanê Peter Jacksoni The Hobbiti de hirê filman de zi be rolê Bard the
Bowman kay kerdo.[7]

Heto bin ra serra 2014ıne de Furious 6i de rolê Dracula kay kerdo, Dracula
Untold.[8][9][10]

Luke Evans is geyo akerdeyo. Serra 2002ıne de o yew mulakatê xo de vato ki
"Herkes ez zey mêrdê geyi zano u Londra de ez qet nêguriyo ke xo
bınımno."[11][12] In 2014, Evans acknowledged the importance of marketability,
and that, although he does not hide his homosexuality, he is reticent to discuss
it with the media.[13] Medyaya İspanyoli o pê Jon Kortajarena mocno.[14][15][16]

Serrra 2015ıne de Evans GQi de miyandê pancas mêrdêkê İngılıziê ke xo ra tewr
hewl danê de çıniyao we.[17]



https://diq.wikipedia.org/wiki/Ku_Klux_Klan

Ku Klux Klan (KKK) yew organizasyono ke tarixi Kanun 24, 1865 de DAY de eyaleti
Tennessee de vıraziyao u yew organizasyono rasisto, siyahiyan ver de maneno u
inan nıwazıno. Klu Klux Klan orgazinasyono nımniyo, rakerd niyo. Vıraştoği inan
Nathan Bedford Forrest u be name Sihirbazo Sıpê ra şınasiyeno. John C. Lester,
Binbaşı James R. Crowe, John D. Kennedy, Calvin Jones, Richard R. Reed u Frank
O. McCord zi vıraştoğan miyan de ca gêni. Be filmi "Birth of a Nation" (Biyayışi
yew mıleti) ra inan şınasniyao. Cemiyeto ke veri cengi Amerikani sivili de
vıraziyo u name cı "Knights of the Golden Circle"yo, no cemiyet ra teni zaf
kowti Klu Klux Klan.[1]

Dıma Cengi Amerikani Sivili, siyahi zaf heqi qezenç kerdi u groti. Mensubi Klu
Klux Klan verda hemiya siyahi u sıpêyan mendi. Semedi hedef u amaci inan
resayene, şıdet u teror ri ser day. Organizasyon dı kezi biyo xırabe emma 1950 u
1960an de newe ra vıraziyo u ewro zi eno organizasyon hema esto. Ewro Amerika de
tayi mıntıqan de bazê lokali de aktivite (fealiyet) mocnıno.[2]



https://diq.wikipedia.org/wiki/Karo_sosyal

Karo sosyal jew disiplino profesyonelo u akademiko ke semedê berzkerdışê kalite
u standardê cuwiyayışi (heyat) u weşiya merduman gureyeno. Keyey, grubi,
kominitey, organizasyoni, heqê merduman, ceniy, qıci, çiyo ke merduman miyan de
howl nêşıno, pêro karo sosyal miyan de ca gêno. Karo sosyal ten, grub ya zi
merduman rê mudaheleyo profesyonelo ke destego psikolocik wazeno. Teno/tena ke
karo sosyal de gureyeno/gureyena problemê merduman rê çozum vırazeno/vırazena,
inan rê destê destegi beno/bena. Teno/tena ke karo sosyal de kar keno/kena ey/ay
rê karkero sosyal/karkera sosyale vaciyeno/vaciyena. Karkero sosyal/karkera
sosyale tenan miyan de cırakerdış nêkeno/nêkena u pêro merduman rê desteg
keno/kena.

Raveri karo sosyal Amerika de vırazio, verêni Enstituyi Karo Sosyal (Institute
of Social Work) vıraziyao serra 1899 de. Dıme cı ra Hollanda de suka Amsterdami
de jew enstutiyo bin vıraziyao. Heta serra 1910 cihan ser de karo sosyal sero
des u çeher (14) enstituy vıraziyayi. Hêdi hêdi pêro dınya de karo sosyal sero
boni, enstituy vıraziyayi. Tırkiya de verêni serra 1961 de karo sosyal sero
enstitu vıraziyao, peyêni akademi zi vıraziya.



https://diq.wikipedia.org/wiki/Kar_%C3%BB_Senate

Kar u Zenati; êz wazena hebê bahsê idarekerdenı u ekonomidê Zazayan-Dımıliyan
bıkera. Dımıliyan miyan dı veri u ewro nê kar u zenati estibi. Ìdarekerdenı u
ekonomiyê Dımıliyan veri cıtêrey, recberey, seydwaney, heywan warikerdenı (Dewar
u çarwey) u zewbi tay zeneetan serbi. Dı o dem dı sera %60 yê şardê Dımıliyan
cıtêrey kerdê, dewar warikerdê u nanê xo a ray ra vetê. Sermayedarê Dımıliyanê ê
wexti Beg, Şêx, Axa, Bezırgan, Tacır, Zenetkar u herwına bi. Şarê neçari zi
recberey, cananey u kar u barê inan kerdê. Taynay zi bı tay heywan u karıtenda
erd, dık, rez, baxçe, bostan, qezenc u zerzewata idarê xo kerdê. Tabi
warikerdena heywanan zi idarekerdenda ninan dı zahf rolê gırdi kaykerdê. Zahf
keyey (eşiri) wêrê bolandê çarwan u naxırdê dewari bi. Qatıxê inan vetê werdê u
o kı cı ra vêşi mendê zi berdê rotê u idareyê xo pa kerdê.

Nê qewıman miyan dı şarê Ermeniyan u ê Asuriyan zahf dewlemendi bi u zahf zenati
cı dest ra ameyê. Zeneetê ê çorşmi u karê zeneeti kerdenı nime ra vêşê cı
Ermeniyan destı bı. Tabi na dayenı u gırotenı hetı zi, zülüm u zordarey, tahda
kerdenı u lej mabêndê nê qewıman dı kemi nêbı u tım ramıt. Fitne u fêsadan,
zordest u zalıman nê rehat nêverday u tım verday pê. Qandê zayıf u bêqüwet
vıstenı u bı no hesaba xo destan bın gırotenı, dest mal u mülkdê cı ser nayenı.
Bı pê dı kıştena u zayıf vıstana ê bı seran a xo destan bın dı tepışti u hewna
zi ê yê tepşenê. Tabi nê lejan dest, welatê ninan zi talan u wêran biyê. Tabi nê
lejan u na talankerdenı dı ê kı zahf zerar diyê, bolê cı Dımıli (Zazay) bi.
Çımkı taydê Zaza- Dımıliyan xıristiyan, taydê cı Elewi u taydê cı zi suni
Müsülmani bi. Nê sedeman ra zahf zerar diyê. Tabi qandê dewlemendeyda welatê
Zaza-Dımıliyan, kırdasan (Kürdan), Osmaniyan, Ìraniyan (Farısan) u Ereban bı
serana hêrış berd şardê ninan ser. Bı nê hêrışana zi nêmendi, Welatê ninan sero
da pêro u welatê ninan xo lıngan bın dı talan u wêran kerd. Zekı belati sero
pêrodê, wıni welatê ninan sero da pêro u welatê ninan kerd welatê lezi. Bı n! o
hesaba xo lıngan bın dı paykerd,pıloxna pêser, pelçıqna, kerd talan u wêran u
vıst xo destan bın. (Tabi dı no nabêndı Welatê Ermeniyan, Asuri-Suryaniyan u ê
Kürdan zi lıngan ver şı, talan u wêran bı u kewt destandê ê şarandê bıqüwetan
bın. (Şarandê zey Osmaniyan, Ìranıjan u Ereban).

Fına sıfteyênı bı hêrışkerdenı u destandê Sellaheddinê Eyübi ya nê welati kewti
destandê Ereb u Müsülmanan bın. E ya tepeya zi dıha nêşa miyaneyê xo rast kerê.
Herga kı serehewada dışmenan da sere ro u ê pıloznay pêser u xo lıngan bındı
pelçıqnay. Bahdê Sellaheddinê Eyübi, derba en gırdı no fın Osmaniyan u Farısan
dest ra werdı. Osmaniyan u Farısan welatê ninan xo miyan dı kerd lete-lete u xo
destan bın dı tepışt. Tabi Ìdrisê Bidlisi zi derbêda gıranı dê şardê xo ro,
şardê Zaza-Dımıliyandê Elewiyan u Ermenıyan ro. Ey zi kardesteya Osmanıyan kerdı
u bı kaykerdenda kayandê inan a ramıt eşirandê Zaza-Dımıliyan, ê Kırdasan u ê
Ermeniyan ser u ê vısti destandê Osmanıyan bın. Zerarê Sellaheddinê Eyübi u ê
Ìdrisê Bidlisi zahf şardê Zaza-Dımıliyan rê u ê şarandê binan rê biyo. Vanê
Tarix ê wırnan ef nêkerro, mahkum bıkero.



https://diq.wikipedia.org/wiki/Hz._M%C4%B1hemmed

Mıhemmed (be Erebki: مُحَمَّدْ) merdumo ke dinê İslami de peyğember qebul
beno.[1][2] Mıhemmed serra 571ıne de Mekka de ameyo riyê dınya. Namey piyê xo
Ebdullah biyo u namey maya xo ki Emina biya.

Mıhemmed be şeş-serre sey (yêtım) mendo. Khalıkê dey Ebdulmuttalıb o kerdo
weiye. Ebe 25-serre Mıhemmed be Xetica ra zeweciyayo. Gorey mısılmanan ra ebe
çewres-serre wehyi diyê ke Heqi/Homay cı rê ayeti rıştê/şawıtê. 62 (seşti u dı)
serranê xo de de Mıhemmed merdo. Ewro mezela Mıhemmedi Medina dera.

Mısılmanan çım de Mıhammed peyxambero peyêno/axıro. Ey ra dıme endi peyğemberi
niameyê riyê dınya. O heyat de serba dinê İslami guriya/xebetiya, dinê İslami
aver berdo. Sıfte ey rê xanıma ey Xetica u lacê apê ey Eli bawer kerd, ê
mısılmanê tewr verêni biy. Ebe Erebki nameyê peyğemberê zey Muhammed bin
Abdullah (Lacê Ebdullahi Mıhemmed) vêreno.

Mıhemmed 570 ya zi 571 de şarıstanê Ereban Meka de maya xo ra ameyo dınya. Maye
u piyê cı merdê coka dedê cı Ebu Talib o pil kerdo. Key o çewres serri biyo, ey
tayê şewan de kafê Hira rê şiyêne. Mıhemmedi vato ke Homay cı rê wehiy dano cı u
Cebrail zi ey rê wehyê Homay ano. Mıhemmed wına ida kerda ke o Homay ra wehiy
gêno, zey peyğamberê binê ke İslam de ca gênê, merdımi dinê İslamiyeti rê
sılaynê.

Raveri zaf kemi merdımi Mıhemmed rê peşti gırewto, şarê Meka ida ey qabul
nêkerda, verba ey de vındertê. Tayê merdımê ke peyê Mıhemmedi ra şiyêne, ê remay
Habeşıstan (ewro naca beno Etiyopya). Mıhemmedi zi be nezdiyanê xo şiyo Medina.
Eno zi mısılmanan miyan de hicret qebul beno. Ey uca zi be şarê Meka suwendname
vıraşto. Mıhemmedi heşt serri be şarê Meka lec kerdo. Dıma zi be 10.000 merdıman
ra ordiyê xo şiyo Meka ro. Mıhemmedi o dem Meka kerda xo dest. Mıhemmedi Meka
nêşayo zaf bımano, 632 de zi merdo.[3]

Mısılmani wexto ke nameyê ey dekernenê, piya vanê "Sela ellahu eleyhi we sellem"
(Erebki: صلى الله عليه و سلم, ṣelâ Allāhu 'eleyhi we sellem). Kılmkerdışê nê
qısey nuştış de zey "s.e.w." beno u yeno be menaya "Sılam u rehma Homay ey sero
bo".

Mıhemmedi sero vaciyeno ki o nêzano bıwano ya zi bınuso. Qandê ey ummi vaciyeno
ummi zi "kamo ke be kıtaban virê xo pır nêkerdo, merdumo ke musnayış nêdiyo"
areze keno. Wendış u nuştışê Mıhemmedi sero, ayetanê Qurane de zi, Sura Ankebût:
48, Sura A'raf: 158 u Sura Cuma: 2 de ravêreno ke o nêzano bınuso u bıwano.[4]
Mısılmanan ra gore Cebrail wehyê verêni "bıwane" ardo u vato ke bıwane,
Mıhemmedi zi "Ez wendış u nuştene nêzana" vato. No, oyo ke wendış u nuştışê
Mıhemmedi rê çıme mocniyeno.[5] Yew zi cayê ke tede Mıhemmedi biyo pil, uca de
qandê ke wendene u musayene ca nêbiyo vaciyeno. A ri ra ey rê ummi vaciyêne.

Srrra 632ıne de aşma Adare de (9ê Zilhıca) roca arefe de Mıhemed 100.000 ra zêde
mısılmanan rê Erafet de Koyê Rameti de hitab kerdo. Heco Peyên ra dıma Mıhemmed
peyser ageyrao Medina u uca de nêweş biyo. Ey uca de be cêniya cı Aişe u keynanê
cı mendo. Vatenan ra gore Mıhemmed, merdışê cı ra veri key ke nêweşiya cı zaf
aver şiya, kağıde u qeleme waştê u vato ke o wazeno ke semedê mısılmanan nuşte
bınuso, hema dıma ca verdo.[6] Mıhemmedi tarixê 8ê Hezirane 632 de roca sêşemeye
de weşiya xo vıni kerda, merdo.[7]



https://diq.wikipedia.org/wiki/Heyder_Cansa

Heyder Şahin 1956 de Têrcan ra nejdi dewa Baği de amo dina. 1986 ra nat zon u
kami u kulturê sarê xo sero gurino. Tawo peyên de pêseroka Piya, Raştiye, Warey
de guriyo, nuştey nustê. Welat de verênde Munzur Haber, dıme ra internet Sero
Tavz.Net, Siverekname, Bingöl Online, Tunceli Halkın Sesi de nust.

Universtıtey Çewligi (Bingöl Universitesi), de sempozyumê Uluslararası Zaza Dili
Sempozuyumu de  Tırki de ebe namê “Zazaca Ad ve Soyadların Resmi Kayıt İçin
Gramerine Uygun Yazılış” teqdim ra şi sempozyum.

Almanya Frankfurt de ronaena Enstitüyê Zazaki e.V. de, Mannheim de ronaena Bonê
Kulturê Ma, Zaza Kulturhaus e.V. de ca guret. Na Koma Bonê Kulturê Ma de 15
serri sermiyanêni de ca guret u zerrê 15 serri de ki 4 serri serverêni kerde.
Almanya de ronaena FDG (Federasyonê Komelanê Dêsımi'ê Ewropa de), Frankfurt de
ronaena Zaza Gemeinde Deutschland e.V. Cematê Zazayanê Almanya de  ca guret u 4
serri serverênia ni cemati kerde. Tırki u Zazaki de xeylê nustê xo estê. Zazaki
de xeylê sanıki day arê u nuşti. Na sanıki taê pêseroku de veciyay, xeylê kılamê
(şıirê) xo pêseroku de veciyay.

Heyder Şahini Ebe Vatena Tırki, Kıtabê Musaena Zazaki - Türkçe Açıklamalı Zazaca
Öğrenme Kitabı jü kıtabê de dersa Zazaki veto. Emser 2017 de Kıtabê Kılaman
(şiir) vecino, dıme ra kıtabê Namê Domanan u Kıtabê nustê Tırki vecinê.

Kılama govenda "Erê Mellê" ke vanê (sıfte Yılmaz Çeliki albumê xo Veyvê veyvê de
vati biye), ê Heyder Cansaya.



https://diq.wikipedia.org/wiki/Herb%C3%AA_D%C4%B1nyay%C3%AA_Yewine

Herbê Dınyayê Yewıne serra 1914ıne ra hetan 1918ıne Ewropa de, Rocakewtena
Miyani, Afrika u Asya Miyanêne de amo kerdene. Na herb de 17 milyoni insan
kışiyayo.

No herb tewr vırênde wertê İmperatoriya Almani u İmperatoriya Awısturya yew het
de, heto bin de ki İmperatoriya İngılızi, Fransa, İrlanda, İmperatoriya Rusya u
Sırbıstani de amo kerdene. Mareşalê İmperatoriya Almani Belçıka u Luksemburgi ki
cêno herb.

Peyderpey İmperatoriya Usmanıcan, Bulgarıstan ki hetê Dewletanê Amerikayê
Yewbiyayeyan, Japonya, İtalya, Portekiz, Romanya, Yunanıstani de kunê/kewtê
herb.

Na herbê dınya de tewr vırênde de 25 dugel u koloniyanê ninan herb kerd. O sıre
nufısê dınya 1,35 milyar kes biyo.

Herb demê 28ê Temmuza serra 1914ıne de Sırbıstan rê ceng-ilan-kerdena
İmperatoriya Awısturya u Macaristani ra tepiya veciya. 30ê Temmuza 1914ıne de ki
Rusya leşkerê xo ardo têmiyan u be Sırbıstani rê phışti-dayene ra kuna herb.

Cengê Dınyayo Yewıne, tarixe dınya de cengo de tewr xırabıni u tewr gırdi biyo.
Ceng, tewr verêni qıta Ewropa da sıfte kerdo u bahdo ebe koloniyanê Ewropayıcan
, her cayê dınya rê reşto. Cengê Dınyayo Yewıne zaf sebeban ra ameyo meydan.
Ekonomiye no sebeban ra yewo. Wexto ke Ronesans u Reform biyo Ewropa de,
ekonomiya tayê dewletanê qıta Ewropa zaf raver şiyo u zaf quwetın biyo. Tewr
verêni, dewletê İspanya u Portekizi, qıta Amerikay keşıf kerdo u ê na mıntıqey
kolonize kerdo. İspanyolan u Portekizıcan ra dıme, dewletê Britanyaya Gırde,
Fransa, Hollanda zi kolonizekerdış rê destpe kerdo. Ebe kolonizekerdışi, qıta
Ewropa zaf biyo quwetıni,ekonomiya cı zaf raver şiyo u Dewrimo İndustri ameyo
meydan qıta Ewropa de. Ebe Dewrımo İndustriy, miyandê dewletê Ewropay reqabet
zaf leze (sur'at) dayo u dewletê Ewropa kolonizekerdış rê deha leze dewam kerdo.
Serra 1990 de %90ê erdê qıta Afrika u leteyê %99ê Pasifiki terefê dewletanê
Ewropa (zey Britanyaya Gırde u Fransa ) kolonize biyo. Dewletê ke raver nêşiyê,
dewletê Ewropay rê xover nêdayo u terefê Ewropayıcan işğal biyo. Ewropayıci nê
erdi rê raey, rayê asıni, limani vıraşto, seba asenkerdışo kolonizekerdış. Serrê
seserra 20ıniê verêni de tayê dewletê Ewropay zey Britanyaya Gırde, Fransa,
Hollanda, İspanya zafê erdê dınyay kolonize kerdo u Almanya u İtalya rê seba
kolonizekerdışi ca nêmendo. Çunkê erdê dewletê Almanya u İtalya goreyê erdê
dewletanê binan ra deha dıme yew biyo. Riyê no hedisey ra miyandê dewletê Ewropa
reqabet zaf sur'et grewto. Ewropayıci, qıteyê binan ra Ewropa rê zaf madeni u
mexsulê tıcareti ardo. Hetê bini ra, seserra 18ıne de Ewropa de İxlılalê
Fransızi ameyo meydan u nasyonalizm zaf berziyayo. No sebeb ra, dewletê ke zaf
herayo biyo u erdê cı wayirê zaf mılletan biyo, no hedise ra zaf zerar diyo, zey
İmperatoriya Usmanıcan, Awıstırya - Macarıstan, İmperatoriya Rusya. Wexto ke
Rusi u Awusturyayıci leteyê erdê Usmanıcano Balkani grewto, mabênê Rusan u
Awıstıryayıcan reqabet zaf berz rê veto u mıntıqa Balkani ameyo halê qupê
baruti. Rusya waşto ki heme Slavan wa yew bıbo u şarê Slavi, zey Sırbi, Çeki,
Xırwati u Slowaki rê pist (desteg) dayo u no sebeb ra şarê Slawan Awıstırya -
Macarıstan rê isyan kerdo. No sebeb Awıstırya - Macarıstan u İmperatoriya Rusyay
yewbini rê dışman kerdo. Qısımê Ewropaya bini de, Ewropaya Rocawani de serra
1870 de İtalya yew biyo, serra 1871 de zi erdê Almanya te lewe ameyo.
Sazbiyayışê dewletê Almanya u İtalya, Fransa zaf birehat kerdo çunki tewr pey
serra 1871 de Almanya yew ceng de Fransa meğlub kerdo u Fransa eyaletê
Alsace-Loireney ebe yew haştiye Almaya rê dayo. Eyaletê Alsace-Loreine terefê
komır ra zaf zengıno, no sebeb ra Fransa na mıntıqa her wext Almanya ra peyser
waşto. Raverşiyayış u gırbiyayışo Almanya ra dıme Fransa u Rusya yew yewiya
vıraşto. Bahdo Britanyaya Gırde zi no yewiya rê tey biyo. Hetê bini ra Almanya,
İtalya u Awıstırya - Macarıstan zi yewiya vıraşto. Yewiya Almanya, İtalya u
Awıstırya - Macarıstani rê Dewletê İxtılafi vaciyayo, Yewiya Rusya, Fransa u
Britanyaya Gırde rê Dewletê İttifaqi vaciyayo. Arşiduko Awıstırya - Macarıstani
Ferdinand, 28 Heziran 1914 de , roca Sırbano milli de şı sûka Sarajevo. Yew
Sırbo ke ameyo inca Sırbıstan ra , Arşiduk Ferdinan u cıniya xo kışto. No
hedisey ra dıme Awıstırya - Macarıstan Sırbıstan rê yew ultinatom dayo u kamê ke
Arşiduk kışto inan peyser waşto. Ema Sırbıstan no waştış qebul nêkerdo. No
hedisey ra dıma Awıstırya - Macarıstan, Sırbıstan rê ceng ilan kerdo. Bahdo
Temuz 30 de Rusya Awıstırya - Macarıstan rê ceng ilan kerdo. Bahdo Almanya 1
Agustos de Rusya rê , Agustos 2 de Belçika rê u Agustos 3 de zi Fransa rê u ceng
ilan kerdo. No hedise ra dıme Britanyaya Gırde zi Agustos 4 de Almanya rê ceng
ilan kerdo u ebe na rae ceng yew hefte de heme qıta Ewropa ra hera biyo. Roca
Cengio tewr verên de Gruba İxlitafi şı zaf leze u zafê erdê Ewropa işğal kerdo.
Ema dergiya cengi ra, ekonomiya Almanya rê zaf zerar diyo u ebe waştışo Almanya,
İmperatoriya Usmanıcan zi ceng rê daxil biyo u no hedisey, dergiya cengi dergêr
kerdo ema ebe daxilbiyayışo Dewletê Amerikayê Yewbiyayey dergiya cengi zaf
kemiyayo u ceng peyiye grewto.



https://diq.wikipedia.org/wiki/Heq

Homa tayi dinan de vıraştoğo kainato u vıraştoğo heme çiyano, vıraştoğo en
gırdo. Hısusen Homa dini monoteisti de esto. Homa quweto en berzo seri merduman
dero. Konsepti Homay, din be din vurino. Politeizm de Homa jew niyo u her çi
sero Homay bini esti. No bawerkerdış Yunanıstano Antik u mitolociya Nordik de
zaf esto. Menay politeizmi vateyani poly (zaf, xeyli) u theoi (homa) ra
vıraziyao. Estiya Homa vinayış be vinayış vurino u her ca de hem (eyni) niyo.
Homayo politeistan tenya niyo u ê xeylê Homayan ri bawer keni. Monoteizm (ya zi
Teizm) de Homa tenyao u jewo, ey ra bini Homa çıniyo u nışeno bo. No bawekerdış
vano ki eke zêdey jew ra Homa nışeno bo. Homayo tenya, wayiro heme çiyano u oyo
ki her çi vıraşto. Eno bawerde Homa her çi çıniya ra vıraşto, quweti ho zaf
gırdo u o her çi zano. Panteizm de Homa kainato. Yani Homa u kainat hemo
(eyniyo). No bawerkerdış de Homa jew ten (merdum) niyo u pêro dinani rocvetışi
de esto. Deizm de Homa tenyao u en gırdo. Wayiri her çiyo. Homay deistan zey
Homay monotesitano emma deisti din ri bawer nıkeni. Cınsiyeti Homay pêro çıniyo
u bali niyo emma zuanan de seba Homa vatene vateyi nerili gureyeni.

Homa zıwanê Zazaki de menaya "Reb"i (be Erebki: رَبٌّ, be İbranki: Rabi רב)
dero. Zafêri Homay rê Heq (be Erebki: الحقّ) zi vaciyeno. Heq, İslam de yew
nameyo ke Qurane de vêreno u 99 (neway u new) nameyanê Ellahi ra yewo.



https://diq.wikipedia.org/wiki/Hadrianus

Publius Aelius Traianus Hadrianus (b. 24 Çıle 76 – m. 10 Temuz 138) yew
imperatorê İmperatoriya Roma biyo. Tarixê Roma de panc imperatoranê gırdan rayo.
Hadrian be namê Publius Aelius Hadrianusi Italica ya zi Roma de maya xo ra ameo
dınya. Rıçıkê keyeyê xo İtalica ra yeno. Hadrian tornê bibiya Trajanio, coke ra
be qraliyetê Roma ra bestiyayo. Trajan Hadrian ra ver imperatorê Roma biyo,
cêniya cı ra gore merdışê xo ra ver Hadrian imperator mocno. Cêniya imperatorê
verêni Trajani ra gore, aye waşto ke Hadrian imperator bo. O sebeb ra Hadrian be
reca cêniya Trajani serra 100ıne de be Vibina Sabrina ra zeweciyayo.

İmperator Hadrian, demê xo de İmperatoriya Roma miyan de ca be ca geyrayo. Zıme
de İngıltere, Daçya, veroc de Moritanya sero seferi kerdê, rocvetış de be İran
lec kerdo. Hadrian demê xo de ameyo Levant (Fılistin u İsrail) ziyaret kerdo u
no ziyaret Cıhudan miyan de hewl vêniyayo. Ema dıma Cıhudan musayê ke Hadrian
mabedê Cıhudan keno xırabe u heruna cı de mabedê Jupiteri vırazeno. Felsefeyê
Hellenistiki ra gore bedenê xo şıkıtene hewl niyo u şaşo. O sebeb ra Roma sunet
kerdo illegal. Heme ninan ra tepiya Cıhudan (Yehudiyan) isyan (cı rê İsyanê Bar
Kohba vaciyeno) veto, xoseriya xo ilan kerda u eskerê Roma Qıdus ra vetê, eştê
teber. Ordiyê Hadriani ameyo Yeruşelim u isyan şatno, isyankari kerdê vıla.
Hadriani waşto ke Cıhudan dınya ra bıestero. Coka Yeruşelim (Qıdus) ra ameyış u
kewtışê Cıhudan, qanunê Tewrate, teqwimê İbrani kerdê qedexe (yesax), pilê
Cıhudiê dini kıştê, kıtabê Cıhudano mıqadesi veşno. Cayê mabedê Cıhudan rê dı
heykeli (heykelê Jupiteri u heykelê xo) vıraştê, namê İsraili xerita ra esterıto
u dışmenê Cıhudan Fılistinıcan rê desteg do cı, İsrail rê namê Fılistinê Suriya
dayo cı.[1][2]

Hadrianus lecanê xo teber de huner u mimari rê ehemiyet zaf dayo, heyranê Yunanê
Antiki biyo. Her cayê İmperatoriya Roma de heykeli, eserê huneri vıraştê. Xo rê
Roma de new sey (900) odeyan ra boni kar dayo kerdene. Yew zi imperatoranê Roma
miyan de teyna ey erdişa xo nêbırna, coke ra namdaro. Tarixêran ra gore
Hadiranus humanisto, xızmetkarê İmperatoriya Roma biyo. Sistemê koleyiye kerdo
kemi, êşkence kerdo yesax u darıto we. O sebeb ra tarixêran ra gore o imperatoro
baqılo. Hadrian seykerdış zi siyêne, coke ra ey seyd zaf kerdêne. Serra 123yıne
de Bitinya de (ewro Tırkiya de zımeyê de maneno) seydkerdışê Hadrian u Antinous
de ameyi raşt. Hadrian o ardo İtalya. Antinous serra 128ıne de zi delalê,
(yewınê, favourite) Hadriani biyo. Antinous her geyrayışê Hadrini de be ey ra
piya şiyo. İnan piya şêr seyd kerdo. Wına nusiyeno ke Hadrian u Antinous semedê
merasimê ameyi Mısır. Uca de Royê Nili sero geyrayêne ke Antinous kewto awe u
xeneqiyo, merdo. O taw ra tepiya Hadrian zaf biyo xırabın, her ca de heykelê
Antinousi vıraştê, Mısır de dinê (itıqadê) Antinousi vıraşto. Cayê merdışê
Antinousi de zi sûka Antinoopolisi vıraşta. [3]



https://diq.wikipedia.org/wiki/Gunnar_Ekel%C3%B6f

Gunnar Ekelöf (1907-1968) yew nuskar u şairê Swêdij biyo. Şairê gırd Bengt
Gunnar Ekelöf roc 15.09.1907 dı suka Swêd, Stockholm dı ameyo dınya.

No şairo gırd zaf ray şiyo Kürdistan u qandê (heqdê) kırdasa (Kurd) dı şıir
nuşnawo. Kı o wexta na Gunnar Ekelöf welatê Êreban, Kürdistan u Türkye gêyrayo,
çiyêno xırab ucandı diyo şiirandê xü dı nüşnawo. Zıwanê cüwayış esto, qandê çıçi
jewbiyayenda zıwani çınyo? Xü ra perskerdo. Servatenê êy 40 seri ravêrdo u
nuştoxi kırdasi newe newe na nêweşeya xü vinenê.

Qıym nêkerdena zıwanê ma yê edebi, zeydê wendox u zeydê nuştox xü nişan dano. Ez
nêy zaf weş zana kı, ez nuşteyê mıno ê sıfteyını dı şıma écız bıkera. Lo no zi
esto kı, zıwanê zazaki/dımlıki wextê xü yo qeçekey dı ro. Héta werzero ser
saqandê xü ser, nuşteyê ma zi ser gopali dı ray şıro. Beno kı no çarneyenı şıir
Gunnar Ekelöf zi weş nêbo. Labırê ez zi zey qeçeka gamê xü erzena.

Wuniyo Gunnar, zıwanê to weşıbo ”o zıwano weş, kı ameyo işkence kerden u ameyo
şıkyayenı” Welatanê ma dı tenya insani ninê işkence kerdenı. Zıwan zi işkence
beno u o zıwano dewlemend, kıhan ameyo şıkyayen u ameyo işkence kerdenı, ameyo
şıkyayenı. insanê ma yê Ewropa dı miyan dı zazayê ma dı çend nuştox vıcyayo. Ma
veradê nuştoxi, zafê Zazayê ma nêşenê bıwanê, nêşenê bı zıwandê maya bınuşnê.

Héme çorşmeyê welati dı, zıwanê Zazayan, serehewadayenda xü cüwêno u no
serehewadayışê zıwan, biyo serehewadayışê miletê ma zi.

Zıwan, wazenê bışıknê, wazenê vıni bıkerê. Labırê, zıwanê ma no çend seriyo, no
zıwan niyameyo kıştenı. La çı wext ma bıwazê jew mektubı qandê aile, embaz u
merdımandê xü bınuşnê ma pê fém (fam) nêkenê, no zi mısnenokı dıjmınê ma sero ma
dı çendı barbarey kerdo.

Qandê çıçi mı nıka nêy çiy nuşna? Héme qandê noyo kı, ez wazena bı nêya şımarê
bımısna Gunnar Ekelöf bıda. Bewnê se vano Şairo gırdê Swêdi. Kı no şair dı
komita dı Nobel u komita dı Akademiya Swêdı ca gıroto u serdemey kerdo. Nıka ma
bewnê se vano Gunnar Ekelöf: ”Zıwan ameyo işkence kerdenı u biyo pine u zey pine
zelıqyayo ganê ma dı u merdım çı bıkero nêşıno bışwo bı awa, wuni biyo kı, zey
guniya u biyo zey jériya, biyo zeydê nêweşeya weba, o zi bê dermano”.

Dıjmenê ma, beg u mırandê max ü rê ze kütık kar ardo, merdım u insani kerdê ezil
u kepaze. Ma nêşenê merdımê xü rê mektubê zi bınuşnê hına nêyra nêweştır u éybê
gırd esto? Qandê ju kêynekê, qandê ju kergı ma şenê insani bıkşê. Welatê ma yo
şirin dıjmen destê xü dı kerdo parseci u insanê ma, camêrdey tenya keno,
insanandê xü. Nêy ra tenya dıjmenê ma qezenç kenê. Nêy bızanê kı çendı ma xü
parçe bıkerê, nêyra tenya dıjmınê ma qezenç kenê. Qezencê ma tenya noyo, ma
zıwanê xü vira kenê, qeçekê ma zıwanê xü dı qısey nêkenê u qezencê ma yê gırd
tenya guniya bırayano. O zi ze Gunnar Ekelöf vano; "O zi pineyo". Pine yê
nêweşeyo. Bıfıkrê ser neydê...Çı wext merdım nêşeno bı zıwanê xü ya bınuşno, ka
namusê o insani? Zordari, kêynekê ma, maya ma welat remnayo, namus kerdê bın
lıngan zenginêya welat kerdê parçe parçe...u ma fına dıjmınêya bırayan kenê...
Ganê ma dı no pine u nêweşeya weba niyo, la o çax no çıçi yo mırê vacê...?



https://diq.wikipedia.org/wiki/Greenpeace

Greenpeace (ebe Zazaki: Sulho Kesk) yew organizasyono de sivilo. Merkezê xo sûka
Amsterdam, Hollanda dero. Serra 1971 de Kolumbiyaya Britanya (Kanada) de sûka
Vancouveri de saz biyo. Turê cı organizasyono de siviliyo. Hedefê Greenpeacey
heme ganiyanê dınyay ebe raya aştiye mıdefakerdışo. Heqa meseleyê Germiya
Global, imhakerdışo nebatan, tepiştışo masi, ilmo cenêtik, nukleer u binan de
kampanya Greenpeacei esto. Seba asên mıdahelekerdış her dewlet de lobiya
Greenpeaci esto. Serê Greenpeacey Ana Toniyo, mudırê Greenpeacey Kumi Nadiooyo.
Butcê cı goreyê serra 2011 ra 236,9 milyon $o. Amorê personalanê cı 2,400 kesiyo
u 3 milyoni ra nezdi kesi Greenpeace rê desteg dano u eyni zeman de Greenpeace
tayê weqfan ra zi peşti dano. Prensibê Greenpeaci de hukımatan ra, şırketan ra u
organizasyonê politikan ra desteg ya zi yardım qebul nêkerdış esto.

Greenpeace terefê tayê merduman ra 1971 de Kanada de ameyo sazkerdene.
Protestoyê Greepeaceio tewr verên, Alaska da keriyayo. Greenpeaceıcan tewr verên
santralê nukleerio ke Amchitka dero, ey protesto kerdo u enê protesto ra dıme
Greenpeace terefê enê protestokaran ra ameyo sazkerdene.



https://diq.wikipedia.org/wiki/Gr%C3%BBba_Xebate_ya_Vatey%C3%AE

Grûba Xebate ya Vateyî (kilmnuşte: GXV) yew grûb a ke standardîzasyonê kirmanckî
(zazakî) ser o gurêyena. Serra 1996 de hetê yew grûbê kirmancan ra Swêd de ameye
ronayîş.[1] Ronayoxê na grûbe rewşenbîr, ziwannas, cigêrayox û nuştoxê kirmancan
ra yenê pê.

Tirkîya de 12 Êlule 1980 de darbeya eskerî ra dima, gelek rewşenbîr, nuştox û
sîyasetkarê kurdan îltîcayê Awrûpa kerd. 1980 ra ver Tirkîya de wendekar û
rewşenbîrê ke bi kurdkî nuştêne û kurdkî ser o xebate kerdêne zî mîyanê nê koçî
de bî. Prosesê 12 Êlulî de kurdkî bi marîfetê qanûnê esasî, bi awayêko resmî
qedexe bî. No semed ra Tirkîya de xebat û weşanê kurdkî qut bî û xebatê kurdkî
hîna zehf Awrûpa de dewam kerd. Kovara Tîrêj ke destpêkê edebîyatê modern yê
kirmanckî hesebîyena û serra 1979 de Tirkîya de ameybî weşanayene, na babete de
nimûneyêka muhîm a.[2] Tîrêj, hem bi kurmanckî û hem zî bi kirmanckî weşan
kerdêne û no awa Tirkîya de kovara yewine bî ke safî bi kurdkî vejîyayêne. Hîrê
hûmarê Tîrêjî Tirkîya de vejîyay, labelê ridê darbeya asekerî 12 Êlulî ra hûmara
çarine Swêd de vejîyaye. Tîrêj de nuşteyê kirmanckî zafane hetê Malmîsanijî ra
ameyêne nuştene. Dima, prosesê nuştişê kirmanckî Awrûpa de dewam kerd. Awrûpa de
gelek kovaranê kurdkî de bi kirmanckî zî nusîya û gelek kitabê kirmanckî
vejîyay. Serranê 1990an de asa ke kirmanckî de hewceyîya bi nuştişêko muşterekî
esto. Na îhtîyacîya rojane Grûba Xebate ya Vateyî vet meydan.

Grûba Xebate ya Vateyî, semedê standardîzasyonê kirmanckî 1996 de Swêd de
ronîyaye. Ronayoxê grûbe sey Malmîsanij, Munzur Çem, M. Selîm Uzun û Îhsan
Esparî tayê rewşenbîr, ziwannas, cigêrayox û nuştoxê kirmancan ra ameyêne pê.
GXV, hetanî nika zehfane Swêd de û qismêk zî Almanya, Dîyarbekir, Dêrsim, Mardîn
û Çewlîg de pêro pîya 24 rey kom bîye. GXV sey enstîtu yan zî komelêk wayîrê
statuyêka resmî nîya.

Grûba Xebate ya Vateyî, semedê standardîzasyonê kirmanckî kombîyayîşê xo yê
verênî 2-4 tebaxe 1996 de bi 15 kesî reyde Stockholm de kerd.[3] GXV, 13
kombîyayîşê xo Swêd de, 2 kombîyayîşê xo Almanya de viraştî. Yanî zehfê
kombîyayîşê GXV Awropa de virazîyay. GXV welat de kombîyayîşê xo yo verên 2007
de Dîyarbekir de viraşt. Kombîyayîşê ke welat de virazîyay nê yê:

Endamî, zehfane mamosta, rojnameger, nuştox û aktîvîstê ziwanî ke kurmanckî û
zazakî weş nusenî yê.  Zehfê endaman, ziwanê dayîka xo û ziwanê welatê ke tede
ciwîyenê reyde di-hîre ziwanê xerîban zanê.[4]

Netîceyê standardîzasyonê çekuyan de di ferhengî weşanîyay. Ferhengê
Türkçe-Kırmancca (Zazaca) Sözlük de duştê 7000 çekuyanê tirkî de, çekuyê
kirmanckî ke standardîze bîyê estê. Ferhengê Kirmanckî (Zazakî)-Tirkî de nêzdîyê
10 hezarî ra zêde çekuyê bingeyênî yê standardîzekerdeyî estê. 20 hezarî ra zêde
zî varyantê nê çekuyan estê. Nê varyantî cîya cîya fekan ra arêdîyayî.

Kirmanckî de semedê karıncaya tirkî nê varyantî estê: morcela, morceli,
miclewri, mijlewri, mijloli, miclor, miclol, mijlor, mijlori, mijlowri,
mijmewli, micmewl, mîyercila, mocla, mojla, muejla, mojle, molcela, molcila,
morcila, muercela, muerceli, mercueli, merjueli, morzela; mijlewreki, mijloki,
milorçike, miloçike, muloçike, muleçike.

Nê, heme seba ke eynî kok ra amey, ziwanê nuştişî de seba gurênayîşî çekuya
morcela (makî) morcele (nerî) weçînîyayê. Na rewşe ferheng de wina nawîyayo:
morcela (m): karınca morcele (n): karınca

Formê bînî zî cîya-cîya yenê nuştiş û ver bi înan de “b. morcela” nusîyeno ke
referans bidîyo çekuya standarde. Nimûne:[6] mîyercila (m): b. morcela (m) mocle
(n): b. morcele (n) morzela (m): b. morcela (m) muerceli (n): b. morcele (n)
muloçike (m): b. morcela (m)

Labelê ferhengê Türkçe-Kırmancca de tena formo standart yeno nuştiş: karınca:
morcela (m), morcele (n)

Semedê çekuya buruna tirkî de bi kirmanckî pirnike, zincî, kepuge û vinî
vajîyeno. Nê çekuyî varyantê yewbînan nîyê, hemmanayê yewbînan ê. Yanî sînonîm
ê. Nînan ra yew nêweçînîyaya, ferheng de heme nusîyayê:[6]

Ferhengê Türkçe-Kırmancca de nê heme çekuyî rêze bîyê: burun: pirnike (m), zincî
(m), kepuge (m), vinî (m)

Çekuyê ke ziwananê xerîban ra kewtî kirmanckî û bîyê parçeyê qiseykerdişê
rojaneyî telafûzê kirmanckî rê bi yew şeklo munasîb yenê standardîzekerdiş.
Mesela, çekuya garaj eslê xo yew çekuya franskî ya. GXV, mîyanê varyantanê xeraj
û garaj ra çekuya garaj tercîh kerda.

GXV, netîceyê xebata ke derheqê qaîdeyanê rastnuştişî de kerda, bi sernameyê
Rastnuştişê Kirmanckî (Zazakî) kitabê klavuzî yê rastnuştişî de arêdayî.

GXV seba standartkerdişê kirmanckî pêro xebatanê xo kovara Vate de weşanena.
Kovara Vateyî, destpêkerdişê xebatanê GXV ra mudeyo kilm cuwa pey ancî hetê
ronayoxanê GXV ra ame vetiş. Kovare ke humara ci ya sifteyinî 1997 de Stockholm
de vejîyaye, 2003 de humara 21. ra pey Îstanbul de dest bi weşanî kerd. Vate
hetanî nika 40 humarî vejîyaye. Redaksîyonê Vateyî endamanê GXV mîyan ra yenê
weçînayene. Vate de xebatanê GXV ra wet tewir tewir nuşteyî, hîkayeyî, şîîrî,
arêdayîşê folklorî ûsn. xebatî ca genî. Nê xebatî çarçewayê standardê GXV de
redakte benê, dima weşanîyenê. [7]

Encamê xebatê rastnuştişî yê GXV serra 2005 de kitabê Rastnuştişê Kirmanckî
(Zazakî) de weşanîya. Heme xebatê çekuyan yê GXV zî ferhengêko tim çapê
hîrakerdeyê ci beno de yenê pêser. Ferheng destpêk de yew cîld weşanîya, dima
serra 2009 de çapa hîrêyine yê hîrakerdeyî sey di cîldî hetê Weşanxaneyê Vateyî
ra weşanîya. 2011 de çapa çarine zî vejîya. Ferhengê GXVyî Tirkî-Kirmanckî
(Zazakî) 238 rîpelî yo û 7000 çekuyî tede estê. Ferhengê Kirmanckî
(Zazakî)-Tirkî 624 rîpelî yo û bi varyantan reyde 34000 çekuyî ra yeno pê.[5]

Weşanxaneyê Vateyî eba ke goreyê qaîdeyanê GXV kitaban biweşano ronîyayo. Nê
weşanxaneyî ra bi kirmanckî gelek kitabî vejîyay. Weşanxaneyê Roşna zî kitabanê
xo de standardîzasyonê GXV esas gêna. Teberê Vateyî (bê Vateyî), kovara edebî û
hunerî Şewçila zî standardanê GXV esas gêna. Na kovare, serra 2011î ra nat dest
bi weşanî kerda û ke hetanî nika diwês humarê ci weşanîyayê.

Seba xebata kirmanckî tebaxe 2010 de Komela Ziwan, Huner û Kulturî (Ziwan-Kom)
ke Dîyarbekîr de ronîyaya zî xebatanê xo de standardê GXV qebul kena. Rojnameyo
kulturî Newepel ke hetê Ziwan-Komî ra neşr bena, standardanê GXV gurênena.
Newepel, rojnameyo tewr verên o ke safî bi kirmanckî weşan keno. 15 sibate 2011
ra nat 50 hûmarê xo vejîyay û nika ra bi nuştoxanê xo yê neweyan aktuelbîyayîşê
kirmanckî de rolêko muhîm ardo ca.

Pêveka rojnameyê Azadiya Welatî Welat Verroj de, kovara Nûbihar, Nûpelda, Peyam,
Wêje û Rexne, Zarema, Zend û sey înan tayê kovar û rojnameyanê kurdan de zî bi
temamî nêbo zî kirmanckîya standarde yena gurênayene. Bê înan keyepelanê
înternetî sey zazakî.net, dersiminfo.com û kirdki.com zî standardanê GXV
şuxulnenê. Nê keyepelî tim bi xeberan, meqaleyan û berhemanê edebîyan a xo newe
kenê.



https://diq.wikipedia.org/wiki/Faruk_%C4%B0remet

Faruk İremet dı serda 1965 an dı, beldey eyaletê Sêwrege (Soyregı) dı ameyo
dınya. Wendena xo ya destpeykerdenı Sêwrege (Soyregı) dı, a werti u Lise zi
Diyarbekır dı wendo. Serra kı Lise temam keno, dı a serrı dı Diyarbekır dı
Qürımê İL-RAY, Awi u Elektriki (İL-YSE) dı Sendiqa Ray-kari (Yol-İş) dı dest bı
kar keno. Bahdê demna bı emırdê Ürfi İdari (Sıkıyönetim) ya peyni deyêna ê kardê
cı u ê kari ra yeno eştenı. Dı serda 1983 an dı Üniversita Eskışehiri AÖF-İş i
dı qısımdê idari dı dest bı wendenı keno. Semedo kı a wendena ê Üniversiti bı
name (mektub) ya bena u mecbureya şiyayenı çınêbena, eyra dı serda 1984 an dı,
dewa Diyarbekıri Satı dı dest bı mısnayoxeyda (mahlimeyda) wendenda
destpeykerdenı (ilkokul) keno. Dı ê serran dı xeylê nuşte u şehrê cı Anqere dı
rocnamey "Yeşil Yürüyüş", Diyarbekırdı zi dı rocnamey ‘Öz Diyarbakır’ u jewbi
pêserokan dı yenê weşeynayenı. 1985 an dı bı emır u qerardê "Milli Eğitim
Müdürlüğü" ra peyni deyêna kardê ciyê mahlimey. Bahdê peyni dayenda kardê ciyê
mahlimey, dıha vêşi gıraneya xo dano nuştenı ser u dı serda 1985 an xelata
nuştenı gêno.

Dı serda 1986 an dı terkê welatê xo keno u remeno şıno İsweç. Tabii İsweç dı zi
veng nêmaneno. Bahdê mısayenda zıwandê İsweç dest bı wendenda Lise keno ay dımı
zi, zıwanê pırogramdê komputerê pascali waneno. O qedina tepeya Şirketê Nobeliyê
CNC pırogram kerdenda makinan serro dest bı kar keno. Dı serda 1989 an dı
weşanxaney SUK ronano u dı no nabên dı dest bı nuştenı keno. Şeher u nuştey cı
xeylê rocname u pêserokandê İsweç dı yenê çapkerdenı. Dı eyni dem dı zi nê
pêserokan ra taynandê cı dı zi redektorey u mizanpacinı keno. Dı serda 1994 an
dı namey weşanxanedê SUKı vırneno u keno weşanxaney İremeti u bı no hesaba ey
keno faal. Dı serda 1995 an dı, tay embazandê xo yê Zazaciyana piya dest bı
vetanda pêserokda Kormışkani kenê. Pêseroka Kormışkani, pêseroka en sıfteyêna
Zazayana kı, heme bı zıwandê Zazakiya vıcêna. Faruk İremet karê redaktorey u ê
mizanpaciyê pêserokda Kormışkani gêno xo mıli ser u rameno. Semedê meselada
Ekonomi vetena Bültendê Kormışkani yena vındanayenı u ze ramıtey Bültendê
Kormışkani dest bı vetenda ZazaPressi keno. Dı serda 2000 an dı vetena
ZazaPressi destpey kena. No hım barê vetenda ZazaPressiyê iqtısad, hım ê
Mizanpac kerdenı, hım ê redaktorey gêno xo mıli ser. Sitey neyê interneti zi bı
xo ronano, merkezê paytextê İsweçi Stockholm dı. Nabêndê serrandê 1996-2002 an
dı, paytextê İsweçi Stockholm dı mısnayoxeya "komputeri" keno u resayan rê dersa
bilgi sayari dano. Fına dı o nabên dı Stres (Tinsel) kommukasyoni ser ze
Pedagoyik semineri dano, semedo kı, kesê kı kar verdayo u fına cırê zoro kar
bıkerê, inan fına cemat u karkerdenırê qezenc kerê. Nê pırogrami hewna xeylê
quruman dı yenê karardenı. Dı nabêndê serda 2002 an dı fek dı ê kardê xo ra
verdano u dı mahiyetê Baqandê karkerdena İsweçi dı, merkezê rehabilitasyoni dı,
semedo kı bêkaran newe ra açarnê kari ser, ze uzman kar keno.

Vanê kes Faruki bı xo ra pers kero, na hendayê dewlemendena heyati kotira yena u
kes seni fêno xo dest.



https://diq.wikipedia.org/wiki/Erqci

Erqci (erqvan): Merdımo kı erqı aşaneno u cı ra awı beno ey rê vanê erqcı yan zi
erq aşanayox. Tabi her merdım şeno erqı aşano. Labırê o kı erqı aşaneno vanê
bızano kotira awı şına, kotira kewna erdan ser kı wıjara bero erdan ser u pa
erdan awdo. Erqi zi babet-babetiyê. Erqê awı cı ra berdenı, erqê lexeman, erqê
çeltug karıtenı u pa awdayenı, erqê bori berdenı, erqê ayrandê awı u her wına. O
kı erqı aşaneno, vanê berzeya cay u cı ra şiyayena awı bıgiro xo çıman ver u
wıni aşano. cayêdê erqı berz, cayê nızm verdo, cı ra weş awı nêşına. Koşanê erqı
metin nêkero, cayê tenık verdo ya do bıteqo u hetnaya şıro yan zi awı do cı ra
bısıziyo, teber kero u hetnaya şıro. Do semedê vınibiyayenda awı bo. Ney ra vanê
kes hebê cı ra fahm bıkero. Şıma zanê welatê ma dı awı tılsıma u dermanê heme
çiya. Qandê coy vanê erqê awı berdenı, geverê awı weş birê vıraştenı u metinibê
kı, awı salme nêşıro u vıni nêbo. Keso kı kar u barê erqı aşanayenå keno eyrê
vanê erq aşanayoz u ê kari rê zi vanê karê erqcinı.



https://diq.wikipedia.org/wiki/Ereb%C4%B1stano_Seudi

Erebıstanê Seudi mıntıqa ra rocawanê (ğerb) qıtay Asya dero. Zımey (Şımalê)
Erebıstanê Seudi de İraq, Kuweyt u Urdun; veroc (cenub) de Yemen u Uman; rocawan
(ğerb) de Mısır u Deryayo Sûr; rocakewtene (rocvetış, şerq) de Xelicê İrani,
Yewiya Emiranê Erebi, Qeter u Bahreyn estê. Paytextê Erebıstanê Seudi Riyado.
Sistemê idarey Erebıstanê Seudi monarşiya teokratika. Erebıstanê Seudi ezayê
Mıletê Yewbiyayey, Yewiya Erebi u OPECio.

Tarix u medeniyetê Erebıstanê Seudi heta seserra şeştıne ra şınê. Zemanê verêni
ra Ereban uca de ronıştêne. Veciyayışê dinê İslamiyeti u biyayışê peyğamberê
İslami Mıhemmedi ra ver, merdımanê Erebıstani sero çiyê zaf çıniyo. Ereban
İslamiyet ra ver dınya sero tesır nêkerdo, teyna nêmadeyê Erebıstani sero be xo
weşiya xo ramıtêne. Key ke Mıhemmedi maya xo ra ameyo dınya, xo peyğamber ilan
kerdo u xo rê muridi tepıştê. O wext ra pey, Mıhemmedi be embaz u muridanê xo,
hêdi hêdi caygehê Hicazi vıstê ra destê xo. Mıhemmed hêdi hêdi sukê Erebi zey
Meka, Medina u ê bini gırewtê. O dem ra dıma zi İslamiyet vêrdo ra herunda
paganizm.

Sûka Riyad zaf raver şiya. Banê xeylê berzi u bınaê ke hetê mımarine de mıkemmel
vıraziyaê, estê; bacarê dewizio, paytextê borsao, merkezê iqtısad u siyasetê
Erebıstanê Seudi.

Nıfusa Erebıstanê Seudi 25 milyonia. Etnisiteye Erebıstanê Seudi Arapkiyo; feqat
tae İranki, Malayki u sare Ewropa u Amerika tedi esta. Dinê Erebıstanê Seudi
İslamo, mezhebo resmi Sunniyo. Ehlê Heqi taê esta. Musewiy cinyo. Zıwano resmi
Erebkiyo. Nuskar u wendoğê xo zaf niya. Zaf merdume dewunra runisti.



https://diq.wikipedia.org/wiki/Enver_Y%C4%B1lmaz

Enver Yılmaz (b. 27 Teşrîne 1980) yew rocnamewano.[1] Yilmaz serra 1980 de
Dîyarbekir de ameyo dinya. Labelê bi eslê xo qezaya Çewlîgî, Dara Hênî, ra yo. O
mekteb hetanî lîse wendo.

2007 ra pey elaqeyê xo dayo ziwanî ser. O wext ra ver hem bazirgani kerdêne hem
zî gorayê xo Zazaki de tayê çî nuştêne. Badê ke hayîya Yilmazî bîy ke nuştişê
kirdkî de standardîzasyon esto, o wext waşt rastnuştişê Zazaki bimuso. Naye ra
Yilmaz şi kurs û terbiya dî. O kitabo xo yo verên zî bi deyn girotibi. Nuştey xo
verên Newepel de weşana. O wexto ke nuştey xo rojname de yew cesareto pîl tira
girot. Newepel ra dima, nuşteyê xo Azadiya Welatî de weşanayî. O dim ra xebata
xo ya kirdkî ser o dewam kerd. Dim ra çapemenî de bi kirdkî dest bi xebate kerd.
Nizdîyê di serrî yo ke na xebata xo dewam keno.

Enver nika zî Gün TV de edîtorîya serwîsa Kirdkî keno û hem zî programan
virezeno û ge-ge zî rojnameyan de nuşteyan nuseno.[2] Sewbîna KURDÎ-DER de
malimiye (musnekar) keno.



https://diq.wikipedia.org/wiki/Endulus

Endulus (Erebkiyê cı: الأندلس ‎al-andalus, İspanyolkiyê cı: Al-Ándalus) cayê ke
destê Ereban ra ravêrdışê İspanya ra tepeya bınê tesırê İslami de mendê, inan rê
vaciyeno. Bawer beno ke namê Endulusi şarê Vandali ra yeno, hema vêrde de cı
sero çıme çıniyo. Nêmadeyê İberi sero estiya Mısılmanana tewr peyêne serra
1609ıne de be hıdud ra teber kerdışê Moriskan ra peyniye diya. Tarıq ibn Ziyad
seserra 8ıne de qırıka Cebelitarıqi ra vêrdo ra. O taw Endulus u verocê İspanya
destê Vizigotan de biyê. Coka ravêrdışê Ereban ra tepeya Endulus de her dı şari
zi kewtê têvera. Uca de inan miyan de lec ameyo meydan u lec ra dıma zi verocê
İspanya (Endulus) vêrdo ra destê Ereb u Mısılmanan. Mısılmanan naca de
medeniyeto gırd, zagono gırd vıraşto. Endulus demê xo de xeylê aver şiyo, naca
ra xeylê zanayan veciyayi. Serra 1492yıne de be rıciyayışê Dewleta Beni Ehmeri,
İspanya de 781 serri destê xo de tepıştışê Mısılmanan peyniye diya, reyna vêrdo
ra destê Xıristiyanan. İspanyolan naca de Mısılmanan ra çı mendo se pêro piya ê
vêşnê, çiyê nêmendo.



https://diq.wikipedia.org/wiki/Edith_S%C3%B6dergran

Edith Södergran yew nuskar u şairê Swêdij biyo. Roc 4 nısan, 1892 dı ameya dınya
u roc heziran 24, 1923 dı merd.

Emser (1992), se (100) sera şaira Swêdi Edith Södergran bi. Edith Södergran suka
Rusya Sankt Peterburg dı 4 nısan 1892 ameya dınya. Piyê cı u maya cı
Finland-Swêdi biyê u elaqa yê inan zi wuni wenden u nuştenı dı çınêbiyo. Maya
Edith, cınyayê kêye biya u piyê cı zi nêcar biyo. Ser 1908 dı piyê Edith
nêweşeya t.b.c (tüberkilos) ra mıreno u zey şıma zi zanê kı , tüberkilos o
çaxana nêweşeya bê derman bi.

Çı çax piyê Edith mıreno, gıraneya (barê) cı marda cı mıl dı manena u maya cı
Edith rışena mektebê do en weş. A mektebı, mektebêda en weştırê St Petersburgı
(Lenıngradı) biyo. Serê dıma piyê cı şıno réhmet, Edith zi kewno senatoryum, bı
nêweşeya tbc (tiberkilos). O çaxana Edith şiyês (16) serı biya.

1916 dı kıtabê xü yê "Dikter" (şiiri) neşır kena. Na kıtaba cı dı, çend şiirê
ciyên meşur est biyo. A şıirê cı zi, ser hézkerdenı biya. Cayê Edith xrubê
literatürê Swedi dı zaf gırd u merdım şeno vaco kı literatürê Swêdi dı rayê newe
bi. Bewnê se vano şairo gırd Gunnar Ekelöf "Zaf şairêda gırd. Mıriçıkêda bı
rumet héyf bi ma ay defın ke. Günayo ma ay defınê bını na érdı ke. Na érdı kı,
zaf fıni xü ser dı lej diyo. A malê nay érdı nêbi." Nêy ra weştır kelime zi ez
nêvinena...

Şiirê xü dı Edith zaf hézkerdenı ano kar. Ma nêy weş zanê kı héyata cı dı qe kes
çınê biyo. Labırê ez şena nêy vaca kı héyata cı dı jew est bi. Merdım nêy şıirê
cı yê ”Dagen svalnar” (Rojo honık beno) dı bıvino. "Nıka ez ferq kena destanê cı
yê gırani ser qolê mı dı" Eger enbazê cı nêbyayê Edith nêşayê nêy qıseyê xaseki
bınuşnayê.

1917 dı Sowyet dı inqılab bı u komünisti serdemey gıroti bın qontrolê xü (xü
dest) u serdemê Sowyeti zi Lenin bı. O çaxana Edith u maya cı Leningradı biyê. O
wextı, Sowyeti dı vêyşaney u nêweşey bol biyo. Labırê Edith fına zi qin (inan)
bı héyat keno u ser hézar u newsey u héyştêsı dı (1918) kıtabê cı yê
"Septemberlyran" (Lyrayê 'Kemanê' iloni) Lyra: Nameyê jew instrümentê no. 1920
dı zi kıtabê xü yê "Sista framtidens skugga" (Sersiya wextê qedyayena verni)
nuşneno.

Ser 1955 dı zi enbazê cı Hagar Olsson dest nuşteyê (mektübê) cı miyanê kıtabê xü
dı ano pêser u neşır keno. Nameyê kıtaberda Olsson no biyo "Ediths Brev" (Dest
nuşteyê Edithi). Nuştoxêno Swêdi (Ernst Brunner) kı ser héyata Edith doktorey
kerdo, nıka héyata cı miyanê kıtabê xü dı ano pêser. Labırê heta nıka nameyê
kıtabı cı eşkere nêbiyo. Edith Södergran, dıma kıtabê Nietzche zaf etki yê
Zerdeşti u Nietzche maneno. Nuştoxêno ê bin zi kı ser Edith tesir kerdo, Rudolf
Steinero. Çiyê zaf écêb esto kı o zi noyo; zaf Nuştoxê Swêdi u Awrupi bın tesirê
Zerdeşt mendo. Tabi kı no zi bı kıtabê Nietzche ya ameyo sınasnayenı. Héta
Hitler zi nêy vano u idoloji yê xü dı ano kar.

Ser 1923 dı, hiriso ju (31) sere kêyneka xasek, şairêda gırd u héyat hézkerdox
Edith Södergran suka Karelska dı, nezdi yê kêye u érdandê ina serıdı, ay defın
kenê. Zey Gunnar Ekelöf vano "Tı malê nêy érdan nêbi, na érdı kı, zaf fıni xü
ser dı lej diyo" U raşto. Şairêna wuni hümanist, senin beno kı êy érdi ay qebul
ke....



https://diq.wikipedia.org/wiki/Dewleta_%C4%B0slami_%C4%B0raq_u_%C5%9Eam_de

Dewleta İslami ya zi Dewleta İslami İraq u Şam de[1] (be Erebki: الدولة
الاسلامية في العراق والشام; ad-Dawlat ul-islāmiyya(t) fī al-ʿirāq wa aš-Šām) yew
organizasyono ke Suriya[2], İraq[3], Libya[4], Nicerya[5], Yemen[6] u Lubnan[7]
de fealo u teroristo. Serra 2003ıne de vıraziyao u seba İraq u Suriya de
vıraştena dewlet İslami atakanê teroristi fineno kar. 10ê Hezirane 2014ıne de
eyaletê İraqi Ninowa u paytextê Ninowa sûka Musuli vısto xo dest.[8]

Lidero DİİŞ serê interneti ra vato ke hedefê mao newe, sûka Beğdadi u sûka
Kerbelao. Dewleta İslami İraq u Şam de 11ê Hezirane 2014ıne de eşto konsolosiya
Tırkiya Musul ser u 49 karkeri gırewtê rehin. Bedêna be şoferanê otobusan ra 80
teni pêro ki rehin gırewto. DİİŞ 21ê Hezirane 2014ıne de paytextê İraqi Beğdad
hata 50 kilometre nezdi ameya.

Organizasyon xezinay sûka Musuli gırewta u uca ra 420 milyon Dolar vısto xo
dest. DİİŞ be enê peran ra dınya de biye organizasyonanê dewletiyan ra yewê.
DİİŞ amnanê serra 2014ıne de cayê cıyê işğalkerdışi zaf kerdo hera u vato ke, ê
do hata sûka Kerbela şorê u uca de yew cengo gırd biyarê meydan. Ê cayê ke inan
işğal kerdii tede camiy, turbey kerdi xırabe. Dewleta İslami İraq u Şam de,
Tebaxa (Ağustosê) 2014ıne de pêşmergey Kurdıstani kerdo meğlub u sûkê Sincar,
Mexmur, Telaferi u Qaraqoş Kurdan ra gırewtê, hata paytextê Kurdan sûka Erbili
(Hewlêr) rê 35 km ameya.

Be waştena Barzani u Malıki ra Dewletê Yewbiyaey DİİŞ sero tarixê 8 u 9ê Tebaxe
de hirê operasyoni vıraşti. 20ê Tebaxe 2014 de ju video pêl bi u video de yew
militanê DİİŞ ju rocnamewano Amerikano, James Foley kışenoi sere cıra keno.
Video de militan be İngilizkiyê İngılterey ra qali kerdo. Ney sero serwezirê
Britanya Gırde David Cameron geyrayışê ho cê bırrnao u peyser ameo
Britanya.[9][10]

Sereşarê (serewezır) Amerika Barack Obama vera Dewleta İslami İraq u Şam de jew
koalisyon ilan kerd u jew deklerasyon akerd biyo. Deklerasyon rê 10 dewleti u 10
dewletê Erebi imza eşti emma hıkumatê AKP imza nêeşto.

Keşkelun 2014 de DAY u panc (5) dewletanê Ereban, Dewleta İslami sero operasyon
vıraşt u hewa ra da cayanê Dewleta İslami hemıne ro. Nisane 2015 de, Dewleta
İslami u Taliban yewbinan rê cihad ilan kerdo.[11][12][13]

Dewleta İslami serra 2015ıne de zafêrê erdê xo vıni kerdê. Ordiyê Iraqi Tikrit,
Felluce, Beyci u paytextê wılayetê Enbari Ramadi vıstê xo dest ra, Dewleta
İslami ra fılıtnê. [14] Zımeyê Suriya de zi Heseka, Tel Ebyad u Eyn el-Ereb
destê organizasyoni ra veciyê.

Cayê ke bınê işğalê Dewleta İslami de mendê, uca heqê merduman pêro cawiyeno.
Dewleta İslami heqê merduman nêvınêna. Heta ınka, xeyê merduman terefê
teroristanê Dewleta İslamiy ra kışiyayê. Dewleta İslami, cayê ke kontrol keno,
gorey prensibê İslami ra merduman miyan de qerar dano. Ornag, xeylê cêniyan rê
kerrey erziyayê u xeylê cêniyan kışiyayê.[15][16] Cêniyan teber de, merdumo ke
ibadet nêkeno ê zi ceza gênê.[17] Merdumê ke hemcınsbazê, ê zi ceza gênê, be
raya kerre eştışi ra kışiyenê.[18][19][20]



https://diq.wikipedia.org/wiki/Deniz_G%C3%BCnd%C3%BCz

Deniz Gündüz çeleyê 1976î de dewa Vartoyî (Gimgim) Caneseran de ameyo dinya.
Hema ke hîrêserre bîyo keyeyê înan bar kerdo, şîyê Uskira. Mektebo verên Uskira
de wend. Mîyanên zî na dewe de dest pêkerd la Tetwan de temam kerd. Wendişê lîse
zî, Bidlîs de dest pêkerd, Îzmîr de temam kerd. 1994 de Anadolu Üniversitesi ya
Eskişehirî de qisimê Tarîxê Hunerî (Sanat Tarihi) de qeyda xo viraşte labelê
wendişê xo temam nêkerd.

1996 de Îzmîr de temsîlkarîya Çapxaney Komalî kerde. Wexto ke no gure kerdêne,
xo da xebata ziwanê Zazakî ser û dest pêkerd bi Kirmanckî nuşt. Serra 2000î de
romanê xo Kilama Pepûgî ke romano yewin yê Kirmanckî yo, da çapkerdiş
(neşirkerdiş). Serra 2003 de bi wasitayê Unîversitey Stockholmî Upsala de
Kulturê Weqfa Kurdî de yew temrîn Zazakî wende. Badê ke Îswêc ra ageyra,
Îstanbul de Weşanxaneyê Vateyî awan kerd. Û endî bi temamî xo da karê edebîyatî
û çapkerîya (neşrîyatê) Zazakî ser. Pêseroka Vateyî ke Îswec de hetê Grûba
Xebate ya Vateyî ra amade bena, Tirkîya de dano çap ro û vila keno. Heto bîn ra
Çapxaneyê Vateyî de hetanî nika 23 teneyê înan Zazakî, 30 kitabî çap bîyê (neşir
bîyê).



https://diq.wikipedia.org/wiki/Demografiya_T%C4%B1rkiya

Nıfusê Tırkiya goreyê serra 2013ıne 73.7 milyono.Tırkiya de gırbiyayışê nıfusi
1.21%o.[1].%50,18ê nıfusê Tırkiya (37.956.168) merdê, %49,81'ê nıfusê Tırkiya
(37.671.216) cıniyan ra yeno meydan.

Nıfusê Tırkiya roc be roc gırd beno.Goreyê texminan ewro nıfusê Tırkiya 73
milyon ra nêzdiyo.Sazbiyayışê Tırkiya ra heta nıka nıfusê Tırkiya her serre biya
gırdêr/dehana gırd.Wexto Cengê Dınyayê Dıyıne do gırdbiyayışê nıfusê Tırkiya
kemi biyo.Serra 1965 ra heta ewro gırdbiyayışê nıfusê Tırkiya her serre dehana
kemi biyo.Serra 1920ıne do nıfusê Tırkiya biyo 10.342.391 milyono.

Wexto ke Cumhuriyetê Tırkiya biyo saz,%75,8ê nıfusê Turkiya dewi de u %24,2ê
nıfusê Tırkiya sûki de cıwiyê.Heta serrê 1927 ra 1980i rê zaf merdımi sûkê gırdi
do zey Estanbol,Anqara,İzmir,Bursa do cıwiyê u zaf merdımi dewan ra sûki rê goç
kerdê.Bahdo serra 1980ıne roc be roc nıfusê dewan kemi biyo u nıfusê sûkan biyo
gırd.Heta ewro berzbiyayışê nıfusê sûkan dewam kerdo u nıka Tırkiya do nıfusê
dewan nıfusê sûkan 58.448.431 milyono u nıfusê dewan 7.178.953 milyono.

Ewro Tırkiya de zaf mıxtelif şari cıwiyenê.Rocawanê/Ğerbê Tırkiya de
Tırki,Bulğari,Yunani,Boşnaqi u Arnawudi u şarê binani ke Balkani ra amey Tırkiya
cıwiyenê.Zımey-Rocvetışê Tırkiya (Rocvetışê/Şerqê Deryayo Siya) de Lazi u Rumi
cıwiyenê.Verocê Tırkiya do zi Erebi,Kurdi,Suryaniy,Keldaniy,Ermeniy u şarê binan
cıwiyenê.Rocvetışê Tırkiya do ( wılayetê Çolig (Bingöl),Xarpêt (Elazığ) ,Dêrsim
(Tunceli) ) do zi ma Zazay cıwiyenê.

Serri 0-14 serri : 26.6% (merd 10,707,793/cên 10,226,999) 15-64 serri : 67.1%
(merd 26,741,332/cên 26,162,757) 65 serri u berzi: 6.3% (merd 2,259,422/cên
2,687,245) (2011)

Sureyê cıwiyayışi total population: 72.5 serri merd: 70.61 serri cên: 74.49
serri (2011.)

Urbanizasyon Nıfusê vacarann/sûkan 70% (2010) reza urbanizasyoni: 1.7% (2010-15)

Wendışi definition: nıfusê merdımanê ke wendene u nuştene ra fam kenê pêro:
87.4% merd: 95.3% cên: 79.6% (2004 est.)



https://diq.wikipedia.org/wiki/Dara_H%C3%AAni

Dara Hêni ya zi Dara Yeni (be Usmanıcki: داراهينی, be Tırki: Genç) yew qezaya
Çoligia. Hama Çolig wılayet nêbi, Dara Hêni xuser yo wilayet bi (heta nimê
Diyarbekri bestê Dara Hêni bi, yo waxti zi bestê tay wılayetani binun bi). Yo
numey yi zi "Gênc"o. Gênc numey merkezi Dara Hêniyo, tay vuni Tırkiyo, la Tırki
niyu. Mena kelima "gênc" ya zi "gênz" Farıski dı "xazine" wo.

Dara Hêni yew qezawa kıhun a. Serrê 1878i dı hıkumetê Osmanıcun idarê xue kerdo
newe u wılayetê Bıdlis ardo meydun. Qezê Dara Hêni uca ra yena berd best Bıdlis.
Bêntê serrun 1924-1927 dı Dara Hêni bi yew wılayet. Labelê wextê Şêx Seidi dı
hıkumati Tırkiya Dara Hêni kerdo xırabi u serrê 1927'i dı Dara Hêni bi yew qezê
wılayetê Xarpêti. Serra 1936'i dı wexto go wılayeti Çoligi ume meydan, Dara Hêni
bestiya wilayeti Çoligi.

Dara Hêni dı yew belediya merkezı dı u dı belediyê zi nahiyun esti. Hiryes (13)
mehlê u hiryesi zi muxtar mehlun esti. İnun ra punc ayê belediyayê, hot ayê
nahiyê Siwunê, yew ayê nahiyê Valyera. Dara Hêni di pa qezuna şeşti u dı (62)
dewi u dı sey çewres u hirye (243) mazrê esti. Kıştê Dara Hêni ra Ruey Muradi
viyerenu. Verarueci Dara Yeni dı yew kuwo berz estu, yani Kuey Ziyari, estu.



https://diq.wikipedia.org/wiki/D-8

D-8 ya zi be namê cıyê dergi Developing Eight (Heşt dewletê ke raver şonê) yew
organizasyonê do internasyonalo ke bunya xo de heşt dewleti estê, ca gênê. Namê
nê heşt dewletan, Tırkiya, İran, Pakıstan, Bengladeş, Malêzya, İndonezya, Mısır
u Niceryao. Nê heşt dewleti, serdarê domê hukmatê REFAHYOLi Necmettin Erbakan
arê kerdê u organizasyon aferiyao. Dewletê ke D-8i miyan de ca gênê, ê yew zi
ezayê Organizasyonê Kooperasyonê İslamiê. Dewletê D-8i be çımeyê tebii, nıfusê
pili u bazarê potansiyeli ra, mıntıqanê xo de ehemıyet arz kenê. Serê dewletê
D-8i paytextê Malêzya Kuala Lumpur de arê biyê u qarar veciyo ke merkezê D-8i
Estanbol bo u Estanbol merkezê D-8i çıniyao we. Tarixê 20 Şubat 2009i de no
qarar resmiyet qezenç kerdo.[1] Dewletanê D8i miyan de Tırkiya ekonomiya en
gırda. Dıma Tırkiya, İndonezya, İran, Mısır, Pakıstan, Malêzya, Nicerya u
Bengladeş yenê.

cayê ke hetê corêni de asenê, her yewê enê heşt dewletan, cayê xo de kar kenê,
xebatnenê, gureyenê u karê xo koordine kenê.[2]



https://diq.wikipedia.org/wiki/D%C3%AAra_%C4%B0say%C3%AA_Ra%C5%9Fte

Dêra İsaya Raşte (be Çinki 真[Zhēn] 耶[Yē] 穌[sū] 教[Jiào] 會[Huì], be İngılızki True
Jesus Church), dêra dê xosera ke serra 1917ıne de paytextê Çini Pekin (Beijing)
de niya ro. Ewro nezdiyê 45 dıwelan ra 1,5 milyon ezayê xo estê. Dêre, verêniya
seserra 20ıne de itıqadê İsewitiye, lızgeyê Protestanan ra bırriya a. Ena dêre
eydanê /roşananê zey Noeli u Pasxalya firaz (mıbarek) nêkena.

1. Roho firaz : Be qısey-kerdışê zıwani ra reştışê royi, mêrasê qıraliya ceneti
garanti kena.

2. Vaftiz : Vaftizê awe ayinê ef-kerdışê guneyan u newe-biyayışana. Vaftiz
miyandê awa yabani de yeno kerdene. Mesela ro (çay, çhem), derya (dengız) ya zi
hêni. Xora verênde ra vaftizkerdeyo vaftizkar, karê vaftizi be namey İsay ra ano
hurêndi. Keso ke vaftiz beno, serê xo xo ver de gêno be ena usıl leşa xora piya
kewno awe.

3. Şutışê lıngan : Ayinê şutışê lıngan, ey kesi be pêreştışê İsay temin keno u
eyni zeman de goyıl-nızmêni, bımbarekêni, hes-kerdene, ef-kerdene u
xızmete-kerdeışê merdumi ano ra viri. Her kamo ke vaftiz biyo gani be namey İsay
ra xo bışuyo. Lıngi-şutışê yewbini şena demo vicnaye de bıbo.

4. Cemato bımbarek : Ayinê do ke semedê merdena İsay ra xo-vir-ardene beno.
Xeyrê na kombiyayışi, merdum can u roê İsay ra beno yew u şeno ebedi heyat reşo.
İta nano bêmiraz u awa hengure hurêndia goşti u gonia İsay cênê /gênê. Seba ke o
merdumanê gunekaran ver ameyo çarmıx kerdene.

5. Roca Şabati : Roca heftiya hewtine yanê şemiye yena qebul kerdene ke na roce,
roca bımbareka u terefê Heqi na kerda bımbarek. Na roce de ganê merdum
afernayışê Heqi u ameyışê huzırê ebedi biyaro ra xo viri.

6. İsa : Mesih, lacê Homayiyo ke be can u ro ame merduman miyan u dinan rê
qıseyê ey ardi. Seba ke o merdumanê gunekaran ver ame çarmıx kerdene, roca
hirêyıne ame ra xo u şi cenet. O yegane xelesnayoğê merdumano, afernayoğê ceneti
u cihaniyo u tek Homayo raşto.

7. İncil : İncilo ke terefê Heqi ra aferniyo be qısmê xoyo kıhan u newe ra,
yegane raştiya bımbareka /firaza u cuyê Xristiyanan rê standardo.

8. Xelesiyayış : Xelesiyayış, yew rındênia Heqi baweriye rê da. Bawerkerdoği
seba domnayışê bımbarekbiyaene, dekernaena Heqi u heskerdene merduman, ganê “roh
el qudus” rê bawer bıkerê.

9. Ameyışo Mesihiyo dıyın : Ameyışo Mesihiyo dıyın beno ke “roca peyêne”. O
cenet ra semedê (seba, qandê) mıhakeme-kerdışê dınya rê yeno. Êyê ke zerreyê xo
pako, cuyê ebedi gênê u êyê ke zerreyê xo xırabıno zi lanet benê.

10. Dêre : Dêra İsaya Raşte, wextê vartışê dıyini de, eke “roh el qudus” (roho
bımbarek) bi, terefê İsa Mesihi ra vıraziye. Dêra İsaya Raşte, dêra raşte demê
‘Papa’y ra ameya tamir kerdene.



https://diq.wikipedia.org/wiki/Co%C4%9Frafyay_Pak%C4%B1stani

Coğrafyaya Pakıstani (ebe Urduki: جغرافیہ پاکِستان), cayê Pakıstani Asyaya
Veroci dero. Veroc de dormeyê Deryayê Umani, rocvetış de İran u Efğanıstan, zıme
de Çin u rocvetış de Hindıstan estê. Erdê Pakıstani 880,940 km2o. Noxtaya
Pakıstanio tewr berz kohê K-2 Godwin Austenio. Berziya kohê K2i 8.611 metreyo.
Zımeyê Pakıstan de Gilgit-Baltıstan,Wezirıstan u zımeyê Beluçıstan zaf berzo u
kohıno. Verocê Pakıstani zaf germo u iklımê Musoni verocê Pakıstani rê her
mewsım zaf tesir keno. 6 aşmi/mengi vartışê varani zaf berz beno u heto bin ra 6
mengi vartış qet nêbeno. Miyandê Pakıstan u Hindıstan çolê Çolıstani esto.
Zımeyê Pakıstani zımıstani de zaf serd beno. Pakıstan de gol çıniyo. Tenya Royê
İndusi esto. %100ê erdê Pakıstani erdo u %0ê erdê Pakıstani awıno. Zımeyê
Pakıstani de zaf dari estê, merkezê Pakıstani de zi teyna vaşi estê. Verocê
Pakıstani de zi dari ya zi vaşi çıniyê. İklımê verocê Pakıstani her mewsım zaf
germo.



https://diq.wikipedia.org/wiki/Ceng%C3%AA_Ereb-%C4%B0srailio_1948

Cengê Ereb - İsrail 1948 ya zi Cengê Ereb - İsrailio Yewın yew cengo ke mabênê
1948 - 1949 de mıntıqa Fılistini de biyo. Herbê Dınyayê Dıyıne ra dıme,
qedbiyayışê kolononizasyonê Fılistini (terefê İngılızan) ra dıme Mayıs 14, 1948
de Konseyê Mıllio Cıhudi yew deklarasyon çap kerdo u xoseriya İsraili ilan
kerdo. Xoseriya ra yew roc dıme Mayıs 15 de DYA u Yewiya Sowyeti İsraili nas
kerdo. No hedisey ra zaf ver, eskerê İngılızan mıntıqa Fılistini terkkerdış rê
sıfte kerdo. Sazbiyayışê İsraili ra yew saet dıme Liga Erebi ceng ilan kerdo
İsrail. Mısır, Suriya u Iraq hiri heti ra tearruz rê dest kerdê pey u zaf raver
şiyo ema ebe mıdefayê İsrailio planıni ceng şı aleyhê Ereban. Bahdo Urdun,
Erebıstanê Seudi u Lubnan zi ceng rê tey biyê.

Sazbiyayışê İsraili ra yew saet dıme Erebi İsrail rê ceng ilan kerdo. Amorê
Ereban , amorê Cıhudan ra zaf biyo ema mınasebetê diplomatiki de İsrail goreyê
dewletê Ereban ra deha raver şiyo. Ceng de İsrail Dewletê Yewbîyayeyî yê Amerîka
ra u Yewiya Sowyeti ra zaf pist (desteg) diyo u İngıltere zi seba İsrail problem
nêbiyo. Ordiyê Ereban terefê qralê Mısıri Faruq u qralê Urduni Ebdullah ra
kumuta biyo ema strateciyê nê qralan yewbini ra zaf dûri biyo. No problem ra ê
sûka Ammani de te lewe ameyê. Mısır tewr verên sûka Ğezali işğal kerdo. Qral
Ebdullah zi Qudıso Kıhani grewto çunkê cayê Qudıso Kıhan zaf stratecik u muhım
biyo. Hetê bini ra İsrail zi Yafa, Galie u Nazarredi işğal kerdo. No hedise ra
dıme Ordiyê Mısıri sûka Negevi grewto u ebe no hedisey hetê veroc ra zımey rê
erdê İsraili de ırtıbat birno. Hetê Urduni ra , Ordiyê Qral Ebdullahi Qudısê
Rocvetışi grewto ema deha raver nêşiyo. Hetê İsraili ra ordiyê İsraili verocê
Fılistin grewto. Eyni zeman de İsrail Yewiya Sowyetira zaf teyyarey herno u ebe
teyyarey, paytextê dewletê Ereban ; Qahira, Şam, Beğdad u Amman rê raya hewa ra
tearruz kerdo. Ebe pistê (destegê) dewletê Dewletê Amerikayo Yewbiyaey, Yewiya
Sowyeti u dewletanê Ğerbiyıcan, dewletê Erebi zaf tenge de mendê, çunkê Erebi
qet dewleti ra pist nêgrewtê. İsrail ceng ra ameyo ğelıb u dewletê Erebi sulh
waşto.

Ceng ra dıme İsrail ebe heme dewletê Ereban pe ameyo u sulh kerdo. Erdê İsraili
de %50 ra %78 rê herabiyayış biyo. 700,000 ra zafêr Fılistinıc wetenê inan terk
kerdo u şıyê dewletê cirani. Ebe no terkkerdış, problemê Fılistinıcano
multecibiyayışi ameyo meydan u no problem heta ewro dewam keno. Eyni şekıl de
mabênê 1948 - 1952 de yew milyoni ra zafêr Cıhudi dewletanê Ereban terk kerdê.
Urdun Şeriaya Rocawani rê, Mısır şeridê Ğezay rê esker teqviye kerdo. Kontrolê
sûka Yeruşelimi biyo dı letey ; rocvetışê sûka Yeruşelimi Urduni rê aid biyo u
rocawanê sûka Yeruşelimi İsrail rê aid biyo. No ceng de İsrail zaf kare kerdo.
İsrail ra dıme Urdun zaf kare kerdo.



https://diq.wikipedia.org/wiki/Cemal_S%C3%BCreya

Cemal Sureya yew şaîr û nuştox bîy. Nameyê xoyo resmî Cemalettin Seber o. Serra
henzar newsey û hîris yew (1931) de Erzingan de ameyo dinya. Eslê Cemal Sureyay
Zaza yo. 1938 de Terteleyê Dersimî ra dime keyeyê (familyaya) yî sûrgin biye û
şiye Bilecik. Sureya mektebo verên Estanbol de û mektebo werteyên Bilecik de
wend. Qijkekîya xo de mergê dadîya (maya) xo û xortîya xo de zî mergê babîyê
(piyê) xo dîy. Domarîya yî zaf heqaret pêkerd. No heqaret cuwabê şîîranê yî de
xo mojneno ra.

Fakulteya Zanayîşîya Sîyasale 1954 de qedîna. Wezaretê Malîye de hem bi paştmîrê
mufetîşî hem zî mufetîştî kerde. 1965 de îstifa kerde, la honcîya serra 1972 de
îstifaya xo tepîya ante, eynî gureyê xo Anqara de dewam kerd. Yew mudet bênateyê
1975 û 1976 Îstanbul de midurtîya Derbxaneyî kerde û bî emegdar. Şîîra yîya
verêne (Anqara, 8 Kanuno Peyên) Pêseroka Mulkîye de vecîya. Cemal Sureya pê îcad
û qaydeyê vatîşî ekolê "İkinci Yeni" ser ra tarîyî da wera; adetê verênan ra
newetî arde meydan; zaf şîîrê xas û zerîfî nuştî. Hem pê namêyî xo hem zî pê
namêyî Osman Mazlumî derheqê şîîre de nuşteyê krîtîkî nuştî, dinyaya edebîyatî
de pê inî nuşteyan Cemal Sureya ra zaf behs bênî. Pêseroka Papîrusî aşmekî hîrî
gerîngî vetî. 9ê Kanunê Peyênî 1990 de merd.



https://diq.wikipedia.org/wiki/Boglan

Boglan ya zi Solaxan (be Usmanıcki: صولخان, be Tırki: Solhan, Bongilan, Boğilan)
yew qezaya Çoligia. Rocvetışê Boglani de Muş, rocawan de bacarê Çoligi, zımey de
Qarliova u Varto, veroc de Diyarbekır u Darê Hêni ca gêno.

Gırdiya erdê qezay Boglani 1114 km²iya. Ena gırdiya erdê qezay Boglani wılayetê
Çolig de %13.71'iya. Qeza derya ra 1395 metro berza. Çolig ra 60 km dûria.
"Yüzen Ada" sinorê Boglani de ca gêna. Erdê Boglani de zaf koy estê u tayê deştê
berzi zi. Nême ra zêde erdê qezay ko u gerişê. Koyê Torosan vera qeza ra vêrenê.
Berziya Torosan qeza de 2000 metreya. Serê ena mıntıqa de, koyo tewr berz Koyê
Şerafeddinio. Temamê zımey qezay Koyê Şerafeddinio. Cao tewr berz Esentepeyo u
berzina xo 2675 metreya. Miyanê enê koyan de hirê deşti estê. Qezay Bogloni de
Royê Muradi, awa Buğlani, awa Masalay u derê Bazi vêrenê. Şerafeddin, Ağmasi,
Çavkani, Kuçekan, Kendıl, u Kabak deştê qezaê. Şarê qezay Boglani xo rê heywanan
kenê weyiye u pê idarey xo keno. Têk zi şarê qezay Boglani eraziya xo de genım
(ğele), cew, sayan, gozan u tûyan nanê de.

Namey Solaxan wextê veri de Boglan biya. Serra 1932ıne de namey Boglani pê qanun
bi Solhan. O sıre wılayet neww vıraziya u wextan ra Solxan serra 1864ıne de bi
qeza wılayetê Erzurumi. Wextê Cengê Dınyaê Yewıne de yew wext Boglan bınê işğalê
Urusan de mend. Serra 1929 de nehiya biye qeza u Muş ra gırê diyê. Emma roca 4ê
Çeley 1936ıne de Solhan bi qezay Çolig.



https://diq.wikipedia.org/wiki/Baba_Tahir

Baba Tahir (var. Baba Taher Oryan Hamadani; Farski: باباطاهر‎) yew nuştekaro Lur
biyo ke seserra11ıne de şıirê xo nuştê be zıwanê Lurki.[1] Gorey L. P.
Elwell-Suttoni ra heni aseno ke Baba Tahir nuştey xo be diyalektê lokali nuştê u
diyalekto lokalo ke "çımeyê en kıhani xo ser de beno, Lurki. No zıwanê ke Baba
Tahir guriyo, gorey Roubène Abrahamian ra diyalekto en nezdio ke be Cıhudê
Hemedani qal kenê."[2] Gorey The Cambridge History of Irani ra zi , Baba Tahir
be yew diyalektê zıwanê Farsi ra nuşto.

Baba Tahir o biyo ke nuştekaranê Luriê verêniyan miyan de wayirê cayê gırd u
pili biyo u Literaturê Luri de teno muhim biyo. Zafêrê cıwiyayışê cı nêzaniyeno.
O Hemedan de maya xo ra biyo u uca de cıwiyo,[2] paytextê Hemedani, Lurıstan de.
O be namê Baba Taher-e Oryan (Tahiro Rut) ra şınasiyao, tarixê biyayış u merdışê
cı nêzaniyenê. Yew çıme vano ke o serra 1019ıne de merdo. Eke no çıme raşto,
Baba Tahir a çağdaşê Fırdewsi u Pour Sina (İbni Sina) beno u yew zi verênê Umar
Xeyami zi beno. Çımeo bin rapor keno ke o serrê 1000 u 1055 miyan de weşiya xo
ramıta, hama no çıme raşt nêaseno. Çımeyê ewroyêni mocnê ke Baba Tahir hewt u
ponc serri cıwiyo.

Baba Tahir nuştışê xo be Farskiyê kıhani ra kerdo u nuştışê xo ra namê
Pahlaviyati dayo ke zerrekê nuşteyanê xo tarixi biyo. Kılam u deyrê ke Baba
Tahir nuştê, ê zi rıçıkê xo Farskiyê Miyanêne ra gırewtê.[3]Yew zi Baba Tahir
nuştışê xo de Lurki u Hemedanki ra guriyê. Stılê Baba Tahiri zaf mitolocik u
filozofik biyê.

Mezela cı Mohsen Foroughi dizayn kerda u mezela cı zımey suka Hemedani, rocawanê
İrani de, yew park de ca gêna u no park de pêro vılıki u rayi estê.



https://diq.wikipedia.org/wiki/Azad_Ararat

Azad Ararat, 1969 dewa Çêrmûgi, Hesto de maya xo ra bîyo. Panc serrîya xo de
dewe ra abiryayo. Di serrî Rezana Amedî de maneno. Wica dest bi wendişî keno.
hewt serrîya xo de şino Torbaliya Îzmîr. Qeçekî û gencanîya ci wica de ravêreno.
Serra 1992 de vejîno tever. A serre Almanya de menga tebaxe, tewrê PKK bena.
1994 de şino Şam, tehsîlê (malim) Rayver Abdullah Ocalan vîneno. Payizê a serrî
de şino welat, Eyaletê Botani. Heta serra di hezarî Botan de maneno. Peyra şino
verocê Kurdistanî. Serra di hezar û çar de reyna şino verocê Kurdistanî. Eyaletê
Botani, Dîyarbekir (Amed), Xerza de pratîk keno. Serra di hezar û hewt de
ageyreno yeno zimeyê Kurdistani. Serranê 2011-12-13 de zimeyê Kurdistanê de kar
keno.

Mîyanê hereketê xoserîye de 9 reyî tehsîl vîneno. Heşt serrîya xo de dest bi
rojnuştekarî keno. Nuştanê xo tim û tim dirneno û virazeno. Serra 2013yine de bi
rêk û pêk dest bi nuştişî keno. Nika bi fekê xo yê estanikî û şiîrî ra
nuseno.[1]



https://diq.wikipedia.org/wiki/Atina

Atêna (Yun. Newe Αθήνα [aˈθina] , Athína; Yun. Kıhan Ἀθῆναι , Athēnai) bacarê
Yunanıstania u caê xo verocê Yunanıstani dero. Atêna hem paytexta, hem ki bacarê
Yunanıstania tewr gırda.

Tarixê Atêna xeylê kıhano. Seserra 5 - 3 V.İ. (Verê İsay) Atêna biya merkezê
zagon u siyasetê Yunanıstani. Medeniyetê ğerbi Atêna ra biye vıla. Fıkrê
demokrasiye Atêna ra veciyawa. Filozofanê zey Aristoteles u Eflatun bacarê Atêna
dı ameyê dınya u felsefey xu kerdo vıla. Feqet serra 529 de İmperatoriya Bizansi
Mektebê Felsefey qefılna (gırewt) u statüyê Atêna zaf bi qıc. Serra 1458i de
İmperatoriya Usmanıcan Atêna Bizansi ra gırewt. İmperatoriya Usmanıcan çeharsey
serri Atêna idare kerde. Wextê Cengê Yunanan u Tırkan (1821 – 1831) de Atêna
biye xosere u paytextê Yunanıstani. Serra 1931i de 5.000 merdumi Atêna de
cıwiyaêne. Labelê hıkumetê Yunanıstani Atêna newe ra vıraşte. Serra 1896i de
olimpiyatê Atênao modern tede kay kerd.

Ewro nıfusa Atêna 750.000a, feqet nıfusa metroy 3,7 milyona. Zaf mıxtelıf
mılleti tede cıwiyenê: şarê Ereban, Pakıstanıcan u Arnawuti tede zafê.

Bacarê Atêna zaf moderna. Banê xeylê mımarinê mıkemmeli vıraziyaê. Atêna merkezê
huner u zagon u siyaset u edustriy u iqtısadia. Sektorê turizm u umete (homete)
zaf gırda. Semedê (sebeta) ziyara Zeus u Akrapolis u muzeyan ra zaf turisti şınê
Atêna.



https://diq.wikipedia.org/wiki/Almanyaya_Federale

Almanya (be Almanki: Bundesrepublik Deutschland) yew dewlete ke merkezê Ewropa
dera. Zımeyê Almanya de Danimarka, veroc de Awıstırya u İswiçre, rocawan de
Fransa, Luksemburg, Belçıka, Hollanda, rocvetış de Polonya u Çekıstan estê.
Paytextê Almanya Berlino.

Dewleta Almanya eyaletan ra yena pêra (mıteşekkıla); 16 eyaleti estê. Almanya
Federale ezaya NATOy, Yewiya Ewropa, Mıletê Yewbiyayey, G8 u G4ia.

Yewiya Almanya serra 1871ıne de vıraziya. Verê coy, dıwelê xoyê padişayiye
(qraliye) zaf biy. Feqet Herbê Dınyayê I. u II. de dewleta Almanya kerd vindi.
Herbê Dınyayê II. de dewleta Almanya biye letey, Almanyaya Rocvetışi u Almanyaya
Rocawani niyay ro. Serra 1989ıne de dıwelê Almanya biy yew, amey pêser.

Sûka Frankfurt am Maini zaf raver şiya. Frankfurt de banê xeylê berzi estê;
Frankfurt bacarê dewizio, paytextê borsayo, merkezê iqtısadê Almanya u Ewropayo.

Nıfusê Almanya 81 milyono. 7 milyon merdumê ğeribi estê. Şarê Zazayan u Tırkan,
Kurdan ra u ê binan ra zi Almanya de cıwiyenê. İtalyani, Sırbi, Xırwati,
Boşnaqi, Urusi, Yunani zi estê. Romani (Aşıqi), Sorb u Danimarkıci zi rew ra
estê, nê şenıkiye (eqelliyet) mariyenê. Sorb u Danimarkıci wayirê heqa zıwan u
kulturê. Sorbi zafêr rocvetışê Almanya de cıwiyenê.

Dinê Almanya Xıristiyaniya (itıqadê mıletê Almani Protestan u Katoliko), feqet
dino resmi niyo. Tayê Mısılmani, Musewiy u ateisti ki estê. Zıwano resmi
Almankiyo.

Ekonomiya Almanya zaf qewetına. Ewropa de rêza yewıne dera. Feqet rocawanê
Almanya zaf peyser mendo. Teknolociya Almanya zaf be qaliteya. Almanya zaf
wasıtan (otomobilan) vecena. Volkswagen, Opel, BMW, DaimlerChrysler (Mercedes)
Almanya de vıraziyenê. İdxalatê (eksport) Almanya zafo. Almanya hetê idxalat ra
dınya de rêza yewıne dera.



https://diq.wikipedia.org/wiki/Allah

Ellah (Erebki de: الله ), İslam de namey Homayo, Homay mısılmanano. Namey Ellahi
İslam ra vêşi, Cıhudiy (Mizrahi), Bahaiy, Xıritiyanê ortodoksi û katolikê ke
rocakewtene de cıwiyenê, ê zi vanê.

Etimolociya namey Ellahi el-ilah, el-laha ra ameyo. Namey Ellahi zıwanê
Rocvetışê Miyani de Cıhudki de "Eloah אלה", Keldaniki de "Laha", Aramiki "Elāhā"
û Suryaniki de "Alāhā" o. Yani namey Ellahi, Homay mısılmanan Ellah ra veri zi
tım biyo. Mısılmanan Ellah zıwananê binan ra gırewto. Mısılmani vatekê Ellahi ra
ğeyri Homay inan rê ebe Esma el Husna (namey rındeki) ra name danê.

Sıfeto Sıbuti şeno Ellahi ra ğeyri merdum de ki bıbo. Sıfeto Zati tenya Ellahi
de esto. Mısulmani peyniya namey Ellahi de seba hurmetmocnayışi ra vanê ke celle
celaluhu (c.c.) ya zi vanê ke teala (gırd).

Ewro mısılmani Homay xo rê tay naman danê, wıni hitab kenê. Enê namanê Homay
mısılmanan rê zıwanê Erebki dı vanê Esma-el Husna yani tewr nameyê rındeki. Enê
namey pêro Homay ra vaciyenê, ey rê gırweyniyenê.

Muazzez İlmiye Çığ ra gore, enê neway u new namê Homay vırnayışê kı şınê raya
monoteizmi, êyê. [1] Yani yew xısusiyeti ya zi çiyê do bin nêkırışeno.



https://diq.wikipedia.org/wiki/Ahmet_Kaya

Ahmet Kaya (b. 28 Tışrino Verên 1957, Meletiye - m. 16 Tışrino Peyên 2000,
Paris) yew senatkaro Kurd bi. Serranê 1980 be 1990i de zaf albumi vıraştê u vetê
piyasa. Kasetê kılamanê xo zafêri protesto bi. No ri ra, ê serran de zaf biyo
namdar.

Serra 1957ıne de Meletiye de ame riyê dınya. Piyê xo Kurd biyo. Piyê xo fabrika
mensucati de xebetiyao. Ahmeti mektebo verên Meletiye de wendo. Hona ke 6 serri
de biyo, piyê xo cı rê themburê gureto, thembur kerdo xelata lacê xo.

O zi hetê ra şiyo mekteb, hetê ra zi dukanê plakan de gırweyo. Hetê ekonomiye ra
weziyetê keyey xo zaf xırabın biyo, no ri ra keyê xo bar kerdo, ameyo Estanbol.
O zi karanê perakendan de gırweyo. Yew are riyê afiş-dardekerdene ra mapus de
kewto ra. Mapus ra dıme meşkê xo esto themburi ser. Ebe embazanê xo thembur
cınıto. Yew are Ruhi Su şınasiyo (nas kerdo), yewbini nas kerdo. Şiyo eskeriya
xo kerda, key ke peyser ameyo, o taw Emine Kayaye de zeweciyo.

Xeylê zehmet ra dıme zu album veceno. Namey albumê xo Ağlama bebeğim (meberme
pıtê mı) beno. Ey ra dıme Acılara tutunmak (decan ra zeleqiyaene) veceno. Wayirê
stüdyoy bıray Selda Bağcane beno. Yew are bıray Selda Bağcane zi mapus de kewto
ra. Uca de Gülten Hayaloğluye nas kerda. Gültene be Ahmeti yewbini nas kenê.
Album ra dıme zeweciyenê.

Wexto ke Gülten Hayaloğluye mapus de biya, Nevzat Çelik zi mapus de biyo. Nevzat
Çeliki yew şıira rındeke nuşta. Gültene a şıire gêna, bena dana Ahmeti. Ahmet zi
a şıire ra kılama Şafak türküsü (kılama şewdıri/deyra şefaqi) vırazeno. Key ke
no qeyd veciyeno piyasa, zaf veng veciyeno. Ahmet nê ra dıme zaf beno namdar.



https://diq.wikipedia.org/wiki/%C4%B0hsan_Sezal

Prof. Dr. İhsan Sezal, sera 1947 dı Süreg dı maya xü ra biyo. Mektebê xü yê ê
sıfteyın, mabên (werte) u lise Süreg u Diyarbekırı dı wendo. Sera 1965 dı dest
bı wendenda xü ya Fakültey İlmê Siyaseti (Siyasal Bilgiler Fakültesi) kerdo.
Prof. Dr. İhsan Sezal dıma vıcyayo şiyo İngıltere u uca dı wendenda xü ya İlmê
Siyaseti berdewam kerdo. Lisansê xü yê berzi Üniwersetiyê Manchester u Bath dı
vıraşto. Prof. Dr. İhsan Sezal tıxtoreya xü Üniwersiteda İstanbuli qısmê
Fakültey İkqtisati dı vıraşto. Sera 1988 dı bi mıstaşarê Vezireyda Mısnayenda
Xort u Spor Mili (Milli Eğitim Gençlik ve Spor Bakanlığı Müsteşarlığı) kerdo u
bı nêya piya çıhar seri zi mabêndê serandê 1987-1991 zi ézay YÖK (Piyabestenda
Mısnayenda Berzi) biyo. Prof. Dr. İhsan Sezal, ézayê qomita merkezida ê UNESCO
biyo u wextê zi vezirê serdemey (başkan yardımcısı) kerdo. Prof. Dr. İhsan Sezal
wextêdo dur u derg zi deqaneyda Üniwersitada Gazi beşda Fakülteyê İlmê Debare u
İdarey ê Qamuy (Gazi Üniversitesi İktisadi ve İdari Bilimler Fakültesi Kamu
Yönetimi) biyo. Sera 1995 dı vıraştenda Üniwersiteda Sersukı (Başkent
Üniversitesi) dayê cı. Prof. Dr. İhsan Sezal, héla çend üniwersitandê Tırkiya dı
deqan u ézayê qomita merkizyo.



https://diq.wikipedia.org/wiki/%C4%9Eazel

Ğazel (غزل) namê şıiro ke liriko u heqa eşq, heskerdış, tebiet, şerab u binan
dero. Ebe menaya kılmi, Ğezel şıiro de liriko. Literaturê Dewrê Miyani de turê
Ğazeli ra zaf şiıri nusiyayo. No literatur rê Literaturê Ğezeli vaciyeno. Ğezel,
literaturê Ereban ra İranıci rê u inan ra ameyo Anatoliya. Ğazel beyidan ra yeno
meydan. Menaya namê beydi, Zazaki de dıyo. Yew Ğezel de pêro de ,des - des u
ponc beyti esto. Ema tayê Ğezelan, des u ponc beyitan ra zafêr beyitan ra
vırazeno. No Ğezeli rê Ğazelo Mıtavvel ( Ğazelo Derg ) vaciyeno. Nuştışê beyitan
ebe nizamê ; aa ba ca da.... ra nusiyeno. Beyitê Ğazelio tewr verên Metlaa
(biyayış) yo. Beyito ke metlaa ra dıme yeno husn-i metlaa vaciyeno. Beyitê
Ğazelio tewr peyên Meqtaa (qedbiyayış)yo. Beyito ke meqtaa ra dıme yeno, husn-i
meqtaa vaciyeno. Namê beyitê Ğezelio tewr weşi rê Beyt el Ğazel ya zi Beyitê Şah
vaciyeno. Mexlayê nuştışê şıiri, qısımo meqtaa dero. Zerrêkê Ğazelan yew mewzu
ra nêvırazeno, miyandê beyitan, gıreyê menay çıniyo. Ğazelo ke tede tena heqa
yew mewzu de melumat esto Ğazelo yek - aheng vaciyeno. Ğazelo ke heme beyitanê
cı de menaya nuştışi de gıreye esto, Ğazelo yek - veng vaciyeno. Ğazelo ke ebe
qefiyayê zerrêki ra nusiyena, Ğazelê Musammat beno. Tarixo Anatoliya de Fuzuli,
Baki, Nedim, Naili, Şêx Ğalib, Şêxulislam Yehya, Yehyayo Taşlicayıc, tayê
nuştekarê Ğezal rayo. Yew nımune Ğazel ra ;



https://diq.wikipedia.org/wiki/%C3%87eltugci

Çeltugci (Rızci, Medrebci, Rızwan): Merdımo kı rız kareno yan zi roşeno ey rê
vanê rızci. Tabi ê kı rız karenê, vanê zanayey çeltug karıtenı bê. Çeltug zey
tenandê binana nêkarêno u niyawdeyêno. Çeltug dıha vêşi awı u zahmetey wazeno.
heta demê vanê awa çeltugi, çeltugi miyan ra kemi nêbo. Hetan kı niro tawdê xo u
nêreso. Çeltug karıtenı u wınyayena cı karê do zahf zehmeto. Vanê kes vist u
çıhar seati çeltugi vero bo. Çeltug bi tepeya ey bı tırpan yan zi qaluçana
çinenê. (Labırê ewro qandê çinayenı u pê ra vetenı patozi vıjıyayê u karê cı
zahf biyo rıhat) Veri bı tırpan u qaluçana çinayê, kerdê şele u ardê cıwênan
ser. Cıwênan sero ya o çarnayê yan zi bı rewt u mısasana o küwayê, sap u rıziya
pê ra vetê, abırnayê. Sapê cı qandê veşatenı, qandê zımıstani dewar u çarwan
bındı rakerdenı hewadayê, dendıkê cı, rızê cı zi qandê werdenı berdê kerdê çıwal
u küwariyan miyan. Kesê kı çeltugcinı kenê vanê ê kari ra fahm bıkerê.



https://diq.wikipedia.org/wiki/Zerdu%C5%9Ftine

Zerduştiye ya zi Mecusiye û Mazdaizm (Mazenderanki: زرتشتی) dinanê dınyaê
tek-homayınanê kehanan ra yewo.

Taê ilmkarê rocawani Zerduştiye zey dinê dê dulalisti terif kenê. Eyê ke nê dini
rê bawer kenê, fıkr kenê ke beden merdene ra tepeya beno cınde, veciyeno hızurê
Ahura Mazday u uca şaniyeno persan ver. No din teqriben 3.500 serran ra aver
hetê Zerduşti ra İran de awan biyo. Mabeynê serrane 600 İ. r. A. u 650i dinê
İmparatoriya Med u Persio resmi biyo. İslam u Xristiyaniye ra aver Zerduştiye
zey dinê şaranê İraniyanê verêni u yew qısmê Ermeniyan zaniyena. Texmin beno ke
ewro amarê inanê ke dınya de Zerduştiye rê bawer kenê deva devê 250.000i dero.

Zarath rındek, raşt, uštra dewe, yani menay cı, oyo ke wahêrê dewanê rındekano,
bena. Çekuya Zoroaster'i Yunanki de duştiya Zarathuštra'ya. Zıwanê şari de zi
Zerduşt zey estareo ke cıwiyeno wesf beno.

Dinê Zerduşti de cêniye u camêrd cıra nêbenê, yani cêniye u camêrd miyan de
yewbinan ra cıra kerdışi, camêrd cêniye sero tepıştış ya zi cêniye serê camêrdi
de vênayış çıniyê. Her cêniye u camêrd ra her dı zi eyniyê. Homa cêniye u camêrd
yewbinan rê embazi vırazeno. Şeş bêmerganê Homa, hirê mayki, hirê neriyan ra
yenê pêra.[1] Cayê ke itıqadê Zerduşti tede hera biyê, uca de poligami (wayirê
yew ra zêde cêniyian/camêrdan biyayış) kemi biyo u monogomi (wayirê tek
cêniye/camêrd biyayış) berz biyo.

Zerduşti adıri rê ibadet nêkenê, adır teyna zey qıble vêniyeno. Dinê Zerduşti de
adır, awe, herre, hewa firaz vêniyenê. Roşniye dinê Zerduşti de firaza, eke roc
esto se merdum xo dano roci ser, eke çıniyo se merdum xo dano adıri ser. Merdumi
roce de hiri reyi ibadet kenê.[2]



https://diq.wikipedia.org/wiki/Zelzele

Erdlerz (ya bûmlerz, ya zi zelzele) bınê erdi de u zerrekê erdi de cayo ke tede
enerciye veciyena u riyê enerciye ra pıhelê sismiki vıraziyenê, cı rê vaciyeno.
Dıma pıhelê sismiki hetê corêni ra resenê u erdi lerznenê, şanenê u lewnenê. Enê
hediseyi rê be namê kılmeki ra erdlerz vaciyeno. Cayo ke tede erdlerz beno uca
de aktivita sismike zi esta ke frekansê erdlerzi, erdlerz çıqas gırdo u kamci
grube ra kewneno, inan mocnena. Erdlerz be aletê sismografi yeno peymıtene.
Şınasiya ke erdlerzi sero guriyena, cı rê sismolociye vaciyena. Gıraniya
erdlerzan be peymıtoğê Moment magnitudi (ya zi be peymıtoğê ke zemanê veri de
guriyêne: peymıtoğê Richteri) areste bena. Peymıtoği ra gore erdlerzê ke hirê
(3) u bınê cı de ca gênê zerar nêdanê, nêhesiyenê u lerznayışê cı tede tey
nêveciyenê. Erdlerzê ke hewt (7) u corê cı derê inan rê erdlerzê rıcıyayışi
vaciyenê. Şıdetê lerzayışi be peymıtoğê Mercalliê şıdeti yeno peymıtene. Erdlerz
bınê erdi de kamca de beno u uca çıqas xoriyo, no zi muhimo u quweta erdlerzi
vırneno.[1]

Hirê tipê fayan estê. Namê fayi şınasiya erdlerzi de erdlerz kamcayi şıkneno,
fayo ke terefê erdlerzi ra şıkiyeno cı rê vaciyeno.[2]



https://diq.wikipedia.org/wiki/Yunano_Antik

Yunanıstano Antik yew caygeyo tarixiyo. Ewro cayê xo Yunanıstan, dormey
Anatoliye, dormey deryay siyay, verocê İtalya de ca gêno. Tarixê Yunanıstanê
Antiki seserra 7ıne de sıfte kerdo u be seserra 1ıne ra piya be işğalê Roma
qediyayo. Yunanıstano Gırd be İskenderê Gırdi ra piya hem kultur de hem felsefe
de hem zi cıwiyayış de zaf gırd biyo, aver şiyo. Sazbiyayışê tarixê Yunanıstani
belli niyo, hema tarixê Yunanıstanê Antiki beno panc letey:

Be xırabiyayışê sivilizasyonê Mikeni, Yunanıstan de dewro tari qediyayo u tarixê
Yunanıstanê Antiki sıfte kerdo. Yunanıstanê Antiki de nameyê sûkan polis biyo.
Nıfusê Yunanıstani seserra 3ıne de texminen 8-10 milyoni bi u Yunanıstano Antik
de kolonizasyon sıfte kerdo. Raveri, dormeyê rocawanê Andoliye, Trakya u Qıbrısi
kolonize biyê. Dıma dormeyê Deryayê Marmara, zımeyê Anadoliye, adeyê Deryayê
Miyanêni, verocê İtalya u verocê Fransa kolonize biyê. Pey ra Yunanan dormeyê
Ukrayna, dormeyê zımeyê Afrika zi koloni kerdê u enê mıntıqey aidê Yunanıstanê
Antiki biyê. Dewletanê Yunanıstanê Antiki be Persan mucadele kerdo u zaf xırab
biyê. Dıme ra zi İskendero Gırd erdê Yunanıstanê Antiki vısto ra destê xo u
tarixê Yunanıstano Antik qediyayo.



https://diq.wikipedia.org/wiki/Yad%C3%AEn_Mehm%C3%BBd_Ebas

Yadîn Mehmûd Ebas (ya zî Yado, Kirdaskî: Yadoyê Dimilî) serdarêko Kird bî. O hem
bîyo efsaneyê Çewlîgî, hem sembolê egîtîyê 1925î. Yadîn, mîyanê şarî de bi zaf
nameyan şinasîyêno (nas beno). Nameyê eyê ke Ehmedê Dirihî tesbît kerdê, nê yê:
Yad, Yadê Began, Yadê Ewasî, Yadê Mehmudê Ebasî, Yadîn, Yadîn Axa, Yadîn Paşa,
Yado, Yado Axa, Yado Paşa, Yadoyê Dimilî, Yadoyê Navdar, Yahaza, Zaza Yado. [1]

Nameyê Yadînî, Tirkan qeydê nufusî de şaş nusenî. Qeydê nufusî de nameyê ci
"Yahaza" (01.07.1889-1929) nuseyeno.[1] Eslê Yadoyî eşîra Zîkte ra, Dara Henî ra
yo. [2]

Kalikê Yadoyî, Xançigê Dara Hênî ra ameyo mehlaya Yexkîtican a Çewlîgî de ca
dayo xo. Kênaya Began reyra zewicîyayo, aye ra di lacî bîyî. Mehmud Selîm û
Îsmal. Mehmud Selîmî ra Yadîn û Awîde (Ayla), Îsmalî ra zî Polês, Cîwanşa, Esma
û Teyîba amey dinya. Dadîyê Yadînî Ferasetê Baynûn a.[1]

Cigêreyox Ehmedê Dirihî ra gore, Yado hîrê rey zewicîyayo. Kebanîya ey Rebîaya
Esîlan, delalîya ey Têlîya Ezîmşêrî û hesretîya ey zî Gulşaya Sedîyê Telhoyî bî.
Labela Sêyidxan Kurij ra gore, Yado Gulşaya Sedîyê Telhoyî ra zewicîyayo ya zî
nêzewicîyayo, belî nîyo.

Şeş hebî tûtanê Yadoyî bîy. Rebîa ra Filît, Mehmud û Çerkez bî. Têlî ra di
kênayî û lacêk bi nameyê Cezayîr bî. Filît û Mehmud nêweşîyê surince ver merdî.
Di kênayî zî pistanê Têlî de xeniqîyayî. Çerkez (1922-1934) surgun Dêrsîm de
kişîya. Cezayîr zî sêwî (sêkur) mend, badê eskerîya bi nameyê Filîtî (1926-1989)
ya cuwîya.[1]

Yado Çewlîg de texsîldar bî. Dewe be dewe geyranî bac arê danî. Cengê Dînya yê
Yewinî de 1916 û 1917 de Rusan ameyê heta dewanê Çewlîgan ra Sêxiye û Arçuk.
Yado alayê Şêx Şerîfî de Rusan ra ceng kerd.[3] Serra 1922 ra pey tehsîldarî ca
verdaya, Azadî rê qasidî kerda. Temsîlkarê Azadî yê bajarê Dara Hênî Teyîb Elî
Efendî bîyo. [4]

Hereketê Şêx Seidî de Yado muxîm yew ca geno. 15 Sibate 1925 de Şêx Seîd yeno
Dara Hênî, dest nano bajarî ser. Dara Hênî bena paytextê demkî. Feqî Hesenê
Modan kenî walî. Serwedartiş dest pê kerd.

Yadoyî bi embazanê xo ya tedarikê xo dîbi. 16 Sibate 1925 de eşt banê adlîye
ser, a şewe veşna, kerd herr û wele. Guleyek nêteqna, kontrolê Çewlîgî vist
destê xo. Yado û Sedîyê Telhoyî bînbaşî yî, nê her di Xezik ser ra, fermandarê
cepheyê Xarpêtî Şêx Şerîf û birayê xo Husên Efendî Govdereyî ser ra şinî,
Mîrehmedan de resenî pê. Pîya erzenî Palîyî ser. Dakon ra Far Şêm, Xeylan ra
Memîş Qasî, Sarcan ra Resul Axa yuzbaşî bî, her yew mîtralyozek dîyabi ci.
Guleyek nêteqnenî, Şêxê Palîyî hetê înan kenî û tîyayî zî fînenî destê xo (21
Sibate 1925).[1]

Kirdan 24 Sibate 1925 de Xarpêt genê. Labela hirê rocî de Xarpêt destê Kirdan ra
vecîyena. Yado û Şex Şerîfî mecbur manenî, Xarpêt ra xo tepîya ancenî, yenî heta
gemê Mendo. Mendo de Tirkan û Kirdan yew cengo gird kenê. Ceng sersiba dest pê
kena hetanî şan. Tirkan zaf zahîyat danê. Labela vêra şânî de Eşîraya Şadîyî ra
Necip Axayê Oxçîyan, tay dêrsimicî û eskerê tirkan rasenî Mendo gazîyê Tirkan. O
wext Kirdan Cengê Mendo kenê vîndî.[3] Çirê Yadî zî na mintiqa de ya.

Şêx Şerîf şino Xeylan, oca ra vîyareno şino Koyê Metan. 8ê nîsane de Seîdê Began
bi hîrê embazan a, sey tazî kewenî vernîyê eskeran, şinî Şêx Şerîf tek-tena
şikefte de tepîşenî. Hewteyek cuwa pey Şêx Seîd bi embazanê xo ya, pirdê Gimgimî
de tepîşîyêno.[1]

Na tarîx ra pê, terorê dewletî dest pê keno. Dewanê Kirdan tek tek veşîyenê û
zaf katlîyam benê. Serdaranê Hereket ê Şêx Seidî tek tek tepîşîyenê. Labela
eskerê Tirkan nêeşkenê Yado bitepîşî. Yado Cengê Mendoyî ra pê eskerê xo beno
Koyanê Çewlîg û Dara Hênî de micadelê xo dewam keno. Vanî Yado bi şeş embazanê
xo ya, şino Koyê Hesarî ser o Qulê Heşî (Qulê Yadî) de ca dano xo.

Etîya ra pey, eskeranê Şêx Seîdî koyan ser o qefle bi qefle benî vila û benî
gerîla. Nameyê înan beno "qefleyê mehkuman" ya zî "qefleyê fîraran". Qefleyê Emê
Faroyî (Emerê Farisî), Emînê Mîkî, Hecî Koloz, Hesê Began, Husên Efendî, Musê
Silêmanî, Selîm Begê Cibrîyan, Şêx Evdirehîm, Şêx Mistefa, Şêx Tahir, Yadoyî
ûêb. vecîyênî koyan ser, şikeftan de ciwîyênî. Hêdî-hêdî nameyê Yadoyî her cayê
Kurdistanî ra beno vila.[1]

Serra bîne dewlete hewna her cayî tarûmar kena la nêeşkena xo biresno Yado û
gerîlayanê binî, dest nana cinî û qicanê înan ser. Amnanê 1926î de Rebîa û
Çerkez tepîşîyênî. Înan benî kampa Xarpêtî. Şeş aşmî cuwa pey, tîya ra şawenî
kampa Kayserî. Peynîya amnanê 1927î de esker na rey cinî û qicanê şêxanê çanican
beno Fexran. Çend qefleyê fîraran xeber danî yewbînan, erzenî qereqolê Fexran
ser, cinî û qican tira gênî. Yado no eştişî de linga xo ra beno darbice.[1]

Serra 1927 de (7 oktobre – 17 teşrîne 1927) Hereketê Pêçarî de eskerê Tirkan 280
heb dewan veşnenî û benateyê 2,000 û 2,500 ten însan kîşenî. Heywanan top kenî û
benî bacaranê bînan. Embaran kenî veng, çi ke mend şanenî we. [5]

Şartanê micadele benê giran û zaf dewan veşîyenî. Yado û gerilayê bînan dewê
Xeylan de kom benê û yew kerar genê. Yado û gruba gerila yê bînan goç kenê û
şinê Bin Xete (Sûrîye). Gorê texminan ra 500 ya zî 600 ten cînî, qickekan û
gerîlayan bar kenê şinê. Rayîr de zî rehat înan çînî yê. Erganî, dewa Karacadaxî
Çelbiran, Exîl û Merdîn de eskeranê Tirkan ra ceng kenê. Mîyanê des-diwês rocan
de 600 km pê ling xo rasnenî Binê Xete.[3]

Meclîsê Tirkîya qanûnê efî virazeno, 16 gulane 1929 de rojnameyê resmî de neşr
keno. Badê efî, zafaneyê gerîlayan xapîyenî, Binê Xete ra agêrenî Serê Xete.
Dewlete sîleh dana pêrune dest û kena mîlîsê xo.[1]

Yadîn Paşa û Sadîyê Telhoyî amnanê 1929î de, Beyrûd de, kongreya dîyina Xoybûnî
de ca gênî. Her di benî paşayê Xoybûnî (Xobîyayîş, Xobîyayene). Keyeyê
Bedîrxanîyan, Haco Axa, Emînê Ehmed (Emînê Perîxanê) û Yadîn û Sadîyê Telhoyî
pîya bîy. [6]

Êluleyê 1929 de, Yadîn Paşa û Sedîyê Telhoyî, bi vîst suwaran a pîya seba xebata
Xoybûnî şinî Kirdane. Labela welat sey verî nêbi. Embazî Yadoyî yê ke peynîya
wesarî de bi ef a agêrabî Kirdane, heme bîbî mîlîsê dewlete. Tay embazê Yadoyî
zî pê destê eskeran û mîlîsan kişîyebî.

Merdişê Yadoyî ser riwayetî zaf ê. Tayê merdimî zî bawer nêkenê Yado kîşîyayo.
Înan bawer kenê Yado şîyo Sûrîye, labela reyna nêameyo Kirdane. Cigêreyox Ehmedê
Dirihî merdişê Yadoyî ser nuşte xo de zaf detayî dano.

Yadîn Paşa şino dewa Hebsor, keyeyê Zelîxaya Şambazan de Têlî vîneno. O nêwazeno
ke na rey Têlî xo de bero, eskerê xo pêro kişîyayî. Labela Telî zaf israr kena û
Yado mecbur maneno Telî beno koyan. Telî lacê xo Cezayîrî emanetê waya xo
Fadimeya Ezîmşêrî kena.

Yado Madragê Lotan ser ra şino, waya xo Awîde ra xatir wazeno, vîyerê Dik ra
royê Muradî vîyarenî, kewenî mintiqaya Ziktê. Esker ho dima. Vazenan û Consor
ser ra resenî Ulyan. Yew rey na dewe de manenî. Labela eskerê Tirkan resenê
dewe. Têlî bena darbice, mintiqaya Selînca de mirena. Pê qasaturan henda yew
çaqî kenenî, Têlî bi kincan a fînenî de û herre danî ser, şakil anî kenî ser ra
ke belî nêbo. Pey ra esker yeno, fermandar qûçe hesîyeno. Şanenî a ke termê Têlî
ho binê qûçe de yo. Xebere ginena dewican, ê yenî termî benî pey Şiqa Qumin de
defin kenî.

Yado bi embazan a şewe şinî Mistan de, keyeyê Musayê Silêmanî de manenî. Wayîrê
keyeyî şefeq ra înan rê fîşekan peyda keno û pêwerê înan zî dano înan, fîneno
rayîr. Botîyan ser ra şinî. Kurnêl ra pey Telheyê Keçelî û Şukê Ehmê Deyî rayîrê
înan ser o meterîs de pawenî, ê ke yenî çepraz gule nanê pa. Hêverê Mihê Evdî
beno darbice, dima ra Yado beno darbice. Nê her di merdimî, mezraya Botîyan,
Qaxkîge ra yî.[1]

Yado û Marke mîyanê gema mazêran ra vîyarenî û şinî hetê newala Hêdîgê. Esker
çarneno çeperneno, çar hetî ra mufreze erzeno ser. Çeteyê hukmatî û eskerî sey
morcelayan heta-het gênî. Yado û Marke hetanî şan xo mîyanê kerrayan de
setirnenî. Nêverdanî kes nêzdîyê înan bibo. Guleyê înan qedîyênî, yew çawiş şino
Yadoyî ser ke bikişo, Yado guleyê xoyê peyênî nano ey a, ey kişeno. Eskerî şinî
cor, uca ra bi mîtralyozan a pananî û helê şanî de Ehmê Hecîyo Botîyanic guleyê
peyênî panano. Esker yeno reseno ser, mîlîsan ra vanî "sereyê ey tira kerên";
Mîlîsan ra yew kardî erzeno ci, sereyê Yadî tira keno. Mîlîso ke sareyê Yadî
tira kerdo nameyê eyî belî nîyo. Eskerî heqbeyê Yadî gênî bi sereyê ey a benî
Çewlîg. Mîlîsê bînî yê dewlete zî kincanê ey şelênenî, kenî zit-bit û ê kincan
benî danî xo ra.

Roca bîne şarê Dereyê Reşî (Qîyameyê Reşî) termê bêsereyî yê Yadî û termê
Markeyî, uca bi tuman û pirênan a defin kenî. Telqînê Yadî zî Mela Husênê
Qîyameyê Reşî dano. Mihê Evdî ke beno darbice, xo kaş keno binê dirrikêran û xo
nimneno. Dereyê Reşicî hîrê aşmî ey kenî weye, darba ey kenî weşe û şawenî.

Esker sereyê Yadoyî beno çarneno, mocneno Çewlîgican. Înan hemîne o sere
şinasnayo, la kes nêvano "No sereyê Yadî yo." Cayo ke kişîyayî û tede defin
bîyî, şarê ma nameyê ucayî Wekê Yadî panayo.[1]

Zanayîşê Ehmedê Dirihî ra gore, cografyaya Kurdistanî de çi kesî hendê ey nameyê
xo nêdayo welatê ma. Banê Yadîn Paşayî, Cawo ke Yadî teyare vista, Çirê
Yadî/Kanîya Yado, Gemê Yadî, Gomê Yadî, Hokê/Wekê Yadî, Newala Yadî, Mezêl Cînê
Yad, Qulê Yadî, Warê Yadî, Xirbê Yadî... No derheq de şarê Kurdistanî sey Yadoyî
kes ne dî, ne vîna.

Çar hênîyan ra tewr namdar, ho rayîrê Xarpêtî ser o, Çewlîg ra 10 km. dûrî yo.
Dewlete nameyê nê hênîyî hîrê rey bedilnayo: Bilaloğlu Çeşmesi (1944), Yüzüncü
Yıl Çeşmesi (1981) û Atapark (1996). Hema zî kirdî ma bi rike, tîya ra vanî
"Çirê Yadî", Kirdasî ma vanî "Kanîya Yado", ê ke ziwanê xo nêzanî zî vanî "Yado
Çeşmesi".[1]

Kamiran Bedirxan û Herbert Oertelî romanek Almankî Der Adler von Kurdistan
(Qertalê Kurdîstanî) nuşto.[7] Nameyê qehremanê nê romanî Yado yo. Kamiran
Bedîrxanî no romanê xo hêverê Franskî nuşto. Roman de Kamiran Bedîrxan Yado beno
Koyê Agîrî û Yado oca de mireno.

Kemal Burkay, Memo Darrêz, Mahmut Arif Ayçiçek "Ha Vaj, Ha Vaj" de Yadoyî ser o
şîîrî nuştî. Nînan ra Memo û Mahmutî Kirdkî nuşto, Kemal Burkay şîîrê xo ya
Tirkî tadaya Kurmanckî ser zî. Cîgerxwînî şîîrê xo "Şehnameyê Şehîdan" de Yado,
bi "mecalê kurdan" a salix dayo.

Dengbêjan bi Kurmanckî hîrê deyîrî eştî Yadoyî ser. A verêne kiştişê Selîm Begê
Cibrîyan (1926) ser o vacîyaya. Tîya de ca dîyayo egîtîyê Yadoyê Dimilî û Sadîyê
Telhoyî. A bîne, Fexran de birîndarbîyayîşê Yadî ser o, veyvê Karêrijan Mehbûbe
Kaygalake veta. A peyêne kiştişê Yadoyî ser o ya, Ehmedê Bêrtî eşta ey ser.
Verênanê ma yê Kirdan yew deyîra govende eşta Têlî û Yadoyî ser.[1]



https://diq.wikipedia.org/wiki/Xoverdai%C5%9F%C3%AA_%C5%9E%C3%AAx_Seidi

Xoverdaişê / Mıdefa Şêx Seidi yew herekatê de Zazayano. Roca 4 Çıle 1925 de Şêx
Seid u xeylê merdumê pili dewê Kırkan de yenê têhet. Şêx Seid; serdaranê
Diyarbekıri, Erğeni, Lıcê, Farqin, Dara Hêni, u Hêni de qısey keno.

Şêx Seid 12 Ocak de Çolig de, 15 Çıle de Dara Hêni de, 21 Ocak de Lıcê de u 25
Çıle de ki şono Hêni. Şêx Seid ke Piran de çe/key brayê xo Abdurrahim de ro,
eskerane Tırk kune kiye, Şêx Abdurrahim u deyra taye merdemu wazene bizere bere
xepis bierzi. Şêx Abdurrahim, ney red keno u netica ney harabe vecino. Semed nu
provaqasyone Tırkan[Çıme bımocne] averdayişe xo müdaafa 8 Şubat 1925 beno.

Reiso aşiretê Hasanan Miralay Halid Bey, satede (derhal) dorme (corsme) Muş geno
xo dest. Eşira Cibran ra Hasan Bey ki, Xınıs, Şêx Abdullah ki Varto zapt kerd.
Yew-Dı roce teqdayis (carpisma) ra tepiya Ergani u Madenik bi zapt. Şêx Seid,
7000 cengaver ra piya Kiği, Gêl ser şi. Hêni, Lıcê u Piranik zapt kerd u roca 14
Şubat Dareheni tımeniyera (butu) guret/gurwet xo dest. Nacarê Modanız Feqi Hesen
Wali tayin kerd. Çapakçur (Çolig) ra tepiya/bahdo Xarpêt kot dest. Xeylê insan
poste/pışte day Şêx Seid u Şêx Seid efendi nafaki sere Diyarbekır ser şi.

Hukmatê Tırkiya ki bıtersa xo ver, tümeninê Sarıkamış ra 9., Erzurum ra 8.,
Diyarbekır ra 7. u Mardin ra 1., Urfa ra Alaya Suvarina (Asporizuna)14, Van ra
ki tümena Süvaruna (Asporuzuna) 1 u iyeke hududê xo dere finora lewayiş
(hareket).

Şêx Seid efendi Sıliwan u dörme Silvan guretra xo dest ucara istiqameta Pali
ser, dıma Malazgirt, Piran, Bulanık cerunora dest. Ucara wılayetê Maletiye ser
kune raye u aver şone, Pêrtage, Çemısgezegeik kuno destane Zazayon.

Nafaki istiqametê Sêwrege (Soyregı), Zazayan her hetra Diyarbekır ser kune
taaruz u hurdemena taaruz de kune ser. Çebere (kebere, çevere) Mardin ra kune
Diyarbekır. Eskeranê Fransız u eskerune Tırkan ra raye kene rake Diyarbekır
istila bikere nu semed ra ray mücadehideke rayra bi u wasteneke bere Diyarbekır
ihnanre cadayi bi u Tirkan u Fransizan ra ameyvi guretene.

No cengê Zazayan de 14 suki, 700 dewe, nezdiyê 9000 key beno xırabe. 50.000 keş
mecbur kene şere yew caye bihnde mesken be, teqribi 7.500 keşi erzene zindanu
660 kes idam beno, 80.000 merdum kişiyo.



https://diq.wikipedia.org/wiki/Wer%C3%AAnay%C4%B1%C5%9F%C3%AA_Qurane

Werênayışê Qurane de zerrekê Qurane, vurniyayış ya zi mevurniyayışê Qurane,
werênayışê tarixi, şınasi/ilmi, grameri u uslubê Qurane esti.[1]

Referansê İslami de wehy Mıhemmed rê 23 (vist u hiri) serri de ameo. Nê 23 serri
de 13 (des u hiri) serri suka Meka de verayo u inca de wehyi nênusiyayi. Mergê
Mıhemmed ra peyni eshabê cı ebe karê mergê cı ra meşğul biyê u vaciyeno ki jew
bıze pelê ke tede Qurane nusiyawa werda.[2][3] Yemen de suka San'a de
şınasdari/ilimdari serê kağıdê ke tede Qurane nusiyawa de tenikkerdışi kerdi u ê
diyê ki tarixê enê kağıdan, verê Qurane ra şınê. Ambazê Mıhemmedi Enes bin Malik
vato ki ”Jow camerd biyo. Oyo ki Neccaran ra biyo u Xıristiyan biyo. O camerd
behdo bısılman biyo. O camerd surê Ali İmran u Baqaray wendo. Peyğember zi wehy
nuştêne. Bedo o camerd newe ra Xıristiyan biyo u şiyo. O camerd vato ki 'Mı
Mıhemmed rê çı musayo u nusnayo, Mıhemmed tenya inan zano. Çiyê bini nêzano”.[4]
Ebu Xureyre vato ki: 'Ehlê kıtabi wendêne Tewrat ebe İbranki ra u ma rê Erebkiyê
cı vatêne. Mıhemmed ki ma rê vato : Şıma inan raşt mekeren u ğelat zi
mekeren'.[5]

Ar.gör.Fatih Duman vano ki: Nımec, ruc, hec u zekat verê İslami de Erebıstan de
biyê. Yanê ninan kulturê Ereban de estê. Heme ninan Cıhudiye de zi estê. Yanê ma
şeni vaci Qurane yewbiyayışê kulturê Erebi u Tewrato. Kulturê Ereban de merdumo
ke dızdo/dezdo destê ko bırniyeno, cêniyan serê inan padınê, qıstas u feiz biyê
yesax. Qurane de zi ninan estê.

Oricinal Quran de kelımeyê/vateyê İbranki, Hindki, Farski, Habeşki, Berberiki,
Latınki, Yunanki, Kıptiki estê. Hekatê Qaruni İmperatoriya Lidya ra yeno, hekatê
Qurani Destanê Gılgamışi ra yeno.

Hekati (Hikaye) ke Qurane de esti, 3/2yê (hiri de dı) Qurane vırazıni. Tayê
camerdanê şınasi (ilmi) Qurane çım eşti u ê hekatê Qurane sınıf kerdi ki Hekato
tarixi, hekato temsili u hêkato mitolojik[9][10] Nê hêkati seserran de şar be
şar vaciyayi u tayê şaranê binan rê verayi/vêrdi. Hêkato ke vano ki Nuh heme
heywanan jew gemi rê groto u hêkato ke vano ki Yunus zerrêkê jew mase (balina)
kewto cı tayê hekatanê ke ewro nêşeni qebul bê.

Sura Yusuf (Usıv) da Qurane vana ki Raşta ki ma Qurane seba arezekerdışê şıma
(şıma famkerdene) be zuanê Erebki ardo.[11][12][13][14] Yanê inca de Homa teyna
Ereban veng dano. Erebi be aseni Quran areze keni emma binan gerek zuanê Ereban
bımusê.



https://diq.wikipedia.org/wiki/Vate_(p%C3%AAseroke)

Pêseroka Vateyî yew pêseroka kulturî ya ke hetê Grûba Xebate ya Vateyî ra
seranser bi Kirmanckî (Zazakî) weşanîyena. Grûba Xebate ya Vateyî serra 1996 ra
nat standardîzekerdişê kirmanckî ser o gurêyena.

Pêseroka Vateyî, pêseroka kulturî ya ke hîrê mengan (aşman) reyde vejîyena.
Hûmara verêne ya Vateyî hamnanê 1997 de Stockholm de vejîya. Hetanî humara 20ine
zî pêseroke Swêd de vejîyaye. 2003 ra pey bi nameyê dewreyo dîyin hetê
Weşanxaneyê Vateyî ra Îstanbul de çap bîye. 1997 ra hetanî 2013, mîyanê 16
serran de 39 humarê Pêseroka Vateyî vejîyayî. [1]

Bi serranê dergan serredaktorîyê pêseroka Vateyî Mehemed Malmîsanijî kerdo. Dima
zî Munzur Çemî wezîfeyê serredaktorîye domnayo. Nuştoxanê pêseroka ra J.Îhsan
Espar, Mehmet Selîm Uzun, Deniz Gunduz, Serdar Bedirxanî zî redaksîyonê Vateyî
de ca girewtî.

Tena 33 hûmarê pêseroka Vateyî de 150 ra zehfêr kesî nuşto. Nînan ra qismêk nê
yê: M. Malmîsanij, Munzur Çem, J.Îhsan Espar, Roşan Lezgîn, Serdar Bedirxan,
Seyîdxan Kurij, Mehmet Selîm Uzun, Mehmud Nêşite, W. K. Merdimîn, Mihanî
Licokic, Firat Çelker, Heydo Keçanij, Akman Gedîk, Gawanê Welatî, Hesenî Giran,
Huseyîn Karakaş, Mutlu Firat, Newzat Gedîk, Newzat Valêrî, Xezala Şarikî, Aysena
Kurdî, C. Zerduşt Pîranij, Çeko, Daîmî Bektaş, Denîz Gunduz, Ercan Sariçîçek,
Huseyîn Burke, Lerzan Jandîl, M. Mîrzanî, Memo Darrêz, Murad Canşad, N. Celalî,
Sînan Sutpak, Sîyamend Mîrvanî, Wusênê Gestemerde, Bîlal Zîlan, Îrfan Kaya, M.
Arif Ayçiçek, Turgut Ersoy.

Heme netîceyê kombîyayîşê Grûba Xebate ya Vateyî ke derheqê standardîzekerdişê
Kirmanckî de yê, Pêseroka Vateyî de weşanîyayî. Nînan ra vêşêr, pêseroke de sey
roportajî, şîîrî, hîkayeyî, xebatê ferhengî, vateyê verênan, îdyomî, gramer,
rastnuştiş, arêdayîşê folklorîkî, sanikî, fiqreyî, derheqê tarîx û cografya de
nuşteyî, xatireyî, portreyî, krîtîkê edebî, daşinasnayîşê kitaban, xeberî, metnê
dînî û kulturî xeylê babetanê cîya cîyayan de meqaleyî ca girewtî. [2]

Pêseroka Vate pêseroka tewr verên a Kirmanckî (Dimilkî) ya ke 16 serrî yo
bêvindertiş weşanayîşê xo ramito. Pêseroke, derheqê nuştiş û kulturê Kirmanckî
(Kirdkî) de yew rolo tarîxî ardo ca.

Wayîr: Deniz Gunduz Mudira Karê Nuşteyan a Berpirsîyare: Sevda Zelal Gündüz
Serredaktor: Munzur Çem Redaksîyon: Serdar Bedîrxan, Deniz Gunduz, Munzur Çem

Têmsîlkarê Almanya: Daimi Bektaş Têkilîya Almanya: Daimi Bektaş, Postfach: 42 01
06, 12061 Berlin/ Almanya

Temsilkarê Swêdî: Eksträvägen, 186, S-127 61 Skärholmen/SWEDEN E-mail:
ihsanespar45@hotmail.com

Adrese: Vate, Katip Mustafa Çelebi Mah. Tel Sok. No: 18, Kat: 3 Beyoğlu/İSTANBUL
Tel: (0212) 244 94 14(0212) 244 94 14 e-mail: wesanxaneyevateyi@hotmail.com



https://diq.wikipedia.org/wiki/Varyasyono_c%C3%AAnetik

Varyasyono cênetik oyo ke ferqo ke yew populasyon miyan de ya zi zêde
populasyonan miyan de veciyeno u allelê cenan de aseno. Karakterê fenotipê yew
organizmaya gani, cênotipo ke serê cı dero u tesırê teberi ra yeno akerdışê xo
wına beno a. Leteyê vuriyayışê fenotipiyê ke yew populasyon de veciyenê,
vuriyayışê ke genotipan miyan derê, uca ra yenê.[1] Sentezo evolusyonalo modern,
enê vuriyayışê varyasyoniyê ke piya averşiyayışê zemani benê, inan zey
evolusyoni qebul keno. Frekansê yew cenê alelli, be zemani ra tip u formê xo enê
ceni ra deha vêşi ya zi deha tayn u kemi benê. Yew tipê alelliyo newe,
averşiyayişê zemani de keyê ke yeno noxtaya cıya sebıtmende, o ya allelo ke
zemanê xo ra deha veri de ameyo cayê xo, ey gêno ya zi heme populasyoni
esterneno, çınebiyayışê yew populasyoni rê raye keno a.

Seleksiyono natural yew populasyon de eke amarê varyasyonanê cênetikan besê se,
ani evolusyon vırazeno u cı rê vaciyeno. Verê vênayışê Cênetikê Mendeli ra,
hipotezê ke namê cı 'Hipotezê pêrokerdış'iyo, o yew hipotezo hera vêniyayo.
Hipotezê pêrokerdışi vano ke leyr u qıcê ke benê, karakterê ma u piyê xo zi piya
anê. Mısalên eke yew cêniye pê manena u pıtê xo beno, eke marda xo kılma ya zi
marda xo derga u piyê xo dergo ya zi piyê xo kılmo; çı wext pıt beno pil,
dergiya xo bena normal; zaf derg nêbeno zaf kılm zi nêbeno, qameyo xo normal
vêniyeno. Labelê eke hipotezê pêroyi raşto, gani ser de varyasyono cênetiki
nêbeno u gani zaf leze çıne beno, mıreno u miyan ra dariyeno we. A ri ra areze
beno ke hipotezê pêroyi raşt nêbiyo, vıreniya xo est biya. Heto bin ra
Hardy-Weinberg Kuralı zi yew populasyon de seveknayışê varyasyonan sero fıkırê
xo vato. Goreyê ey ra terefê quweta ke frekansê cênan (varyasyonê ke cên derê)
dera, goreyê virê xo ra pêro bena, cênê ke vıraziyayışê leteyi hak u sperman ra
vecenê u hucreyê hakiyê ke seks de veciyenê, kombinasyonê heme ninan sebıt yenê
kerdene.[2]

Varyasyon be ena mena ra dıme, reyna yewbiyayışê ceniyê ke Materlayo cênetiki de
ca gênê, mutasyon, reproduksiyono seksual u populasyonan miyan de goçi
(Transferê cênan) ra vırazenê. Be mutasyon u transferê cêni ra populasyon de
ganiyanê neweyi vıraziyenê la qısımê cênomê yew ganiyê gırdi be tewrê ke cı ra
nezdiyê, be inan ra gıre danê, inan ra nezdiyê u xetta be inan ra hemo vêniynê
(eyniyê).[3] Hema ke eno zi esto ke eke genotip de vuriyayışo qıtek esto se, no
şeno fenotip de vuriyayışo gırd bıkero u vuriyayışê dramatiki rê raye kero a.
Ornagên genomê şempaze u merduman miyan de qısımê ferqanê gırdan ra, ferqê
nukleoditiyê ke nısbetê  % 5,07 derê u delesyon u insersiyoni ra veciyenê, hema
ke ferqê nukleoditi teyna nısbetê  % 1.52 derê u şempaze u merdum miyan de
pêro % 6,58 ferq veciyenê. Xetta eke teqrarê DNA ra DNAya ke nısbetê xo kemiyo
veceno, miyandê inan de ferq 2,37 ra kemiyeno.[4]



https://diq.wikipedia.org/wiki/United_States

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/Toltek

Toltek zuani inan de Wirrarika/Merdumi İlimi jew şar u sivilizasyono ke gorey
şınasdarun (Antropolog) ra seserruni 9. - 12. miyan de Amerikay Veroci de biyo.

Ewro ra hınzar serruni ra ver, erdi Meksikay veroci de şari Tolteki veciyi.
Spritualizm kari Toltekuni seri biya. Suka Teotihuacan suka Toltekunia seri
biya. Ewro ki Meksika u cayi Amerikay bini de Tolteki esti. Hata istıleyi
Ewrupayıcun, Tolteki uca de cuwiyi. İstıley Ewropayıcun ra peyni suki Tolteki
biyi xırabe. Ê xeyli mıxtelif cayun rê şiyi u beni letey zey: Wirrarika, Aztek u
Maya. Tolteki suki inun ri piramiti vıraşti. Tolteki cênıki inuni ke ebe
spritualizm ra gırey ho biya, inun rê cênıki ilimi, camerdi ke bı spritualizm ra
gırey ho biyo, cı inun rê camerdi ilmi vati. Kamo ki spritualizm musayo, cı ri
Nagual vaciyao. İşğal u istıley Ewrupayıcun ra dıma, şari Tolteki ebe zor u
quweti ra dini cı vurni u xıristiyano katolik biyê. Ewro zaf kemi Tolteki, qıtay
Amerika de cuwini.

Sivilizasyoni Tolteki jew sivilizasyono de kıhano u zaf pey rê şıno. Tebiet,
heywani, resnayoği, roc, aşme sivilizasyoni Tolteki de ziyageyi. Toltek ho jew
parçey kainati vinıno. Tolteki de cênık u camerd cıra nêbeni. Zoni Tolteki de
qandê vatey O/A tenya jew vate esto. Yani zey zoni ma, hem O hem ki A çıniyo.
Çunkê gorey Toltekun ra her çi bicınsiyeti. Tolteki de Roc u Va camerd temsıl
keni, Dınya u Ou (Aw) cênık temsıl keni. Sembol u figuri Toltekun Quetzalcoatl
biyo u Quetzalcoatl jew mara ke muyi cı esta. No sembol hem zeman de qıtay
Atlantisi ki temsıl keno. Tolteki de peyğember ya zi jew dino esasi niesto u
gorey inun ra gerek inun rê zi çıniyo. Kamci merdumo/a ki merdumo/a biniyo/a ke
niweşo/a, ey/ay keni weş, ey/ay rê Curandera (Weşkerdoğ) vaciyao.



https://diq.wikipedia.org/wiki/Terteley%C3%AA_D%C3%AArs%C4%B1mi

Terteley Dêsımi cênosido ke be şarê Dêsımi serra 1938i de ame kerdene. Be qerarê
pêseramayışê weziranê dewleta Tırkiya, 4ê Gulane 1938ıne de qerar da ra cı ke
Dêsım qırr bo.

İmperatoriya Usmanıcan de paşayan xeylê raye waşto ke hukmê Dêsımi kerê. Her
çıqasi ke Cengê Çaldırani ra dıme mıntıqay Dêsımi hetê qanuni ra kewta bınê
hıkumdariya Usmanıci, Dêsım heta serra 1938ıne xoser biyo. İmperatoriya
Usmanıcan u Cumhuriyetê Tırkiya her daim kerdo ke xoseriya Dêsımi werte ra
wedaro u Dêsımi bınê hukmê xo kero. Ni Paşayan galê Dêsımi kerdo, emma beşar
nêkerdo ke Dêsımi bıgêrê bınê bandıra xo u Dêsımıcan ra tewız bıgêrê. Dêsımi
tewız nêdao dewleta Usmani.

Zewbin ki Mıstefa Kemal Atatürki emsalina Sey Rızay u Alişêri qebul nêkerdêne, ê
newaştêne. Atatürki kıştena Sey Rızay u Alişêri gırewt bi verê çımanê xo. Dıma
ki ebe fênd u dubara Sey Rıza be Alişêr u nêçe ağlerê Dêsımi werte ra dardi we.



https://diq.wikipedia.org/wiki/Teoriya_xeyl%C3%AA_cihanan

Teoriya xeylê cihanan (be İngılızki: Many-worlds interpretation) yew teoriya ke
Teoriya Mekanikê Kwantumi raya. Teoriya xeylê cihanan ebe heqa mekanikê kwantumi
ra heqa kainat de qal kena. Seserra 20. de ebe veciyayış u averşiyayışê
felsefeyê fiziki ra rocaniye gırewta. Teoriya xeylê cihanan, cihano ke
şınasiyeno u cihano ke nêşinesiyeno, inan u heme kainati ra ununa. Goreyê
teoriya xeylê cihanan ra heme kainat miyan de tenya yew fonkisyonê phêli esto.
No fonksiyonê phêla cihanio ke ma zani u cihano ke ma nêzani, heme zerrekê inan
de esto. Teoriya xeylê cihanan tewr verên Universıteyê Princetoni ra musayoğê
doktora Hugh Everetti serra 1957ıne de vato. Hem universıte ra Max Tegmarki heqa
teoriye de cerrebno u ebe teoriya İntıharê kwantumi u Bêmergiya kwantumi ra
teoriya xeylê cihanan rê desteg zêde biyo u popularita cı zêde biya. Teoriya
xeylê cihanan de her kes yew senaryoyê ferqıni de ebe qerarê alternatifi ra
hereket keno u serê cı de Realita koherense esta. Goreyê ney ra dınya ebe her
qerarê bini ra deha bena gırd u dınya de her ihtımal esto u dınya amorê
bêpeyniye de cihanê paraleli vırazena. Goreyê cerreban ra eyni atom şeno eyni
zeman de dı cayê binan de bıbo u mergê atoman çıniyo.



https://diq.wikipedia.org/wiki/Tan%C3%AAro_Cor%C3%AAn

Lawıka (Deyra) Şirê Şirê keynekê da Tanêrkıce sero vata. Şair Usên Doğanay na
lawıke be na qeyde vatêne:

Tanêri vera Şirına mı, lemınê, pulê vore jüyê nawa Çê Oynatani de fetelina,
Şirına mına çım-buri-gılore la lao, seytan mı qurdi keno şiaê çımo vece, ara
sodıri dı bı nanê tir’a bore erê Şirê Şirê omeda ma Şirê Heq kedero dae nêdo to
ma rê kerday pile erê arday, kerday ma va, xercê cıle! Tanêri vera, Şirına mı,
dalık o buki cêniya hewle ke kuna mordemê koti dest se ke malê bena, mırdar
ercenê na kutıki la lao Şire vana, oo kı dosta xo çiniya ez mijia xo de sorğacê
na pi keri ! erê Şirê Şirê omeda ma Şire Heq kedero dae nêdo to ma rê kerday
pile erê arday, kerday mı va, xercê cıle Tanêri vera Şirına mı, bı ver mendo kes
çino xebere Sılemani do, mefındero bêro lacê Oynatani Mardin de şiyo dızdiya
bostani, nê be pıra merdo! erê, Şirê Şirê, nê be pıra merdo! erê, ez ke bızani
na dorğiya Xızırê serê deryay mıradê ma newe kerdo erê Şirê Şirê omeda ma Şirê!
Tanêri vera, Şirına mı, lêa teke erê destê xo destê mı kı, mın o to şime mereke
ez kı to rê sa vono, Çê Oynatani dı na veyn mekı! Tanêri vera Şirına mı lemınê,
bı hêgay erê tey lewina, ma va, selviya vay Şirê, ez to rê qırban keri apê to
Dursun Ağay! erê Şirê Şirê omeda ma Şirê Heq kedero dae nêdo to ma rê kerday
pile erê arday, kerday mı va, xercê cıle



https://diq.wikipedia.org/wiki/T%C3%AAmane

Ê kı temenê (Ümrê) cı zey pê yê, ê pê dı têmane gırêdanê, tepşenê. O kı yan zi ê
kı qezenc kenê inan rê kışta gırdandê inan ra yan zi ravey amyayandê dew u sukan
ra xelatı yena dayenı. (Ravey amyayey ê wexti, Şêx, Beg, Axa, Mıxtar, Seyid, Pil
u herwınay bi).

Ê kı temenê cı zey pê yo yan zi serê-dıseri pê ra gırd u werdiyê, inan ra dı
merdımi pê rê vıjênê meydan. Meydan dı xo kerd hadıre tepey a, o kı inan rê
hekemey (Hakemey) keno, o yeno ninan kontrol keno u çı şertan dı do pê dı têmane
tepşê izah keno. Bahdê heme çi heta hirını amoreno u ninan dano têmane kerdenı.
Ê ya tepey a ê pê tepşenê u dest bı têmani kenê. Têmanandê ma dı jew lıngı yan
zi pay berzo jewi ver, yan zi cayêdê cı yê hasasi tepêşo nêbeno, meno, yasaxo. O
direk têmani vıni keno u teberdê kay dı maneno. Têmane dı vanê miyananê pê, qol
u bınê qolandê pê, mıl u külemekanê pê tepêşê u pê berzê erd. Erdo zi vanê
miyananê pê biyarê erd. Kê miyaneyê kê ard erd, o ê têmani qezenc keno. Tabi
têmane kerdenı rê zi hekemi lazım ê. O kı hekemey keno vanê têmane tepıştenı ra
fahm bıkero. Organêdê pê tepıştenı, pê kütkerdenı u cayêdê pê bı qasıt tewatenı
meno. Vanê ê kı pê dı têmane tepşenê diqetê nê çiyan bıkerê. Têmane kerdenı rê
zi zanayenı, hüner, şeytaney, çapıkey, şitey u qüwet lazım o. Wext esto jew do
bol zayıf zi şeno jewdê zor bıqüweti dı têmane tepêşo u bı kayandê xo ya
miyaneyê ey biyaro erd.



https://diq.wikipedia.org/wiki/Syriza

Syriza ya zi Koalisyonê Çepê Radikali (be zıwanê Yunanki: Συνασπισ, Syriza;
rıstımi/rıçıki ra) partiya sosyalista ke tarixê 22ê Gulane 2012i de niya ro.
Vıraziyayışê partiya Syriza de zaf mıxtelif grubi ameyê têlewe u organizasyon
vıraşto. Partiya Syriza hetê çepi de ca gêna.

Liderê partiya Syriza Aleksis Çipraso ke hem serekcumhurê Yunanıstanio, hem zi
liderê Synaspismosio kıhano. Miyandê partiye de keskanê Troçkisti ra heta
Avrokomunistanê Maoistan hirês grubê çepi u tayê zi politikê xoseri estê. Serra
25ê Çıleyi 2015i de Partiya Syriza se u çewres u new (149) qoltuxi gırewtê u
iqtıdar vısto ra xo dest.

SYRİZA serra 2004ıne ra ver resmên vıraziyaya hema ke rıçıkê vıraziyayışê cı
heta Yewiya Çepi u Cayê Diyalogi miyandê Hereketê Mıştereki (Yunanki: Χώρος
Διαλόγου για την Ενότητα και Κοινή Δράση της Αριστεράς) şıno.[1] Eno ekol,
ideolocianê binan ra niya ro u cıresayışê cıyo tarixi vêniyeno. Serranê 1990an
ra dıma serranê peyêni de Yunanıstan miyan de Çepê Yunanan ehemiyet diyo u coka
xeylê ermanê (polanê) çepênan kewto têmiyan. Tayê inan zi Lecê Kosova, destê
kesi ra viyarnayış, heqê merdumi u şexısi u yew zi heqê şariyê.[2] Hereket perrê
ke kewtê cı inan rê heqi, hıquqi, xeylê heqê bini; ê şınasnê u dayê:

No hereket vıraziyayışê politiki ra zêde yewbiyayışê organizasyon u partiyan
biyo. No yewbiyayış, serra 2002yıne de weçınitışê cayêni (lokali)[4] de şiyo
tayê yewbinan rê destegbiyayışi rê u ninan miyan de serdariya Manolis Glezosi de
hemkariya Atina-Pire zi biya. Heto bin ra hereket, Ewropa de Forumê Sosyali de
roniyayışê Forumê Yunanê Sosyali de [5] kar kerdo, cayê veri de ca gırewto.



https://diq.wikipedia.org/wiki/Sw%C3%AAd

İswec mıntıqa ra zımey Ewropa dero. Veroc (cenub) de Danimarka; rocawan (ğerb)
de Norwec; rocakewtene (rocvetış, şerq) de Finlanda u Deryaê Baltiki estê.
Paytextê İsweci Stockholmo. İswec ezaê Yewiya Ewropa u Mıletê Yewbiyayeyio.

Wextê seserra 8. 9. u 10.ine de İswec, Danimarka u Norwec pêro pia Wiking biy.
Wikingan qıta Ewropa feth kerde. Serra 965, şarê İsweci İsewitine/Xrıstiyanine
qebul kerde. Wextê Cengê Dınyaê I. u II.ine de dewleta İsweci bêteref biye.

İklimê İsweci zafêr serdıno. Labelê sebeta Gulf Streami (awa honıke) ra hewaê
İsweci hande ki serdın nêbeno.

Sûka Stockholmi zaf raver şiya. Hem merkezê iqtısadi, hem ki merkezê siyasetê
İswecia.

Nıfusê İsweci 9 milyono. İsweç de zey İraqıc, İranıc u Fılıstinan mıxtelıf
ilticakerdoği estê. Dinê İsweci İsewitine/Xrıstiyaninea. Labelê taê Mısılman u
Musewiy ki estê. Zıwano resmi İsweckiyo.

Iqtısadê İsweci zaf qewetıno. Standardê heyati hewlo. Zaf karkeri ezayê sendiqaê
(75%). Semedê referendumê 2000i şarê İsweci pereyê Ewroy qebul nêkerdi. Sistemê
iqtısadê İsweci sosyalisto; sistemê weşiye u perwerdey zaf be qaliteo. Nisbetê
nuştoğ u wendoğan 100%o.



https://diq.wikipedia.org/wiki/Selim_%C3%87urukkaya

Selim Çürükkaya yew siyasetkar u nuskaro Zazayo. 1954 de dewa Darê Heni, Tunst
de ame dınya.

Çürükkaya mektebo verin dewê xo de wendo. Tunst de mektebo werteyin çini bi.
Ayra Çurukkaya panc ser wendışê xo ca werdo. 1970 de Tunst de yew heyelan bi u
familya Çurukkaya bar ke şo dewa Çoligi, Cilkani. Çurukkaya Cilkani de mektebo
werteyin qedna. 1974 de yew imtihan qezenç kerd u kewt Tunceli Mektebo Meğlemê.
In mekteb de siyaset sero zaf aktiv bi. 1978 de hem meqteb xo qedna hem zi wı u
Aysel Ozturk zeweciyo.

1 Gulan 1980 de, Diyarbekir de tepeşiyo. Semedê ezay biyayışê PKK ra, mehqeme
Çurukkaya eştê hepisxaneyê Diyarbekiri. Hepisxane de Çurukkaya u embazaney xo
zaf eziyet u işkence diy. Feqet Çurukkaya mucadele kerd. Hepisxane de mehkuman
organize kerd u eziyet u işkence pêran qeyd kerd. Kıtabey xo Tariyê Keşkelunê
Diyesi de Zindanê Diyarbekiri (12 Eylül Karanliğinda Diyarbakir Zindani) de,
eziyet u işkenceyan pêran neşır kerd.

27 Gulan 1991 de, hepişane ra veciyo u şiyo Estanbol. Uca de yew gazete de
hewitiyo. Heziran 1991 de, ser Atina ra şiyo Bekaa u ver Abdullah Ocalan. Feqat
uca de idaretiyê Ocalan ra rehetsız bi u Ocalan kritiq kerd. Ayra Ocalan,
Çurukkaya eştê hepisxaneyê PKK. Dı aşm ra pey hepisxane ra rema u şo Beyrut.
Beyrut de kıtabê Ayetanê Apoyi (Apo’un Ayetleri) nuşto. Beyrut de çahar aşm
mendo. Pe yardımê PEN-Internationali, şo Elmanya. Tayê kitabanê Çurukkayayi
Elmanki ri çarnayi biyê. Çurukkaya nıka Elmanya de cıwiyeni u ser siyaset
kıtaban nuseni.



https://diq.wikipedia.org/wiki/Sara_Lidman

Sara Lidman, sera 1923 menga 30 çıledı marda xü ra dewa İsweç, mıntıqa
Missenträsk ameya dınya u sera 2004, 17 menga temuzi suka İsweç, Umeå dı şiya
héqeyda xü ser.

Sara Lidman, ser 1953 ra héta sera 2004 newês (19) romani nuşnaya. Romanê cı bı
gıraney yarameteyda şarandê binan u tarixi seroyo. Nuşteyê cı dı bol temayê
mıntıqa "Västerbotten" esto u bı hetê tarixiya zi gıraney serandê 1800 – 1900
teqabül (leq) keno. Lidman vana kı: ”Cüwaışi dı vırnayenda werdi, mıntıqay werdi
kok ra vırneno”.

Lidman kıtabê xü yê "Jernbanesviten" dı moderın kerdenda vakurê Swêdi ser
nuşnena. Lidman nuştoxandê Swêdiyan miyan dı nıka ra cayê xü gırota. Kıtabê cı
"Jernbanesviten" panc héb romaniyê u nêy romani: Din tjänare hör (xızmıkarê to
aşneweno), Vredens barn (Qeçekê èsebi) , Nabots sten(Siyê Nabotsi), Den
underbare mannen (Merdeko en rınd) u Järnkronan (Çalmeyê asın).

Lindman, héme héyatê xü daya ajitasyon u konferansi daya. Qandê Lidman vanê kı
çepê wextê 1968 (1968 dı [Rusya|Rusya (Urusya)]], Cumhuriyetê Çeki işxal keno).

Vengberz, ajitator u nuştox Lidman hemver lejê Wietnami zi vınderda u héme
protestoyan dı cayê xü gırota u na peyniyan dı hemver lejê Iraq zi vınderda.



https://diq.wikipedia.org/wiki/Roza_Yegorovna_%C5%9Eanina

Roza Yegorovna Şanina (bı ruski: Роза Егоровна Шанина) sera, 1924 dı marda xü ra
biya u sera 1945 dı mengda 28 ê çıle dı şiya héqeyda xü ser.

Roza Yegorovna Şanina, lejê cihanê dıdı a nişanciy/tetıkçiy (sniper) éskerê
Sowyeti biya. Roza wextê leji cihanê dıdı merdım zano kı a ékit (bı delil) 54
éskerê dışmeni kışta u nina ra 12 hébi zi lejê Vilnius (Litvanya) dı kışta.

Porê Şanina qéhweyi u çımê cı zi şini (mavi) biyê. A dıma wendenda xü ya
mélımeyda pedegoji (Arkhangelsk Teacher's Training College) a biya mélımê
qeçekan. Dıma a şına mektebê éskerey wanena u dıma şına mektebê nişancılıxey
cerıbnena u qedeynena u ze nişanci tayınê cı vıcêna suka Podolsk. A dıma sera
1943 dı kewna Ordiy (éskerê) Sur miyan u taburê Riffel 184 karê arazi, cephe u
nişancılıxey danê cı. Verê lej a vana: ‘Edo dıma lejı peydı bira.’ Lakim a lejı
dı nezdiyê iremê (bexçey) Rikhau dı şehit kewna. Dıma merdenda ay ju kıtabê cı
vecenê. No kıtabı o kı hadıre kerdo nuştox Nikolai Zhuravlyov]] o u nameyê
kıtaberi bı ingılızki ‘From The Battle Returned’. No kıtabı nuştox defterê ciyê
rocaney u mektubandê cıra pêser ardo.



https://diq.wikipedia.org/wiki/Ro%C5%9Fan%C3%AA_E%C5%9Furi

Bahdê roşandê Qürbani vist roj tepeya rocey dıwês Ìmaman dest pey keno (Menga kı
tey roce yeno tepıştenı a mengı (aşmi) rê vanê menga Meharemi). Nê dıwês Ìmamê
kı kerbeladı bı Hüseyniya piya ameyê qetılkerdenı, Qandê inan Elewi dıwês roci
roce tepşenê. Qandê her imami rocê. Vist rojı roşandê Qürbani sera ravêrdı tepya
rocey dıwês imaman dest pey keno. Semedê nê roci qandê ilan kerdenda şindê dıwês
imamana. Şarê Elewiyan vist roc bahdê roşandê Qürbani, dıwês roci şin ilan keno
u dıwês roci şin tepşeno. Şıma zanê Lacê Eli Hüseyin, Dıwês imami u bı tayfada
ciya Kerbeladı veyşan teyşan verdeyênê u ê germdê amnani bındı, çoldê Kerbeladı
yenê kıştenı. Qandê coy, qandê na mesela Elewi dıwês roci roce tepşenê. Dıwês
roci roce tepışt tepeya, roca hirêsi Qürbani cıkenê u goştê cı kenê vılla, şami
vırazenê u danê werdenı. Rocda dıwêsi ra tepya şin werzeno u dest bı xeyr
xeyrati beno. Rocda hirêsi ra xeyr u xeyrat u vıraştena ”Eşuri” dest pey kena.
Na vıraştena Eşuri u no xeyr u xeyrat hıma hıma hefteyê rameno. Dı ê hefti miyan
dı roca çarşemê şar yeno pêser, pêya Eşure u werd weno. Şarê kışta ma, (Kesê kı
Elewi niyê) dewıji roca kı eşure yeno vıraştenı u werdenı, a rocı camêrd u xortê
ma pırêno xaşêlıno sıpeyo kı pemera vıraziyayo ey danê xora, kılawê wertey cı
sur nanê xo sere u xeza siya çorşmedê a kılawıra berdena, qor qori sero
gırêdanê. Cıni ma zi pancey suri, yan zi panceyê kı divılê suri tey estê inan
kenê xo pay, çitê sur yan zi siyay ancenê xo sere u bı no hesaba xo duzanı danê.
Yanê dıwês roci şin tepışt tepeya, roca hirêsi dest bı şênayey kenê. Her keye
gorey qüwetê xo xeyrat keno u qandê şehidandê kerbela qürbani cıkeno. Tabi her
keye nêşeno qürban cıkero. Labırê sera heştayê cı eşure vırazenê u kenê vılla.



https://diq.wikipedia.org/wiki/Revolusyon%C3%AA_%C4%B0rani

Revolusyonê İrani ya zi Revolusyonê İranio İslami (zıwanê Farskide : انقلاب
اسلامی: İnqılabê İslami) oyo ke revolusyono ke serra 1979ıne de be destê
Ayetulla Humeyni ra vıraziyao, revolusyono populero ke Mıhemmed Rıza Pehlewi
cayê xo ra kerdo, ardo cêri u sistemo newe vıraşto. No revolusyon de İran de
sistemê monarşiye peyniye diya, Humeyni be xo ra sistemê xo vıraşto, sistemo
İslamio ke çımey xo Qurane u şeriet ra gêno aferiyao. Verê dest pê kerdışê
revolusyoni, İran de şar miyan de Mıhemmed Rıza Pehlewi popularitey xo vıni
kerdo, xo Amerikay ra zaf nezdi pê gırewto u Amerika ra cayê nezdi de vınderto.
Şah Rıza Pehlewi Serra 1924ıne de rejimê saltanatê Pehlewi vıraşto, İran
modernize kerdo. Zaf reform vıraşto u reformê xo de sistemê musayışi medresey ra
mekteb ra çarnao, universitey vıraştê u reformê kıncan kerdo. Reformê Şah Rıza
Pehlewi reaksiyonê mıleyan antê, Mıley waezi dayê ke qıcê xo mekteb mırışê u
cêniyan rê vato ke keyey xo ra meveciyê. İran de serra 196ıne de Revolusyono
Sıpê vıraziyao ke no revolusyon xeylê reformi be xo ra ardê. Reformê ke be
Revolusyonê Sıpê aferiyayê, tayê İranıci weş diyê u tayê İranıci zi weş nêdiyê.
Merdumê dini u mıley Revolusyonê Sıpê qabul nêkerdo. Çımke Şah Mıhemmed Rıza
Pehlewi be Revolusyonê Sıpê cêniyan rê heqê reykerdışi dayo. Ayetulla Humeyni u
şagırdê xo verba reformanê Şah Mıhemmed Rıza Pehlewi de vındertê u inan vato ke
İslam sistemê İranio esasi bo. Hama Şah waşto ke welatê xo de her ten xoser bo,
merduman ser de basqı mebo, zulım mekeriyo. Humeyni serra 1960ıne de İran ra
remao u şiyo Tırkiya. Tırkiya de mendo u dıma Tırkiya zi vurno u Fransa ey rê
wayir veciyo.



https://diq.wikipedia.org/wiki/Quran

Qurane (Erebki: قرآن ) Mıhemmed ri amey u kitabi İslam (Mislimanan) o. Mıslum
ını kıtapra itiqat keno. Zuane ını Qurane, zuane Erebkio. Xora Mıslum, zuane
erebun malla ven duno, nımaj keno, ayet qalkeno.

Qur’an nê her di kitaban u dinan heq veynenu. Welakin Qur’an, hukmi nê kitaban
darenu wi u heti din u itiqadi ya prensiban u şertani newan anu. Goreyê
muslimanan Tewrat u İncil amey tehrif kerdiş (bediliyêyi), ewro heqiqi Tewrat u
İncil miyan de çiniy. Mısılmanan çım de qur’an, kitabo heqo peyen u, ey ra dim
sewbina kitabo heq (semawi) niamo u hini ninu zi. İslam zi dino mukemelo peyen
u. Goreyê hirê heme kitaban zi Homayi (Rebbi) erd u asmiyen (kainat) şeş roji u
şeş şewi de virêşti. Xeleqnayişi Adem u Hewa u cenet ra vetişi ninan, tufani
Nuhi, hirê heme Din u kitaban de zi hema hema eyni şekil de vacênu. Uca ra pey
tarixa ortax bi İbrahimi dest pêkena.

Mısılmani vanê ke Qurane de Mıhemmed mucizan mucnenu ra. Qurane de tarix, ra
behs benu, herbi ke o wext biy tede ca gini. Biye ninan şerti İslami, ê imani,
ferz u wacibi, prensibi komelki (cematki) u idari u çi winayeni esti. Ninan ra
wet merdim eşkenu wacu ke hem İncil de hem Qur'an de % 80 çi ko Tewrat de
viyerenu tekrar benu. Heti efsanan, hikayan, tarixan , mintiqan, miletan, bacar
u medeniyetan a nê kitabi hema hema sey yewbinan ê, yewbinan temam keni.



https://diq.wikipedia.org/wiki/Protestoy%C3%AA_Fergusoni_2014

Protestoyê Fergusoni 2014 nameyê protestoyo ke pê poliso ke sıpêyo û yew gênco
ke siyayo û nameyê xo Michael Brown kışto, sıfte kerdo. Raveri, protestoyan sûka
Fergusoni de sıfte kerdi. Dıma heme eyaletê Missouri sero biyo hera. Hıkumetê
DAY sûka Fergusoni de halo sero tebii ilan kerdo.[1]

Tarixê 9ê Tebaxa 2014ıne de DAY de eyaletê Missouri de sûka St. Louisi de yew
poliso bin kışto, yew gênco siyahiyo ke nameyê cı Michael Browno. Nameyê polisi
"Darren Wilson"o û 28 (vist û heşt) serreyo. Kışiyayışê Michael Browni ra dıma
yew roce, nobeta roşniya momi dest kerdo pê. Muduriya Emniyetê Fergusoni qandê
peyniya protestkerdışan bes nêbiya û a ri ra esker kewto ra dewre.[2] Tarixê 18ê
Heziranê 2014ıne de sûka Fergusoni de pêro yesax vıraziyayo ke merdumi nêşenê
keye xo ra bıveciyê. Enê protestokerdışê siyahiyan hera biyê û a ri ra hıkumetê
DAY qerar û izıne daya polisan ke polis şeno mudahele kero, pêro bıdo. Dıma, eno
qerar qazetan de vaciyayo ke dewleta serbestiya Amerika de xoseriya merduman
merda.[3] Protestokari interinet ser ra be yewbinan irtıbat vıraşti, cayo sosyal
Twitteri de pê hashtagê #itsbiggerthanyou ra çiy nuşti, yewbinan kerdi xeberdar.
Hıkumet"e Dewletê Amerikayê Yewbiyayeyi têlevizyon, internet û qezeta sero
sansur ardo.[4]



https://diq.wikipedia.org/wiki/Pomak

Pomak yew şarê Balkaniyo. Tayê inan Tırko, tayê inan zi Bulğaro. Literatur de
goçmenê Tırkan vaciyêne. Demê Usmanıcan de Bulğaran ninan rê be arezekerdışê
destegıci ra pomagaçi vato u namey ninan zi biyo Pomaki.

1-Pomakkiyê Lofça (zey Bulğarkiya) 2-Pomakkiyê Rodopi (zey Bulğarkiya)
3-Pomakkiyê Trakya (zey Bulğarkiya) 4-Pomakkiyê Drama,Karacaova u Tikveşi (zey
Makedonkiya) 5-Pomakkiyê Goray (Zey Makedonkiya)

bahdê Lecde osmanıc u Rusa dıma ameyê Trakya. Çen sukandê Çanaxqeleydı yewmi zı
Samsun, Bafra, Çarşamba, Balıkesir, Bursa, Karacabey, Gönen, Manyas, Darıca,
Şevketiye, Erdek, Edincik, İnegöl, Yenice, Çan, Biga, Edirne, İpsala, Keşan,
Uzunköprü, Beykoz, Çatalca, Silivri, Sakarya, söğütlü, ferizli, Bayındır,Dikili
, Kemalpaşa, Babaeski, Demirköy, İğneada, Lüleburgaz, Pehlivanköy, Tekirdağ,
Malkaradı darênê.

Pomaki, Bulğarıstandı Smolyan, Blagoevgrad, Pazarcık, Velingrad,
Razlog,Yakoruda, Kırcaali, Gotse Delçev u Kanyonê Mesta, Koy Rodopidarênê.
Bulğarıstandı Nıfusê cı 268.971'o.

Moglena , Almopia, Konstantia dı dewandı darênê. newqe İskece u Gumulcinedı
nezdi 30.000 medım darêno.

Makedonyadı Pomaki Berova, Debre, Manastır, Struga, Dolna Reka u Skobjedı
darênê. nezdi 40,000 merdım esto. Gora, Makedonyadı yew mıntıqayo koyıno. nê
merdımarê vanê Gorayıci.

Arnavutlukdı Pomaki Golo Bardo, Gora u Sredska Jupa darênê. nezdi 60,000 merdım
tiyad darêno.



https://diq.wikipedia.org/wiki/Piya-ciya_nu%C5%9Ftene

Heta nıka raştnuştena (imla) Zazaki sero tek yew gırweynayış kıtab de veciya,
oyo ke layıqê itıbarê ilmiyo: Rastnustena Zonê Ma - C. M. Jacobson, 1993, Bonn.
Tayê gırweynayışê bini zi estê ke, ê dine qılawızê xo ilmi ra zêde ideolociya.
Kıtabanê grameri de ki, yê Ludwig Pauli, Zılfi Selcani, T.L. Todd ya zi êyê
nêilmkiy ê H. Turguti, Çekoy de, heqa raştnuştene de gırweynayışê nêaseno.
Mewzuyê enê kıtaban gramero, coka bara raştnuştene de her yewê fıkrê xo ra imla
xo nuşta.

Derdanê mayê raştnuştene ra yewê ki, se ke zaniyeno, piya-ciya nuşteno. Kamca
(koti) piya bınuşiyo, kamca de (koti) ciya? Sebebê ke heta nıka piya-ciya
nuştene sero vaciyay, tayê derheqan de mı rê zaf iknaker u ilmki nêasay. Gereke
bıngey enê argumananê qeydan xırt cıerziyo. Fıkrê ma oyo ke pê ilmi merdım rınd
şeno (eşkeno) qerarê xo serba ena qeydey era cı do. Perso ke ilm cı nêreseno,
merdım anciya bese keno pê mentıqi (logik) arguman biyaro ra ver.

Heta nıka yewê ra serkewte (qeyr) gırweynayışê raştnuştene çıniyo. Merdım ena
helme de motacê yardım u mısalan beno, ke niya do, zıwananê binan de, êyê ke
Zıwanê Ma ra nezdiyê, qeydê imlay ê zıwani senênê. Zazaki rê z, zıwanê İrankiyê
ğerbi (West-Iranische Sprachen) mınasıbê. Na bare de fıkrê ma oyo ke ma şenime
ke Farski de niya dime; Soranki, Beluçki, Taciki zi benê. Çıra ke Farski hem zaf
serran ra yeno nuştene, zıwanê de resmiyo zi. Hundae serriyo ke nuşiyeno, anciya
zi qeydey kamca (koti) ke gerek diyo, vurnê zi[1]. Ebe vatena bine, hunde wexti
ra dıme, qeydan ro penge/pışke (tabu) ro nêna, qeydanê kıhanan ra dırrıke
nêbiyê.

Se ke kıtabê C. M. Jacobsoni de ki ardo a zıwani, Tırki nêşeno raştnuştena
Zazaki rê derman bo, çıra ke zıwanê do zaf ciyaro, hem z, bunya (strukturê) xo
zewbinara; peydena yeme ser. Derdo gıran ena bare de enoyo ke, merdımanê ma
zafêri Tırkiya u Tırki de wendo, hetê raştnuştene ra zi -bıwaziyo, mewaziyo-
tesırê cı de mendê. Hema merdım ma çım de ena sem (bare) de adetê merdıman ra
zêde, çiyo ke Zazaki rê mınasıbo, heto bin ra, usılê vatene ra yewbini çıqas
gêno, ey qerar kero.

Pêserokê Ware u Tija Sodıri na derheq de qeydê cia nusnaena peyhurendi u
namu/hurendnamu hata nıka ke çıturi musê cı, heni cênê de (anê ra hurendi). Hona
ke Rastnustena Zonê Ma nêveciay bi, Ware de heni nusnêne. Hama taê pêseroku de
hurdêna formu ra nusnêne. Çiyo ke zanon, Rastnustena Zonê Ma de no qeyde sero
sare dacno.

Taine ya raa Kırdaski ra, ya ki raa Tırki ra nusno. Nine ra ravêr mordem gereke
ebe raa ilm u mentıqi caê Zazaki wertê zonu de çip kero, gorê nae ki qeyde biaro
meydan. Uyo ke yê qeydu ki %100iya xo nêbena. Taê zonu de dı imkani danê ra cı;
yê Holandki, Norvecki ya ki qeydanê raştnustena Almankiyê newu de taê vurnaisu
de dı imkani vatê. Mordem şikino nia ya ki heni bınusno[5]. Yanê, ilam jü be jü
ke qeydanê imla biarime hurendi, no zon daêna rew nêxeleşino, vindi ki nêbeno.

Qıstasê ke qerar danê ra cı, ni dı nuqtê verênê[6]. Çıke çiyo muhim, xuya
peyhurendiana. Peyhurendi, jü peybendê hali (Casus-Suffix) niya.

Hurendia Zazaki babeta b) dera, çıra ke namey benê çewt [“yê verg-i/verg-u”].
Zonanê Ewropa de zanaena mı ra peyhurendi tım cia nuşinê. Tırki de coka
çewtbiyais çino, halê namu ebe peybendu [-i, -de, -den, -e] nisan benê, namey
ebe xo nêvurinê. Zonanê Hind-Ewropa de (Almanki, İrlandki, Zazaki, Hindki,
İspanyolki, Hermenki, Yunanki uib.) hurendnamey sufiksi niyê, daêna qesê
xoserê/serbestê.

Sebebu ra jüyê ki nuyo ke, ver-/peyhurendi u namey, zonanê binu de ki cia nuşinê
[„mı ra”]: from me (İngl.), von mir (Alm.), van mij/me (Holl.), jı mın (Krd.),
ez men Nm zA (Frs.), de mi (İsp.) uib.

Usılê vatene ke vat, Erebki de veranê „mı ra”, „minnâ”o, yanê pia nuşino, uyo ke
min + ennâ ra amo pêser. Farski de, fekê qomi de, ez men Nm zA be to wt eb („mı
ra”, „to rê”) gegane beno ezem MzA, bet Tb. Yanê hurendname beno zê peybendi,
uyo ke Almanki de nae ra enklitische Endung (’qediyaiso pabeste’) vacino;
Farski, Goranki, Soranki u Feylki (Kurdkiyê cêri) de ki esto.

Fekê Palo-Çewlıgi de peyhurendiy ya ki zerfi zê verêni de nêvacinê, tenê vuriyê
ya ki xo-veng (Vokal, ünlü) quletiyo ro. Gegane metateze (göçüşme) ki biya:
rê/ri à ır/rı à r’: Ez şıma r’ çay ona. Mêmonon ır xızmet bıkıri. dı à ıd / d’ :
Kênek kıye d’ niya. Mı lacek ıd qısê kerd. zi à zı à z’: Ma z’ cı r’ va, gueş
nyeda. Ombazon ız va, yı rınd kerdo.

Kıtabê O. Manni ya ki Peter J. A. Lerchi de ni peyhurendi ebe formo rê/ri; dı ya
ki peybendê maykekiye -e/-ı nusnaiyê. Yanê hona xeylê waxt niyo ke taê vengi
biyê vindi, neslanê peyênu de heni biyo.

Bara pia ya ki cia nustena namanê waxtqesu be waxtqesu de fıkrê zafine tenêna
kıfso. Na derheq de hem waxtqesey rê [‚qesey kenê’], hem ki fêlname
(Verbalsubstantiv) u fêlsıfet (ortaç, Partizip)i rê gurenino [qeseykerdena cı],
zobin ki waxtqeseo yardımker rê (Hilfsverb) [dana/yeno qeseykerdene]. İta ki
mordem şikino qeydey areze kero.

„a ke nia do, qesey kero“ ya ki „a ke niado, qeseykero“ ? Senê qıstasi serba
qeyderonaene estê? Mordem gereke na bare de Tırki ya ki Almanki ya ki zono ke ro
u mentıqê Zazaki ra dürio, xo düri fiyo. Çıra ke –eke mısalê vacime-, qesey
kerdene be nia daene, Tırki de jü mesdero, Almanki de ki: konuşmak, bakmak;
sprechen, gucken/schauen.

Farski de ke nia dime, ‘qesey kerdene’ ra herf zeden, ‘nia daene’ ra ki négâh
kerden vacino.[10] Ni ki cia nuşinê [herf u négâh qesê xoserê]. Nuqtanê cêrênu
de ez persê cia ya ki pia nustene sero, kenu ke sebebanê fıkrê xo eşkera keri.

Formo pasif (edilgen) ya ki kauzatif (ettirgen) ke gurena, mı çım de pia
bınuşiyo, çıke o waxt mesder zê jü cısmi kuno tê: Pasif: İspanya de Baski u
Katalanki ki yeno qeseykerdene. Saraiya Moğolıstani de Farski ki amo
qeseykerdene. Kauzatif: A be laceki germi dana têvdaene. O piyê xo dano
xeberidaene. Mı o da sondwerdene.

Waxtqese gurenaisê namey rê ki beno. Almanki de nae ra vanê Verbalsubstantiv, ez
cı ra vanane ‘fêlname’. No hal de waxtqese beno name; iyê ke dı kelımu ra yenê
pêra ki, benê zê jü kelıma. Usılê vatene rê ki mınasıbo ke pia bınuşiyo:
Qeseykerdena cı wese biye. Ebe xeberidaene arê ma beno xırabın. Gevıjidaena herê
ma mı rê wes amêne. Tadaena lınga mı.

Fêlsıfet (ortaç, Partizip) zê sıfetio ke waxtqesey ra pêda biyo. Pianusnaena cı
meqbulo. Taê waxteqesey ki estê, dergê; eke fêlsıfet de pia bınuşiyê, wendena cı
bena çetıne. Ae ra mı çım de, nustoğ waxtqesanê dergu de cia bınusno.

Se ke cor de ki vat, Zazaki de verhurendi ero, era fêlbendu (Präverbien, fiil
takıları) de ki vecinê: rakerdene, rokerdene, dekerdene. Nine ra serkewte taê
bini ki estê, zê pırakerdene, pırodaene, weamaene, têraçarnaene, pêrocınıtene,
têkewtene, tafiştene uib.

Zazaki bara ni fêlbendu de dewletiyo. Farski u Kırdaski de taê biyê vindi.
Zonanê Cêrmenkiyu de ki esto, zê İnglêzki, Almanki, Hollandki uib. de. Wezifa
fêlbendu esta ke, het ya ki hali musnenê[12].

Hetê untisê waxtqesey ra Zazaki, Almanki ra nejdiyo: o niseno ro : Er setzt sich
hin. [roniştene : hinsetzen]

à Se ke aseno, ita fêlbend be karê cumla ra vıleşiyê pê, biyê jü cısm. Çıra ke
formo nêbiyais (olumsuzluk, Negation) de ki karê cumla be fêlbendi ra cêra
nêbenê. Fekê Çermug-Soyrege (ÇS) de ae ra fêlbendi ebe jü heca[13] pia bınuşiyê.

Waxtqese ke waxto ravêrde de ebe peybend -e (maykek: -iye) gurena, beno sıfet.
Nae ra mı vat fêlsıfet, uyo ke ortaç ya ki Partizip zanino. Çêber rakerde niyo.
Ardi rovitiyê. Ma sata bine ronişte bime. Çıçegi têrabiyaiyê. à fonksiyonê
fêlsıfeti zê jü sıfetio, ae ra gereke ebe fêlbendi ra pia bınuşiyo.

• Fekê cori (Dêsımi): Ey çêber ra nêkerd, ae kerd ra/ya. Ma da arê. à cia • Fekê
Palo-Çewlıgi: Yı ber a nyekerd, yay/yê kerd a. Ma da ari. à cia • Fekê
Çermug-Soyrege: Ey kêber nêakerd, ay akerd. Ma arêda. à pia.

Jü qese tım jü kelıma ra ibarete nêbena; bena ke dı ya ki hirê kelımu ra ki bêro
pêra, ya ki peybendi pasanaiyê. Nine ra qeseê ebe maneo newe yeno meydan. Taê
qesey ki estê ke kelıma ebe ver- ya ki peyhurendi ra esıl sero ciarê, hama ebe
zamani ra hunde jêde vaciyê ke, biyê zê jü qesey. Almanki de nae ra
Univerbierung („pê-rewiyais“) vacino. Ni zafêr sıfet, name ya ki zerf benê.

Eke vat, „Ayan rındo. Hewa germo. Perey ki rınd bi“, ita rınd sıfet, -o kopula
bena, awa ke mesderê xo biyene bena. Çiyo ke sıfet be kerdoğ (nesne, Subjekt) ra
gıre dano, kopulawa, yanê ’waxtqeseo bestek’o. Farski de waxê nıkay de waxtqesê
xo esto („est“), hama Zazaki de çino. Esıl sero kopula peybendê do xosera, hama
nêşikina teyna vındero, çıke usılê vatene rê mınasıb niyo; hetê mentqi ra raşt
bo ki. Çıke cia nustena kopula „ayan rınd o, hewa germ o“, wendene de çetıniye
ana; hem ki heni nêvacina. Ae ra, waxtê nıkay de kopula gereke ebe qesey ra pia
bınuşiyo.

Zazakiyê Dêsımê şerqi de (Erzıngan, Pılemoriye, Mamekiye, Nazmiya, Varto, Kêği,
Mazgerd, Sarız, Sêvaz) verhurendi era, ero estê; Zazakiyê Aqsaraiye de ki. Cumla
de gurenaena ya ki nêgurenaena verhurendi era/ero, ni feku de ferq nana ro.
Zazakiyê Xozat-Vacuğe, Palo-Çewlıgi, Çêmısgezagi de, ni verhurendi ya çinê, ya
ki verhurendi be caê cı gureto. Zazakiyê Çermug-Soyrege de hurendia era de, a
vecino („kewto a cı“). Ebe vatena bine, taê diyalektu ni edati xo rê luzm
nêdiyê. Bê nine ki beno.

Fonksiyonê ni parçıku zê verhurendia ke het, hurendi ya ki nisange musnena; zê
datifio: veng (e)ro mı bırriya, dorme ro cı guret; adır kuno ra cı, yeno ra
viri, ero kar feteliayme. [15] Parçık, rındêr, verhurendi era/ero, karê cumla
(yüklem) ra jêde ebe biyoğo yanbeki (nesneo indirekt) ra jü cısmê. Yanê dorme ro
cı guretene de, dorme (biyoğo düstde/nesneo direkt) jü cısmo, ero cı jü cısmo.
(e)ro ebe cı elaqedaro.

karê cumla, nêbiyais ya ki emır u babeta waştene (subjonktif) de ki gegane pey
de beno:

Not: hay re cı biyaene, hay ra ser daene leteo zafêr ğelet nusnenê: hay qeseo de
serbesto. Na kelıma qese haydar de ki esta (-dar, peybendo). Kırdaski de ki qese
hay esto; uyo ke manê xo hire’o / heş’o: bêhay, hay jê bûn.

Sebebê xo nuyo: yê ke, ra, ro dı manê xo estê, ni ki gereke bêrê têcêrakerdene
ke ferq esto:

Fıkrê mı uyo ke vetena çetıniye ver apostrof megurenime. Musnaena ferqê ebe/be,
eke/ke, era/ra mecbur niyo. Her zon de hemnamey (Homonym) u hemsıkli (Homograph)
estê, hama nustene de ferq nêaseno. Ferq u mane, vatena cumla de vecino meydan.

Vatenê da mına bine esta: Awa ke, Zazakiyê cori de “ebe” mı rê dıdinki (ikincil,
secondary) yeno. Yanê esıl sero “be” biyo, hama sıftê cumla de sanıto ver. “Eke”
ki beno ke “eger ke” ra amo pêser, “era/ero” de ki beno ke henio. No, na sate jü
fıkro. IX. Boçık B: Fekê Vacuğe de -i (ki)

Fekê Vacuğe (Ovacığe, Pulur) de qesegırek “ki” (zi) gegane gıneno ro, hama rêça
xuya ke ebe pêvuriyais (göçüþme, Metathese) ca verda, manena: Eji a çağ ra amo
ita. Toi ki bı mına ama. Mıni vat, bırao bini ma dı amay bi. İnani (havalani)
heni vat.



https://diq.wikipedia.org/wiki/Pe%C5%9Ftu

Peştun, (ya zi Peştu) (be Peştuki: Paştun ya zi Pahtun, be Hindki: Pathan, be
Farski: Afğan) yew şaro ke Efğanıstan u Pakıstan miyan de cıwiyeno. Caê inan
veroci Efğanıstan u zımey Pakıstano. Zıwanê inan Peştukiyo. Ê Efğanıstan de
zafiya nıfusi vırazeni, verê name Efğani, inan rê no name (Peştu) vaciyao. Ema
dıme ra, name Efğani semedi heme şarê Efğanıstani ifadekerdene vaciyao u a ri ra
inan rê zey şarê Efğanıstanê bini ra, Efğan vaciyeno.

Peştuni vani ki ê tenya jew pi ra yeni u ê Efğanıstan ra veciyi. Seserri 13. u
16. miyan de taê qabiley Peştunan, Pakıstan sero goç kerdi, no şınasiyeno.
Peştunan miyan de arezey (zihniyet) eşriteti zaf esti, eşireti inan zaf esti u
eni eşiretan miyan de gıreya quwetın esta. Rıstımê (kok) inan hetê pi ra yeno.
Yani Peştunan de pi deha muhimo, maye muhim niya. Peştunan de her qabile de
bınqabile, bınaile u bınkeye esti. Enê qabileyan miyan de cengi xeylê vecini u
zaf merdumi mıreni. Texmin beno ki Efğanıstan de pêro 12 milyon Peştuni,
Pakıstan de pêro 29,342,892 milyon Peştuni esti.

Efğanıstan de veroci suka Kabili de qabiley Durraniy esti, rocvetışê suka Kabili
de qabiley Ğılzaiy esti.

Peştuni pêro mısılmanano sunniyo. Ema inan miyan de Şiiy zi esti. Verê terefê
mısılmanan ra işğalê Efğanıstani şarê Peştu dinê binan rê bawer kerdi, zey
Hinduizm u Zerduştiye.



https://diq.wikipedia.org/wiki/Paradoks%C3%AA_iradey%C3%AA_serbesti

İradeyo serbest oyo ke dinan ra gore, Homay merdımi wına afernê ke wayirê
iradeyê serbestiê. Yew netice-dayışê iradeyê serbesti zi oyo ke, gereke merdım
qebul bıkero, merdımê ke wayirê iradeyê serbestiyê, beno ke bêedalet u xırabıni
bıbê. Eke iradeyê mao serbest mebiyêne, yew robot ra ferqê ma nêmendêne. No
mıdefa, xırabiya ke rıyê merdıman ra bena, teyna cewabê aye dano. Yew dınyaya ke
tey nêweşiyê ya zii afato tebii çıniyê, eke ma tey weşiya xo bıramıtêne, u raşti
ki decê ke dınya de, sebebê xoyo tek merdım bıbiyêne, o weziyet de ma şayêne
vacime: iradeyo serbesto ke cı ra zafêr muhimo, xırabiye parçeyê eya, cıra
nêbena. Feqet dınyaya ma, dınyaya wınasyêna ke, decê sebebanê tebiiyan zi tey
estê. Afetanê tebiiyan de beno ke saetê de be hezaran kesi mırenê. Beno ke
nêweşiyê pêskari be milyonan kesi sureyê do kılm de kışenê. Beno ke merdım
biyayış ra be qusıran ra piya, bbe nêweşiyan ra piya yenê dınya. İradeyo serbest
ninanê pêro piya ra durımê do bêelaqayo. Merdımi pêro be iradeyanê xoyê
serbestan qerar bıdê ke rındi bê, anciya zi dınya de dec beno. Fıkırê teisti ra
gore cenet de qet xırabiye çıniya. Royê ke cenet de ca gênê, yew robotê? Merdımi
wextê dê kılmi rê, iradeyo serbesto ke xusısiytê do zaf qıymetıno, wayirê cı
benê da, merdışi ra tepeya eke şiyay cenet, ey kenê vındi?



https://diq.wikipedia.org/wiki/Pal%C4%B1

Pali (be Usmanıcki: پالو, be Tırki: Palu) yew qezay Xarpêtia. Cayê xo rocvetışê
wılayetê Xarpêti dero. Pali Xarpêt ra 70 km dûrio.

Wextê İmperatoriya Usmanıcan de, gorey vatena verênan ra 70 hezar bani u nezdiyê
600 teney dewê Pali est biyê. Feqet Çolig, Darê Hêni u Piran cı ra bırriyê a u
Pali vera ver biyo qıckek.

Verê İmperatoriya Usmanıcan be heta wextê Cumhuriyeti, Paliyo kıhan Mahla
Serêbazari (Tırki: Çarşıbaşı) dı ronaye bi. Feqet yew roce, yew adırgırewtene
Mahla Serêbazari kerda xırabe u pey ra tepiya qısmê gırdê bazari vêşa. Tepiya
adırgırewtene, Pali serra 1928ıne de rocawanê Qelê Pali de mıntıqaya Zeve
(Paliyê Cuwer) de ca dayo xo. Heta yew wext, qezaya Pali ena mıntıqa de manena.
Naca de serra 1954ıne de yew şewe de yew erdhezazyeyen (erdlerz) qezaya Pali
keno xırabe. Erdhezazyeyen ra pey Pali cayê xo mıntıqaya Talabi de verê Awıka
Muradi de gêno.

O wext 360 ra vêşi dewê Pali mendi bi. Peyniye ra Qeze bırriya a u Siwan
gırêdiya be wılayetê Çoligi ra. Pali xeylê biyo qıc. Nara tepiya nezdiyê 150
dewê Pali mendê. Tewr peyniye de Kovancılar u Mêrun bırriya a u Alacakaya bi
qeza u çenday dewi zi nay ro Alacakaya ser. Nıka Pali de 36 dewi mendê.

Nıka merkezê Pali de 8.500 merdum manena. Beldeyê Beyhani de 7728 u beldeyê
Baltaşı de 2.037 merdum cıwiyenê. Pê dewan nıfusê Pali pêro-piya 30.558o. Şarê
Pali pêro Zazayo. Pali de Zazakiyê Merkezi qısey beno.



https://diq.wikipedia.org/wiki/Pakistan

Pakıstan (be Urduki : اسلامی جمہوریۂ پاکستان Islami Cumhuriye Pakistan) yew
dewleta qıtaya Asyaya. Cayê xo verocê qıtaya Asya dero. Dorme ra Hindıstan,
Efğanıstan, Çin, İran û Deryayê Erebi estê. Paytextê Pakıstani sûka
İslamabadiyo. Nıfusê xo 168 milyono. Zıwanê xoyê resmiyi Urduki û İngılızkiyê.
Sistemê idareyi cumhuriyeto. Pakıstani serra 1947ıne de xo reyna ra, xoser ilan
kerd.

Nameyê Pakıstani Farski de maneyê Cayê Paki ra yeno û panc eyaletanê Pakıstani
ra vıraziyayo.

Zımey rocakewtışê Pakıstani de Çin, zımeyê rocawani û rocawan de Efğanıstan,
rocakewtış de Hindıstan, verocê rocawani de İran estê. Erdê xo 796.095 km²yo.
Pakıstan de iklımê Musoni hakimo, 6 aşmi varan esto, 6 aşmi çıniyo. Zımeyê
Pakıstani zaf kohıno û iklımo serd hakimo. Merkez û veroc berz niyo, zaf çoli
estê. Pakıstan de amnani zaf germo, zımıstani zıme de zaf serdo, veroc de nermo.

Pakıstan ekonomiye de yew dewleta peysermendiya. Ekonomiya Pakıstani weş niya,
IGM 0,504o. Zımeyê Pakıstani de ekonomiye zaf xırabına, veroc de tayê sûkanê
Karaçi de fealiyetê ekonomiki estê. Ekonomiya Pakıstani her serre bena gırd.
Pakıstan de yewiya pereyi Rupiyo. Pakıstan be DAY, Çin, Erebıstano Seudi,
Almanya û Kuweyt ra rotış û herinayış keno.

Pakıstan yew cumhuriyeto de federalo. Pakıstan de 4 eyaletê gırdi (Beluçıstan,
Sind, Pencap, Xeyber Pextunxwa) û 4 werdi estê.

Pakıstan yew cumhuriyeto de İslamiyo û %95-98ê nıfusi (187,343,000 milyoni)
mısılmano. %3-5ê nıfusi dinanê binan rê bawer kenê.



https://diq.wikipedia.org/wiki/Nil%C3%BCfer_Akbal

Nilüfer Akbal yew sanatkara Zazaya. Serra hezar û new sey û şêştî hewt de qezaya
Muşî Gimgim (Varto) de maya xo ra bîya.

Nîlufer Akbal mektebo verên û lîsa Gimgim de qedînayo. Serra 1987 de ameya
Estanbol, bînateyê (bîntare) 1988-90 de şîya mektebê muzîkê Arif Sağî de dersa
solfej û sazî girewta. Serra 1991-92 de zî Timur Selçuk Çağdaş Sanat Merkezi de
dersa şanî girewta. Dime ra pê Wezifedara Tedrisatê İstanbul Devlet Operası
Begûm Erdem ra dersa şanî dewam kerda. Nîlüfer Akbale muzîkî sera tedrisatê xo
Estanbol dima Almanya de dewam kerdo, 1994 de Rheinische Musikschule de hîrê
sêrrî dersa şan û opera gırewta.

Tirkîya de (Estanbol, Antalya) û tebera zaf qonserî dayî. Serra 1989 de Swêd
(Îswec) - Stokholm; 1990 de Almanya - Stuttgart; Awısturya - Insburg, Wîyana;
1991 de Danîmarka - Kopenhag; Almanya - Duîsburg, Hamburg; Îswîcre - Basel; 1992
de Îngîltere -Londra, Fransa - Strasburg, Mulhaus, Parîs; Almanya - Bîlefeld,
Berlîn, Koln; Swêd - Stokholm; 1993 de Almanya - Munîx, Glesen; Hollanda -
Rotterdam; 1994 de Hollanda - Arnheim; Almanya - Stuttgart, Koln, Nunberg,
Nuîsburg, Hamburg, Berlîn, Essen; Fransa - Parîs, Nant, Îswicre - Lozan û
bajaranê Hollanda -Amsterdam, Rotterdam de qonserî dayî, eẍleb zî nê bajaran de
vaca qonseran.

Bîra qonseran Nîlüfer Akbal, zaf radyo û TV de programî viraştê. 1991 de Radyoyê
Kolni, 1992 de Fransa de Radyo Malhaus, Îswîcre de Radyoyê Cênevra, 1993 de
Almanya û Fransa de TVyê Arte de program viraşti.

Nîlüfer Akbal, muzîkê "rayontî" hesebnena, qebul kena. Maceraya muzîkê xo zî
otîr hesebnena. Haydarên muzîkî wexto ki naye bizanên, muzîkê Nîlüfere de menaya
enstrumananê ẍerîban hînî baş fam kênî. Akbal, eẍleb muzîkê şelikî (halk/folk)
sera xebat kena, çimeyê muzîkê Akbale kulturê şelikî yo. Nîlüfer Akbal muzîkî
sera hem tedrîsatê rojvetişî hem zî rojawan ra vîyerta. Yew het ra saz, heto bîn
ra zî şan û opera. Ca-ca tesîrê caz zî bêllu beno, muzîkê Akbale de.

"Arzuhal Eyledim" albumê ayo verêno. 1991 de bi amadekarîya Hasret Gultekîne
albumê "Newroz 1-2" de be Kurdkî lawîkî vatî. Serra 1992 de fîlmê Mazlum Çimen
"Mem û Zîn" de tewrê Firat Başkale yê şîwanî vatî. Na serre de albumê "Ben Bir
Kadınım" veto.



https://diq.wikipedia.org/wiki/Namey_r%C3%AA_serkerdena_name_u_s%C4%B1feti

Eke namey rê jü sıfet beno ilawe, zê bıza kokıme; keleceo xırt xeta nêbena.
Xetawa ke zêdewaxt yena kerdene, awa ke eke sıfeti ya ki namey zê zıncıle kerdi
ra ser, hurendia inu ğelet nisnenê ro cı. Yanê ğeletiye rêzkerdena sıfet u nameu
de bena.

namê gıredeki ver ra yeno, sıfet ki tepia. Namê gıredeki jü izafe cêno. her
nerio, nae ra izafe –o cêno:

Eke name maykeko, izafê sıfetiê maykekiye –a cêno. Eke namê gıredeki ebe
peybendê maykekiye –e/-ı qedino, -e gıneno, izafe -a sanino pıra; name ke ebe –i
qedino, nêgıneno, -a nino pıra; eke name ebe –a qedino, izafe nêcêno. Sıfet ki
peybendê maykekiye –e cêno:

Eke name nerio, hama name halo oblik dero, o waxt namê gıredeki izafe –ê cêno,
sıfet ki peybendê halê çewtiê neriye –i cêno:

Namey ke xeylêrê, halo raşt de nameo neri bo, maykeke bo, izafê zafiye (çoğul)
–ê cêno; nameo maykek ke ebe –i qedino, -i nêgıneno, eke ebe –a qedino, -a
gıneno. Sıfet ki peybend –i cêno:

Namey ke xeylêrê, halo çewt de peybendê zafiye –an (-on/-un)[2] u izafe -ê cêno;
nameo maykek ke ebe –i qedino, -i nêgıneno, eke ebe –a qedino, -a gıneno. Sıfeti
ki peybend –an (-a/-on/-un) cêno:

Eke padişaho bin nê, ‘eskerê bini’, ê jü padişahi bıbiyêne, vatêne: eskerandê
padişahiê binan ra

o şêrê mınê berriye: şêr hem yê mıno, hemı ki yê berriyo (< şêrê mı; şêrê
berriye)

o hesab yê pangao, hem ki yê mıno (panga de): hesabê panga, hesabê mı = hesabê
mınê panga hesabê panga mı: hesab yê pangao, panga ki yê mına

o Rındeka Hesenia Erzıngani[17]: rındeka Heseni, rındeka Erzıngani: rındeke hem
yê Hesenia, hem ki yê Erzıngania

o Rındeka Hesenê Erzıngani: Rındeka Heseni, Hesenê Erzıngani: rındeke yê
Hesenia, Hesen ki yê Erzınganio

Partiya Dêsımi; Partiya Sosyaliste = Partiya Dêsımia Sosyaliste = Yanê raştê xo
gereke: PDS bıbo.

4. Malmisanıj, Vate (pêseroka kulturi), No: 12, Payiz 2000: Kirmanckî (Kirdkî)
de Suffîksî



https://diq.wikipedia.org/wiki/Murat_Boz

Murat Boz (b. Mart 7, 1980) yew senatkar, bestekar, u produktoro Tırko. O serra
1980ıne de sûka Zonguldaki de, Ereğli de maya cı ra biyo. Heta serra cıya des u
newi tiya mendo. Serra 1999ıne de zi şiyo Universita Bilgi u tiya Branşê Caz -
Vokal de tehsil diyo u serra 2003yıne de Universita Estanboli de Teknikê Muzikê
Tırki u Kunservatuarê Dewlete de tehsılê xo rê dewam kerdo. Na serre de Boz
xeylê senatkaran rê vokal biyo zey Tarkan. Serra 2006ıne de zi Singleê cıyo tewr
verên Aşkı Bulamam Beni çap kerdo. Ey ra tepeya serra 2007ıne de albumê cıyo
tewr verên Maximumi çap kerdo u na serre de branşê Senatkaro ke Camerdo u Tewr
Hewlo ra dı xelati gırewtê. Serra 2008ıne de yew karê EPy kerdo u ebe enê kari
ra Uçurum u Şans çap kerdê. Enê albumi ra Para Yok, Özledim, Herşeyi Yak, Gümbür
Gümbür u Buralardan Giderimi rê klib anto u ebe Soner Sarıkabadayı ra duet kerdo
enê albumi de. Serra 2013yıne de ebe Oğuz Berkay Fidan ra seba kılama Olmuyori
duet kerdo u hem serre de Vazgeçmemi çap kerdo. Murat Boz piyano, keman u
neycınıtış zaneno u eyni zeman de semedê tayê firmayan riyêreklamiye keno.



https://diq.wikipedia.org/wiki/Mucadeley_Sasani_u_Bizans

Pêrodayışê Sasani-Bizani seserra 2yıne ra sıfte kenê u seserra 7ıne de be
xırabiyayışe İmperatoriya Sasani peyniye vênenê u teqriben 400 serri ra zêde
biyê. Pêrodayışanê Sasani-Bizansi, ceng, lec, herbê hıdudi u ê binan genê
zerreyê xo. Mucadeley Sasani u Bizans Anatoliye, Suriya, Mısır, Iraq u
Mezopotamya de amo kerdene. İmperatoriya Bizansi u İmperatoriya Sasani yewbîni
rê tewr gırd dışman biyo. Mucadeley Sasani u Bizans de her dı dewlet zi ğalıb
nêbiyo.

Seserra pancıne de İmperatoriya Sasani zaf gırd u wer (quwetın) biya. Herrê xo
rocvetış de Asya Miyanên,Efğanıstan u Pakıstan, rocawan de
Mısır,Iraq,Suriya,Anatoliya, veroc de Yemen,Uman u zımey de Qefqasya biyê. Be
gırdbiyayışê Sasaniyan, pêrodayışi be Bizansıcan dest pêkerdê. Seserra şeştıne
de qıralê Sasani Şapur II u Qubad I, Bizans rıcno u meğlub kerdo. Sasaniyan
rocvetışê herrê Bizansi (Anatoliye, Suriya, Mezopotamya, Levant) gırewtê, vıstê
ra xo dest. Miyandê serranê 618- 621ıne de, yew cengê Sasani u Bizansi ra pey
Mısır kewto herranê İmperatoriya Sasani miyan, Sasaniyan ra bestiyayo.
Sasaniyan, sûwari, (Clibanarii), piyadeyi (Catafrakt), zırxi u kuleyê zaf berzi
resnê cı, vıratşê (istıhdam kerdê).

Peyniya pêrodayışanê Sasani u Bizansi de dı dewleti zi çiyê qezenç nêkerdo u dı
dewlet zi zaf kewto bêwar, zeyıf. İmperatoriya Bizansi erdanê xo ra Mısır,
Balkani, Anatoliya, Qefqasya vıni kerdê, veciyê ra destê xo. Xanedanê Sasani de
zi leco sivil ameyo meydan. Pêrodayışê Sasani u Bizansi zêdêri Anatoliya da
ameyê meydan u coka herrê Anatoliya zaf biyê ved vêran u xırab.



https://diq.wikipedia.org/wiki/Moradan

Moradan (Tırki: Dilektaşi) yew dewa Darê Hêniyoa u gıredayê wilayeti Çoligiya.
Çoligê di cayê Moradan u herraya re vanê Ziktê. Şarê dewê Zazayo u Zazaki qal
keno. Namey Moradan, Awkê Muradi ra yeno. Moradê ko dew viraşta u avayi kerda
nameyê ey ra yena. Verva Morad namey nê cay Tus bi. Badê 1961 di namey hemi
dewan kerdi Tırki. Nameyê dewê Moradan zi kerdo Dilektaşi.

Rocvetışê (şerqê) Moradan di dewan Şernan u Sêfan, zımey (şımalê) di dewê
Şemsan, rocawan (ğerb) di dewan Cansur u Vazenan, veroc (cenub) di dewa Rêz
esta.

Dewê Moradanê di erazi ko miyanê dew u teverê dew diyo, dere u derxole yo.
Raşteyê hira u gol çiniyi. Miyanê erazi di 300 u 400 m su u baniyi esti. Çotla u
Qilê Şemo dew ra 1200 u 1300 m berzi. Eraziyê Moradanê nizdiyê 450 km2 yo.
Nifusê dewê Moradan demê Wasmanan u demê Komarê di tim u tim biyo zed.

İklimê dewê Moradan wexta ko 1975 ra ver Herema Rocvetışê Anatoliye di bendaw
nêviraştibi serr di 8 aşme vor war di mendenê u ca ca 2 metre vor benê. Tim u
tim wişka benê. Badê bendawan ra hewa biney biyo şenik. Vor sey ver nêvarena.
Zaf dewam bikiro 6 aşme vor war di manena. O koyo ko 2940 metre berzo u dew
paşte xo da wa ci serr di 10 aşme vor manena. Têkin serran di no ko di vor qet
nêqediya wa. Hune Çotla di vor zaf varena. Zimistan zaf serdin u wişk viyareno.
Çotla di dar u birr çiniyo. Hewayê dew hamnan zaf hêniko. Tirêji tij tik nêdanê
dew ser.

Dewê Moradanê di hewa zimistanê di zaf xidar viyareno. Aşma tişrin ra heta aşma
nisanê di vor bena. Vor ca ca nizdi 2 metre ca gena. Wukê dew zi zaf xidaro.
Zimistanê di hew hew rayê qewyeni. Serra 1990 ra ver dewijan zad u çekçoleyê
payizê di gureteni u miyanê zimistanê di karê yinan nêkowtenê bacar. La serra
1990 ra pey rayê bi giredayê Rayên Bingeyi yê Tırkiya. Uca ra pey dewiji biney
biyi rehet. Rayê dew, badê vor varayiş di zerrê hefteyek di abeno. Hamnanê di
hewayê dew, hewayê ware yo. Zêy hewayê deşt germin nêbeno. Deşte di pelê daran
nêleqeno la dewê di va yena, ruçikê merdim kena wenik. Dewa Moradanê di amnan dı
aşmeyo, Temmuz u tewax. Wesar di aşmeyo, gulan u hezirano. Payiz keşkulan u
kevçero. La zimistan zi 6 aşme dewam keno.

Mêjuyê (tarix) 2ê Tewax 1999e di derheqê dirokiyê Dewa Moradonê di goreyê
zonayên ko pironê dewê ra ma kerdi are, derheqê çi wext dew awa biya u mêjuyê
dew çi wext ra destpê keno, zanayên ko ma dest kerdi, serra 1780 di awakarê dew
Morad dewa ko bakurê Darê Hêni di miyanê daristanê di ya, Tarçur di kar u guriyê
cuyişê di bi, ruejek, binateyê ey u ciranên ey di pêvçunek vêjena. Morad hetê
rocvetış re piya birayên xo u tutên xo u zafin pezên xo kuweno cehde. Cehde di
birayên ey sebebê terk kerdişê dew wi sucdar kerdo qerarê xo girewto ey ra biyi
ciya. Her yew heteka şino. Morad tutanê xo geno yeno dewa Vazenan. Itiya di
axayê Vazenan Şêy Hesen di re beno şinasi. Di serr ciyê axayê Vazenan Şêy Hesenê
di vindeno. Guniyê Şêy Hesenê Moradê re giryena. Moradê verar keno. Ê Şêy Hesenê
dew ra dur, her hetê ya dar u birr, ciyê ko heywanên bêwehşi ra ber çiyek çini
yo. Mezrayek esta. Nameyê ya Tus a. Tusê di gumeyekê Şêy Hesenê est o. Zimistan
pezên xo beno itiya di weye keno. Morad u Şêy Hesen piya pesên xo no gume di
keni weye.

Ê hiri heb birayên Moradê ko ey ra herdiye şiyi, yewek şiyo Parmukê Cêr, yewek
şiyo dewê Şemsan, yewek zi şiyo Xınısê Erzurumê di nayeno ru. O ko şiyo Parmukê
Cêrê ewro paşnameya Kızılaslan girewto. O ko şiyo Dewê Şemsanê ewro paşnameya
Barişçil girewto. O ko şiyo Xınıs, ey di re mudeyek têkili viraziya wa, labele
heta nê seserra pêyin têkili birya wa.

Wextan ra wextek Şêy Hesen Tus dano Morad. Labele Tus suyeka di manena. Aw ra
dur a. dar u birr ra çim çimê nêvineno. Qet nalçix nêşuyo miyanê nê daran. Tusê
di mêşna u manga xo ra nêcuyeni. Weye kerdişê biz zi tersê vergan ra zor o.
Morad na Tus qebul nêkeno. Qayilo ciyê Şêy Hesenê di bi mano.

Cehdeyê erebeyê serrê 1981ê di ame. 1975 ra nat cehdeyê erebe bibi. Rayê
Moradanê 10 km serê rayê Valer u rayê Nederan ra 2 km het raşt ser ra. Dewa
Moradanê Valer ra 12 km, Nederan ra 26 km, Darê Hêni ra 26 km Çolig ra 46 km dur
a. Wexta ko cehdeyê erebe nêame bi Dewa Moradanê şiyayiş u ameyiş demek pê rayê
asin kerde yo. Dew ra nizd istesyonê rayê asin Istesyonê Dik a. Dew ra 10 km
dura. Rayo asin 1949ê di ameyo Istesyona Dik. Wexta ko rayo asin zi çini be
dewijan karê bazirgani hem Darê Hêni ra, hem zi Diyarê Beki ra zaf zaf pê mayin
u qatiran kerdo.

Dewê Moradanê di 1952 di mekteb abiya. Na mekteb hema nêqediya bi serrek ver
qijên dew, wadeyekê keyeyê Emerê Husê Emerê di perwerde viraziyo. Bi destê
Gexiyij malim Nuredin Tanê ra ameyo viraştin. Na mektebê di heta serra 2000
miyanê dew di ders da wa tutanê. 2000 di dew ra 2 km dur di Dara Bogê di mekteba
newi viraziya wa. Ewil semedê hemin dewanê Tawus u Sêfan u Şernan mekteb proje
bibi. Barco na proje dewlet war di verda, mekteb zi Moradanijanê re mend.
Perwerdeyo mecburi 8 serre yo ama mektebê Moradanê 5 serre ya. Tuti dew 5 serr
ra dim 3 serr zi mekteba nahiyeya Valer di weneni. Lise u Zaninge, ya pansiyonan
di mendeni, ya zi bajaranê di ciyê merdimên xo di weneni.

Dewê Moradanê di ey dewan binan ra wendiş u nustiş zaf xurto. Cumerdanê di %65,
ciniyanê di %25 wendiş u nustiş est o. Dewê di %40 zani Tırki qise bikiri. Dew
di %100 zerrê keye xo di Zazaki qise keni.



https://diq.wikipedia.org/wiki/Mitolociya_M%C4%B1s%C4%B1ri

Mısır u caygehê dormeyê cı, hetê tarixi ra zaf kıhano. Mitolociya Mısır u
Mısırcan zi verê dinanê İbrahimiyan ra 3000 serran ra şıno. Ameyış u roniyayışê
dinanê İbrahimiyan ra ver, merdıman Mısır de senê kar kerdêne, se kerdêne,
rituelê inan, kerdışê inan u ê bini heme ninan kewnê mitolociya Mısırıcan miyan.

Carê mısıri sıfteyên Re-Atumo. êna deye Re-Atum aw miyara vıcyayo u ameyo ênarê
bereqet biyaro. lacê Re-Atumi osiriso. bıray osirisi sethzi carê A'reyo. sethi
sınoosirisi kıseno meytêcı qeno lete luware. isissına letanêcı arêdane. lacê
osirisi horussına sethiya lec qenoyu leci keno qezenc. sethi rıseno çol. sethzi
beno carê vay. horuszi beno kralê mısıriyu firawuna.

Mısıro Antik de tayê zeman Hukımdariya Aqhenateni biya. O zeman de Homeyê tici
rê Ateni rê texmin kenê ke benê yew din. Be Ateni zewna Homa kerdo teber. Amarna
de şarê xo rê ibadetge vırazeno. Akhenaten zey mıreno şar fına şına dindê xo
verên. Merdışê Akhenateni ra tepiya Tutankhamon beno qral. Dinê verêni keno dino
resmi. Qandê (semedê, seba) co ra namey Tutankhamoni Lista qralan de nêaseno. No
periyod hetana Xanedanê Amarnan ra peyniyevênayışê (qediyayışê) mitolociya
Mısıri rameno. Hetana o taw Panteonê Mısıri beno baweriya cı.



https://diq.wikipedia.org/wiki/Memo_Bom

Memo Bom, Dêsım ra, dewa Pılemoriye Bardaxçiye, eşireta Bêxan ra merdumê do
namdaro parseci bi. Guman beno ke serra 1969ine de merdo; gorey tainan heta
serranê 70 ki weş biyo. Leqema xo bom cıwabnextık u wahêrê cesareti biyaena xo
ra gêno, çımke qet bınê qısey de nêmaneno. Leteo zêde cênıki kewnê ra cı ke ey
bıqehrnê, labelê ê bini ki, ağa bo, xanedan bo, kam beno, bıbo, Memo Bom cıwabê
inan resneno cı. Mıntıqa Pılermoriy u Erzıngani de qısê Memê Bomi zahf meşurê.

Esıl ser Memo Bom merdumê do feqir u mıhtacê parskerdene nêbiyo. Rocê ke şiyo
hetê Têrcani, dewa Yastuğe, eke uca ra geyreno a, raştê heşê be khudiyê xo ra
beno. A helme de heşe xo erzena Memê Bomi, kena ke ney parçe kero, no xo nano ro
merdene. Eke reyna xo lewneno, heşe yena, ney gewexnena, anci şona. Şona, erd
kınena ke ey çale kero. Deqawa ke remeno, wed keno, "ez ke na jile ra xeleşiyu,
raa Heqi ke xorê pars kon". Eke xo heşe dest xelesneno, o wext ra tepeya sondê
xo ano herune, sênerut be hera xo Pamuxe ra dewe be dewe feteliyeno (geyreno),
pars keno.

Yastuğe vera sona lêyi zalıme amê ke khudiyê xuyê tey mı va; tersa mı çı ke na
zalıme mı buro Ceveliyê[1] mı pey de verdo sey hewarê xo de wazonu qılawızê Hemê
Sey[2] Yastuğe vera sona dırrıke zalıme amê, ez fiştu vırrıke[3] mı va, kafıri,
to çı mı rê kerda rıke nişta ro mı ser, mı serde kena menda re qesavciyanê suke
hewarê xo de wazonu qılawızê Hewsê Darevike[4]

[1] Ceveli: namey lacê xoyo [2] Nisangê Hemê Sey (ziyare) dewa Miyandonıke dero,
Mazra Sılêmanu seroa. [3] vırrıke fiştene: jüyê vızıke fiştene, dorme de
çerexiyaene. [4] Dewa Darevike destê Erzıngani dera, boverê dewa Gole de (Gole,
Xêrkunet ya ki Yarbaşiye seroa), hetê Mıti (Pılemoriye) ra cor.

Memo Bom meniyê de Sey Qaji de vêreno, yew ki kıtabê Xal Çelkeri Ebe yaraniye
kewtime rae de taê meselê ey nuştê.



https://diq.wikipedia.org/wiki/Mela_Ehmed%C3%AA_Xasi

Ehmedê Xasi ya zi Ahmedê Xasê nuştoğê Zazakiyo Zaza tewr verêno. Serra 1867
(hıcri: 1283) de nehiyay Lıcêy Hezan de ameo dınya. 18ê Sıbate 1951ıne de Hezan
de şiyo heqiya xo. Mezela ey Hezan dera.

Namey ey Ehmedê Sofi Hesenio. Miyanê şari de be namey Xasi, Ehmedê Xasi, Seydayê
Xasi u Xoceo Xasi zi şınasiyeno. Namey babiyê (piyê) ey Hesen, ê dadiya (maya)
ey zi Medinawa. Namey kalıkê ey Mela Úsman, namey babiyê kalıkê ey Émer u namey
kalıkê kalıkê ey zi Xan Éhmedo. Eslê xo eşira Zıkte ra dewa Xasan (be Tırki:
Külçe) rao. Xasan, serê sinorê Darê Hêni u Lıcêy de mezrayêka qıckeka. Kalıkê ey
Mela Úsman ameo Hezan de mılatiye kerda u endi na dewe de mendo.

Xasi tehsilê xo Medresey Diyarbekıri Mesudiya de temam kerdo. İcazey xo destê
muderrıs mufti İbrahim Efendi ra gırewto (Hıcri, 1 Rebiulaxır 1320). Terbiyetê
tesewufi zi verê şêxê neqşebendi Şêx Évdılqadırê Hezani het temam kerdo. İcazey
şêxine gırewto, la çı rey şêxine nêkerda.

Xasi wextê xo de memuriye zi kerda. Mesela Hezirana serra 1330ıne (H.) de seba
muderrısiya merkezê Diyarbekıri tayin beno. Dıma Temmuza 1331ıne (H.) de be se
qurış meaş seba muderrısiya dewa xo Hezani tayin beno. Badêna ke demêk na wezifa
keno, na rey seba muftitiya Lıcêy tayin beno, la demêko kılm dıma o be xo na
wezifa ra istıfa keno. Muftitiya ey dı serri u dı aşmi dewam kena.

Ey kıtabê Zazakiyo tewr verên Mewlıdê Zazaki 1892 de nuşto, la 25ê Adari 1899ıne
de Diyarbekır de çapxaney Litografya de 400 nusxey ey gınayê çap ro u vıla biyê.
No kıtab hetan nıka çend rey transkribey alfabey Zazakiyo Latinki biyo.



https://diq.wikipedia.org/wiki/Mazlum_Dogan

Mazlum Dogan sera 1955 (1958?) de şaristanê Dêrsimî Mazgêrd de ame dinya. Vernî
de Universitey Hacetepe de beşê Tarîxî de wend. La ayî wendişê xo nîmcet verda û
sera 1976 de dest bi gureyê şoreşî kerd. Wexta PKK sera 1978 de kongreya xon a
sazkerdişî deşta Fîsî, Lîce, de viraşt o zey endamê komîteya merkezî ame
weçînitiş. Key xebata xo kerdêne Wêranşar de ame tepiştiş. Mazlum Dogan zaf
îşkence dî la xover da. Dima ra înan ey berd dekerd zindanê Amedî. Mazlum Dogan
vero ke biyero tepiştiş kadroyê namdarî yê PKK yî zey Mahsun Korkmaz, Egîd,
antibi mîyanê PKK yî. Goreyo ke yeno vatiş mîyanê kadroyanê PKK yî de merdimo ke
tewr zaf kîtab wendêne o bi.

Dimayê îşkence û tehdayanê giranan ke zindanê Amedî de sera 1982 de şewa 21
Adarî (Newroz) de peynî ro cîwê xo ard. Dimayê mergê ey deyîr û şîîrê ke derheqê
qehremanî û xoverdayîşê ey de yê ameyî nuştiş. Ayînan ra tewr deyîra namdare
deyîra bi namey "Ölmedi Mazlum Doğan" yanî "Mazlum Dogan nêmerd" ke hetê
deyîrvaco kird Şîyar Munzur î ra yena vatiş a.



https://diq.wikipedia.org/wiki/Malayziya

Malêzya mıntıqa ra verocê Asya dera. Dewleta Malêzya dı parçey ra yena pêra:
Malêzyaya Rocvetışi û Malêzyaya Rocawani. Benateyê Malêzyaya Rocvetışi û
Malêzyaya Rocawani de Deryayê Çini esto. Zımeyê Malêzya de Tayland, Bruney û
Butan; veroc de Singapur û İndonezya; rocakewtene de Okyanuso Pasifik; rocawan
de İndonezya estê. Paytextê Malêzya Kuala Lumpuro. Malêzya 13 eyaletan ra yena
pêra (mıteşekkıla). Malêzya ezaya Mıletê Yewbiyayey û G20ia. Sistemê idareyê xo
monarşiya qanuniya.

Tarixê Malêzya newiyo. Verê seserra 10ıne de, qralanê Malayan Malêzya de hukım
kerdo. Seserra 14ıne de Erebi ameyê Malêzya û ticaret kerdo. Seserra 15ıne de
şarê Malayan İslamiyet qebul kerdo. Seserra 15ıne ra nat, Malêzya zaf işğali
diyê. Serra 1511ıne de, Portekizi Malêzya işğal kerda û Malêzya biya
koloniya/mıstemera Portekizan. Malayan û Portekizan zaf ceng kerdo. Feqet serra
1641ıne de, Hollanda Malêzya isğal kerda, dewleta Portekizi uca ra fetelna.
Serra 1786ıne de, Britanya Malêzya işğal kerda. O wext, dewleta Malêzya biya
letey: Koloniya Malêzyaya Britanya û Koloniya Malêzyaya Hollanda. Feqet serranê
1942 û 1945 miyan de Japonya Malêzya işğal kerda. Serra 1963yıne de Malêzya xo
reyna ra, xoser ilan kerd.

Sûka Kuala Lumpuri zaf raver şiya. Tede bina û banê xeylê berzi estê. Kuala
Lumpur bacarê dewiziyo, paytextê borsayo, merkezê iqtısadê Malêzyayo.
Asmênresayê Petronasi zaf berzo (452 metre); dınya de ê dıyıno (2).

Nıfusê şarê Malêzya 25 milyono; şarê Malêzya sûkan de roniştiyo. Zaf mıxtelıf
mılleti tede cıwiyenê, zey: Malayan, Ereban, Ewropayıcan, Çinıcan, Vietnamıcan û
Kamboçyayıcan. Dinê şarê Malêzya İslamo; feqet tede zaf mıxtelıf dinê bini ki
estê: Hinduizm, Sikhizm, İsewitiye û Budizm. Zıwano resmi Malaykiyo. Nuskar û
wendoğê xo zafê.

İqtısadê Malêzya zaf qewetıno. Feqet tayê mıntıqan de zaf peyser mendo.
Teknolociya Malêzya zaf be kaliteya. Her serre iqtısadê Malêzya beno gırd. Feqet
serra 1998ıne de İqtısadê Malêzya zaf krizê gırdi diyê.



https://diq.wikipedia.org/wiki/M%C4%B1defa_%C5%9E%C3%AAx_Seidi

Xoverdaişê / Mıdefa Şêx Seidi yew herekatê de Zazayano. Roca 4 Çıle 1925 de Şêx
Seid u xeylê merdumê pili dewê Kırkan de yenê têhet. Şêx Seid; serdaranê
Diyarbekıri, Erğeni, Lıcê, Farqin, Dara Hêni, u Hêni de qısey keno.

Şêx Seid 12 Ocak de Çolig de, 15 Çıle de Dara Hêni de, 21 Ocak de Lıcê de u 25
Çıle de ki şono Hêni. Şêx Seid ke Piran de çe/key brayê xo Abdurrahim de ro,
eskerane Tırk kune kiye, Şêx Abdurrahim u deyra taye merdemu wazene bizere bere
xepis bierzi. Şêx Abdurrahim, ney red keno u netica ney harabe vecino. Semed nu
provaqasyone Tırkan[Çıme bımocne] averdayişe xo müdaafa 8 Şubat 1925 beno.

Reiso aşiretê Hasanan Miralay Halid Bey, satede (derhal) dorme (corsme) Muş geno
xo dest. Eşira Cibran ra Hasan Bey ki, Xınıs, Şêx Abdullah ki Varto zapt kerd.
Yew-Dı roce teqdayis (carpisma) ra tepiya Ergani u Madenik bi zapt. Şêx Seid,
7000 cengaver ra piya Kiği, Gêl ser şi. Hêni, Lıcê u Piranik zapt kerd u roca 14
Şubat Dareheni tımeniyera (butu) guret/gurwet xo dest. Nacarê Modanız Feqi Hesen
Wali tayin kerd. Çapakçur (Çolig) ra tepiya/bahdo Xarpêt kot dest. Xeylê insan
poste/pışte day Şêx Seid u Şêx Seid efendi nafaki sere Diyarbekır ser şi.

Hukmatê Tırkiya ki bıtersa xo ver, tümeninê Sarıkamış ra 9., Erzurum ra 8.,
Diyarbekır ra 7. u Mardin ra 1., Urfa ra Alaya Suvarina (Asporizuna)14, Van ra
ki tümena Süvaruna (Asporuzuna) 1 u iyeke hududê xo dere finora lewayiş
(hareket).

Şêx Seid efendi Sıliwan u dörme Silvan guretra xo dest ucara istiqameta Pali
ser, dıma Malazgirt, Piran, Bulanık cerunora dest. Ucara wılayetê Maletiye ser
kune raye u aver şone, Pêrtage, Çemısgezegeik kuno destane Zazayon.

Nafaki istiqametê Sêwrege (Soyregı), Zazayan her hetra Diyarbekır ser kune
taaruz u hurdemena taaruz de kune ser. Çebere (kebere, çevere) Mardin ra kune
Diyarbekır. Eskeranê Fransız u eskerune Tırkan ra raye kene rake Diyarbekır
istila bikere nu semed ra ray mücadehideke rayra bi u wasteneke bere Diyarbekır
ihnanre cadayi bi u Tirkan u Fransizan ra ameyvi guretene.

No cengê Zazayan de 14 suki, 700 dewe, nezdiyê 9000 key beno xırabe. 50.000 keş
mecbur kene şere yew caye bihnde mesken be, teqribi 7.500 keşi erzene zindanu
660 kes idam beno, 80.000 merdum kişiyo.



https://diq.wikipedia.org/wiki/Ksenofon

Ksenofon (îngilîzkî xenophon yan zî grekî ενοφῶν) tarîxê verê mîladî v.m 430 de
ameyo dinya û v.m 354 de merdo. Nameyê pîyê ey Grylluso. Ksenofon yew tarîxnas,
esker û heman wext de fîlozof bi. Eynî wext de suxteyê fîlozofo namdar Sokratesî
bi. Tewr zaf bi nuşteyanê xon ê ke qalê seranê verê mîladî 300 yan keno
şinasîyeno. Nê nuşteyanê xo de vêşêr qalê lecanê mabeyna Grek û Persan keno.

Bi raştî tarîxê bîyayîşê ey tam nêzanîyeno. La zafê tarîxnasî hemfikir ê ke o
sera 430 verê mîladî de Atîna de ameyo dinya. Keyeyê Ksenofon î keyeyêko zengîn
bi. Ciwanîya xo de daxilê lecê mabeyna Kîros (Cyrus) û birayê ey Ardeşêr
(Artekses)î bi. Ardeşêr padîşahê Îranî (Parsa ya zî Haxāmanišiyā) bi û birayê ey
Kîros î duştê ey de sere wedartibi. Ksenofonî nê lecî de dîtişê xo nuştêne. Û
wexta ageyra Atîna ey nê nuşteyanê xo kerd kîtab. Nameyê kîtabê ey yo ke qalê nê
lecan keno Anabasîs (Anabasis) o. Ksenofon verê mîladî sera 354 de merd. Pey xo
de zaf eserî verdayî.



https://diq.wikipedia.org/wiki/Kriz%C3%AA_Q%C4%B1r%C4%B1mi_2014

Krizê Qırımi 2014 namê krizio ke Ukrayna u Federasyonê Rusya miyan de vecio.
Raveri Qırım de merduman hukmat protesto kerdo u dıma Rusya Qırımi sero mıdaxale
kerdo u erdê Qırımi işğal kerdo. Qırım ser de ilhaqê Rusya cayê internasyonali
de qabul nêvêniyeno, nêşınasiyeno u dewletê dınya, Qırım erdê Ukrayna amarenê.
Dewletanê dınya miyan de tenya Hindıstan u Efğanıstan terefê Federasyonê Rusya
ra işğalê Qırımi nas kerdo.[1] Xeylê dewletan Rusya rê amargo vıraşto.

Şıbate 23 de, tenê ke tereftarê Rusanê, suka Sivastopoli de protestoy kerdê.
Eyni roce de sukê Simferopoli u Sivastopoli de quwetê milisiê ke tereftarê Rusê,
xo rê organizasyon vıraşto u organizenayışê xo temam kerdo. Suka Kerçi de
merduman desmala Ukrayna arda cêri u demala Rusi veta. Milisê tereftaranê Rusi,
kıncê eskeriya Rusi xo dayê u be çekan suka Simferopoli de êrışi vıraştê. Êrış
ra tepeya, ordiyê Ukrayna asiyan sero mıdaxele kerdo ke asiy suka ra bıveciyê.
Hama mıdaxele ra dıme, mıdaxeley Rusya bere nêmendo u Rusya eskeranê xo
rıştê/şawıtê Qırımi sero. Ordiyê Rusya Simferopol vısto destê xo ra u Qırım ser
de hakimiyetê Ukrayna kewto cêri.[2]

Her çi raveri, Blokê Rocawani (yani blokê Ewropa) verba işğalê Rusya de vınderto
u hıma ilhaqê Rusya nêşınaseno. Dewletê ke blokê Ewropa ra nezdiyê, ê zi ilhaqê
Rusya nêşınasenê. Rusya teber de qet dewlete işğalê Rusya qanuni nêdiyo u qabul
nêkena.



https://diq.wikipedia.org/wiki/Karin_Boye

Karin Boye yew nuskar u şairê da Swêdıce biye. Serrda 1900. dı 22yê mengda
Paizda Wertêne dı İsweç dı çımê xo akerdo dınya.

Karin Boye 1900 dı Göteborg dı ameya dınya u Uppsala dı universıte qedeynaya.
Familya (aile) cı, familyê da bürjüvawa gırdı biya. Karin bı xu çepê radikalê
Swêdi biye u qandê ğezeta u pêserokanê inan zi zaf nuşnaya u zaf zi aktif biya.
Karin, heta kı bi 18 serre, diyanetan dı zaf proplemê cı est biyo. Yani nêzana
biya, bıkewo kamcin din (diyanetı). Verê Karin bi Budist, dıma bi xırıstiyan, çı
wext bi 20 serre, bı diyanetan elaqa xü bırnê u bı temami diyaneti veraday.
Héyatê Karin her wext tez u anti-tez biyo. Yani mabênê dı waştenan dı biya. Ney,
çı çağ merdım şıiranê cı waneno, wuca dı merdım ney dıha rınd vineno. Kırizê
cıyê heri gırd no biyo "bı xü cıniya, yan zi mêrdeko" no fıkır pê kewtenı ay
wuni kerd kı, heyatê cı ay rê heram bi. Karin Boye, bı xu ”biseksuel” biya. Yani
hem mêrdekan'a, hem zi bı cıniyan'a menda u hez kerda. Zaten merdım wazeno
heyatê cı bızano, o çağ merdım şeno kıtabê cıyê "Kriz" bıwano. Wuca dı Karin
héyat u krızê héyatı nuşnena. Na kıtabê cı serrda 1934. dı ameyo çapkerdenı.
İlhamê Karin Boye filozofê Almani Nietzsche u hozanwanê Swêdi Edith Södergran
biyo.

Karin Boye, redaksiyonê 2 pêserokanê edebiyan u kulturi dı zi cayê xu gıroto u
zaf aktif zi wextê xu daya meseledê edebiyatê Swêdi. Pêserokê kı Karin bı
redaksiyon tedı bi, nêyê:

1927 dı jew hondırawaê Karin Clarté dı yeno çapkerdenı u na şıira cı miyanê
gêncan dı rayê da newê akena, qandê meseledê siyasi u meseledê şéxsi dı. Na
şiirı qandê gencan beno isyan u serwerzanayenı. O hondırao kı Clarté dı neşır
biyo, namey cı ”Rörelse” (Hereket)biyo. Karin Boye hondıraanê (şıiran) xu dı,
dari xu rê kerd bi sembol. Qandê Karin dar tari ra vıcyaena roci biya, Héyat u
merdenı bi, gırote biyayenı u serbestey biya. 1941 dı mengda Nisanı dı meytê cı
bın ju darı dı vinenê. Vanê kı Karin wuca dı serdan ra (qefılyaya) merda. Na
vatenı raşta. Labırê mesele tenya puk u serd nêbiyo. Karin Boye o şan zaf
dermanı werda, waşto xu bı dermanan'a bıkışo. U bındê a darı dı kewta ra... Yani
Karin Boye héyatê xu ra écız biya. Dıma Karin Boye merena, jew kıtabê cıyê nimçe
mendaye vinenê. Namey ê kıtabi ”Sju döds synderna” (Héwt gunayê merdenı). Karin
Boye namey nê kıtabê xu mitolojiyê Yunani ra gırota.



https://diq.wikipedia.org/wiki/K%C4%B1rmanc

Zazayê Elewiyê Dêsımi, xo rê Kırmanc vanê. Maney na çekuya "Kırmanc"i teyna
Zazayo Elewi niyo. Dêsım de şaro ke kokê xo ocağan ra nêno, yanê oyo ke pir,
rayber niyo ê rê zi Kırmanc vaciyeno. Ema elaqa çekuya "Kırmanc"i be
"Khurrmanc"i çiniyo. Çıke Zazayê Elewiyê Dêsımi xo rê Kırmanc vanê, feqet
Kurdanê Elewiyan rê Kırdas u Kurdanê Sunniyan rê zi Khurr vanê. Yanê Dêsımıci be
xo rê Kırmanc vatene, hem Kurdanê Sunniyan ra hem zi Kurdanê Elewiyan ra xo
bırnenê, cêra kenê. Feqet zaf rey, Elewiyê Dêsımi Elewiyanê pêronan rê zi
"Kırmanc" vanê; ha Elewiyo Tırk bo ha Elewiyo Ereb bo u ha Elewiyo Kurd bo, ferq
nêkeno.

Eke ma Zazakiyê Dêsımi de maney çekuya kırmanci bınusime, enê şınasnayışan
vênenime;

Heto bin ra, İran de zey "Kirman", "Kirmanşah" nameyê sukan zafê u çekuyê zey
"kırm, kirman..." zımey İrani de mıntıqanê zey Deylem, Gilan, Xorasan de zaf
verenê ra. Beno ke kokê çekuya "kırmanc, (kırman+ıc)"i İran ra yeno.



https://diq.wikipedia.org/wiki/K%C3%BCliye

Küliye ya zi Çüliye (be Tırki: Küllü) qezay Dêrsımi Pılemoriye de yew dewa
nahiyay Usdamiya, Pılemoriye ra hetê rocvetış (rocakewtene, şerq) ser kewna
(kuna). Dewe Pılemoriye ra 50 km, merkezê Mamekiye ra 150 km dûriya. Şarê dewe
leteyo zêde eşira Balabanan ra ezbeta Sılêmanan rao, wextê wextan da dewa Mazra
Sılêmanu ra şiyê, Çüliye kerda şêne. Eşira Khurêşan ra zi keyey estê. Şarê dewe
Zazayê Elewiyê u Zazakiyê zımey qısey kenê.

Namey dewe kamci zıwan ra yeno, nêzaniyeno, beno ke Ermenki ya zi Zazaki bo.
Vatena şarê dewa Çüliye ra:

"Mazra Sılêmanu ra khalıkê ma, Hesen Ali qıcanê xo ra piya ameyo Çüliye: Ali,
Murteza (no khalıkê şarê Gomê Surano), Bal (2 keyneyê xo biyê) yew zi Hesen gênc
merdo. Ali çolax biyo, kalıkê Çolaxano. Se ke amey, Ermeniyi şi bi. Ali timar
biyo, her serre amêyene 3 ya zi 4 qulpê zerrni gırewtêne Ermeniyan ra. Rocê yeno
ke Ermeniyi şiyê. 80 keye biyo uca, yew zi kilisa inan biyo. 1829 Urus be
Osmanıcan ceng kerdo. Urus xeylê ca gırewti bi. 1830 miyanê Osmanıcan be Uruşi
pêameyış (aştiye) beno, Urus peyser şıno. Ema xeylê Ermeniyi inan de şınê. Des
hezar Ermeniyo tersanê xo ra şınê. Dewi benê veng. O sıro khalıkê ma yeno, beno
wayirê Çüliye. Ema qe kes tey cino. Çareku yenê ke yew parçe bıgêrê (bıjêrê),
ama dedê (apê) ma Murteza xırt biyo, ca inan ra gêno. O sıro khalıkê ma yew
şıwane gêno lewê xo, namey ey zi Qer biyo, Xınıs ra biyo. Namey mezra Çüliye
pêro zıwanê Ermeniyano: Goncıku: „tepeyo qıc“; Sose – „bırr“."



https://diq.wikipedia.org/wiki/Japonki

Japonki (zıwanê xo de: 日本語 u latinizasyonê cı Nihongo) yew zıwanê rocvetışê
Asyao ke terefê se u vist u panc (125) milyon merduman ra qal beno zafêri adey
Japonya ser de u no zıwan uca de zıwano mıllio ke şarê Japoni çım de ana
vêniyeno.[1] Japonki ezayê keyey zıwananê Japonkiyano (ya zi
Jopanki-Ryukyuanki). Desto bin ra no zıwan be zıwananê binan ra zi gıreydao ke
hısusên Koreki ra nezdio. Heto bin ra taê linguistikan ida keni ke Japonki
zıwananê Altakiyan miyan de ca gêno hama no pêro raşt nêvêniyeno.[2] Japonki
sero tarix u vêrde miyan de çımey zaf çıniyê ke dey sero destê zıwanşınasan de
melumat zaf ca gêno. No zıwan key, çı wext u kamca de vecio, tam nêzaniyeno.
Dokumanê Çinıcan de nusiyao ke seserra 3ıne de nuşte u kıtabê inan de taê çekuyê
Japonki ca gırewtê hama dey ra tepeya hata sesera 8ıne ra Japonki sero çiyê bini
ca nêgırewto.[3] Domê Heiani de (794-1185 miyan de) zıwanê Çinki vatebend
(qıseben) u fonolociya zıwanê Japonki sero tesıro gırd u gıran kerdo ke zerrekê
zıwan vurno.[4] These differences would indicate that Old Japanese had an
eight-vowel system,[5] Tesırê zıwanê Çinki ra tepiya mabeynê serranê 1185 u
1600ıne de zıwanê Japonki zerrey xo ser de vurnayışi mocnê ke enê vurnayışi
zıwan berdo halê cıyê moderni ra. No periyod de zıwanê Japonki rê taê çekuyê
kewtê ke zıwananê Ewropa ra.[6]



https://diq.wikipedia.org/wiki/J._%C4%B0hsan_Espar

J. Îhsan Espar (b. 1956, Pîran) yew şaîr, nuştox û çarnayoxo kird o. Kirdki
(Zazakî) ser o xeylê xebatê ey estê.

J. Îhsan Espar, 1956 de Pîran de maya xo ra bîyo. Ey 1979 de Dîyarbekîr de
Înstîtuyê Terbîyetî qedênayo. Kurdistan de yew demo kilm musnekarîye (melimîye)
kerda. Sebebanê sîyasî ra menga nîsana 1982 de Kurdîstan ra vejîyayo û şîyo
İswec. Esparî unîversîteyê Stockholmî de tarîx û averşîyayîşê ziwanê ciwananê
diziwanîyan û yê Gävle de zî îlmê cematkî wendî.

Hetanî ewro, kirmanckî, kirdaskî, tirkî û swêdkî xeylê nuşteyî ey pêseroke û
rojnameyan de çap (neşir) bîy. Bi kirmanckî (zazakî, kirdkî, dimilkî) şiîrî û
hîkayey nuştî û xeylê kitabê qican (domanan, gedeyan) çarnayî. 1997 ra hetanî
2011 redaksîyonê pêseroka Vateyî de xebitiya. 2001 ra hetanî ewro zî redaksîyonê
Weşanxaneyê Apecî de yo. J. Îhsan Espar Grûba Xebate ya Vateyî reyra
standardîzekerdişê kirmanckî (zazakî) ser o zî gurîyeno.[1]

J. Îhsan Esparî bi kirmanckî (zazakî) kitabê şiîran û hîkayeyan nuştî û xeylê
kitabê domanan (gedeyan) Swêdkî ra açarnayî kirmanckî.



https://diq.wikipedia.org/wiki/Homa_merdo

Homa merdo (nameo oricinal: "Gott ist tot") ya zi Homa Merdeyo, Mergê Homa jew
vateyo (qıseyo) filozofê Alman Friedrich Nietzscheyo u eno vate zaf mıxlelif cay
de nusiyao. Eno vate raveri serra 1882 de Şınasiya Şen de (Almanki: Die
fröhlinche Wissenschaft) 108. (Çabay Newa), 125. (Gêc) u hirıne de 343. (Menay
keyfê ma) de meydan veciyo. Kıtabê Nietzsche Ani vato Zerduşt de eno vate (qıse)
zaf ca gêno u eno kıtabê Nietzsche ra peyni biyo deha namdar.

Homa merdo. Homa ra peyni yew merde mendo u mao ki ey (Homa) kışto. Çiyo ke Homa
ra mendo, dur ra yeno. Ma senin do yewbinan teselli bıkero?, mao ki kıştoğê
kıştoğano? Çiyo ke binê kardiyanê ma de gan groto/grewto, cı rê se biyo? çiyo
tewr ziyage u gırdo ke cihan wayirê cı biyo: kam do eno goyni serê ma ra
bestero? Kamci ou (aw) esta ki ma bıkera pur u pak? Kamci merasimo teselli, ma
zorê kamci kayo ziyage (muqades) icatkerdışi de manıme? Piliya eno daway ma rê
zaf gırd u pil niyo? Qandê eno rê ameyene gani/gerek ma Homa bıbo? [1]



https://diq.wikipedia.org/wiki/G%C3%BCl%C5%9Fat_Aygen

Gülşat Aygen, (b. 1960, Islahîye) ziwannas, nuştox û çarnayox a. Dewletê
Yewbîyayeyî yê Amerîka de beşê îngilizkî yê Unîversîteya Northern Illinois de
mamosta ya û ziwannasîye ser o dersan dana.

1960 de Islahîye de ameye dinya. 1996 de Fakulteya Edebîyat û Ziwananê Rojawanî
yê Unîversîteya Bogazîçî ra mezun bîya, serra 1998 de eynî unîversîte de warê
ziwannasîye de lîsansê berz temam kerdo. 2002 de Unîversîteya Harvardî de warê
îlmê ziwanî yê teorîkî de doktoraya xo temam kerda. Unîversîteya Illinois û
Unîversîteya Harvardî de dersa teorîyê îlmê ziwanî, muqayesekerdişê ziwanan û
dersê ziwanî yê îngilizkî dayî. Warê îlmê ziwanî de bi seyan meqaleyê aye
weşanîyayê. [1]

Serra 2007 de derheqê kurmanckî de bi nameyê Kurmanjî Kurdish (Kurdîya Kurmancî)
yew kitabê gramerî weşana. [2] Serra 2010 de zî kirmanckî (zazakî) ser o bi
nameyê Zazaki/Kirmanckî Kurdish (Kurdkîya Zazakî/Kirmanckî) kitabêk amade
kerd.[3] Kitab bi kilmîye derheqê gramerê kirmanckî de yo, hîna zaf awanîya
fonetîk, fonolojî, morfolojî û sentaksê kirmanckî ser o ameyo vindertene. Kitab
çar qisman ra yeno pê. Qismê verênî de xususîyetê fonolojîkî, qismê diyin de
xususîyetê morfolojîkî, qismê hîrêyin de sentaksê kirmanckî ser o ameyo
vindertene. Qismê çarin de zî metnê nimûneyî estê.



https://diq.wikipedia.org/wiki/Fars_(eyalet)

Eyalet Fars (Farski: استان فارس Ostān-e Fārs) yew eyaleto ke verocê İran dero.
Namey Farsi yeno vacê پارس Parsi. Pars, namey Eyaletê Farsiyo kıhano. Eyaletê
Farsi paytaxtê kulturê İraniyo. Tarixê cı zaf keheno. Zıme de İsfahan, rocvetış
de Yezd û Kirman, veroc de Hurmızgan, rocawan de Kohgıluye u Buyer-Ehmed û
Buşehr estê. Eyaletê Farsi welatê Farsano.

Tarixê Farsi zaf kıhano. Sûkê İraniyê kıhani Persepolis, Bişapur, Firuzabad û
Pasargard enê eyalet derê. Eyaletê Farsi paytaxtê İmperatoriya Persi û
İmperatoriya Sasani biyo. Enê eyaletê İrani de zaf tarixi u muhimo. Welatê mayê
merdımê Farsi u İraniyo.

Eyaletê Farsi verocê İrani dero. Zımeyê Farsi de İsfahan, rocvetışê Farsi de
Yezd u Kirman, verocê Farsi de Hurmızgan, rocawanê Farsi de Kohgıluye u
Buyer-Ehmed û Buşehr (eyalet) estê.

Nıfusê Farsi teqriben 4 milyono. Eyaletê Farsi de Farsi, Luri û Kaşkari
cıwiyenê.

Eyaletê Farsi de ziraet, turizm û petrol zaf muhımo. Paytaxtê İmperatoriya
Sasani Firuzabad enê eyalet dero. Fars de turizmê kulturi zaf qewetıno.



https://diq.wikipedia.org/wiki/Evolusyono_biyolocik

Evolusyon biyolociye de be averşiyayışê zemani ra estiya u xısusiyetê ganiyan de
vıriyayışo, vıriyayışo cênetiko u karakteranê neweyan ra gırewtış, karakteranê
kıhanan ra vınikerdışo, inan verdayışo. Raveri ewro zaniyeno ke evolusyon her
çiyê ke dınya sero ca gênê de esto. Evolusyon de gani halê cıyê verêni vırneno u
coke ra teberê cı de u yew zi zerrey cı de vıriyayış vıraziyeno. Ewro evolusyon
biyolociye de kerra (kemer, siye) seria u biyolociye her çi sero be raya
evolusyoni ra qayt kena, ewnena cı.[1] Heto bin ra zi evolusyon yew teoriya u
ena teoriye de pêro ganiyan (cındeyan) heywan, vılıki, dari, nebati u ganiyê
biniyê ke serê dınya derê, heme inan yew ganiyo ke zemanê inan ra ver de est
biyo, ey ra yenê.

Evolusyon de yew populasyonê ganiyan miyandê kompozisyonê cênetiki de be
mutasyonê raştameye ra yeno meydan, aferiyeno.[2] Cên miyan de mutasyoni, raya
goçi ra ya zi tewrê binan miyan de transferê (ardış u berdış, kırıştış) cênan ra
veciyenê u tewr peyên de ganiyê newey de varyasyon vıraziyenê, inan rê zi
evolusyon vaciyeno. Hema ke evolusyon enê vuriyayışi ra deha hêdiyo, hêdi hêdi
vıraziyeno u pêro populasyonan miyan de beno. Populasyon zi oyo ke arêbiyayışê
ganiyano.

Ewro destê alıman de ganiyanê dınya ra teyna dı (2) milyonê ganiyan arê biyê,
şınasiyenê u sınıf keriyayê. Tayê texminan zi vanê ke dınya ser de 10 (des) u 30
(hirıs) milyoni miyan de ganiyi estê. Heme enê ganiyan, yew piyê miyan (piyo
kıhan, piyo serên) ra ameyê. Averşiyayış u vuriyayış ta tepeya game be game, u
seserre be seserre evolusyonal veciyo. Merdum u heywanê bini, verê 150 milyon
serri de, yew Shrew (ganiyo ke zey merre aseno) ra ameyê u ena merre serê daran
de weşiya xo ramıtêne. Ganiyê çıçıkıni, masi, ganiyê tıheyri, mari u heywanê ke
dı cıwiyayışê xo estê; heme ninan 600 milyoni (şeşti se) serran ra veri de teyna
yew gani (cınde) ra yenê.[3] Yew zi heme heywan u nebati 3 (hirê) milyari serran
ra veri, yew organizma ra yenê.[4]

Evolusyon, teberê biyolociye de, biyolociya konservasyone (biyolociya
seveknayışi), biyolociya cıresiyayışi, ekolociye, fizyolociye, paleontolociye u
tıbi sero zi guriyo, kar kerdo. Teberê ninan de evolusyon ziraet, psikolociye,
antropolociye u felsefe sero zi tesır kerdo. Biyoloğê evolusyonali, raveri
referansê ke evolusyon raşt kenê, inan seyr kenê, inan ra ewnenê cı u dıma zi
inan test kenê u testkerdışê inan kenê a.

Tarixê merdıman de fıkırê evolusyoni kıhano. Papazê Xıristiyanan Gregoro
Nazianıci u Augustinusi vatê ke Homay ganiyan vıraştê hema taê inan be zemani ra
vıriyê, şekılê xo vırnê, aver şiyê u xo kırıştê aver. Hema enê fıkırê inan
şınasiye (zanışiye, ilım) ra nêamey. Key kı inan fıkırê xo vatê, ê bınê tesırê
dini de mendê u uca ra fıkırê xo vıraştê. Çunkê inan ra gore eger Nuhi heme
ganiyan yew gemiye miyan de kerdê arê, senên beno ke heme ganiyan kewtê têmiyan
u kewtê zerrey gemiyê. O ri ra ê vato ke taê ganiyan be zemani ra xısusiyetê xo
ra veciy, abırriyay, xo vırnê. Filozofê zemanê antiki Anaksimandrosi zi vato ke
asayışê heywanan şeno bıvıriyo, filozofo bin Empedocles zi vato ke ganiyê şeno
be yewbiyayışê ganiyanê binan ra bêro vıraştış, vıraziyo. Tarixê İslami de zi
El-Cahız esto ke kıtabê xo 'Kitab el Haywanat' de vato ke ganiyan miyan de
evolusyon esto. Aristoteles ra heta Konfuçyusi, zafêrê namanê namdaran,
evolusyoni sero çiyê nuşto. İbni Sina u İbni Halduni zi evolusyoni sero çiyê
nuşto u vênayışê xo izah kerdo, kerdo a. Seserra 19ıne de Jean-Baptiste Lamarck
rıçık (rıstım, koke) u cênetikê ganiyan sero cıgeyrayış kerdo u hipotez vıraşto
labelê cıgeyrayışê ey raşt nêbiyo. Tewr peyên Charles Darwin evolusyoni sero
cıgeyrayış vıraşto u mekanizmay evolusyonali raya seleksiyoni ra kerda a u coka
cıgeyrayışê ey raşt vêniyao.

Charles Darwini tarixê tebiati sero kari kerdê. Ey serra 1859ıne de yew teoriya
evolusnoyale eşta meydan u ena teoriya ey ewro tewr sentezo herao. Ena idday ey
biya raşt hema tayn u kemi biya, yani Darwini evolusyon pêro piya nêşao bıvêno,
nêdio. Seleksyonê Darwini vano ke eger yew gani wahêrê (wayirê) yew organio, oyo
kı gorey ganiyanê binan ra deha quwetıno, quweta xo zafêr esta, o şeno heyat dı
bımano, weşiya xo bıramo u cınde bo, aniya vındero. O ri ra gani be ganiyanê
binan ra wayirê avantaji miyan dı beno u wıni cıwiyeno. Darwini serranê
1831-1836ıne miyan dı semedê gırweynayış, şiyo xeylê cayanê dınya, geyrao u
cıgeyrayışi kerdê. Enê serran de zi fıkırê evolusyoni kewto mezgê xo. Ey taê
cayan dı 3 (hirê) serri raviyarnê. Tewr peyên zi ey Adey Galapagosi sero qerar
dao cı u uca dı mendo. O inca de ferq kerdo u ganiyo ke ganiyanê binan ra gore
avantajê xo deha esto, oyo kı heyat dı maneno. Eno ri ra Darwin inca dı hirê
prensibi vıraştê, eştê miyan;

Enê prensiban ra tepeya, Darwini kıtab u cıgeyrayışê xo kerdê arê u kıtabê cı
Rıçıkê ganiyan (Kokê tewran) nuşto. Darwini 30 (hirıs) serran ra vêşêr yew delil
geyrao cı u ewnao cı. Hema kı heta serra 1858ıne fıkırê xo nêvato, çunkê
verapeyan (reaksiyon) ra tersao. Çı wext Alfred Russel Wallacei zey teoriya
Darwini yew teoriya bine vıraşta u be mektubi ra erşawıta (rışta), Darwini qerar
dao ke fıkırê xo bıkero a. Darwin u Wallace her dı zi evolusyoni sero fıkırê xo
kerdê a u tezi vıraştê. Hema Darwin serra 1859ıne de cıgeyrayışê xo "On The
Origin of Species by Means of Natural Selection or the Preservation of Favoured
Races in the Struggle for Life" (Pırodayışê Cıwiyayışi de Seleksiyono Natural ya
zi be Raya Şeveknayışê Irqanê Avantajınan ra Rıçıkê Ganiyan) çap kerdo u eno
cıgeyrayış zaf biyo namdar. Fıkırê Darwini fıkırê Wallacey ra gore deha hera u
namdar biyo. Eno kıtab zi biyolociye de kıtabê do namdar vêniyao.

Serra 1930i de Gregor Mendel teoriya cênetiki vıraşta, biyolociya molekulare
sero zaf fayde kerdo. Ena teoriye be teoriya Dawrini ra yew biyo, şınasan ê
kerdê têmiyan u evolusyono ewroyên ameyo meydan. Be cıewniyayışê rocaney ra
evolusyon yew hewuzê cênan de bestiyayış u vıriyayışê allelano ke nesıl ra nesıl
karakterê ganiyan yewbinan ra cıra benê. Ewro namey teoriya evolusyonale Teoriya
Evolusyonê Sentetikio.

Serra 1543yıne de Andreas Vesaliusi eserê Galeni sero gırweyo u anatomiya
merdıman sero vıreniya ey diya. Vesalius be namey “De humani corporis fabrica
libri septem” yani “Estiya Bedenê Merdıman Sero Hewt Kıtabi” ra kıtab nuşto u
cıgeyrayışê xo izah kerdo. [5] Serra 1628ıne de William Harvey, raver yew doktor
biyo u vato ke goyni, be zerrey (qelb) ra wucıdê merdıman rê pompa beno,
erziyeno. Ey be namey "Exercitatio Anatomica de Motu Cordis et Sanguinis in
Animalibus"i ra yew kıtabo şınasiyên nuşto. Eno kıtab 200 (dı sey) serri
cıwiyayışê İngılızan sero tesır kerdo. Teolociya ke vana ke be mezgi ra plan u
estiya Homa şenê areze bıbê, ê vıraziyay.[6] Serra 1666ıne de Nicolas Steno,
Stenoy yew kutıkmase beyan kerdo u areze kerdo ke dındanê (dızan) kutıkmasey,
zey kerra ke uca de esta, be inan ra hemıno (eyniyo). Dıma zi ey diyo ke letey
kerran, esasên fosilê, yani kerre (kemer, siye) niyê. Uca ra palentolociye ameya
meydan. Dıma Stenoy xo dao ilım u fazê fosilan sero kar kerdo. [7] Serra 1735ıne
de Carl Linnaeus, Linnaeus, biyolociye u botanik de esasê Sınıfkerdışê ilmiy
ardê, heme ganiy yew cetweli sero motê, mocnê. Eno metodê xo ewro zi esto u
gırweniyeno. [8] Serra 1749ıne de Comte de Buffon, Buffoni vato ke semedê
(qandê, seba) tarixê cihani sero çiyê vatene ra tarixê Erdkurey be çiyê ke
İncili de ca nêgênê, gani merdım be inan ra a bıkero u tarixê dınya zi be fizikê
Isaac Newtoni ra izah bıbo. Teberê inan de Buffoni, eserê xo "Histoire naturelle
générale et particulière" de vato ke cıwiyayış tayê şertan de be xo ra reseno,
resao u be xo ra veciyeno, veciyo. Fıkırê Buffoni sebebê xeylê resayışê
evolusyonali biyo. Ornagên teoriya Darwini dewamê vênayışê Buffonio.[7][9] Serra
1789 de Thomas Malthus; Malthus, pilbiyayışê (berziyayış) nıfusi sero kari u
cıgeyrayışi kerdê u enê cıgeyrayışi eserê xo "A An Essay on the Principle of
Population as it affects the Future Improvement of Society" de bınê şertanê
mınasibi de nuştê. Eserê xo de bınê şertanê mınasiban de populasyon, pilbiyayışê
maddeyi darıno we, deha leze u rew beno pil.[10] Serra 1812yıne de Georges
Cuvier vıraştoğê Paleontolociya ilmiyo u yew merdumê do Fransızo. Nuşteyê xo
"Recherches sur les ossements fossiles de quadrupèdes" (Fosılê Ganiyanê ke Çehar
Payê xo Estê, İnan sero Cıgreyrayışi) de eserê xo de vato ke her fosil, dewamê
fosilê verêniyo u deha veri de vato ke "Peynidiyayışê populasyonani" erziyeno
meydan. Enê cıgeyrayışi hipotezê Cuvieri afeto tebii ya zi ideaya Katastrofizmi
vıraştê.[11] Cuvier'in Hipotezê afeto tebii esasên yew hipotezo raşt niyo u
semedê evolusyoni akerdışo hewl nêdano kar kerdene, nêgureniyeno.[12] Miyanê
serranê 1815-1822ıne de Jean-Baptiste Lamarck, demê verê Darwini de çınebiyayışê
tewran u be zemani ra vuriyayışê ganiyan, zey ma ewro vani, be zemani ra
evolusyonê ganiyan, raveri naturalist Lamarck vıraşto u eşto meydan. Karê
Lamarcki Lamarckizm ya zi be nameo bin ra ”resnayışê hısusiyetiyê ke geriyayê”,
vano ke heme ganiyan tenya yew rıçık/koki ra yenê u cayê ke tede ganiyi
cıwiyenê, vuriyayışi ke uca de yenê meydan, semedê (qandê, seba) ganiyo ke uca
de cıwiyene xebatneno, heme hemtewrê/mensubê populasyoni ser de vuriyayış
vırazeno. Ornagên goreyê Lamarcki ra, organo ke guriyeno, oyo ke reseno; organo
ke nêguriyeno, oyo ke kor beno. Eno xısusiyeto ke newe gêriyayo, nesılanê newan
sero be raya cênetiki ra şeno bıresiyo.[13] No waziyet zêdebiyayış, ferqgırewtış
u vuriyayışê ganiyan sero raye keno a. İdeaya Lamarcki cênetik ser de tesıro
gırd kerdo hema be diyayışê cênan ra na ideaya xo ameya terk kerdene, cı ra
abıriyayo.[14] Serranê 1838-1859an miyan dı Charles Darwin be kıtabê xo "Rıçıkê
Ganiyan" de Charles Darwini u hem zeman de Alfred Russell Wallacei, "Teoriya
Evolusyonale be Raya Seleksiyonê Naturali" eşta meydan u ê vatê ke heme ganiyan
teyna yew gani (rıçık/koke) ra yenê, tewrê ganiyan de vıriyayış beno, u coka,
sebebê enê vıriyayışan, fıkırê Lamarcki (be vuriyayışê cayan ra gani karatero
newe gêno u be raya cênetike ra dano qıc (doman) u qıcê ra) niyo, vıriyayış u
averşiyayışê ganiy, şertan ra gore deha hewl u weş adaptekerdışê ganiyano.
Adaptasyon, peyniya Seleksyionê naturaliyo, labelê gorey Lamarcki ra no waziyet
yew ca de semedê cıwiyayayışi ra, adaptasyon u ihtımalê adaptasyonê ganiyan
biyo.[15] Serra 1853 de Gregor Mendel cênetikê bezelyayan sero kari kerdê u vato
ke karakterê cênetiki be zemani ra pi ra qıci rê vêrino (vêreno ra) u eno heme
ganiyan de esto. Yani karakter be zemani ra nesılanê newan ra vêrino (ravêreno).
No fıkırê Mendeli, zemanê xo de elaqa nêdiya hema dıma merdışê Mendeli ra pey
Cênetika Mendeli kerreya biyolociya esasiye biya.[16] Serra 1930ıne de
ilımdaranê zey |Fisher, Haldane u Wright İngılizi u biyoloğê evolusyonali Ronald
Fisher, J.B.S. Haldane ve Sewall Wright u karê vıraştoğê Cênetika populasyone
Fisher'in "The genetical theory of natural selection Evolution" de Seleksiyono
natural dınyaya Mendeli de senên (çıtewri) kar keno u senên aver şıno (şono),
inan ninan sero raya matematiksel ra modeli vıraşti.[17] Serra 1937ıne de
Theodosius Dobzhansky, cênetikzanayo Ukraynaıci u biyoloğo evolusyonal
Dobzhansky, "Genetics und the Origin of Species" (“Rıçıkê Cênetik u Tewran”) yew
ida kerda ke mutasyoni her zeman natural (be xo ra, be raya tebiiye ra)
veciyenê, mutasyon tayê halan de tayê zemanan de dano zerar, mutasyon tesır
nêkeno, o delılê inan veto, o Sentezê Evolusyonê Moderni rê şekıl dayo u o
Biyolociya evolusyonale ser de rolo merkezi de kay kerdo.[18] Serra 1942yıne de
|Ernst Mayr, Julian Huxley teoriya Darwini (teoriya evolusyonale) u teoriya
Mendeli (Cênetik) eserê inan, "Systematics and the Origin of Species" u
"Evolution - The Modern Synthesis" têlewe ardê, kerdê arê u Biyolociya
molekulera moderne u bınê roşniya Cênetika populasyonale de vata, Ernst Mayr u
Julian Huxley enê karê inan rê, namê sentezê evolusyonalê moderni dao
cı.[19][20]

Adaptasyon evolusyon de yew meseleyo esasiyo, kerra seriya. seleksiyono natural
ra tepeya zemano ke tede cayê habitati organizma de yew vıriyayış vırazeno, eger
a organizma şena heyat de bımano u bıcıwiyo, yanê gani u cınde bo o taw cı rê
adaptasyon vaciyeno, adaptebiyayışo ganiyano. Be averşiyayışê zemani ra piya
adaptasyoni bedenê organizmayan hêdi hêdi vıriyeno u halê cıyê naturali keno
vıni.[21][22] Ganiyo ke şeno adapte bo, cı rê ganiyo adaptetif yeno vatene.
Desto bin ra adaptasyon yew vırnayışo cênetiko ke semedê cıwiyayışê ganiyan
asankerdış u dewamê inan vıraştış merdıman sero tesır keno. Adaptasyon şeno
cênetik, fizolocik ya zi hereketan ser de bo. Rengê poste ya zi teyna post u
beden adaptasyonê cênetikê. Fototropizm zi yew adaptasyono hereketıno u
heretekanê ganiyan sero vıriyayış vırazeno. Sım (Zehır) vıraştış, mukus
resnayış, raya homeostazi, ê adaptasyonê fizyolocik rê mısal benê.

Adaptasyon, karakteristiko seleksiyonalo ke seleksiyonê naturali ra ameyo, namey
eyo. Cêno ke xusısiyetê adaptifi mocneno, raveri ra esto yani dıme ra
nıvıraziyeno, riyê dormey ra nêvıraziyeno. Varyantê cıyê cênetiki zemanê veri ra
beno (yani esto) u merdımo ke enê cêni bar keno, xo ser kırışeno, o cı rê ano
avantaj. Raveri Salvador Luriai u Max Delbrücki testi kerdê u ê raver ra
biyayışê varyantan motê. Enê cıgeyrayoği be Testê fluksasyoni ra bakteriya
Escherichia coli sero vırnayışo adaptif kerdo be zeman ra piya bakteriyan de
Antibiyok ver de vındertış (Muqawemeto antibiyotik) veciyo u enê isbatê
adaptasyonan u isbato adaptif biyo. Organizmayê ke wahêrê karakterê adaptetifi
niyê, ya habitatê xo vırnenê ya zi nêşenê dıma vırnayışan weşiya xo bıramê u
bıcıwiyê. Coka zi peyniya cıwiyayışê cı yena, nesilê cı bırniyeno u a organizma
inca de mırena. Bırnayışê nesilê organizmayan yenê ena mena, biyayışi kemi benê
u hêdi hêdi kemiyenê, merdışi benê zaf u hêdi hêdi peyniya ê gani yena. Eger
waziyet beno ters, uca de seleksiyon vıraziyeno. Yani biyayışê ganiyê ke wahêrê
karakteristikê adaptetifê, ganiyê ke wahêrê cı niyê, ê inan ra deha berz benê u
bırnayışê nesili beno vıni, miyan ra dariyeno we. Adaptasyonê ke ganiyan de
asenê, hedef u fêlê cı aresteyê, (belliyê, zaniyenê). Labelê hedef u fêlê zafêrê
adaptasyonan areste niyê u xetta estiya tayê adaptasyonan nêşınasiyena,
nêzaniyena. Sebebê cı noyo ke mısalên yew adaptasyon zemani veri de zaf weş u
hewl biyo u karê yew ganiy kerdo asan. Hema be zeman ra piya no karakteristik
fonksiyonê xo kerdê vıni. Karê ganiy ra nêreseno, karê ganiy nêkeno raşt o taw o
karakteristik hêdi hêdi beno vıni. Ya zi faydey enê karakteristiki estê labelê
nêşınesiyenê. Ya zi eno karakteristik be yew karakteristiko bin ra gıre dao,
bestiyao u incay rê faydey cı estê (Cı rê teoriya Spandreli yena vatene). Eno
çımraviyarnayış bınê dı prensiban ra zağ anceno, xete keno.

Eger yew adaptasyon zerrey ganiy de vıraziyo, veciyo meydan u cı ra desteg kerdo
u karê ganiy a kerdê, hema be zeman ra piya hêdi biyo u ganiy rê gıraniye
vıraşta se no fonksiyonê ê ganiy vıni beno. Xetta ke ganiy rê zerar zi dano,
coka cı rê Adaptasyono vestigial vaciyeno. Tayê zemanan de adaptasyon teyna
cıwiyayışê yew ganiy keno a u yeno menay ra vırnayışo ke teyna serê ganiyê de
beno. Hema semedê (qandê) enê terimi deha spesifikkerdışi aklimasyon ya zi
aklimitizasyon zi vaciyeno.[23]

Ganiyan miyan de yew organizma de evolusyon be vuriyayışê fenotipan ra
vıraziyeno. Ornagên merduman de rengê çımi yew karakteristiko cênetiko. Merdumo
ke şeno rengê çımanê xo ma u piyê xo ra bıgêro.[24] Enê karakteristikê ke
gêriyenê, terefê cênan ra kontrol benê. Qandê yew organizma zerreyê genomi de
heme rêzanê cênan zey genotipê ena organizma asenê.[25] Vıraştış u vıraziyayışê
ke yew organizma de estê u şenê bımocniyê, fenotipê organizmayi asnenê, mocnenê.
Enê karakteristiki be zeman ra karaketeranê newan qezençkerdışi ra
vıraziyenê.[26] Ey ra pey zi xeylê terefan ra ganiyan de fenotipi, nêşeni bêrê u
nesılê neweyi ra şırê. Mısalên yew posta bronze, bınê tici de mendene ra
veciyena u nêşena be raya evolusyonale ra nesılê newan ra şıra. Hema ke tayê
merduman riyê cênetikê inan ra deha asan şeno bronz bıbê, yanê posta xo şenê
tari (ya z, siya) bıbo. Enê vuriyayışi gênotipan ra yenê. Nêweşiya Albnizmi ke
yew mısalo nêvuriyayışiyo. Na nêweşiye de posta ke nêweşa (merdumo ke nêweşo zi)
bınê tici de tari u siya nêbeno. A ri ra albinizm yew nêweşiya cênetika.[27]

Ewro şınasiyeno ke yew molekul esto u şınasiya (melumat) cênetiki be raya DNA ra
kod keno u biyayış be biyayış şıno.[28] DNA, yew polimera ke çehar çeşıdê bazi
ra vıraziyena. Rêza bazan yew molekulê DNA sero kewna, zey rêza herfiyê ke yew
cumle areste kena, şınasiya cênetiki zi areste kena. Dıma cırabiyayışê yew
hucreyi ra, raveri DNA bena kopya u dı hucreyê neweyi veciyenê. Her dı hucreyi
be raya cênetiki ra rêza DNA gênê. Leteyê DNA ke tenya yew karê fonksiyoni
mocneno, cı rê cên vaciyeno. Cênê bini, yewbinan miyan de wayirê rêzanê bazanê.
DNA de layê dergi, zerreyê hucreyi de estiya ke zey mila u namê cı kromozomo,
inan vırazenê. Yew rêza DNA de, cayê kromozomi rê lokus vaciyeno. Eke yew lokus
miyan de rêza DNA merduman miyan de vuriyayış mocnena se, formê ena rêza bini rê
alel vaciyeno. Rêza DNAyan terefê mutasyono ke alelê neweyi vırazeno ucayi ra
şeno bıvuriyo. Zerrekê yew cêni de eke mutasyon beno se, alello neweyo ke
vıraziyeno asayışê ganiyan vurneno u cênê ganiyan rê nizam u rêze dano u inan
kontrol keno.[29][30][31] La, tayê waziyetan de gıreya basite ke alell u yew
karakteristik miyan de bena, tayê halan de şena kar bıkera, zafêrê
karakteristikan halê deha kompleksti derê, ê terefê Quantitative trait locus ya
zi multiple interacting genes ra kontol benê.[32] Cıgeyrayışê pêyeni, vuriyayışê
rêza nukleotidan u vuriyayışo cênetiko ke nêşınasiyeno, heqê inan de ma rê
enformasyon danê, nê aktiviteyê kenê raşt. Enê fenomeni, zey sistemê cênetiki
epigenetiki sınıfkerdış yeno kerdene.[33] Metilasyonê DNAyo ke kromatini keno dı
leteyi, be xo ra xo idame keno, rameno u yew zi metaboliko. Enterfansê DNA be
enê kromatinan ra beno temam u cênê benê hış.(İng: gene silencing.[34][35]
Biyoloğê resayışi, ağê ke cênan de estê vanê ke kominikasyonê kaotiki u hucreyan
miyan de kominikasyon şeno varyasyonan raye ra kero. [36] Mendışo evolusyonal
şeno zaf gırd bo. Mısalên mêraso ekolociko ke be nişvıraştışi (İng: niche
construction) ra ameyo dest, zey aktiviteyê ke organizma u tabiet miyan de benê
u reyna be reyna benê izah biyaye. No, qandê nesılanê neweyi, hiyerarşiya ke
ekosistem dera, uca de ca weçinıtış u ca vurnayışi miraz u ğeletiye vırazeno.
Ani nesılê neweyi, fealiyetê ke ma u piyê xo kerdêne, heme inan xo sero
gênê.[37] Evolusyon de hediseyê cênetikiyê biniyê ke bınê kontrolê cênetiki de
niyê, terefê teoriya mendışê dıyêni (dual inheritance theory) ra yenê akerdene.
Na teoriye çiyo ke vıraziyayışê simbiyozan keno a u namê cı simniyogenezo, ey u
karakteristikê kulturali (bini) miyan de evolusyonê cên-kulturıni de vırazena.
[38][39]

Varyasyono cênetik oyo ke ferqo ke yew populasyon miyan de ya zi zêde
populasyonan miyan de veciyeno u allelê cenan de aseno. Karakterê fenotipê yew
organizmaya gani, cênotipo ke serê cı dero u tesırê teberi ra yeno akerdışê xo
wına beno a. Leteyê vuriyayışê fenotipiyê ke yew populasyon de veciyenê,
vuriyayışê ke genotipan miyan derê, uca ra yenê.[40] Sentezo evolusyonalo
modern, enê vuriyayışê varyasyoniyê ke piya averşiyayışê zemani benê, inan zey
evolusyoni qebul keno. Frekansê yew cenê alelli, be zemani ra tip u formê xo enê
ceni ra deha vêşi ya zi deha tayn u kemi benê. Yew tipê alelliyo newe,
averşiyayişê zemani de keyê ke yeno noxtaya cıya sebıtmende, o ya allelo ke
zemanê xo ra deha veri de ameyo cayê xo, ey gêno ya zi heme populasyoni
esterneno, çınebiyayışê yew populasyoni rê raye keno a.

Seleksiyono natural yew populasyon de eke amarê varyasyonanê cênetikan besê se,
ani evolusyon vırazeno u cı rê vaciyeno. Verê vênayışê Cênetikê Mendeli ra,
hipotezê ke namê cı 'Hipotezê pêrokerdış'iyo, o yew hipotezo hera vêniyayo.
Hipotezê pêrokerdışi vano ke leyr u qıcê ke benê, karakterê ma u piyê xo zi piya
anê. Mısalên eke yew cêniye pê manena u pıtê xo beno, eke marda xo kılma ya zi
marda xo derga u piyê xo dergo ya zi piyê xo kılmo; çı wext pıt beno pil,
dergiya xo bena normal; zaf derg nêbeno zaf kılm zi nêbeno, qameyo xo normal
vêniyeno. Labelê eke hipotezê pêroyi raşto, gani ser de varyasyono cênetiki
nêbeno u gani zaf leze çıne beno, mıreno u miyan ra dariyeno we. A ri ra areze
beno ke hipotezê pêroyi raşt nêbiyo, vıreniya xo est biya. Heto bin ra
Hardy-Weinberg Kuralı zi yew populasyon de seveknayışê varyasyonan sero fıkırê
xo vato. Goreyê ey ra terefê quweta ke frekansê cênan (varyasyonê ke cên derê)
dera, goreyê virê xo ra pêro bena, cênê ke vıraziyayışê leteyi hak u sperman ra
vecenê u hucreyê hakiyê ke seks de veciyenê, kombinasyonê heme ninan sebıt yenê
kerdene.[41]

Varyasyon be ena mena ra dıme, reyna yewbiyayışê ceniyê ke Materlayo cênetiki de
ca gênê, mutasyon, reproduksiyono seksual u populasyonan miyan de goçi
(Transferê cênan) ra vırazenê. Be mutasyon u transferê cêni ra populasyon de
ganiyanê neweyi vıraziyenê la qısımê cênomê yew ganiyê gırdi be tewrê ke cı ra
nezdiyê, be inan ra gıre danê, inan ra nezdiyê u xetta be inan ra hemo vêniynê
(eyniyê).[42] Hema ke eno zi esto ke eke genotip de vuriyayışo qıtek esto se, no
şeno fenotip de vuriyayışo gırd bıkero u vuriyayışê dramatiki rê raye kero a.
Ornagên genomê şempaze u merduman miyan de qısımê ferqanê gırdan ra, ferqê
nukleoditiyê ke nısbetê  % 5,07 derê u delesyon u insersiyoni ra veciyenê, hema
ke ferqê nukleoditi teyna nısbetê  % 1.52 derê u şempaze u merdum miyan de
pêro % 6,58 ferq veciyenê. Xetta eke teqrarê DNA ra DNAya ke nısbetê xo kemiyo
veceno, miyandê inan de ferq 2,37 ra kemiyeno. [43]

Mutasyon yew genomê hucreyi de vuriyayışo ke rêza DNAyan de bena, namê cıyo.
Mutasyon her zeman nêşeno organizma ser de hetê negatifi ya zi hetê pozitifi ra
tesır bıkero. Mutasyono ke vıraziyeno, o şeno mexsulê geni de vuriyayış ya zi
raşt ya zi vıren (ğelete) karkerdışê geni ra hengel mebo. Meyisê Drosophila
melanogasteri sero kari guriyayê u meydan ra veciyo ke yew mutasyono proteiniyo
ke terefê genan ra vıraziyeno, %70ê enê mutasyoni wayirê tesırê zerarıniyo, u
nısbetê bino ke maneno, ya notr (bêtesırın) ya zi kemi feydaya xo est bena. [44]

Mutasyoni şenê pêro kromozomê ke terefê rekombinasyonê cênetiki ra vıraziyeno
(bv. Duplikasyono cênetik) o ihtıwa bıkero u na ri ra enê rekombinasyonê
cênetiki genom de yew kopyaya geni şeno bıveco. [45] Kopyabiyayışê genan qandê
genê neweyi resnayene yew çımeyê, referansê u rıçıkê.[46] Geno tewr newe, piyê
hemıneyi ra yeno u genê ke inan ra ver est biyê, inan ra vıraziyeno u a ri ra
kopyakerdışê genan muhımo u cayê veri dero.[47] Mısalên roşniya çımê merdumi de
qandê/semedê roşniya vênayene çiyê esto u çı wext enê çiyê vıraziyeno çeharê (4)
genan guriyenê: 3yê (hirê) enê genan qandê/semedê rengan diyayış (vênayene)
guriyenê u yew bino ke seba şewe de vênayış guriyeno. Heme enê çehar genan tenya
yew piyê hemıneyi ra zêde benê.[48]

Yew geno esasi, çı wext ke kopyaya cı mutasyon vênena u fonksiyono newe gêno,
şeno tewranê neweyi vırazo, xo bıresno. Eno kar zêdebiyayışê sistemi xeylê keno
u waziyetê kopyakerdışê geni de deha asano. Enê şekıli de dı genan de yew gen,
yew fonksiyono newe qezenç keno, kopyaya cı zi fonksiyonê kıhani ra tırakerdış
rê dewam keno, hewna fonksiyonê kıhani vêneno.[49][50] Mutasyon de yew tipo bin
ke, genê ke zemanê veri ra kod nêbiyê, şifre nêbiyê ê şenê pêro genanê neweyan
bıvırazê, bıresnê.[51][52]

Genan de yew jenerasyono newe, şeno hem zeman de leteyê genê ke kopya biyê
bıtepışo, bıgêro, ihtıwa bıkero u be enê leteyê neweyi ra kombinasyono newe
bıresno u vırazo.[53][54]

Genê newey be pêrobiyayışê gêniyê ke raveri est biyê, kumeya ke enê leteyan ra
vıraziyena, qandê kombinasyonê neweyi vıraştene be yewbinan ra pêro benê u zey
serbest u modulê wayirê fonksiyonê basiti hareket kenê.[55] Ornagên sentezê
poliketiti, enzimê gırdiyê ke antibiyotik vırazenê u zey her gama montaji de,
heme zemani de her katalizi zey ena game erzenê u se (100) gami benê u ninan
dıme ra kume ihtıwa kenê.[56]



https://diq.wikipedia.org/wiki/Enstit%C3%BCy%C3%AA_Zazaki

Enstitüyê Zazaki yew organizasyonê zıwanê Zazakiyo. Sûka Almanya Frankfurt
(Main) de merdumê ilmê zıwani, roştberi, nuştekar u senatkari amey têhet,
Enstitüyê Zazaki na ro. Heta nıka Enstituyê Zazaki çınê bi ke tek teyna zıwan
sero bo.

Ezayanê ronayoğan miyan de merdumê ilmê zıwaniê ke Zazaki sero gureyayê, pêserok
u kıtabi vetê, senatkari, nuştekari, şair u doskari, Dr. Jost Gippert, Dr. Agnes
Korn, C.M. Jacobson, M. Sandonato, X. Çelker, Hawar Tornêcengi, Hesen Usên Bor,
Cemal Taş, Memed Ali (Zelemele), H. Cansa, Asmêno Bêwayir u ê bini tede ca gênê.

Hewna ke Enstitu tesdiq (e.V.) nêgırewti bi, tayê sûkan de ezayanê diwanê idarey
kursê salıxdayena Zazaki dayne, projeyê qısebendê Zazaki-Tırki nay bi ro. Fêl u
emelê Enstitüyê Zazaki ke bıdekeriyê, zafê, zey: Projeyê qısebendi
(ferheng/sözlük) raverberdene; diyalektan ser, yew zıwano standard ser gurenayış
(bılxassa seba zıwanê kolektifi); vetena kıtabanê terbiyetê mektebi (eğitimi) ê
qıcan (domanan) uêb..



https://diq.wikipedia.org/wiki/Ebu_Bek%C3%AEr

Ebu Bekîr (bi Erebkî: عبد الله بن أبي قحافة عثمان بن كعب التيمي القرشي أبو بكر
الصديق) (Namey eyo tam: Abdullah bîn Kuhafe bîn Kaab et-Teym el-Kureyş, Ebu
Bekîr es-siddik) (b. 573 – m. 23 Keşkelun 634 (-1383 ) ), hem rayberê
Muhammediyo hem zi Xelifeyo verêno. Namey ey verdê Mısılmaney Abdulkâbe Bı
mısılman zey Mıhemmedi namey cı vırna ke Abdullah. Leqebê ey o tewr vılabıyaye
Ebu Bekîr es-Siddîk o.[1] Hicret ra ver Muhammed keynay Ebu Bekîr`i de zewajêno,
no rid ra o beno vistewreyê Muhammedi.

Ebu Bekîr, Benu Teyman ra Qebila ya Kureyşî rayo. Meka de ameyo Dınya. Piyê cı
Ebu Kuhafe yo. Maya cı Ummul-Xeyr Selmaya.

Bawerîya sunîyan ra gore camêrdan ra tewr verî Ebu Bekîr muslumanîye qebul
kerda. Goreyê tarîxnasanê îslame ra, verî o tuccar bi. No sebeb ra sayeyê ey ra
zaf merdimî biyê musluman. Wexto Muhammed 662 de Mekke ra hîcret keno şino
Medîna, Ebu Bekîr zî tede şino.Na babete ser o Kur’ana Kerîm de ayeta çewresine
ya sûraya Tewbe de ana behs beno: "Eger şima hetê ey (peyğamberî) nêkerê, (şima
zanê ke) înan ke înkar kerd, wexto di kesan ra yewî bi xo bi, ey uca (Mekke) ra
vet, Ellah bi xo hetê ey kerdibi. Hanî ê şikefte de bî. Hanî ey hevalê xo ra
vatêne, “mebe xemgîn çunkî Ellah ma de yo.” Homa zî ey ser de hîsê bawerî û
huzur vila kerdo, çîkê şima înan nêvînenê, bi orduyê tewiran homa ey girê da
(şîdîna). No rid ra Homa vateyê înan ke înkar kenê ard derecaya nizme (veng
vet). Qisaya Homayî zî tewr berza. Homa wayîrê hêzî yo mutlaq o, wayîrê hûkm û
hîkmetîyo." (Tewbe, 9/40)

Hîcret ra pey Ebu Bekîr Medîna de awankerdişê Mescîd-î Nebewî de xebitîyeno.
Hetkarî kerda. Cengê Bedîrî de mecbur mendo lajê xo Abdurrahman de ceng bikero.
Wefatê Muhammedî ra dima mişewreyî benê. Nê mişewreyan de Ebu Bekîrî ra bîyat
beno û no rid ra o yeno xelîfe weçînayîş. Wextê ey de, ê kesê ke ey ra vanê
pêxamber, qebîlayê ke nêwazenê zekatê xo bidê û hereketê ke seba dîn ra
vejîyayîşî benê, înan de mucadele kerdo. Ebu Bekîr, seba ke tayê hafizî yenê
kiştiş sey Mushaf Kur’an dano arêkerdiş. Nizdîyê di serrî xelîfeyî keno û mergê
ey ra pey Omer beno xelîfe.



https://diq.wikipedia.org/wiki/Dar%C3%AA_H%C3%AAni

Dara Hêni ya zi Dara Yeni (be Usmanıcki: داراهينی, be Tırki: Genç) yew qezaya
Çoligia. Hama Çolig wılayet nêbi, Dara Hêni xuser yo wilayet bi (heta nimê
Diyarbekri bestê Dara Hêni bi, yo waxti zi bestê tay wılayetani binun bi). Yo
numey yi zi "Gênc"o. Gênc numey merkezi Dara Hêniyo, tay vuni Tırkiyo, la Tırki
niyu. Mena kelima "gênc" ya zi "gênz" Farıski dı "xazine" wo.

Dara Hêni yew qezawa kıhun a. Serrê 1878i dı hıkumetê Osmanıcun idarê xue kerdo
newe u wılayetê Bıdlis ardo meydun. Qezê Dara Hêni uca ra yena berd best Bıdlis.
Bêntê serrun 1924-1927 dı Dara Hêni bi yew wılayet. Labelê wextê Şêx Seidi dı
hıkumati Tırkiya Dara Hêni kerdo xırabi u serrê 1927'i dı Dara Hêni bi yew qezê
wılayetê Xarpêti. Serra 1936'i dı wexto go wılayeti Çoligi ume meydan, Dara Hêni
bestiya wilayeti Çoligi.

Dara Hêni dı yew belediya merkezı dı u dı belediyê zi nahiyun esti. Hiryes (13)
mehlê u hiryesi zi muxtar mehlun esti. İnun ra punc ayê belediyayê, hot ayê
nahiyê Siwunê, yew ayê nahiyê Valyera. Dara Hêni di pa qezuna şeşti u dı (62)
dewi u dı sey çewres u hirye (243) mazrê esti. Kıştê Dara Hêni ra Ruey Muradi
viyerenu. Verarueci Dara Yeni dı yew kuwo berz estu, yani Kuey Ziyari, estu.



https://diq.wikipedia.org/wiki/D%C3%AAs%C3%AA_Hadriani

Dêsê Hadriani dêso ke imperatorê Roma Hadrianusi vıraşto. Dêsê Hadriani
İngıltere zey zımeyi u veroci dı keno leteyi. Cı rê Dêsê Roma zi vaciyeno. Dêsê
Hadriani kerran (kemer, siye) ra vıraziyao. İngıltere rê demê Romayıcan de hirê
dêsan vıraziyayê. Dêso verên Gask Ridgeio, dêso dıyın Dêsê Antonineio u dêso
hirêyın zi Dêsê Hadrianio. Klanê Kelti u İskoçi demê Roma de hardê inan sero zaf
êrışan vıraştê ke coka imperatorê Roma qerar dao ke dês bıvıraziyo. Dêsê
Hadriani enê dêsan miyan de dêso tewr gırdo ke vera lecan de wer mendo.[1]

İsa ra tepeya serra 117ıne de Hadrian xo imperator ilan kerdo. O imperatoriya xo
de hardê Romayi zaf hera kerdo u coka qerar dao ke hıdudê imperatoriya xo wer u
quwetın kero. İsa ra tepeya serra 122yıne de o Britanya de geyrayo, ziyaret
kerdo u vato ke zımeyê Britanya de rocekewtışê Solway Firth u verocê River Tyne
miyan de verba barbaranê zımeyi de qandê xo seveknayene dês bıvıraziyo.
Vıraziyayışê dêsi ra dıma Romayıci uca ra ticaret kerdo, çiyê erinayo u roto.[2]



https://diq.wikipedia.org/wiki/D%C3%AAra_%C4%B0saya_Ra%C5%9Fte

Dêra İsaya Raşte (be Çinki 真[Zhēn] 耶[Yē] 穌[sū] 教[Jiào] 會[Huì], be İngılızki True
Jesus Church), dêra dê xosera ke serra 1917ıne de paytextê Çini Pekin (Beijing)
de niya ro. Ewro nezdiyê 45 dıwelan ra 1,5 milyon ezayê xo estê. Dêre, verêniya
seserra 20ıne de itıqadê İsewitiye, lızgeyê Protestanan ra bırriya a. Ena dêre
eydanê /roşananê zey Noeli u Pasxalya firaz (mıbarek) nêkena.

1. Roho firaz : Be qısey-kerdışê zıwani ra reştışê royi, mêrasê qıraliya ceneti
garanti kena.

2. Vaftiz : Vaftizê awe ayinê ef-kerdışê guneyan u newe-biyayışana. Vaftiz
miyandê awa yabani de yeno kerdene. Mesela ro (çay, çhem), derya (dengız) ya zi
hêni. Xora verênde ra vaftizkerdeyo vaftizkar, karê vaftizi be namey İsay ra ano
hurêndi. Keso ke vaftiz beno, serê xo xo ver de gêno be ena usıl leşa xora piya
kewno awe.

3. Şutışê lıngan : Ayinê şutışê lıngan, ey kesi be pêreştışê İsay temin keno u
eyni zeman de goyıl-nızmêni, bımbarekêni, hes-kerdene, ef-kerdene u
xızmete-kerdeışê merdumi ano ra viri. Her kamo ke vaftiz biyo gani be namey İsay
ra xo bışuyo. Lıngi-şutışê yewbini şena demo vicnaye de bıbo.

4. Cemato bımbarek : Ayinê do ke semedê merdena İsay ra xo-vir-ardene beno.
Xeyrê na kombiyayışi, merdum can u roê İsay ra beno yew u şeno ebedi heyat reşo.
İta nano bêmiraz u awa hengure hurêndia goşti u gonia İsay cênê /gênê. Seba ke o
merdumanê gunekaran ver ameyo çarmıx kerdene.

5. Roca Şabati : Roca heftiya hewtine yanê şemiye yena qebul kerdene ke na roce,
roca bımbareka u terefê Heqi na kerda bımbarek. Na roce de ganê merdum
afernayışê Heqi u ameyışê huzırê ebedi biyaro ra xo viri.

6. İsa : Mesih, lacê Homayiyo ke be can u ro ame merduman miyan u dinan rê
qıseyê ey ardi. Seba ke o merdumanê gunekaran ver ame çarmıx kerdene, roca
hirêyıne ame ra xo u şi cenet. O yegane xelesnayoğê merdumano, afernayoğê ceneti
u cihaniyo u tek Homayo raşto.

7. İncil : İncilo ke terefê Heqi ra aferniyo be qısmê xoyo kıhan u newe ra,
yegane raştiya bımbareka /firaza u cuyê Xristiyanan rê standardo.

8. Xelesiyayış : Xelesiyayış, yew rındênia Heqi baweriye rê da. Bawerkerdoği
seba domnayışê bımbarekbiyaene, dekernaena Heqi u heskerdene merduman, ganê “roh
el qudus” rê bawer bıkerê.

9. Ameyışo Mesihiyo dıyın : Ameyışo Mesihiyo dıyın beno ke “roca peyêne”. O
cenet ra semedê (seba, qandê) mıhakeme-kerdışê dınya rê yeno. Êyê ke zerreyê xo
pako, cuyê ebedi gênê u êyê ke zerreyê xo xırabıno zi lanet benê.

10. Dêre : Dêra İsaya Raşte, wextê vartışê dıyini de, eke “roh el qudus” (roho
bımbarek) bi, terefê İsa Mesihi ra vıraziye. Dêra İsaya Raşte, dêra raşte demê
‘Papa’y ra ameya tamir kerdene.



https://diq.wikipedia.org/wiki/Co%C4%9Frafyaya_%C4%B0rani

Coğrafyay İrani (be Farski: جغرافیای ایران): Cayê İrani verocê rocawanê qıtay
Asya dero. Gorey cayê xo İran hem Rocakewtena Miyani hem zi Asyaya Veroci dero.
Erdê İrani 1.648.000 km²yo û gorey erdê xo İran cihan de ê 16 (des u şeş)ıno.
Zımeyê İran de Deryayê Xezeri û Tırkmenıstan, rocvetışê İran de Efğanıstan û
Pakıstan, verocê İrani de Deryay Umani û rocawanê İrani de Iraq, Tırkiya,
Ermenıstan û Azerbaycan estê. Erdê İrani, erdê Ewropay Rocawani ra
deha/gırdêro.[1]

İran de Deryay Xezeri û Xuzıstan miyan de Platoyê İrani esto. No plato zaf
kohıno. İran ebe xo zaf kohıno. Kohê Demavendi hem İran de hem Rocvetışê Miyani
de, hem zi leteyê qıtaya Ewrasyaya ke Kohê Hindukuşi ra rocawan dero koho de
tewr berzo.[2] Rocawanê İrani zaf koyıno û zaf serdo. Rocvetışê İrani de zaf
kohi çıniyê û serd niyo, zaf germo. Rocvetışê İrani de Deşta Luti û Deşta Keviri
estê. Hewa amnani de zaf germ beno û zımıstani de zi serd beno. Zımeyê İrani de
zaf dari estê û iklımê zımeyi germ niyo. Veroc de dormeyê Arvand Rūd (Şat el
Erebi) de zaf deştê herayi estê. İklımê İrani zımıstani zaf serd û vewrıno,
amnani de zaf germo.

İran ebe erdê xo zaf berzo û kohıno. Ema erdê rocvetışê xo û verocê xo zaf kohın
niyo. Erdê verocê İrani de zaf deşti estê û enê deşti zaf herayê. Deştê İrani
zaf maxsuldarê û zafê nê deştan de cot kenê. Rocvetışê İrani zi berz niyo û
deşti estê ema maxsuldar niyê.

İran de royi rocawan , veroc û zıme de estê. Rocvetışê İrani de ro çıniyo. Royê
İrani:



https://diq.wikipedia.org/wiki/Co%C4%9Frafyay_Asya

Erdê qıtay Asya Nêmkureyê Zımey dero. Tena verocê dewleta İndonezya u Timurê
Rocvetışi Nêmkureyê Veroci dero. Qıtay Asya, qıtay de tewr herayo dınya de. Erdê
cı 45,000,000 km2yo u nıfusê cı 3 milyari ra nezdiyo. Goreyê nufusê cı, qıta
Asya qıtaya de tewr gırda dınya de. Dewletê Çini u Hindıstani na qıta derê u
tena nıfusê eno dewletan 2 milyari zafêr keno. Gırdiya qıtaya Asya, gırdiya
yewbiyayışê qıtayê Amerikaya Zımey u Amerikaya Veroci ra gırdêro. Noxtaya
dınyayo tewr berzi Everest qıta Asya dero u berziya cı 8868 metreyo. Noxtaya
dınyayo tewr nızmi Deryayo Merd qıta Asya dero u nızmiya cı -400 metreyo. Erdê
qıta Asya zaf mıxtelifo. Zımey qıtay Asya de koyi çıniyê u berz niyo. Zımey Asya
de zaf deşti estê u nê deşti hem zaf herayê u hem zi zaf mexsuldarê. Verocê
qıtaya Asya de tena nêmadey Hindıstani de deşti estê. Rocvetış de qısmê
rocvetışê Çini de zi deşti estê. rocawan de tena deşta Mezepotamya esta. Miyanê
qıtaya Asya de, rocvetışê qıtay Asya de, xıdudê Pakıstan u Hindıstani de u
nêmadeyê Erebıstani de çoli estê. Plato Tibeti, Plato İrani u Anadoliye
mıntıqeyê de tewr berzê qıtaya Asya de. İklımê qıta Asya her ca de mıxtelifo.
İklım zıme de serdo, veroc u miyan de germo, rocvetış u veroc-rocvetış de İklımo
Musoni tesır keno. Erdê zerrêkê qıtay Asya rê İklımo Erdın tesır keno. Rocawanê
qıtaya Asya de İklımo Deryayê Miyanêni tesır keno.

Cayê Asya rocvetışê qıta Ewropa, zımey-rocvetışê qıta Afrika, zımey Okyanuso
Hindi u qıtay Okyanusya, verocê kutıbê zımey u rocawanê Okyanuso Gırd dero.

İklım zaf mıxtelifo qıta Asya do. Sebebê cı zi gırdiya qıta Asyaya. Her cayê
qıta Asya rê mıxtelif iklımi tesır keno. Mısal, verocê qıta Asya de germiya 50
derecey ra zafêr beno ema eyni mevsım de zımeyê qıta Asya de germiya heta -50
derecey kemiyayeno. Leteyê verocê qıtaya Asya de (zey İndonezya,
Hindıstan,Timurê Rocvetışi u bini) germiya her mevsım berzo u 30 derecey ra kemi
qet nêbeno. Asyaya Rocvetışi, Asyaya Veroci u Asyaya Veroc-Rocvetışi de İklımo
Musoni hukım keno. Nê mıntıqey de 6 aşmi vartışê varıti beno u 6 aşmi vartış
nêbeno. Yêni, na mıntıqey de amnan, zımıstan, payız u wesar çıniyo. Tena dı
sezoni estê u namê inan Sezonê Vartışıni u Sezonê Bivartışıni'yo. Sezonê
Vartışıni de varıt zaf varıno u tayê felaqetê yeno meydan u zaf kesi merinê.
Sezonê Bivartışıni de varıt qet varıno u veyşaniye u teyşaniye yeno meydan.

Zımey qıtay Asya de İklımo Serdıni u İklımê Tundray hukım keno. Eno leteyê Asya
her mevsım serd beno. Mıntıqeyê ke tede nê iklımi hukım kenê, dare u vaşi
nêcıwiyenê. Zımıstani de hewa beno zaf serd u bivarıtıni. Yêni, hewa serd beno
ema varıt ya zi vewr nêbeno. No sebeb ra nebat nêcıwiyeno no herey de. Tena tayê
nêbati ke no iklım rê adapte biyê, ê cıwiyê. Here her mevsım de cemedın beno u
hewa zaf hewrıni beno u akerd nêbeno. No sebeb ra, inca de zaf merdımi
nêcıwiyenê. Tena Eskimoy cıwiyenê ki ê zi no iklım rê adapte biyê. Asyaya
Miyanêne, Rocvetışê Miyani u rocawanê Asyaya Veroci de İklımo Erdın hukım keno.
Mıntıqeyê ke tede İklımo Erdın hukım keno, zımıstani zaf serd beno ,vewr zaf
varıno. Amnani de hewa zaf germ beno u vartış zaf nêbeno. Payız u wesar de hewa
nerm beno u vartışo varıti beno. Hereyê ke tede no iklım hukım keno , amnani de
hewa heta 40 - 50 derecey berziyayeno, xetta riyê berziya germiya ra kesi zi
merinê. Zımıstani de, germiya heway zaf kemiyayena (heta -30 derecey) u vewr
varıno. Wesar de heway hêdi hêdi beno germ u varıt varıno. Payız de, hewa hêdi
hêdi beno serd u no sezon de zi varıt varıno.

Miyanê qıtaya Asya, Moğolıstan u Çin, xıdudê Pakıstan - Hindıstan,Nêmadeyê
Erebıstan, verocê Suriya, rocawanê Iraq u Nêmadeyo Sinay de çolê germıni estê.
Hereyê ke tede İklımo Tundray tesır keno de zi çolê serdıni estê qıtaya Asya de.

Qıtaya Asya zaf berzo u qıtaya de tewr berzo dınya de. Noxtaya dınyayo tewr
berzi Everest , na qıta dera. Zımeyê qıtaya Asya de ko çinıyo u na mıntıqa berz
niya. Veroc, rocvetış u miyanê Asyay zi berz niyo. Platê Tibeti zaf berzo. Polo
rocvetış ra rocawan rê verocê Çini, Moğolıstan, Tibet, Nepal, Qırğızıstan,
Tacikıstan, zımeyê Pakıstani , Efğanıstan, İran, zımeyê Iraqi, Ermenıstan,
Gurcıstan u Tırkiya zaf koyınê. Miyanê qıtaya Asya zaf koyıno. Cayê Asyaya de
zaf koyi çıniyo u koyın niyo. Tewr zımey de Koyê Urali esto u no koy xıdudê Asya
u Ewropayo. Miyanê qıtaya Asya de Koyê Himalayay esto nu no koy xıdudê Çin u
Hindıstano. Noxtaya dınyayo tewr berzi Everest, Koyê Himalayay dero. Platê
Tibeti zi miyanê Asya dero u no plato zi zaf koyıno. Deha rocawan de , zımeyê
Pakıstani de, Efğanıstan u Tacıkistan de zaf koyi estê. Pakıstanê Zımey,
Efğanıstan u Tacıkistan de Koyê Hindikuşi esto, erdê Qırğızıstani de zi Koyê
Tienşani esto. Asyaya Rocawani de erdê İrani, Tırkiya u Qefqasya zaf koyıno.
Koyê Zağrosi xıdudê İran u Iraqiyo u zaf berzo. İran de u Tırkiya de zaf koyi
estê u hem Tırkiya hem zi İran zaf berzê u koyınê.

Terefê royan ra, qıta Asya xeylê zengıno. Rocvetışê qıta Asya de zaf derg roy
estê. Mısal, Royê Zerd yewo nê royan rayo. Royê Zerd royo de tewr dergo qıta
Asya de u sıfte beno Platê Tibeti ra u şıno heta Okyanuso Gırd. Royê Yangtze,
Royê Jailing, Royê Hongshui, Royo Sur, Luan, Han, Amur, Lancang, Brahaputra u Nu
tayê royê ke rocvetışê qıta Asya derê rayê. Rocvetışê qıtaya Asya, terefê royan
ra zaf zengıno. Asyaya Zımey de zi zaf roy estê. İklımo ke zımeyê Asya rê tesır
keno, semedo royan xeylê munasıbo u no iklım sebebê zafbiyayışo royano. zımeyê
qıta Asya terefê royan ra, mıntıqeyê de tewr zengıno qıta Asya de. Amorê royanê
zımeyê Asya belli niyo. Tayê royanê zımeyê Asya ; Yenisey, Peçora, Ural, Taz,
İrtish, Ashaghi, Tashli Tunguska, Anagra, Olenek, Obi, Lena, Yana, Vilvuy,
Aldan, İndigirka, Kolima u Omolono. Mıntıqaya Asyaya bini Asyaya Miyanêne,
terefê royan ra zengın niya. Asyaya Miyanêne de tena royê Hilmend, Amu Derya u
Siri Derya estê. Asyaya Veroci terefê royan ra zengıno. Nêmadeyê Hindıstani de
zaf roy estê. Polo raşt ra çewt namê tayê royanê Asyaya Veroci ; Brahmaputra,
Ganj, Chambal, Yamuna, Godavari, Sutley u Royo İndusiyo. Mıntıqa veroc-rocvetışê
Asya de royê Chindwin, İrawadi, Ayeyarwady, Salvin, Ping, Nan, Yom, Mekong,
Mekong estê u adeyê Kalimentan de Royê Barami estê. rocawanê qıta Asya, terefê
royan ra zey zımeyê Asya ya zi rocvetışê Asya zengın niyo. Mıntıqa rocawanê qıta
Asya de tena dı royê gırdi estê u namê inan Royê Fırati u Royê Dicleyo. Be mena
kılmi, mıntıqeyê zıme, veroc u rocvetışê Asya polo royan ra, zaf zengıno ema
mıntıqeyê rocawan u miyanê Asya polo royan ra zengın niyo.

Qıta Asya de zaf gırd goli çıniyo. Cayê Deryayê Xezeri qıta Asya dera u Deryayê
Xezeri golo de tewr herayo , Golê Begqali golo de tewr xoriyo dınya de. Tayê
golê qıta Asyay ;

Qıta Asya de hem çolê serdi u hem zi çolê germi estê. Çolê Gobi çolo de tewr
gırdo qıta Asya de. Çolê Gobi ra dıme Çolê Taqlemekani yeno. Cayê Çolê
Taqlemekani Asyaya Miyanêne dero. Eyni zeman de Çolê Qerêqumi zi Asyaya Miyanêne
dero. Rocawanê qıta Asya de nêmadeyê Erebıstani de zaf çoli estê. Ed-Deh çolo de
tewr dergo Asyaya Rocawani de. Ed-Deh ra dıma Çolê Suriya yeno. Cayê Çolê
Suriyay Suriya, Urdun,İsrail, rocawanê Iraqi u zımeyê Erebıstanê Seudi dero.
verocê qıta Asya de zi xıdudê Hindıstani u Pakıstani de Çolo Hindi esto.

Qıta Asya terefê deştan ra zaf zengıno. Zımeyê qıta Asya de zaf derg deşti estê
u nê deşti zaf mexsuldarê. Zıme ra xeric, rocvetışê qıta Asya de ( terefê Çini
de) zaf deşti estê u nê deşti de zireatê rızi beno. Veroc de nêmadeyê Hindıstani
de tayn deşti estê. Rocawanê qıta Asya de, Deştê Mezopotamya esto.

Deryayo Erd, Deryayê Laptyev, Deryayo Sibiryayo Rocvetışi u Deryayê Beringi
estê.

Deryayo Ohotsk, Deryayê Japoni, Deryayê Rocvetışi, Deryayê Zerd, Deryayê
Rocvetışê Çini u Deryayê Verocê Çini estê.

Qıta Asya de zaf adey u nêmadey estê. Amorê adeyê ke qıta Asya derê belli niyo.
Tena dewletê İndonezya de 17,000 ra zafêr adey estê. İndonezya, Malêzya,
Filıpin, Japonya u adeyê Asyaya Rocvetışio bini de, amorê adeyan pêro-piya
25,000 ra zafêro. Filıpin,İndonezya, Japonya, Taywan,Timurê Rocvetışi, Sri
Lanka, Behreyn u Qıbrıs dewletê de adeyınê qıta Asya de. Zımeyê qıta Asya de
tayê adey estê u no adey aidê Rusyayo. Qıta Asya de pêro-piya 8 (heyşt) gırd
nêmadey estê. Namê inan ;

Weziyetê Malêzya, yew parê Malêzyay adeyo ema gıreyê ho esto ebe qıta Asya. No
sebeb ra Malêzya dewleto de nêmadeyıno u hem zi dewleto de adeyıno.

Terefê dareyan u vaşan ra tayn parçeyê qıta Asya zaf zengıno, tayê parçeyê qıta
Asya zengın niyo. Zımeyê qıta Asya terefê dareyan ra, zaf zengıno u dergiya
dareyan zafo na mıntıqa de. Veroc u Rocvetışê qıta Asya zi terefê dareyan ra
zengıno u dergiya dareyan zaf niya. Adeyê Rocvetışo Dûri terefê nebatan ra zaf
zengıno. Amorê çeşıdê nebatan belli niyo. Rocvetışê İndonezya terefê nebatan,
dınya de tewr zengıno. Asyaya Rocvetışi , Asyaya Veroci u Asyaya Zımey, terefê
nebatan ra zengıno. Asyaya Miyanêne u Rocvetışê Miyani terefê nebatan ra zey
parçeyê qıta Asyayo bini zengın niyo. Sebebê cı gırdiya çolano. Asyaya Rocawani
de tena mıntıqa Qefqasya terefê nebatan ra zengıno.



https://diq.wikipedia.org/wiki/Ceng%C3%AA_T%C3%AArcani

Cengê Têrcani[Çıme bımocne] namê yew cengo ki benatê dewleta Aq Qoyunlu u
İmperatoriya Usmanıcan de biyo. Tarixê cengi 1473 o. Nu ceng de Fatih Sultan
Mehmet galib amo.

Mehmed II İmperatoriya Bizansi ardo cer, qedeno. Estanbol (Konstantinpolis)
gureto, xore kerdo payitext. nu olayra dıma, hona teni mordemi dewletu gano
roma, anatolite hona hukum ramıtene. zu dewleti ki Trabzon Rum dewleti beno.
İstanbulra dıma, Fatih u ca çıme xu gureto. Fikre xu fetiho trabzon biyo. Ama
ferq kerdo ki, garp te zu dewleta newi vıraciyo. name nu dewleta quwetin
akkoyunlu beno. kontrole hardu, cayu Anatoliye, zaferan bine hukmo nu devlet de
biya.

Hukumdare dewlete akkoyuni Uzun Hasan beno. Are ira Bizansu verende rınd biyo.
Ni rüra u devlete Trabzon rumu ra bışt do. ama bışta xu kem ama. Fatih Trabzonu
ki gureto, giredayiye devleta xu kerdo. Nira dıma Uzun hasan terso ki, vısıyo pe
ki Fatih yeno, deste i ra ki hardu ceno, devleti i ki qedeneno. Serra 1464 de,
Uzun hasan devleto venedik ra zu peyman keno. gore nu peyman, Venedik bışt dano
Uzun hasan. ama keyki 1473 de, ceng veciyo, Venedik neşkiyo ki bışt bidero Uzun
Hasan.



https://diq.wikipedia.org/wiki/Ceng%C3%AA_Be%C4%9Fdadi_(1258)

Cengê Beğdadi jü cengo ke tarixo Çele 22 1258 de sıfte kerdo u heta Şubat 13
1258 ra dewam kerdo. Eno cenge terefê Xanê gırdi Hulagu Xani ra tertib biyo.
Hulagu Xan tewr verên İran istıla kerdo u heme kelay Heşhaşiyan şanawa we u heta
paytextê Ebasiyan sûka Beğdadi ra ebe ordiyê ho ra raya ho ra dewam kerdo. Heta
Beğdadi ra ordiyê Hulag Xani 150.000 merdum ra zêde biyo. Verê sûka Beğdadi de
Hulagu ordiyê ho ra 12.000 Ermeni, 60.000 Gurci, 1.000 Xitayıcan u 1.000 Frank
zi ameyo u Hulagu Xani ebe ordiyê hoyê gırdi ra istıla sıfte kerdo. Hulagu Xan
seba asênkerdışê işğalê Beğdadi tewr verên ordiyê ho hiri (3) lete kerdo. Hetê
çewt serê Lurıstan şiyo u inca işğal kerdo u zımey ra Beğdad amey. Hetê raşt
Erbil u Musul şiyo u işğal kerdo u veroc ra seba işğalkerdışê Beğdadi amey
Beğdad. Hulagu Xan miyanê ordiyê ho de biyo. Wexto ke Xelifa Ebul Mutasım na
planê Hulaguy musayo, serê ordiyê Hulaguy ke hetê veroci ra yeno, jü ordi rişto.
Ema eno ordi biyo meğlub u hetê ordiyê Moğolan 22 Çele 1258 de, verê Beğdadi de
amey têkışte u işğal sıfte kerdo. Mıhendısê Hulaguy Mancınıqi, serey veşni u
qulay (bırcê) işğalkerdışi vıraştê u be ena techizatan ra serê kelay Beğdadi de
kerdo xan u xırabe. Hewt roci ra dıme Beğdad dao waro u eskerê Moğoli zerrey
Beğdadi ra şiyo, serê şarê Beğdadi qetıl kerdo. 7ê Sıbate de Sıleyman Şa u
Mucahiduddin Aybeg biyê teslim u terefê Moğolan ra amey kıştene. Bedê 3 rocan,
10 Sıbate 1258 de xelifa teslim biyo u bınê estoranê Moğolan de kışiyao. İşğal
de Moğoli sûka Beğdadi zaf kerdo xırabe, raya awi, binay, resetxaney,
kıtabxaney, medresey, Moğolan kerdê xırabe.



https://diq.wikipedia.org/wiki/C%C4%B1hudiya_ortodokse

Cıhudiya ortodokse (zıwanê Cıhudi de: יהדות אורתודוקסית; zıwanê Yidişki de:
ארטאדאקסישע יידנטום) yew itıqado Cıhudio[1] u baweriya Cıhudiye de mezhebo en
gırdo.[2] Ewro şarê Cıhudi miyan de çehar mezhebê bıni estê: Cıhudê ortodoksi
(Haredi), Cıhudê konservativi, Cıhudê reformisti u Cıhudê neweravıraştışi.
Cıhudiya ortodoksi xırabiyayışe mabedê Cıhudan ra nat, itıqad u istıkbalê
baweriya Cıhudi mocnena, temsıl kena. No mezheb, ınka zi İsrail mezhebo hakimo.
Cıhudê ortodoksi bawer kenê ke itıqad u kerdışê Cıhudiê dini heta Musa ra ınka
raşt vıraziyaê u ideolociya cematê Cıhudiê laik u sekuleri raşt nêvênênê u qabul
nêkenê. Cıhudiya ortodoksi de Tewrate u Talmut, her dı rê zi bawerkerdış esto.
Gore ortodokstan Cıhudi qanunê Tewrati ra riayet nêkerdê u co ra ke inan surgun
werdê. Eke şarê Cıhudi towbe keni u pêro qaydey Tewrati çım kenê u qanunê xo caê
xo ra anê; Mesih yeno u Cıhudi keyey xo ra abıriyenê, mabedê Sılêmani newe ra
vıraziyeno. Ortodoksê Cıhudi şerietê Cıhudiye miyan de vurnayışkerdış ya zi ey
sero fıkırê xo vatış qabul nêkenê. Hama semedê şertê ewroyêni de cıwiyayene taê
zuran kenê. Ornagên şeriatê Cıhudiye de roca şeme de adır wekerdene qedexeo,
illegalo. Cıhudê ortodoksi be parametrey elektrikiê otomatiki ra adır wekenê u
be destê xo adır dê nêgunenê. Yew zi Cıhudê ortodoksi roca şemiye de otomobil
nêrameno, po nêdanê u aletê elektrikıni rê dest nêkenê. Ê şımıtene u werdene de
qaydey dini Koşer (ya zi Kaşer zi vaciyeno) ra gırey dayê. Şımıtış u werdışê ke
qaydey Koşeri ra cıraê, inan nêwerenê u nêşımenê. Caê ke tede nanwer u taştê ke
qaydey Koşeri ra durê, uca ra çiyê nêheriyenê ya zi roşiyenê. Anciya zi gorey
qaydey Koşeri ra goşt be şıti ra nêweriyeno, şıt zi be goşt ra nêşımiyeno.[3]
Tasê ke tede şıt esto uca de goşt nêpewceno/nêpoceno. Cıhudê ortodoksi, Cıhudê
biniê ke inan teber de manenê, inan Cıhudê raştıkêni nêvênêni u inan rê zey
gunakar ewnenê. Pêro Cıhudanê ortodokstan Siyonistê. Ê inam kenê ke eke ê qanunê
Tewrati cıwiyaıyşê xo de tetbik kenê se, ê wayirê riyê erdi benê u mabedê
Sılêmani anciya vırazenê.[4] Cıhudê haredii inan miyan de xeylê grubanê bini rê
lete benê u rituelê inan cıwiyayışê rocane de nezdiye mocnenê hama taê waziyetan
de zi inan miyan de ferqê cıddi u pili asenê ke coke ke ê gruba tam homojeni
niyê. Cıhudê ortodoksi beno hirê bınlızgey:



https://diq.wikipedia.org/wiki/Ateistan_sero_diskriminasyon

Ateistan sero diskriminasyon oyo ke merdumo ke xo ateist vêneno, ey rê
zulımkerdış, ey warkerdış, ey kıştış, ey rê cezadayış, heq u hıquqê ey cawıtışo.
Heme merduman xoser u serbest yenê dınya u heqê merdumi estê ke din u itıqadê xo
tercıh bıkero, baweriye u dinê ke merdum xo ra nezdi vêneno dey qebul bıkero ya
zi eke dinan xo ra nezdi nêvêneno, bawer mekero. Her çi ra raveri, merdum gereke
ke serbest bo, gereke ke merdumi yewbinan rê hurmet bıkerê u yewbinan bımarê ke
aştiye yanê merduman miyan de sulh bıveciyo. No zaf beliyo ke cayê ke tede
merdumi yewbinan baweriye, din, şar, mılet u ırq ra gore amorenê, uca ra aştiye
yanê sulh qet nêveciyeno. Ornagê cı zi noyo ke ewro dınya ser de 13ê dewletan de
ateizm qebul nêbeno yanê illegalo, qedexeyo ke nê dewletan de pêro ceng esto.
Namê nê dewletan Somalya, Suriya, Efğanıstan, Pakıstan uêb. Ateistan ra tersayış
rê ateofobiye vaciyena.[2]

Dewletê ke bınê sistemê şerieti de mananê, inan de cıwiyayışê ateistan zaf zoro
ke ateisti nêşenê bıkewê karan, kar kerê u xetta bıcıwê. Dewletê ke tede eke
merdum dinê xo vurneno, İslam ra veciyeno, ê kışiyenê. Namê nê dewletan:
Efğanıstan, İran, Malêzya, Maldiwi, Moritanya, Nicerya, Pakıstan, Qeter,
Erebıstanê Seudi, Somalya, Sudan, Yewiya Emiranê Erebi u Yemen. Nê dewletan de
sistemê şerieti oyo ke rehat nêdano ateistan ra, xoseriye u serbestiya fıkıri
qebul nêkeno u zorbaziye vırazeno.[3]

Heto bin ra Ewropa de zi ateistan sero diskriminasyon esto. Awıstırya,
Danimarka, Almanya, Yunanıstan, Macarıstan, Malta u Polonya de eke merdum
konseptê dini sero çiyê vano, şêno ceza bıgêro. Zerrekê nê qanunan akerde niyê
coka ke ez bawer nêkenan ra zi merdum şeno ceza bıgêro.[4]

Tırkiya de zi ateistan sero diskriminasyon zaf herayo. Qanunê cezay de made esto
(216ıne) ke vano konseptê dini warkerdış, şar miyan de kin u nefretvetış
qedexeyê. Eno made gerekce beno u heq u hıquqê ateistan cawiyenê. Yew idarekarê
hukmatê AKPy vato ke Tipi estê ke kamiya inan çewta u welatê ma de dinê ma rê
kufır kenê; noyo ke goyniyê ma ra şıno. Nê tipi (yanê ateisti) zey tecawuz
diyeye asenê u gereke ke çıne bıkeriyê (yanê bıkışiyê)[5] Ninan teber de,
websiteyê ke ateisti vıraştê zey ateistforum terefê hukmatê AKPy ra qapan biyê u
hıma qapan benê. Fazıl Say, piyanistê do ateisto u Tırko ke twitter de pela xo
de din sero werênayış nuşto u ceza gırewta.[6]

Heto bin ra serra 2014ıne de Estanbol de Dernegê Ateizmi vıraziyao ke heq u
hıquqê merdumê ke ateistê, bışevekno. [7] No derneg, dewletê ke şarê xo zafêri
mısılmanan ra yena pêra de dernego verên bi. Ema yesax reyna ameyo ke mehkeme
websitey dernegi qapan kerdo, padayo[8][9]



https://diq.wikipedia.org/wiki/Asm%C3%AAno_B%C3%AAwayir

Asmêno Bêwayir (namey xoyo raştıkên Mesut Keskin) yew cıgeyraoğo Zaza u merdumê
ilmê zıwananê Hind-Ewropao. Serra 1973ine de Estamol de ame riyê dınya. Keyey xo
taê serri raver dewa Mazra Sılêmanu, Pılemoriye (Dêrsım) ra bar kerdo, ameo
Estamol. 1975 de piyê ey o be maa cı ra ardi Almanya. Ae ra nat na dıwele de
weşiya xo rameno. Almanya de şi mekteb. 1992 de kewt universıte u mıhendısina
makina (vıraştena makina) heta lisansê veri wende.

Oyo ke Zazaki verê coy tenê areze (fehm) kerdêne, emma qısey nêkerdêne. 1993 de
dest kerd zıwanê ma u piyê xo, gına sero, musa. 1996 de redaksiyonê pêseroka
Warey de ca gırewt. 2005 ra heta 2008 ki redaksiyonê pêseroka Mirazi de ca
gırewt. Taê gurenayışê xoyê zıwani, nuştey, kılamê xo kıtaban u pêserokan u
internet de veciyay (taê ebe namey xoyê keyey, Mesudê Keşki). Taê kıtabi u xeylê
nuştey nuştekaranê Zazaki redakte kerdê. 2013ıne ra nat pêseroka MA de nuştan
redakte keno, yew ki pela internetia Zazaki Zazakikozmos [[1]] de ki nuseno.
Ezaê diwanê idarey Enstitüyê Zazakiyo.

Nıka Frankfurtê Maini de diwanê idarey Enstituyê Zazaki de gureyeno u temsilkarê
pêseroka Miraziê Ewropao. 2005 ra heta 2008 Universıtey Frankfurtiê Goethey de
qısmê ilmê zıwanan de ilmê têverşanaena zıwanan (ilmê qıyasê zıwanan) de lızgey
Hindo-Ewropaistiki (Indogermanistik) wend. Paizê 2008ine de teza xoya mastıri dê
zerre. Teza xo diyalektanê Zazaki sero nuşte. Çele (Kanuno Peyên) 2009 de
wendışê universıtey qedena. 2009ine ra nat teza xoya doktora eyni universıte de
vırazeno.

Keskini Şazadeo Qıckek Küçük Prens çarna a Zazaki, serra 2009ine de kıtab de
Almanya de veciya. Kıtabê eyê dersa Zazaki be terifê Almanki, be namey Zonê Ma
Zanena Kanunê 2012i de be destê projey taê embazan u nuştekaran veciya.



https://diq.wikipedia.org/wiki/Almanyaya_Rocawani

Almanya (be Almanki: Bundesrepublik Deutschland) yew dewlete ke merkezê Ewropa
dera. Zımeyê Almanya de Danimarka, veroc de Awıstırya u İswiçre, rocawan de
Fransa, Luksemburg, Belçıka, Hollanda, rocvetış de Polonya u Çekıstan estê.
Paytextê Almanya Berlino.

Dewleta Almanya eyaletan ra yena pêra (mıteşekkıla); 16 eyaleti estê. Almanya
Federale ezaya NATOy, Yewiya Ewropa, Mıletê Yewbiyayey, G8 u G4ia.

Yewiya Almanya serra 1871ıne de vıraziya. Verê coy, dıwelê xoyê padişayiye
(qraliye) zaf biy. Feqet Herbê Dınyayê I. u II. de dewleta Almanya kerd vindi.
Herbê Dınyayê II. de dewleta Almanya biye letey, Almanyaya Rocvetışi u Almanyaya
Rocawani niyay ro. Serra 1989ıne de dıwelê Almanya biy yew, amey pêser.

Sûka Frankfurt am Maini zaf raver şiya. Frankfurt de banê xeylê berzi estê;
Frankfurt bacarê dewizio, paytextê borsayo, merkezê iqtısadê Almanya u Ewropayo.

Nıfusê Almanya 81 milyono. 7 milyon merdumê ğeribi estê. Şarê Zazayan u Tırkan,
Kurdan ra u ê binan ra zi Almanya de cıwiyenê. İtalyani, Sırbi, Xırwati,
Boşnaqi, Urusi, Yunani zi estê. Romani (Aşıqi), Sorb u Danimarkıci zi rew ra
estê, nê şenıkiye (eqelliyet) mariyenê. Sorb u Danimarkıci wayirê heqa zıwan u
kulturê. Sorbi zafêr rocvetışê Almanya de cıwiyenê.

Dinê Almanya Xıristiyaniya (itıqadê mıletê Almani Protestan u Katoliko), feqet
dino resmi niyo. Tayê Mısılmani, Musewiy u ateisti ki estê. Zıwano resmi
Almankiyo.

Ekonomiya Almanya zaf qewetına. Ewropa de rêza yewıne dera. Feqet rocawanê
Almanya zaf peyser mendo. Teknolociya Almanya zaf be qaliteya. Almanya zaf
wasıtan (otomobilan) vecena. Volkswagen, Opel, BMW, DaimlerChrysler (Mercedes)
Almanya de vıraziyenê. İdxalatê (eksport) Almanya zafo. Almanya hetê idxalat ra
dınya de rêza yewıne dera.



https://diq.wikipedia.org/wiki/38_ra_J%C3%BC_Pelge

Zazau, tarix de Dersim ra hata Qoçgiriye, Piran ra hata Çolig (Bingol) u
Diyarbaqır xêyle tenge u terteley di. Çı hêf ke derdê nine, khulê nine zof era
zon nêamey. Xêyle domoni, cini u cüamerdi amey qırkerdene. Suçê nine çinebi.
Suçê ho, hardê ho sero zon u zagonê ho de weşiya ho ramıten u seveknaene biye.

Jenositê Hermeni u Yahidu sero xeyle nustey amê nustene. Perloda Almanu Der
Spiegel amorê huyê 16/15.4.1996 de Steven Spielberg u komela ey Survivors of the
Shoah Visual History Faundation sero jü nusteo de derg u hira nusna. Steven
Spielberg Hollywood de rejisöro de nasbiyaiyo. Hemılka de niseno ro. Ey xeyle
filmi výrastê. Steven Spielbergi na serrunê peyenu de jü film vırast. Namê na
film Schindlers Listeo. Lista Şindleri: Na film zulmê faşistunê Almanu musneno.
Tema na filmi niara: Schindler jü kapitalistê Almanyao. Schindler wayirê jü
fabrikao. Rısvet dano Nazi, taê Yahudiyu cêno firma ho, na hal ra ine qırkerdene
ra xelesneno. Steven Spielberg vano, "Filmê Schindlers Liste hayatê mı koke ra
vurna."

Spielberg na film ra têpia cêvê hora 6 miliyon Dollar dano u na komela ke mı cor
namekerde, sanono pê. Eta (ğezna) na komele jü serre de 20 miliyon Dollaro. Na
komele de 100 ra jêde ciniye u cüamerd profesyonel guruno. 5000 teney ki eve
zerra ho bêpere gurinê. Los Angeles ra qeyr, dulgerunê teveri de büroyê na
komele estê. Na komele payiz '96 de karê ho sıfte kerd. 40 tene kameraman lungu
sero seyar fetelino, isonê Holocaust cêno kamera, reportaj keno. O waxt ra nat
na komele 10.000 cini/cüamerdê ke makina zulmê Holocaust ra xeleşiyê, ine de
reportaj kerdo; i ontê video. Na komele hem ki seveta televiziyon u mektevu
dokumtar film vırazena.



https://diq.wikipedia.org/wiki/%C5%9Eerefxan_Bidl%C3%AEs%C3%AE

Şerefxan Bidlîsî yew tarixzan û sîyasetkaro kirdas o. Şerefxan, serra 1543 de
20ê aşma Adare de dewa Kerxerudî ke besteyê bacarê Qumî ya de ameyo dinya.[1]

Derheqê heyatê Şerefxan Bidlîsî de çimeyo tewr hol hewna zî Şerefname bi xo yo.
Çunkî Şerefxan peynîya cîldê ewilînî yê Şerefnameyî de behsê heyatê xo keno. In
rid ra malumatê tewr mezbutî ma fekê ey ra musenî.

Nameyê ey o esil Şerefxan bîn Şemsedîn Bidlîsî Rojkî yo. Zafane bi nameyê
Şerefxan Bidlîsî yeno naskerdiş. Bidlîs de ciwîyayo, in rid ra ey ra vûnî
"Bidlîsî" û semedo ke eşîra Rojkan rê mîreyîye kerda, in rid ra zî vanî “Rojkî”.
Babîyê ey Şemsedîn, sebebêk ra şino welatê Ecemî. Uca keynaya Emîrxan bîn Gulabî
reyde zewicêno. Şerefxan, serra 949 (1543) de 20ê aşma Adare de dewa Kerxerudî
ke besteyê bacarê Qumî ya de ameyo dinya. Ini bacarî de xeylê alîmî estbîy,
Şerefxanî înan ra zaf îstîfade kerd.

Serra 958 (1552) de gama ke newserre bi, hukimdarê Safewîyan Şah Tahmasbî
Şerefxan guret qesrê xo. Uca de pa babîyê xo Şah Tahmasbî rê xizmet kerd. Serra
961 (1555) de wexto ke babîyê ey wezîfeyê xo ca verda, inê ser, eşîra Rojkan
ameye Şah Tahmasbî het û va, wa Şerefxan mîreyîya ma bikiro.

Şerefxan hama duwêsserre bi, Salyan û Mehmudabad ke besteyê Şîrwanî yê de bi
mîre. Hîrê serrî uca mend. Badê cû, lelê Şerefxanî Şêx Emîr Bilbasî merd.
Şerefxan inê ser agêra qesrê Şah Tahmasbî. Şahî o şawit Hemedan, xalê ey
Mehemedî het. Uca de xalkênaya xo reyde zewicîya. Hemedan ra kar û gureyê eşîra
Rojkanî îdare kerdîn. Hîrê serrî zî Hemedan de mend.

Serra 984 (1576) de Şah Tahmasb merd û Îsmaîl Mîrza kewt herinda ey. Şawit
Şerefxan ard Şîrwan. Uca de mîreyîya welatê Kurdistan, Luristan û Goranî pa
pîyorê eşîranê ê welatan da ey. Labelê yew mude cuwa pey tayê merdimê hesudî
beynateyê ey û Îsmaîl Mîrzayî xeripna. Inê ser Îsmaîl Mîrzayî o kerd walîyê
Nexçiwanî. Şerefxan yew serr û çahar aşmî Nexçiwan de mend.

Serra 986 (1579) de padîşahê Osmanican Murado hîrin xebere ey rê şawite û welatê
Bidlîsî da ey. Wexto ke ina xebere rasa Şerefxanî, ca de pa 400 heb merdimê
eşîra Rojkanî ra kewt rahar ame Wan. Uca de bi mêhmanê Xusrew Paşayî. Xusrew
Paşa derheqê ey de yew nuşte padîşahî rê şawit. Padîşah zî welatê Bidlîsî da
Şerefxanî û berat ey rê şawit. Yew kalmeyo zerrîn ke qesrê hukimdarê Memlukîyan
Qilawunî ra amebi guretiş, o zî pa in berat a şawit. Şerefxan vera ina holîyê
Muradê hîrinî şeranê Şîrwan, Gurcîstan û Azerbaycanî de paştî da padîşahê
Osmanîyan. Serra 991 (1584) de wexto ke Ferhad Paşa Erîwan guret, Şerefxan
xezîne û cebilxûneyê ey ci rê kirişt. Inê ser Ferhad Paşa vera ina holîya ey,
welatê Muşî pa dewanê ey da Şerefxanî. Şerefxan hetani serra 1012 (1603) ciwîya.
Ina serre de merd û Bidlîs de defn bi.



https://diq.wikipedia.org/wiki/%C5%9Ea_%C4%B0smail

Şa İsmail ya zi Şah Xetayi, (Farski Şah İsmail), namey hukımdarê dewleta
Safewiyano.

Ced u khalıkê piyê xo sırf piri biyê. O ra dıma zi ine xo eşto politika miyan,
biyê hukımdari. Khalık u piyê xo hetê dışmeann ra amey kıştene. Şah İsmail zi
merdımê dê xo o remno, yew ca de kerdo pil. Key ke biyo gırd, biyo hukımdarê
dewlete. Vanê ke, maya xo zi keyna Uzun Hasaniya. Riyê enê ra serê dewlete Tırk
benê, Tırki qeşi kenê. Tayê idia gore kokê Şa İsmaili Kurdo.

Khalıkê xo zi sırf Şafi biyo, ey ra dıme ey mezhebê xo vırno, vêrdo Şiiêni. O
taw Anatoliye de Elewiy zaf biyê. Şa İsmaili zi raya des u dı imaman , Eli,
felsefe u itıqadê inan gırewtê, Elewiy antê hetê xo. O taw Osmanıci zi dewletê
da quwetıne biya. Selim I ordiyê xo gırewto, ameyo Çaldıran. Uca (ita) de ceng
kerdo. Şah İsmail ceng kerdo vıni. Enê herbi ra veri zi, dıma zi Yawuzi Elewiyan
rê zaf eziyet kerdo. Mufti ra fetwa vıraşto, fermanê Elewiyan veto.



https://diq.wikipedia.org/wiki/%C4%9Eazali

Ebu Hemid Muhammed ibn Muhammed el-Ğazali serrê 450 hicri (m.1058) İrun’dı
bacari Tus’dı nahiyê Ğazal’dı dadê xu ra biyu. İmam Ğazali Farıs bi.

Babi İmam Ğazali feqir u yo merdımo saleh bı. Babi İmam Ğazali tım véri
alimun’dı bı, mışorê yın gueştari kerdin’. Dêst’ yı ra çend b’umên ehend yın ri
ardım u xızmet kerdini. Waxtı go nasihati ‘âlimun gueştari kerdini, bermêni u
Huma Teâla ra yo qıco ‘alim wâştên. Bacari Tus’dı yew dıkkun yı bı Purt ruetin’.
Nızdiyê mergi xu di, lacun xu ‘Hemid Muhammed (İmam-i Ğazali) o Ahmed-i Ğazali
teslimi yo ambazi (umbaz) xu kenu, tay perun u tay mal duno cı u wasiyet’ xu
ken’; umbaz’ xura vunu: “Ez xu yo merdım ‘alim nêbiya. In rahar ra ez nêumaya
kemâl. Waştey mı, ıni mertebê kemali ki mı remnê, ez wazena şıma ıni qıcun mı ri
ardım bıkeri. Ini perun u erzaqi ki ez verdena qıcun mı ri u tehsil yın ri xerc
bıkerin.!”

Ambazi yı wasiyet anu/unu ca. Perê ki babay yın verdê, heta ki qediyên semedi
yın xerc kon’/ken. Dıma z’ yın ra vun’: “Perê ki babi şıma verdê, mı semedi
tehsil u terbiyê şıma xerc kerd. Ez feqira çidê mı çıniyu ez şıma ri ardım
bıkeri. Ez wazena şıma sê talebun binun şêri medresa.” Inê sera wırd hemi z’
şini medresa u beni ‘alimo pil.

İmam-ı Ğazali, qıcıyê xu dı “Fıqıh” bacari xu dı wend, dıma şı Curcan. İmam Ebu
Nasr İsmaili ra yo mudde ders gırot/guret. Bacê şı Tus. Waxtı go Curcan ra dun’
ra şınu Tus, rahar ra yo gure yeno yi sar, İmam Ğazali aya mesla, ina vuno: “Yo
qefle rahar ma bırrna. Çıta ki mı dı b’, dest na ser. Ez kota yın dıma u kota
layk. Mı va; kağıdun mı u notun mı bıdin mı, şıma ri lazım ni. Serdari (Reisi)
yın persenu; “Ayi çıtay ki, turi ehend muhimê?”

İmam Ğazali: “Mı semedê ayın wulat xu terk kerd, ez şiya ğeribi. Çend kağıdi”.
Serdari ayın wûyenu u vunu’; “Eg ma ıni kağıdun tue-ra bıg’ tı bê ilm muneni”? U
dıma z’ kağıdun yı pé(y)ser dun’ cı.”

İmam Ğazali: “Bacê mi ğeyal kerd, mı va; Homa Teâlâ, ay merdımi ard mı ver.
Waxtı ki ez ameya Tus, hiri Serr’ mı cehd/ğeyret kerd o zaf xebıtiyawa, Çı ki mı
Curcan ra tê ardı, mı pyorê yın ezber kerd (ez fek ra musaya). Ez ume biya o hâl
ki, ayın rahar mı bırrna bı, newe ra raşt mı b’umên u rahar mı bıbırrnên u
kağıdun u dersun mı, mıra bıgırotên, yo zırar yı nêrasên mı.”

Hirı serr’ wulat xu dı munenu, hirı serrun ra pê semedi wendê xu şınu Nişabur
(merkezi îlm). O mehel şı, bı feqi zunayôğun pilun ra İmam-ûl-Harameyn
Ebu’l-Meâli el-Cûweyni. Xocê yı vineno ki sarê İmam Ğazali zaf xebitiyenu o yı
sera zıyed ra vındeno. İtya d’ îlmi usul-i ‘hadis, usul-i fıqıh, kelam, mantıq,
huquq o munazara musa. Xocê yı o mehel pil ‘alimun ra Ebu Hâmid er-Rezeqani,
Ebu’l- Huseyn el-Merwezi, Ebu Nasr el-İsmaili, Ebu Sehl el-Merwezi, Ebu Yusuf
en-Nessâc. Wendê xu Nişabur dı ken’ tamum.

İmam-i Ğazali, mergi Xocê xu , İmam al-Haramayn al-Cuweyni ra pê, da’wetiya
(Nizam ul-Mulki) sera şınu Bağdad.

O mehel hama 34 serro, xızmeta ki, wı islamiyeti ri ken, weziri Selçukıcun
hesiyeno pé u yı serrê 1091 m. kenu ustadi (profesor) Zanayışgehi Nizamiye. Uca
di beno sermiyani zanayisgeh, hemi çi yıra yeno persayış. Ina zanayışgeh dı 300
hew ra ziyedêr feqiyun-suxtub-talebun muhimun zaf ci musnenu, had-hesab talabun
yı çiniyu ehendek talabê yi bi. Miyun talebun yi ra namdari: Ebu Mansur
Muhammed, Muhammed bin Esad et-Tusi, Ebu’l-‘Hasan el-Belensi, Ebu Abdullah
Cûmerd el-‘Hüseyni. Heto bin ra zi kitabun qiymetinun nûseno.

Waxto go ına zanayışgehi nizamiya dı ders dayni o mehel ini kitabi nûşti:
“Kitabû’l-Basit fil-Fûru, Kitab-ûl-Wesit, El-Weciz, Meahiz-êl-Hilâf.”

Nizam ul-Mulk (Weziri Selçukıcun) mereno/kişiyeno. O mehel İmam-i Ğazali gurê xu
caverdeno mal-milki xu ken’ vıla dun’ feqirun, çik nêverdon’ o/u serrê 1095 m.
Bağdad ra veciyenu. Şınu Filistin, Suriya u dıma zi yeno wulati xu Tûs.

İmam-ı Ğazali, semedi filsofun xebatê xu kitabi “El-Munkızu min ed-dalâl” dı ina
vun’: “Hani inkê meselê ilmi filsofun gueşdari bıkerin: Ayın çend sınıf, ilmun
yıni z’ çend qısım dı, mı di. Ayıni ri, zafini ri o benatê kıhunun u newun
(neweyun), raşti ri ferq nizdi o dûri merdım gun(gereka) muer(mor) kufır o ilhad
pırı d’.

Cıs o zafiyê fırqê filsofun, hiri parê/qısmi: Dehriyyun, Tabiiyyun o İlahiyyun.
Sınıfê Dehriyyun yo zumrê fılsofun kıhunun raw(o). Estbiyayışi Humay (Xeleq)
inkar keni, ıni zındıqi.

Tabiiyyun: İnuni z’ estbiyayışi axret qewul nêkerd. Cennet, cehennem, qeyum o
hisab inkâr kerd. Ini z’ zındıqi. Sınıfê hirın İlahiyyun, filsofi ki pé ra umê.
İnun, ıni dı sınıfi verin Dehriyyun, Tabiiyyun red kerd la yıni z’ nêşkê xu
bid’at o kufır ra bıxelesn.” Pare/Qismi hirin filsofi, inun ayi ki yın ra ver
umê/amê ğeletiyê ayin vata/mocnewa ra o vato yo Xalıq estu, la inun peyğamberi
qewul nêkerd, ay ra miyun kufir dı mendi. Çunki semedi kufır ra xelesiyayış,
merdım gun peyğamberuni ri, zunayışı yıni ri yeqin bıkero/kerdış şarto..

İmam-ı Ğazali, ini gurun/xebatun dima, cay xu bıray xu Ahmed-i Ğazali ri verdeno
(bıray xu ‘Ahmed Ğazali Zunayışgehi Nizamiye dı kenu wekil) itya d’ gurey xu
caverda u Bağdad ra şi. İlm sera zaf xebitiya u seyahat kerd. Şam dı 2 serr’
mendı, miyun 2 serrun dı “İhyâu-Ulumiddin” nûst. (4 kitabi hemi da 5.000 henzar
pelo, her yo cild da 1.000 (henzar) ripeli ra ziyedêro). Bacêna şi Qudûs. İtya
dı firqa ki Bâtıni zuniyena, weveri inuni dı çend kitabi nûşti:
“Mufassıl’l-‘Hilâf, Cewâb-ul-Mesâil o Esmâ-i ‘Husnâ, El- Maqsad ûl-Esmâ.
Qudûs’dı yo mudde mend, dıma zi şi ‘hacc. ‘Hacc ra şı Bağdad. Zanayışgehi
Nizamiye dı, kitabi ki Şam dı nûsti bi “İhyâu-Ulumiddin” ra ders da suxtun
(talabun). Ina hew zaf nêmend uca ra da ra, ca ki we ume bı dunya “Tus” şı uca.
İtya dı huncê wever Bâtiniyuna kitabi Ed-Dercûlmerkum, El-Qıstâs-ul-Mûstaqim,
Faysal-ut-Tefriqa, Kimyâ-ı Seâdet, Nasihât ûl-Mûluk o Et-Tibr-ul-Mesbuq nûşti.
Ina xızmet des serr rumena, ine bênatı dı, ricê weziri Selçukicun Fahr-ûl-Mulk
sera yo mudde Zanayisgehi Nizamiye dı ders da, o bênati di tasawwuf sera
Mişqât-ûl-Enwâr nûşt.

İmam-ı Gazali tasawwuf di murşido pilo, Silsile-i aliyye ra Ebu Ali Farmediyo.
Yı het dı rasa kemal. İlmun zahir dı bı yo ‘alim, ilmun tasawwuf dı zi yo
rahber/rayber. Taynê Zunayışgehi Nizamiya dı ders da u bacinê şi Tûs. ‘Amiri yi
puncaspunc serr rumıt, pêyniyê ‘umir’ xu bacari xu Tûs dı viyarna. Tûs dı
nizdiyê kê xu dı yo medrasa yo zi mescid da vıraştış. Rôci yi merdimun/insunun
irşâd kerdış di viyerti. Miyun ini serrun di, “El-Munkızu minad delâl, Çımey
fıqıh sera (Usul-i fıqha) “El-Mustesfâ o selef-i salihin, Ehli Sunnet sera dı
kitabi nûşt, ini: “İlcâmü’l-Awâm o İlm-il-Kelam”.

İmam-ı Ğazali serrey hicri 505 (m. 1112) 14. dışembı aşmê Cemaziyelewwel merd. O
ruec pê zikir, tâ’ât u şewê ay rueci Quran-i Kerim wendışa viyarna u sıbay aya
şew destmac’ xu newı ra guret nımaci sıbay kerd, bacê merdimi ki yı het dı bi
yın ra kefen wâşt. Lew na kefeni ra, sawıt ri xura u na seri sarey xu: “Ya rabb
mı, Mâliki mı! Va: emir’ tu, sari çımun mı sera”. Şı kot çımey/wadê xu. Zerre dı
zaf mend. Nêveciya tever. Inê sera ayi ki uca da bi, yın ra hirye hebi kueni
zerri, seni go kueni zerri unyeni, İmam-ı Ğazali kefeni xu do xura, ri xu tado
Qible u ruh xue teslim kerd. Sarey imam Ğazali sera ini beyt nuşti bi:

Umbazi ki mı merdı vineni u bermeni,ina vac’; bırayi dîni ki qehriyeni:'Mevacin
ki, qet ez raşta merda, Wıllay şıma z’ bıremin ini ra mevacin merg Ez yo mirçıka
u ına leş qefesê mına. Ez perrawa ına qefes ra, yesir mend leşê mı. Mı-ri rehmet
bıwunin, şıma dıma zi şıma r’ rehmet bıwuniyo Ma şi. Bızunini ki, ma dıma zi
şıma yi/esti. Vatê mı pêyinı bu “Aleykum selam” duestên Homa/Allah sılumêti
bıdu, sobina çı vatış estu?

İmam-ı Ğazali, wasiyet' xu dı nûşti bı, wa mi Şeyh Ebu Bekr en-Nessâc miyun
mezel kero. Şeyh wasiyeti İmam Ğazali ard ca yı kerd qebr u waxto go qebr ra
veciya hâli yi bedelya bi, rengê yı bıbi zerd. Ayi ki uca bi. Şêx ra persê: Se
bı şıma? Rengi şıma çıra ina bı zerd, çıra şıma ina bi? Cewab nêda. Persê,
nêpersê, huncê cewab nêda. Honê persê, da sundı rı, ına hew mecbur mend u ina
va: Waxto go mı cendekê İmami fina guar/qebr, heti Qıble ra yo desto raşt
veciya. Yo veng ume, ina va: «Désti Muhammed Ğazali zerrê désti Seyyidû’l
Murselin Muhammed Mustafa sallallahu aleyhi we sellem keri» Aya g’ vaciya mı ayê
kerd. Waxtı go ez mezel ra veciya bi ın’ semed ra rengi mı bıbo zerd. Homa rehmê
xue pê ker’.

İmam-i Ğazali yo kitabi xue dı, ina nuseno. Heta eyru mi 1000 hebi kitabi nûsti.
Ayi ki kitabi İmam-i Ğazali çarnê Almanki, inun ra zaf biyi bısılmuni, ini
merdimi zi pêrê ordunaryus profesori bi. Nimune: Salim Spohr (Alman profesor
bisilmuno, zaf kitabi yi çarnê Almanki... Kıtabi İmami Ğazali merdım eşkeno,
vaco her zıwun dı esti.



https://diq.wikipedia.org/wiki/%C3%87%C4%B1lagey-dolab-r%C3%AAsta-qews

Çılagey (çılag): O kı çılagi keno, peme u peşmi ra çi vırazeno ey rê vanê çılag
yan zi çılagwan. Çiyo kı çılag vırazeno inan ra taydê cı nêyê: Cıli, şıqi, ebey,
xırari, çıwali, tewrey, heqibey, pırênê pemeyınê xaşêlıni, şali u herwına.

Tabi nê çiyan ya peme ra yan zi peşmi ra vırazenê. Peme yan zi peşmi veri bı
qewsa cıneyêna, pêser kewna, bahdo dolab dı, yan zi rêsta dı rêseyêna, bena la u
rês. Peme yan zi peşmi dolab yan zi rêsta dı rêsi u bi la u rês tepey a, çılagi
dı cı ra çiyê xoradayenı, sero ronıştenı u sero rakewtenı vırazêno. Hetan kı
peşmi yan zi peme la u rês nêbo çılagi pa nêbena. Wext beno tay çiyan nime peme
u nimeyê cı zi peşmi ra vırazenê. Tabi nê wırna têmıyan dı, yan zi ca ca
rêseyênê. Pırênê pemeyınê xaşêlıni zi veri çılagi dı vırazıyayê u camêrdan dayê
xora. Demo kı fabriqey vırazıyay, no karê çılagey zi pa merd u kewt tarixi
miyan. O dem dı zahf keyan idareyê xo bı çılagi kerdena kerdê. Tabi çılagey
kerdenı rê zi marifet, zenet u hüner lazım bı. Wexto kı to cılêda jewi weş
nêvıraştê, ey jewnay rê, jewnay ê bini rê, wıni-wıni mıletı xo miyan dı heme
cara kerdê vılla. Fınê namey cı weş nêvırazeno, yan zi sextekarey keno
bıvıziyayê, dıha kesi çılagey a xo ey ser nêberdê. Qandê coy lazı! m bı kı bol
weş vıraştê u çımandê mışteriyandê xo kewtê.



https://diq.wikipedia.org/wiki/%C3%87%C3%BCliye

Küliye ya zi Çüliye (be Tırki: Küllü) qezay Dêrsımi Pılemoriye de yew dewa
nahiyay Usdamiya, Pılemoriye ra hetê rocvetış (rocakewtene, şerq) ser kewna
(kuna). Dewe Pılemoriye ra 50 km, merkezê Mamekiye ra 150 km dûriya. Şarê dewe
leteyo zêde eşira Balabanan ra ezbeta Sılêmanan rao, wextê wextan da dewa Mazra
Sılêmanu ra şiyê, Çüliye kerda şêne. Eşira Khurêşan ra zi keyey estê. Şarê dewe
Zazayê Elewiyê u Zazakiyê zımey qısey kenê.

Namey dewe kamci zıwan ra yeno, nêzaniyeno, beno ke Ermenki ya zi Zazaki bo.
Vatena şarê dewa Çüliye ra:

"Mazra Sılêmanu ra khalıkê ma, Hesen Ali qıcanê xo ra piya ameyo Çüliye: Ali,
Murteza (no khalıkê şarê Gomê Surano), Bal (2 keyneyê xo biyê) yew zi Hesen gênc
merdo. Ali çolax biyo, kalıkê Çolaxano. Se ke amey, Ermeniyi şi bi. Ali timar
biyo, her serre amêyene 3 ya zi 4 qulpê zerrni gırewtêne Ermeniyan ra. Rocê yeno
ke Ermeniyi şiyê. 80 keye biyo uca, yew zi kilisa inan biyo. 1829 Urus be
Osmanıcan ceng kerdo. Urus xeylê ca gırewti bi. 1830 miyanê Osmanıcan be Uruşi
pêameyış (aştiye) beno, Urus peyser şıno. Ema xeylê Ermeniyi inan de şınê. Des
hezar Ermeniyo tersanê xo ra şınê. Dewi benê veng. O sıro khalıkê ma yeno, beno
wayirê Çüliye. Ema qe kes tey cino. Çareku yenê ke yew parçe bıgêrê (bıjêrê),
ama dedê (apê) ma Murteza xırt biyo, ca inan ra gêno. O sıro khalıkê ma yew
şıwane gêno lewê xo, namey ey zi Qer biyo, Xınıs ra biyo. Namey mezra Çüliye
pêro zıwanê Ermeniyano: Goncıku: „tepeyo qıc“; Sose – „bırr“."



https://diq.wikipedia.org/wiki/%C3%87%C3%AArmug

Çêrmuge ya ki Çêrmûg, Çêrmugı (be Usmanıcki: چرميک, be Tırki: Çermik, be Zazaki:
Germıke) qezayê da Diyarbekıria u Diyarbekıri ra 114 km dûria.

Namey qeza yeno mena "çımey awa germıne; germıke". Taê wesiqan de Çêrmug Germık
zi nusiyawa ke, no şıklê Zazakiyo (germıke). Nusiyayışê cı Çêrmuge ya zi be
Tırki Çermik Ermenikiyo, kokê cı qısey ջերմ germ, Ermenikiyê rocakewtene cerm,
Ermenikiyê rocawani (ê Anatoliye) çermi ra gêno. Heni aseno ke Çêrmug ya zi
Çermik telefuzê Ermenikiyê rocawanio (mışrıqio), no ki Zazaki de Çêrmuge
vaciyena.

Ena qeza de raşti ke zehf germık u hemami estê u cokae ro ke no name hına niyao
pıra. Labelê namey xoyo kehan Aberna biya. Taê hetanê welatê Zazayan de zi cay
estê ke ê zi Çêrmuge namekerdeyê (vacime ke hetê Erzıngani de, nezdiyê Derê
Sanse de).

Gorey amardışê serra 2006ıne nıfusê merkezê Çêrmuge nezdiyê 21.000 nefero.
Almanya dı (de) teqriben 15.000 Çêrmugıci estê.



https://diq.wikipedia.org/wiki/Zewc%C4%B1-Fer%C4%B1

Zewcı ferı (Tek-çıft): Na kay bı Nıhana, Fıstıxana, Fasulyana, Teyana, Sêzana,
Dendıkandê Vamana, kankılandê Gozana u herwına kay bena. Ê kı kay kenê inan ra
jew nê çiyan ra tay keno xo nuncıkı, xo desti miyan u nuncıka xo sero ano pê,
(Ìnan xo nuncıkı miyan dı nımneno kı o nêzano çendê) u o enbazo kı cı dı kay
keno ey rê vano "Zewcı-Ferı". O bin nê wırnan ra jewi vano, yanê vano zewcı yan
zi ferı. O kı o çi nuncıkıda destê xo dı nımıto, o destê xo akeno u nê
zewcı-zewcı amorenê. Eger vato zewcı u zewcı ameyo, o inan hemını gêno, eger
vato zewcı u ferı ameya o hendê inan dano ey.

Na kay veri Zindanxanan (Tepıştxanan, Hepısxanan ) dı kay biyê. Wexto kı Xümar
kaykerdoxan Kapok, Zar u qaxıdê kay nêdiyayê, hıma no çi ardê u pa kaykerdê.
Şıma zanê zindanxanan dı ne zari, ne kapok u ne zi qaxıdê kay estê. Ey ra bı nê
çiyana zewcı-ferı kay kenê. Qandê kı gırwenayoxê hepısxani, Gardiyan u Memurê
cı, peynêvezenê (pedenêvezenê) kı ê yê bı nê çiyana xümar kay kenê. Pede vejê,
do ceza bıdê inan. Cayo kı xümar men bı, bı nê çiyana xümar kaykerdê. Zewbi zi
dewan dı, wexto veng dı, zımıstanan dı qeç u xorti cayê dı kom biyê taynan xo rê
zewbi kay kay kerdê, taynan zi xo rê zewcı-ferı kaykerdê u bı no hesaba rojê xo
kerdê pırr u wextê xo ravêrnayê.



https://diq.wikipedia.org/wiki/Zazakiyo_Standard

Zazakiyê Hemıne ya ki Zazakiyo Standard ya ki Zazakiyê serê fekan, yew projey
standardizekerdena Zazakiyo ke be raya ilmê zıwani u metodê zıwanşınasiye u
etimolociye niyeno ro, vıraziyeno. Fêl u emelê cı diyalektan u fekan sero yew
zıwanê nuştene bêro meydan ke bılxasa ilm u medya u wendış (perwerdiye) de
bıgureniyo. Coke ra Zazakiyê Hemıne vaciyeno. Nuştoği ke namey xeylê fıkran ra
ya ki namey yew dezgehi ra ya ki medya de, çı ke kolektif de elaqedaro, bınusê,
o taw Zazakiyê Hemıne bıgureynê. Labelê seba (qandê) ke fek u diyalekti ki vındi
mebê, wexto ke kes namey xo ra çiyê nuseno, hêkate, şıire, kılami, nuşteo
folklorik, nuşteyê nê nuşteyê, wa fekê xo ra ki bınuso.

Bıngehê Zazakiyê Hemıne yew projey ra veciyeno meydan. Kılmek ra, nê projey de
be metodê zıwanzaniya tarixiye qaytê fekanê Zazakiyê ewroênan beno. Jû çekuye ra
xeylê varyanti her zıwan de benê; nê varyantan ra hetê tarixê vıriyayışê
(bedeliyayışê) vengan ra kamci ke esıl ra nezdi mendo, o varyant çıniyeno we
(vicniyeno). Zazaki na derheq ke wahêrê taliyê dê rındio, çunke ailay/keyey
zıwanê İrankiy zıwanê Hind-Ewropa miyan de tewr zêde nusiyaeyan de ca gêno.
Yani, zıwananê İrankiyan ra 2500 serre ra nat xeylê zıwani nusiyaeyê u resaê
roca ewroyêne; zey Farskiyo Kehan, Ewısta, Partki, Pehlewki, Zıwanê Saka,
Baktrki, Xwerezmki, Soğdki u zıwanê İrankiyê ewroyêni, tewr zêde ki Farski. Nê
zıwani pêro -raşteraşt nêbo, yanbeki bo ki- roşti erzenê tarixê Zazaki.

(Zemirê ke estûna raşti de, eke atributifê, yani be name ra pia vaciyenê, vac.
nê vılıkan „bu çiçekleri[n]“)

Not: -y’o ke peybendê -iy de, tenya şıklê sıxletiye ifade keno, coke ra heni
nusiyeno; telefuz de –i vanê.

Not: -y’o ke peybendê -iy de, tenya şıklê sıxletiye ifade keno, coke ra heni
nusiyeno; telefuz de –i vanê.

Antışê xo zey Hêkata wextê nıkayo, tenya verbend bı- ya ki fêlbend şaniyeno
beşna fêli ver



https://diq.wikipedia.org/wiki/Z%C4%B1wani_%C4%B0ranki

Zıwanê İranki, yew keyeyê zıwanano u aidê grubê zıwananê Hind-Ewropayo. Teqriben
150-200 milyon merdumi zıwananê İranki qısey kenê. Goreyê Ethnologue, 87
varyentê zıwananê İranki estê. 70 milyon merdumi Farski, 40 milyon merdumi
Peştuki, 25 milyon merdumi Kurdki, 7 milyon merdumi Beluçki u 3 - 4 milyon
merdumi Zazaki qısey kenê.

Nameyê nê keyeyê zıwani, nameyê dewleta İrani ra nêno. Çekuya İrani, çekuya
"Aryan"i ra yena u maneyê cı "Erdê Aryanan"o. İran yew mıntıqaya tarixiya. Erdê
İrani, dewletanê Efğanıstan, Tacikıstan, Tırkmenıstan, Qırğızıstan, Azerbaycan,
İran, mıntıqanê İraqê Zımey u Anatoliya Şerqi gêno zerreyê xo.

Keyeyê zıwananê İranki de 87 varyanti estê. Keyeyê zıwananê İranki beno dı
letey: Zıwanê İrankiyê Rocvetışi u Zıwanê İrankiyê Rocawani. Zıwanê İrankiyê
Rocvetışi de zıwanê Peştuki, Osetki, Xarezmki ca gênê. Zıwanê İrankiyê Rocawani
de zıwanê Zazaki, Mazenderanki, Gileki, Farski, Kurdki ca gênê. Zıwanê Ewıstki,
Farskiyê Kıhani, Medki, Partki biyê vindi u kes enê zıwanan qısey nêkeno.

-*edēm: Yew çekuy Faskiyê Khano. Farskiyê Newi de biya vini u çekuy "mın" cayê
"edēm" grewt. -*zer: Faskiyê Khano de "daraniya-" bıb. labela Farskiyê Newi de
biya vini.

-*avaz: Farski de yew çekuyo ğeribo. Beno ke (muxtemelen) yew zıwanê İrankiyê
Zımeyi ra kewto Farski.



https://diq.wikipedia.org/wiki/Usman%C4%B1c

İmperatoriya Usmanıcan (be Usmanıcki: Devlet-i Âliye-yi Osmâniyye; Dewletê
Usmanıcano Gırd) seserranê 13 u 19ıne de yew imperatoriya gırde biya. Usman Beg
serra 1299ıne de begiya Usmanıcan sûka Söğüti de nê ro. Begiya Usmanıcan hêdi
hêdi biye pile u biye yew imperatoriya gırde. Serra 1453ıne de hıkumdarê
İmperatoriya Usmanıcan, Mehmedo II. (Memedo Dıyın) Estamol işğal kerd,
İmperatoriya Bizansi kerde xırabe. O taw Usmanıci biy imperatoriye.

Paytextê İmperatoriya Usmanıcan sûka Konstantinopeli (Estamol) bi. Feqet Estamol
ra ver sûkê Söğüt, Bursa u Edirney paytext biy. Zıwanê xoyo resmi Usmanıcki bi.
İmperatoriya Usmanıcan seserra 15 u 19ıne de biye merkezê Mısılmananê sunniyan.
Sultananê İmperatoriya Usmanıcan xeylê camiy vıraşti.

Erdê İmperatoriya Usmanıcan zaf gırd bi. Hem qıtaya Ewropa, hem qıtaya Asya u
hem zi qıtaya Afrika de hukım kerdo. Çı wext İmperatoriya Usmanıcan resê sûka
Viyena, uca de şarê Ewropa İmperatoriya Usmanıcan vındernê (egle kerdê).
İmperatoriya Usmanıcan Cengê Viyena I. u II. (1683) kerd vini. O wext ra nat
İmperatoriya Usmanıcan pede biye qıce. Seserra 20ıne de İmperatoriya Usmanıcan
Herbê Dınyayê Yewine zi kerd vini u serra 1923ıne de Atatürki dest ra
İmperatoriya Usmanıcan biye xırabe u Cumhuriyetê Tırkiya niya ro.



https://diq.wikipedia.org/wiki/Uruk-hai

Uruk-hai şaro vıraşteo ke Cihanê Miyani de terefê Sarumani ra vıraziyao.
Uruk-hai arêbiyayışê ırqanê ork u goblini ra aferiyao. Be waştışê Morgothi ra
Sauron ork u merdumi arê kerdê, meleznê u ırqê Uruk-haiê verêni vıraştê. Dıma
Sauron, Cengê İştaney de Saruman zi be ena raye ırq vıraşto, na ri ra Saruman
ırqê xoyê melezi vıraşto. Hama ırqê Saruman, gorey ırqo ke Sauron zemanê verêni
de vıraşto ra merdum ra deha nezdi, nezdiyêr biyo. Nuştekarê romani J. R. R.
Tolkien no mewzu sero ina vato: "Hena aseno ki Çağê Hirêyıne de Saruman
ırqvıraştış newe ra diyo, ya zi kıtab ra musao u waştışê efendibiyayışê xo, ey
berdo karê xırabıni kerdene rê: Ork u merduman meleznayış, arêkerdış. Peyniye
de, orkmerdumo gırd vıraziyao ke şeytani, bêitımad u cêri veciyo"

Irqê Uruk-Haii merdum ra deha dergo hama gıcıkê xo zey gıcıkê merdumano. Gorey
orkan ra quweta inan zafêra, zırx u çekê inan deha zêdeyê u kabiliyetê inan zi
deha berzo. Co ra ke ırqê Uruk-Hai, inan Cihanê Miyani de ırqı en gırd u xofın
kerdê. Key ke Saruman kışiyao u merdo, şarê Uruk-Hai zi peyniye diyê, qediyê.
Çunkı şarê Uruk-Hai nêşeno xo zêde kero, tenya terefê vıraştoğan ra aferiyeno.



https://diq.wikipedia.org/wiki/Turkcell

Turkcell jew operatoro GSM, 2G u 3Go ke merkezi xo Tırkiyao. Turkcell
teknolociya GSM 900i gureyeno u pê ena teknolociye ra serwis keno. Heta
vıraziyayışi cı ra ınka, pê bedelê lisansi Tırkiya miyan de 4,5 milyar vıraşto,
investe kerdo. Süreyya Ciliv serra 2007 de ronışto serê Turkcelli ra u heta ınka
CEOyo Turkcello. Turkcell her abone sero jew aşme de 17,1 dolari Amerikani
qezenç keno u telefon de qalkerdışi jew abone aşme de 220 (dıse u vist) daqay
vınêno.[1] İnca ra vecino ki Turkcell rê her aşme 925 milyon LT yeno.[2]
Turkcell serra 2011 de caê karkerdışi xo %8 hera kerdo u xasılati xo 2,28 milyar
LT vecio. Ewro Turkcell telefonê xo vıraşto, u name telefonê xo Turkcell T40o.

Turkcell serra 1994 de vıraziyao u Tırkiya de GSMo verên biyo. Ewro Tırkiya de
wayirê %52ê (se de poncas u dı) aboney telefonano. Dıme Turkcelli ra pê %27,9 ra
Vodafone yeno u peyên pê %19,7 AVEA yeno. Serra 2007 de 3.000 suki de istasyonê
baziê Turkcelii vıraziyayi. Ewro %97,21ê nıfusê Tırkiya u %80.44ê hardê Tırkiya
de Turkcell onceno, şebekey cı esto.



https://diq.wikipedia.org/wiki/Thilo_Sarrazin

Thilo Sarrazin (12. Şıbate 1945, Gera de biyo) yew siyasetkaro Almano. Serra
1975i ra nat karo umumi de gurêyeno. Nê kari de serra 2000 heta 2001 raya asınia
almane (Deutsche Bahn AG) de gurêya. Serra 2002i heta Nisane 2009 senatoyê
Berlini de senatorê maliya bi u Gulane 2009 ra nat ezayê serdarina banqa
federaleyo. Sarrazin ezayê SPD Partiya Sosyaldemokrata Almanyawo. Serdarina
banqa federale 2ê Keşkeluni 2010 de qerar gırewt ke seba peysergırewtışê ezayina
serdarina Sarrazini ra arzuhale bıdo wezirê federasyoni.

Thilo Sarrazin yew lacê doxtorio ke hetê keyey ra Hugenotan rawo u Burgonya ra
Cênevra sera amo Westfalya. Maya xo keyna yew ağayê Prusya Rocvetışi rawa.
Sarrazin Recklinghausen de u hewt serri ra tepiya zi Bavyera de yew yetimxane de
biyo pil. Recklinghausenê Westfalya de Lisey Petrinumiê zıwanê kıhani de abitur
(diploma lisey berzi) ra dıme u kerdışê eskeriya ra tepiya Universıtey Bonni de
mabênê serranê 1967 u 1971i de ekonomiya sosyale sero wendo.

Sarrazin be Ursula Sarrazine (namey keynekine: Breit) ra pia zeweciyaewo u dı
lacê xo estê.



https://diq.wikipedia.org/wiki/Terorizmo_dini

Terorizmo dini namê terorizmiyo ke din u baweriye ra veciyeno, yanê oyo ke grubê
diniyê ke teror vırazenê, inan rê vaciyeno. Terorizmo dini dınya ser de dıma
1980an zaf aver şiyo. Ewro her grubê dini, dinê xo raşt vınenê u raşt amorenê u
na ri ra ke teror vırazenê. Ewro cayê ke peyser mendê, cayê ke merdumê xo
nêwendê u nêmusayê inan de terorizm xeylê esto; zey Rocvetışê Miyani u Afrika.
Grubê dini, merdumi xapnenê, zur u neq vırazenê ke merdumi bıkewê terori. Dınya
ser de 4,200 ra nezdi dini estê u her din vano ke ez raştan u coka ke kaos
veciyeno. Tayê dini estê ke cengkerdış wazenê ornagên zey cihadê İslami. Teberê
ninan de dinê bini estê ke verba ceng de vındenê. Ewro, cayê ke aver şiyê zey
Ewropa, zımey Amerika, Australya u Japonya cengê dini çıniyo u nêbeno.

Terorizmo dini, merdumê ke nêzanê, nêwanê u nêmusenê; pêro inan vêneno, xapneno
u tepışeno. Eke merdum wano u geyreno, şeno raşt bıvino. Merdumi, seba zurê
mıleyan u rayê çer u çaput u mitê dini, kewnê terorizmê dini u dıma ganê xo ra
benê u mırenê.



https://diq.wikipedia.org/wiki/Taqiyuddin

Taqiyuddin bin Meruf (be Usmanıcki: تقي الدين محمد بن معروف الشامي السعدي) yew
asmêşınas, hezarfen, mıhendis u matematikero Usmanıco.[1][2] O serra 1521ıne de
İmperatoriya Usmanıcan de suka Şami de marda cı ra biyo. Dıma musnayışi cı,
qadiyi tenısi biyo. Çı waxt o biyo qadi, o zaf cerrebi kerdo u erd sero çım
eşto. Be karanê cı ra namdar biyo. Serra 1571 de dıma merdışi Mehmed Ii dewri
Selim I de serêmunecıman biyo. 1574 de veciyo kuleyê Galata u asmên sero çım
eşto. Be destegi Hoca Saadettin u Sokullu Mehmet Paşay ra padişah Selim I ey rê
dayo yew resatxane.[3] Emma resatxaney cı serra 1580 de be erziyayışi topi ra
xırabe amey kerdene. Taqiyuddin Trigonometriye sero zaf kari kerdo u terimi
sinus, kosinus, tancant u kotancanti rakerdo, isbati inan dayo u inan sero
cetveli vıraşto. Ekliptik u Ekvator miyan de açı 23° 28' 40" diyo be eno
hareketi cı ra zaf biyo namdare. Tayê nuşteyani Taqiyuddini ewro desti ma de
esti u suka Estaboli deri.[4]



https://diq.wikipedia.org/wiki/T%C4%B1b

Tıb lızgeyo weşiyêno ke weşiya merdıman sero guriyeno. Key ke weşiya merdımi
şıkiyena u merdım beno nêweş o taw tıb kewno miyan, merdımi hewl keno, weşiya
merdımi reyna ano heruna cı, merdım tedawi keno. Teberê nêweşiyan de merdımo ke
beno dırbetın o taw zi tıb merdım keno hewl. Tıb yew ra vêşi lızgeyan ra yeno
pêra, disiplino disiplinanmiyanêno (multidisiplinelo). Tıb sistemê tenê merdımi
de çiyê ke raşt nêşıno, inan vêneno u veceno ro awe ser u dıma zi domê
hewlkerdışi vıraziyeno.

Vêrde miyan de zemanê verênan ra naw tıb merdıman miyan de ca gırewto. Raver
merdıman herbalizm (vılıkan guriyayış) u ganiyan (heywan) guriyayış u inan ra
şifa diyayış geyrayê cı. Roc ve roc merdıman tıb resno cı, vêşêri Mısır,
Hindıstan, Çin, Yunanıstan u İran de tıb de aver şiyo. İnan ra tepeya zi tıb
resayo cayanê binan. Kamci merdımo ke tıb waneno u musayışê tıbi vêneno cı ra
doktor vaciyeno. Doktori Suwendê Hipkrati wanenê ke ê weşiya nêweşi hewl kerê.

Zıwananê Ewropaki de tıbi rê Latinki ra medicina vaciyena, zıwananê İrankiyan de
zi tıbi rê pêzeşki (پزشکی) vaciyeno.



https://diq.wikipedia.org/wiki/T%C3%AEr%C3%AAj

Tîrêj yew pêseroka kulturî û hunerî ya. Bi kirdaskî (kurmanckî) û kirdkî
(zazakî) çap beno . Zazakî de metnê edebîyatê modernî reya verên pêseroka Tîrêji
de çap biyê, weşanîyayê.[1]

Pêseroka Tîrêjî serra 1979 de dest bi weşane kerda[2] û 4 hûmarî vejîyaye. Hîre
hûmarê pêseroke Tirkîya de bajarê Îzmîr de çap bîyê. Hûmarê yewine serra 1979
de, yê dîyine û hîreyine zî 1980 de çap bîyê. Labelê, semedo ke 12 Êlule 1980 de
Tirkîya de darbeyê eskerî bi û cunta dest îdareyî ser na, hînî pêseroka kurdkî
nêşîyayî vejî. No sebeb ra hûmarê çarine Swêd de bajarê Stockholm de çap bîye.
Tîrêj, Tirkîya de bi her hûmar 400-500 nusxa ameya çapkerdiş. Hûmaro hîreyin,
raya dîyine Stockholm (Swêd) de zî çap bîya.

Wayîrê hîrê hûmaranê verênan Enver Yüzen, berperskerdoğê înan zî Ahmet Bozgîl
o.[3]

Kurdistanê Tirkîyê û heme Tirkîya de, Tîrêj pêseroka hunerî û kulturî ya yewina
ke seraser bi kurdkî çap biya, weşanîyaya. Tîrêj ra verî zî pêseroke û rojnameyê
Kurdkî vejîyaybî, la nê pêserokan mîyan de kurdkî reyde tirkî zî bîbî. Pêseroka
Tîrêji, hem kurmanckî hem zî kirmanckî (zazakî) vejîyaya. Nuşteyê verênî ke hetê
îdarekerdoxê weşanî ra bi nameyê “Tîrêj” nusîyayo, hem kurmanckî hem zî zazakî
têver de eynî rîpel de vejîyayo. No xusûsîyet bi hewayê polîtîkaya weşane yê
pêseroka ameyo qebûlkerdiş. Nizdîyê se ra çewres (% 40) rîpelê pêseroke, zazakî
vejîyayi. Mesela hûmarê hîreyinî de 35 rîpel kurmanckî, 42 rîpel zazakî û 2
rîpelî zî kurmanckî û zazakî têreyde vejîyayî. Hûmaranê bînan de kurmanckî hîna
zaf a; labelê zazakî zî gorayê 20-36 rîpel kovare de ca girewta.[4]

Edebîyatê modern ê kirdkî (zazakî) bi kovara Tîrêj de serra 1979 de dest
pêkerdo.[5] Mehemed Malmîsanij, ewta de nuşteyê tewr verên ê modernî weşanayî.
Hûmarê yewini de di heb şîîrê Nazim Hîkmetî û yew şîîra Sabahattîn Alî hetê
Malmîsanijî ra tadîyaya zazakî. Hîkayeya yewine ya zazakî zî hûmarê dîyine
(1980) de bi nameyê “Engiştê Kejê” hetê Malmîsanijî ra bi mexlesê M. Birîndarî
pêseroka Tîrêji de weşanîyaya. Verê Tîrêjî sey rojnameya Roja Newé û tayê
pêserokanê kurdan de metnê zazakî vejîyayê. Labelê Tîrêj de hem nimûneyê
edebîyatê modernî yê zazakî nusîyayî, hem zî hetê ziwanî ra derheqê zazakî de
xebatî virazîyayî. Mesela Pankisar Zerteng, hûmara hîreyin de zazakîyê Erzînganî
û Dîyarbekirî daya têver.

Tîrêj de nuşte û hêkatê Fîlît Totanî, Serxas Arda, Mihemed Qasim, M.Şefîq,
M.Brîndar û şîîrê Rojen Barnas, Mem Ronga, O. Dara û Malmîsanîjî estî. Pêseroke
de kurmancî û zazakî sey estanikî, deyîrî û vateyê verênan zaf nuşteyanê
folklorîkî ca girewtî. Zazakî de M.Dewijî nuşteyanê folklorîkî arêdayî.
Edebeyîtê klasîk ra tena hûmarê çarinî de yew şîîra Sîyehpûşî esta.



https://diq.wikipedia.org/wiki/Stein_Rokkan

Stein Rokkan, ser 1921 dı suka Norweçi Lofoten dı ameyo dınya u serra 1979i dı
suka Almanya Mannheim dı şiyo héqeyda xu ser. Rokkan aşaynayoğê ilmê dewletı,
sosyologê siyasi, siyasetzaney tarixi, zaney kompitor u filologê Fransizkiyo.
Rokkan suka Norveçi Narvik dı biyo gırd u alımeya filozofi zi Universıtey Osloy
dı serra 1948 gino. Mabênê serranê 1951i ra héta serra 1960 ”Enstitüyê İlmê
Jubiyayenı” dı mıdirey keno. Serra 1958i ra héta serra 1966 zi ”Enstitüyê
Christian Michelsens”i dı serdemê aşeynayoğano.

Serranê xuyê peyênan dı Universıtey Bergeni dı héta réhmet şiyayenda xu
profesorey keno. Rokkani zaf ilmê siyaseti ser wendo u nuşnayo. Xısusi biyayena
(spesialisteya) cı proses u konflikt (pê nêameyen) o. Rokkani şayê héreket u
şirketan anliz bıkero u qandê ina modelê newey bıfino u vırazo. Ey şayê wextê
rayê bıvino u ina analiz bıkero u analizê xu ra qandê héreket u partiyandê
Welatandê Ewropa sistemê do newe vırazeno.



https://diq.wikipedia.org/wiki/South_Africa

Afrikay Veroci mıntıqa ra verocê (cenubê) qıta Afrika dera. Zımeyê (Şımalê)
Afrikay Veroci de Namibya, Botswana u Zimbabwe; veroc (cenub) de Okyanuso Hind;
(rocvetış, şerq) de Swaziland u Mozambik; rocawan (ğerb) de Okyanuso Atlantik
estê. Dewleta Lesothoy sinorê Afrikay Veroci miyan de ronayiya. Paytextê Afrikay
Veroci Johannesburgo. Afrikay Veroci ezaa Mıletê Yewbiyayey u Yewiya Afrikawa.
Sistemê idareyê siyasetê xo demokrasiya.

Verênde ra eşirê Zenciyan Afrikay Veroci de cıwiyêne. Serra 1652ıne de Jan van
Riebeecki (yew Hollandıc) Afrikay Veroci keşf kerda u Afrikay Veroci biya
koloniya/mıstemera Hollanda. Peyniye de zaf şarê Hollanda şiyo Afrikay Veroci.
Labelê serra 1797ıne de Britanya Gırde Afrikay Veroci işğal kerda u Afrikay
Veroci biya koloniya/mıstemera Britanyaya Gırde. Serra 1866ıne de merdumê
Afrikay Veroci zern u kristali diy u Afrikay Veroci biya yew merkezê mıhaciran.
Serra 1861ıne de Afrikay Veroci xo reynao ra, xoser ilan kerdo.

Seba ke erdê Afrikay Veroci zaf hera u gırdo, iklım u hewayê xo zaf vuriyeno.
Verocê (cenubê) Afrikay Veroci honıko; labelê zımeyê xo zaf germıno. Tede çoli
ki zaf estê.

Sûka Johannesburgi zaf raver şiya. Tede bina u banê xeylê berzi estê.
Johannesburg bacarê dewizi u merkezê iqtısadê Afrika Verocio. Cape Town merkezê
siyasetio.

Nıfusê Afrikay Veroci 47 milyono. Zaf mıxtelıf mılleti tede cıwiyenê; şarê
Ewropa, Afrika, Asya tede zafê. Mabênê Sıpê u Zenciyan, riyê siyaseti ra seba
cêrakerdışê verêni ra serdıno. Derd u qehrê weşiya Zenciyan gıranêro. Labelê
heyatê Zenciyan her roc beno hewl.

Dinê Afrikay Veroci Xrıstiyanina. Afrikay Veroci de zaf zıwani qesey benê:
İngılızki, Afrikanki, Ndebele, Sothoyê Zımey, Sothoyê Veroci, Swati, Tsonga,
Tswana, Venda, Xhosa u Zulu. Nuskar u wendoğê xo senıkê. Seba /Semedê nêweşiya
HIV/AIDS ra zaf merdumê Afrikaya Veroci merdi.

İqtısadê Afrikay Veroci ne zaf qewetıno, ne ki zaf hewlo. Mıntıqeyê Zenciyan zaf
peyser mendê. Zaf merdumê Zenciyan sindorê feqirine de cıwiyenê; standardê
heyati nızmo. Labelê heyatê Sıpêyan zaf hewlo. Endustriya iqtisad u enerciye zaf
raver şiya.



https://diq.wikipedia.org/wiki/Soumi

Finlanda (Finki: Suomi, İswecki: Finland) dewletê da qıtaya Ewropaya. Cayê xo
rocakewtena zımeyê (şımal) qıtaya Ewropa dero. Dorme ra Estonya , Rusya, Norwec,
İswec u Deryayo Baltik estê. Paytextê Finlanda sûka Helsinkiyo. Nıfusê xo
5,274,820o. Zıwanê xoyo resmi Finki u İsweckiyo. Sistemê idarey cumhuriyeto u
Finlanda serra 1917ıne de xo reyna ra, xoser ilan kerd.

Finlanda yew dewletê qıtaya Ewropaya. Cayê xo hem zımeyê Ewropa hem zi nêmqureyê
zımeyo. Zıme de be Norwec u Rusya, rocawan de be Deryayo Baltık u İswec, veroc
de be Estonya rê cirana. Finlanda berz niya, erdê xo zaf deştıno u zaf deşti
estê. Kohi zımey u rocawan de estê.Koyê Halti, koho tewr gırdo. Finlanda de zaf
dari estê, %86 ê erdi de dari estê. Finlanda de 187,888 goli estê. Finlandiya de
iklım zaf serdo. Her mewsımi de serdo. Zımıstani hewa zaf serd beno, amnani nerm
beno.

Ekonomiya Finlanda zaf qewetına. İGM serê kesi zaf berzo (0,959 €). Fealiyetê
ekonomiki zaf herayê. Hacetê elektrik-elektroniki, makiney, optiki,
komunikasyoni, kimyasali, metali rotış kenê. İGMyê xo $189.4 milyaro. Yewiya
pereyê Ewroyo. Finlanda zaf endustrilize biya u dewleta de zaf zengına.[1]

Nıfusê Finlanda serra 2011ıne de biyo 5,401,267o. Finlanda de gırdbiyayışê
nıfusi zaf nızmo, ema be goçi nıfus her serre beno pil. %80-90ê nıfusi
Finlandıco. %5-10ê cı İswecıco, u bini aidê şarê binano. Finlandiya de zıwanê
Finki, İswecki u Samki qısey benê. %80 ra zafêrê nıfusi xıristiyano.[2]



https://diq.wikipedia.org/wiki/Sezen_Aksu

Sezen Aksu (nameyê xoyo raştıkên Fatma Sezen Yıldırımo) 13 Temmuze serra
1954ıne, wılayetê Denizli, qezaya Seraykoyiye (Tr.:Sarayköy) de amê riyê dınya.
Labelê eke 3 (hirê) serriye biya, ma u piyê xo bar kerdo, şiyo İzmir. Yanê İzmir
de biya pile. Hetê maye Selanik rayo. Vengbaz, bestekar u qısenuştoğa Tırka.

Muzik ra raver, serra 1973ıne de Universita Egey (Ege Üniversitesi) de kewte
Fakulta Zıraeti (Ziraat Fakültesi). Hema eşqê muziki ra terbiyetê xo nême ra ca
verda.

Sıfte serra 1975ıne de be nameyê Sezen Seley ra pilaka 45iye vete. Seba
nêroşiyayena nê albumi zaf biye melule. Bahdo, be pilaka 45iya xoya hirêyine ra
biye namdare. Ebe şerqiya xoya Olmaz Olsun (Mebo) ra lista muziki de veciyê rêza
yewine.

Heta serra 1979ıne 8 (heşt) 45iy veti. Dergcınıtoğo (uzunçalar) verên serra
1977ıne de be nameyê Allahaısmarladık (Xatır be to) ra vet.

Ney ra dıme ki pilaka xoya dıyine teqib kerd. Naye de, şerqiya 21. (vist u
phancıne) Minik Serçe (Mıriçıka Qıckeke) biye be leqema senatkare. No album
serra 1978ıne de vıraziyayo. Dıma terefê Fono Müziki ra no album ame çapkerdene.
Feqet şerqiyê zey Çocuk ve Dev (Doman u Dêw) u Ben Bir Dul Kadınım (Ez cenıkê da
viyayan) tey çıniyê. Oricinalê nê albumi serra 2006ıne zerreyê 2 (dı) CDyan de
ame çapkerdene.

Serra 1984ıne de, ebe albumê xo Sen Ağlama (Tı Meberme) ra heta miyanê serra
1985ıne gıl de mende. O dem de aye bestekar u arancor Onno Tunç (nameyê xoyo
raştıkên: Ohannes Tunçboyaciyan) nas kerd. Dıma ki piya 6 (şeş) albumi veti u
heyrani pê ninan zaf qail biy.

Serra 2006ıne de, ebe nameyê Eksik Şiir (Kılama/Şıêra Nêmecete) ra yew kıtabê xo
veciya. Zerreyê na kıtabi de qıseyê 197 (se u neway u hewt) kılaman (şerqiyan)
estê. No kıtab sıfte serra 2006ıne aşma Gağande de ame çapkerdene. Çapkerdena
dıyine ki serra 2007ıne de vıraziya.



https://diq.wikipedia.org/wiki/Seyahatname

Geyrayişnamey Ewliya Çelebi yew kitabo. Qey tarîxê Kurdistanî û Anatolîye yew
çimeyo mûhimo. Ewlîya Çelebî pêro notê geyrayîşanê xo kitabêko girdî de ardî
pêser. Nameyê nê kitabê ey Seyahatnameyo, des cildan ra yeno pêra. Kitabê ey qey
cografya, tarîx, kultur, folklor û heyatê cematkîyê Osmanîyan yew çimeyo
erjayeyo. Melumatê ke derheqê tarîxî de yî, zafane malumatê fekkîyî. No kitab
goreyê wextê xo kitabêko zaf muhîmo.

No kitab raverî pê destê Ehmed Cewdet Paşayî beynateyê serranê 1895-1896 de
çapxaneyê Îqdamî de ameyo çap kerdiş. Labelê Ehmed Cewdetî tayê qismî mîyan ra
vetê. O wext partîya Îttîhad û Teraqqî sansur nêbî çapemenîye ser. O rid ra
qisimê ke derheqê Kurdan û Armenîyan de yê, mîyan ra vetê. Badê cêy, wextê
cumhurîyetî de no metno kêmî ameyo çarnayîş. Destnuşteyan ra yew ha Kitabxaneyê
Suleymanîya de, koleksîyonê Hecî Beşîr Axayî de bi numre 448 qeydkerdeya. Na
nusxa serra 1742 de ameya nuştiş. Nusxaya bîne zî eynî kitabxane de koleksîyonê
Pertew Paşayî de bi numre 458 qeydkerdeya. Na nusxa, a bîne ra neweyêr a la ser
o tarîx çino.



https://diq.wikipedia.org/wiki/Sasani

İmperatoriya Sasani (be Farski: ساسانیان, Sāsānīyān) bênatey seserranê 3 u 7ine
de yew imperatoriya gırde biya. Erdeşir I serra 226ine de İmperatoriya Parti
kerda xırabe u İmperatoriya Sasani na ro. İmperatoriya Sasani hêdi hêdi biya
pil. Erdê xo Tırkiya, Iraq, Suriya, İsrail, Lubnan, Urdun Mısır, Efğanıstan,
Pakıstan u Erebıstan ra reşto hetan Asya Miyanêne.

Paytextê İmperatoriya Sasani suka Ardaşir-Khwarrah biyo. Labelê Ardaşir-Khwarrah
ra ver suka Ctesiphoni paytext biyo. Zıwanê xoyo resmi Farskiyo Miyanên biyo.
Wextê İmperatoriya Sasani de zagonê (kulturê) İrani zaf raver şiyo. Dinê
İmperatoriya Sasani Zerduştiye biya.

Erdê İmperatoriya Sasani zaf gırd biyo. Hem qıta Ewropa, hem qıta Asya u hem ki
qıta Afrika de hukım kerdo. Çı wext İslam ame meydan, İmperatoriya Sasani zaf
qeweta xo çıne biya. İmperatoriya Sasani Cengê Nihawāndi kerdo vini u serra
651ine de biya xırabe. O wext, Ereban erdê İran de hukım kerdo.

Xandedani Sasani seri seserra 3 (hirıne) de İrano rocane de eyaleti Fars de
terefi Ardeşir Ii ra vıraziyao. Ardeşir eno eyalet de hıkumdariya ho rakerdo u
rahibi ke rıstımi Homa Anahita ra yeno, ebe inan suka Persepolis (Istaxr) de
hanedani ho vıraşto. Pi ho Papag (Babak) jew suka qıteke ke name cı Kheiro, uca
de idarekar biyo. Papag serri 205 de qırali Bazrangidano (Vazrangidano)peyêni
Gocihr texti ho ra kerdo u ho ilan kerdo hukımadaro newe. Bazrangidi
(Vazrangidi) İmperatoriya Parti ra gırey dayo u bıni inan de cuwêne. Marda cı
Rudaq keyneki waliyi suka Persepolisi biya. Name Sasani kalıki Ardeşir I Zazan
(Sasan) ra yeno. Zazan mabedi Anahita de serrahib biyo. Papag semedi quwetın
biyayene zaf xaptiyo u laci cı Şapur ki pi ho desteg biyo. Serra 220 de Papag
merdo. Ardeşir u braê cı Şapur miyan de perodayış veciyo. Serra 222 de seri
Şapuri jew kerre/kemer kowto u Şapur merdo u Ardeşir mendo tenya. Eno hedise de
engışta Ardeşiri esta. Dıma merdışi bıray cı Ardeşir paytexti cı berd Firuzabad
(Gur, Ardaşirxewara). Firuzabad de koyi zaf biyi u a ri ra işğali dışmanun ri
rakerd nıbi. Ardeşir hêdi hêdi suki nezdi desti cı ri gıreto zey Kirman, İsfahan
u Susa. Ardeşir I serra 226 de paytexti Partan gıreto u Parti peyni diyo. Peyêni
Ardeşir heme hardi Partan de hakimiyet vıraşto u kerdo raşt. Dıma merdışi
Ardeşiri laci cı Şapur I İmperatoriya Roma sero şiyo u inan ra suki Antakya
gıreto. Şapur I İmperatori Roma Gordian III, Filipo Ereb u Valerianus meğlub
kerdo u ê terefi Sasaniyan ra biyi heps. No zaferi Şapuri terefi nuştekarani
Sasani Neqşi Rustem sero nusiyao.

271–309: Dewro ke be mıcadeleyê xanedaniye ra vêrdo ra 309–379: Hukımdariya
Şapur IIê "Gırd"i:

636: Terefê mısılmanan ra sıreyê fethê İrani, Cengê Qadisiya de meğlubiyetê
Sasaniyano mıtleq

651: Hukımdarê Sasaniyano peyên Yezdıgırd III, Merv (Tırkmenıstano ewroyên) de
kışiya, xanedanêni qediye. Lacê cı Firuz u ê bini surgın şi be Çin.



https://diq.wikipedia.org/wiki/Sait_K%C4%B1rm%C4%B1z%C4%B1toprak

Dr. Sait Kırmızıtoprak an zî Dr. Şivan (b. 1935 − m. 1971 Civarik Dersim) yew
newedar û sîyasetkaro Kird bi. İzmir û Stenbolê di doktorî wend.

Dr. Şivan dewa qeza Dêrsimî Qizilkîlîse (Nazmîya) Civrak/Civarik de, serra
1935ine de amo dînya. Nameyê maya xo Zore, ê pî kî Avas o (Avasê Îvîsî). Nê
herdimîna Civrak ra yê, merdimê yewbîn ê. Zore (nufus de Zühre ama qeydkerdene)
Civrak ra kêna Bertal Efendîyê Pîlî ya. 1934ine de tawo ke qanûn vejîno û
dewlete peynameyan dana miletî; mensubê keyeyê pîyê Zore, yanê famîlya Alîyê
Gulavî cîya-cîya peynameyan gênê (cêne). Birayo pîl Silêman Axa (Silêmanê Alîyê
Gulavî) “Tanrıverdi”, birayanê bînan ra Bertal Efendî “Yurtsever”, Hemed bi Welî
ra kî “Akbayır” sey peynameyî qebul kenê. Têpîya eynî dem de peynameyê pîyê Dr.
Şivanî kî beno “Kırmızıtoprak”. Reya yewine, serra 1944ine de Civrak de mekteb
beno ra û Dr. Şivan kî bi no tore dest bi mektebî keno. Dr. Şivan o taw 9 serre
yo. 1949ine de kî Mamekîye de dest bi mektebê mîyanênî keno. No mîyan de kuwno
îmtîhan û mektebo leylî yo bêpere qezenc keno. Naye ser o bi hevalê xo Xidir
Benzerî ra pîya şonê Balikesîrî, (Balıkesır, r.55, ec.) sinifa 2yine ra dest
pêkenê uca wanenê. 1955ine de qismê fenî yê na lîsa bi dereceyê “pekîyî”
qedeneno.[1]

No mîyan de başurê Kurdîstanî de xoverdayîşo mîllî, xeylê raver şîbî, mesafeyê
muhîmî amebî girewtene. Dr. Şivan bi tayê embazanê xo ra, peynîya 1969ine de şî
no parçe, uca tayê têkilîyî nayî ro. Doktor peyser ame labelê demê ra dime reyna
şî. No mîyan de (1970) bi nameyê “Türkiye Kurdistan Demokrat Partisi” partîyêda
welatperwere saz kerde. 1971ine de kî Dr. Şivan başurê Kurdîstanî de ame
kîştene. Na perse ser o hetanî ewro zaf çîyê spêkulatîfî amê vatene. Dr. Şivanî
Başûr de se kerd, têkilîya ey û Dr. Saît Elçî çitur bîye, o çitur û qey ame
girewtene, se ame îdamkerdene; cewabê nê persan ewro hîna kî zelal nîyo. Şik çin
o tarîxê ma yo nêzdî de, na perse trajêdîyêde girs a.[2]



https://diq.wikipedia.org/wiki/Sadiq_Xhan_Zend

Sadiq Khan Zand (Lurki: صادئق خان زأند‎ , b. 1781) yew zi be enê namey ra zi
şınasiyeno: Muhammad Sadiq oyo ke şaho Xanedanê Zendio pancın biyo ki
İmperatoriya İrani ser de mendo miyanê serranê 1779 u 1781ıne de.

Tarixê Marte 1779i de merdışê Kerim Xani ra tepeya text ser de xeylê lecê quweti
veciyê. Lacê ey Muhammad Ali Khan u Abol Fath Khan her dı zi qraliya xo ilan
kerda hama qraliya inan biya nominale, quweta gırde destê dedê inan Zaki Xan de
menda. Terefê merduman ra kışiyayışê Zeki Xani suka İsefahni de, uca de vayê
isyananê gırdi ameyê. Ali Murad Khan, kumandanê ordiyê qraliyeti, Xanedanê
Qeçeri rê hetê zımey ra êrışi vıraştê ke Abol Fath vısto destê xo ra u hata
merkezê İmperatoriya amey. Bray Karim Khani Muhammad Sadiq terefê imamê Nizari
imam Abū-l-Ḥasan ʻAlī ra desteg vêniyao, u Kırman de xo rê ordi vıraşto u Shiraz
vısto destê xo ra u uca de mendo.[1] Tarixê Tebaxe 22, 1779, Abol Fath atakê
zerri ra merdo u Sadiq Xhan Zend serdarê İrani biyo. Merdışê Sadiq Xhan Zend
serdarê nêzaniyeno hama vaciyeno ke terefê Ali Muradi ra kışiyao.



https://diq.wikipedia.org/wiki/Roca_ezizan

Roca ezizan, Xıristiyanan de roşano ke ezizê ke şınasiyenê u nêşınasiyenê, pêro
inan tede yad benê.[1] Kılisanê rocawani de Tışrino Verên 1 de, kılisanê
rocvetışi de zi Hamsin ra tepiya (Pentekost) bazaro verên (roca bazare) de firaz
beno.[1]

Kokê roca ezizan nêşınasiyeno hema Ephraam Syrus ra gore (tex. D.İ. 373)
kılisanê rocvetışi de Gulane 13 de zey roca şehidan firaz biyêne. Papa IV.
Boniface tarixê Gulane 13, 609i de Roma de Kometa Panteoni, ezebanê firazan u
heme şehidan rê hibe kerda, çarna ra halê ibadetgahi u kerda kılise. Domê Papa
III. Gregori (731-741) de zi merduman başle kerdo ke ezizan zi be şehidan ra
piya yad kerê. Roma de Eziz Petrus Şapeli 1 Tışrino Verên de be heme ezizan ra
piya yad ameyo kerdış. Teologo İngıliz Alcuin serra 800ıne de nuşto ke Tışrino
Verên 1i Roca ezizana. O taw ra nat zi na roce zey roca ezizan yeno firaz
kerdış.[2] ref name="Britannica2010" /> Halloween zi esto ki Xıristiyanan miyan
de zaf namdaro u firaz beno. Hallowen roca ezizan ra abırriyeno.



https://diq.wikipedia.org/wiki/Ro%C5%9Fna

Muzîsyena kirmance Roşna, Gimgim (Varto) de ameye dinya. Ciwanîya xo ra muzîkî
reyde eleqedar bena. Îzmîr û Îstanbul de wendişê xo yê destpêk û mîyanênî temam
kerd. Serra 2004î ra nat Almanya de ciwîyena. Bestekar, deyîrbaz û
vatenuştekara.

Roşna hewna ciwîyayişê aye qic bi dest bi muzîk kerd. Serra 2010 de kategorîya
"Deyîrê tewr serfirazî yê kurdkî" de bi deyîra xon a bi namey "Yena" bîye
namdar. Roşna, serra 2012 de albumê xon o kirdkî bi nameyê "Vîra Kerdî" vet.

Albumê aye "Vîra Kerdî" de bi nameyê “Se vana to?”, “Roze Yena”, “Yena”,
“Evîneke Derew”, “Vîra Kerdî”, “Vatene”, “Aspar a”, “Va Yeno”, “Ti Xeyal a” û
“Qedexe” 10 deyîrî estê. Nînan ra vateyê 8 deyîran aîdê Roşna yê. Û 2 vateyê
deyîran zî aîdê Jan Arslanîyê.

Temaya vateyanê deyîranê Roşna ke hîna zaf terzê popê akuîstîkî û cazî de ameyê
vatiş, bi giranî derheqê însanî de, derheqê êbînkerdiş û tenyayîye de yê. Albumê
Roşna “Vîra Kerdî” de xeylê enstrumanê cîya-cîyayî ke hetê muzîsyenê miletanê
cîya-cîyayan ra ameyê cenayîş ca girewto. [1]



https://diq.wikipedia.org/wiki/Reng%C3%AA_post%C3%AA_merduman

Rengê postê merduman pêro be miktari melanini ke bedeni merduman de esti gırey
dayo. Rengi post rengi siya ra hata reng i sıpi vurıno u sebebi cıyo evolusyonal
tam bali niyo emma vaciyeno ki cênetiki merdum ra rengi post vurıno. Normal de
posti merduman de cayo serên birengo. Melanin post de cayani jewıne u dıyıne de
esto u uca ra reng dano post ra. Pigmenti melanini ke benedi merduman sero reng
dano, tiji ra merduman paw u sıtar keno. Roşniya ultraviyole u zerari ra veri
bedeni merduman ra verıno. Heway germ de beden pigmenti melanini zaf vırazıno u
a ri ra cayi germi de (zey Afrika, mıntıqaya ektavoral) rengi posti merduman
tariyo u siyao. Pigmenti melaninin vıraştış kari cênano. A ri ra eke jew merdum
mıntıqey ekvatorali yaki cayi germi şıno, rengi posti cı leze tari u siya nıbeno
u leze zenci u siyabiyayışi cı bêimkano. Hem (eyni) şekıl de doman u kidekani cı
zi nıbeni zenci u siya. Semedi siyabiyayene gani zeman zaf vêro. Miyandi eni
surec (dom) de rengi posti cênerasyonanê neweyan hêdi hêdi beni deha tari u
siya. Taribiyayış cênani cênerasyonani neweyan sero hêdi hêdi kar keno u a ri ra
rengi posti merdumi beni tari. Posti ke rengi cı rakerdo u sıpiyo, şeno be
tesıri roci u tici tari u siya bo. Rengi pısti kori kulturan de hıma zaf muhımo
u statuya sosyal bali keno.



https://diq.wikipedia.org/wiki/Q%C4%B1yamete

Qıyamete, (be Erebki: يوم القيامة ) roca peyêne ya zi roca hesabi zi vaciyena,
aya ke dinê İslami de zemano peyêno ke tede cihan xırabe beno. Qıyamete sero
çiyo verên dinê Zerduşti de verêno ra[1] u uca de vêreno ra ke, keyê ke roce xo
ana cêri, zımıstano serd yeno, serre, aşme u roce benê kılmek roca peyêne yena.
Dinê İslamiyeti de zi zey zihniyetê Zerduşti "Kainatê dınyaya merkezi" esto ke
no zihniyet ra gore dınya merkezê kainatiya u be xırabebiyayışê dınya pêro erd u
asmên zi beno xırabe. Qıyamete ra tepeya merdumi mehşer de benê arê, cıwiyayışê
cı de se ke kerdo hesabê xo dano. Peyniya hesabdayışi de merdumo ke çiyê hewli
kerdê, o şıno cenet u merdumo ke çiyê xırabıni kerdê, o zi şıno ceheneme.

Xeylê teoriy estê ke kainat çend serreyo u senên peyniye vêneno vanê u kenê a.
Ornagên Teoriya xeylê cihanan ra gore kainat peyniye nêvêneno, her tım xo
rameno. Tayê teoriyan ra gore zi kainat do xo hera kero u heto bin ra zi xo serd
bo, dıma reyna do kılmek bo, xo sero bıfiniyo u do peyniye bıvêno. Hema ke be
vênayışê enerciya tariye ra tepeya, peyniya kainati mumkın nêvêniyena.



https://diq.wikipedia.org/wiki/Paul_Walker

Paul Walker (b. Keşkelun 12, 1973 Glenadle Kaliforniya: Dewletan Yewbiyaeyan; m.
Tışrino Verên 30, 2013 Los Angeles Kaliforniya: Dewletan Yewbiyaeyan) yew
kaykero de sinemayo u modelo de kıhano ke Amerikano. Filmo ke serra 2001 de biyo
çap u name cı Fast and Furiouso de ebe rol dê memurê polisi Brian O'Conner ra
kay kerdo u biyo xeylê namdar. Paul William Walker IV, pısa (lacê) mıteahito
kanalizasyoni ke karê ho rê peyni dayo Paul Willaim Walker III u modela kıhan
Cherly Crabtreeyo. Serra 1973 de Glenadle, Kaliforniya de maya cı ra biyo. Piyê
cıyo gırd William Walker jü esker biyo u Cengê Cihaniê II de Pearl Harbor ra
bertımın veciyo u domê cı de boks de şampiyono sikleto miyane biyo. Piyê cıyê
gırde Cengê Dınyay II de eskero general Pattoni biyo u İtalya de ceng kerdo u
inca de jü mufrezeyo tanki kumanda kerdo. Dı bray Paul Walkeri esti u name inan
Caleb u Codyo. Jü way Paul Walkeri esta u name cı Ashilea.

O yew keyeyo ke ebe kilısey Mormoni gırey ho esto u ezizê zemanê axiri rê inam
keno de ju keyeyo de konservativ (muxafazakar) de cüwiyo. Walker Glendale de
biyo pil u tewr verêni Afred Nobel School rê şiyo. Bahdo Lisa Foreman de
musayışê ho rê peyni dayo. O Serra 1991 de biyo mezun u tayn kolecan de
biyolociya deryay wendo. Paul Walker zemanê veri de tay suçi kerdo u ey zi sucê
ho qebul kerdo ema cezay nêgroto.

Serrê peynê 1980un de model sıfte kerdo u kariyerê cıyê kaykeri rê ebe filmunê
ke buctey cı kemiyê u namey inan Monter In The Closet (1987) u Tammy and the
T-Reix (1994)o sıfte dayo. Serra 1993 de seriyê pembe The Young and The Restless
de jü rolo de kılm dayo. Serra 1988 de filmê Meet the Deedles de kay kerdo u jü
kılteyê heray rê resayo, xeylê tenkidi groto. Dıma ebe Reese Witherspoon filmi
Pleasentvilley de jü ebe rolê genco ke taxımê basketboli de kay keno u musayoğo
de lisayo rol mocnayo u qıseyê howli diyo. Serrunê 1999 - 2001 miyan de jü filmo
ke merdumê genci rê hitab keno u name ho She's All That u Varstiy Blue de kay
kerdo. Serra 2001 de ebe Van Dieseli ra, ebe serrol de The Fast and Furious de
kay kerdo u jü namdariyo de tewr gırdo tepişto u veciyayışo gırde kerdo. Eno
film ra dıme tayê filmunê aksiyoni de kay kerdo. Serra 2003 de Fast and Furious
2 de rol gıroto.

Filmê seriê çeharıne (4.) Fast and Furious 4 serra 2009 de veciya u o ebe Van
Dieseli serroli pay kerdo. Memuro ke poliso u namey xo Brian O'Connero u Fast
and Furious deyo zaf namdari pê gıroto u karaktero ke Paul Wesley rê namdariye
dayo . Paul Walker şubat 2001 de terefê MostBeautifulMan.com ra camerdo de tewr
rındo weçniyao. Serra 2002 de terefê dergiyê People ra 50 (poncas) camerdê tewr
seksiê dınya miyan de ca groto. Serra 2006 de filmê aksiyoni Running Scared u
filmo ke zerrekê ho macerayo u name ho Eight Belowo de kay kerdo. Hem zeman de
jew filmo keyeyo Eight ebe cı kewtışê cı ra çehar rocun dıme 24 milyon ra zêde
xasılatê gişey kerdo. Eno film ra ver filmê Timeline u İnto The Blue de kay
kerdo u qıseyê pisi diyo ema o film de zaf biyo howl u kommentê pozitivi groto.
Gorey direktorê filmê Runnig Sracedi Wayne Cramer ra rolê Paul Walkerio ke eno
film de biyo, karakterê cı ra karaktero tewr nezdi biyo. Paul Walker Santa
Barbara, Kaliforniya de Placê Huntinhtoni de cuwüyo u sorfkerdış ra hes kerdo.
Keynekambazê cıyê kıhani ra ebe may ho ra jü keyneka ho esta u name cı Meadow
Raina (Çele 28, 1999). O Brezilya de Juitsusu kerdo u jü kutika ho u jew kutika
binia ke qıteka esta u ebe name kovboyi ra jü estorê ho esto.

Paul Walker tarixê Tışrino Verên 3, 2013 de Kaliforniya ebe ambazê cı ra jü
qezayê trafiki cüwuyo. Ambazê cı otomobil zaf leze tepe kerdo u kontrolê ho vini
kerdo. Otomobil jü dare rê veciya u Paul Walker ebe ambazê cı ra uca de merdo.
Mergê ho fanê (heyran) ho zaf kerdo xırabe. Ebe filmê Fast and Furiousi ra jü
veciyayışê gırde tepişto, eno film ra dıme xeylê filmê aksiyoni u polisiye de
rol gıroto. Tayê websiteyan de seba mergê ho ra nusiyao ki Ma to (Paul Walker)
ra filmê Fast and Furious (Leze u Şıddet) de hes kerdo. Mergê to zi riyê leze ra
biyo. Eno nêşeno cilweyo heyatio enteresan ra bin bo.

Produktor Ame Van Ide vato ki Paul Wesley roca şeme de (30.11.2013) de ebe seatê
lokali ra meste ra dıme jü qezay trafiki de merdo ema zaf detay nêdayo. Şefê Los
Angelisiê lokali vato qeza de dı teni merdi u Paul Wesley koltugê peyi de
ronişto. Merdımê ke qezay diyê (namê inan nêşınasiyeno), ê vato ki ambazê Paul
Wesley ke otomobil tıra kerdo, kontrolê direksiyoni vini kerdo u otomobil raya
şiyayışi ra veciyo. Porso marka otomobil serê jü dare rê şiyo u dare rê kuyıto
ra. Bahdo otomobil adır dayo u veşayo. Otomobil pêro biyo xurda. Sebebê mergê
Paul Wesley vêsayışê bedeni biyo. O merg ra ver seba filmê Fast and Furiousiê 7.
xaptiyo. O serriya cıyê 40. de heyatê ho vini kerdo.



https://diq.wikipedia.org/wiki/Pakt%C3%AA_Balkani

Paktê Balkani ya zi Antantê Balkani pakto ke tarixê Şıbatê 9i 1934i de paytextê
Yunanıstani Atina de Tırkiya, Yunanıstan, Yugoslavya u Romanya imza eşta, inan
miyan de vıraziyayo.[1]

Serra 1933yıne ra tepeya Almanya de partiya Naziyan amê ser, iqtıdar vıst ra
destê xo. Desto bin ra zi İtalya semedê Deryayê Miyanêni u Balkanan destê xo ra
gırewtene ğeyret mocnay, dewletanê Ewropa zi yewbinan miyan de kewtê ancênayışê
silehan u coka dınya sero halê pêameyışi kewto bınê tehditi. Heme ninan ra
tepeya zi dewletanê Balkani zi yewbinan miyan de destegkerdış u piya
hereketkerdışi vıraşti.

Tarixê 14ê Keşkeluni 1933yi de paytextê Tırkiya Anqara de Tırkiya u Yunanıstan
miyan de qanunê pêameyışi u yewbinan destegkerdışi ame imza kerdene[2]. Dıma zi
tarixê 17 Tışrino Verên 1933i de zi reyna Anqara de Tırkiya u Romanya miyan de
ehdê dostbiyayışi ame imza kerdene.[3] Tarixê 27ê Tışrinê Peyêni 1933yi de zi
paytextê Sırbıstani suka Belgradi de Tırkiya u Yugoslawya miyan de ehdê
dostbiyayışi u heq u hıquqê yewbinan amardışi ame imza kerdene[4]

Balkani sero tehlike u tehdidê waştışê destê xo ra vıstışê İtalya u Almanya
çehar dewletanê Balkani Yunanıstan, Yugoslavya, Romanya u Tırkiya tarixê 9ê
Şıbate 1934i de paytaxtê Yunanıstani Atina de Qanunê Pêameyışê Balkani ra imza
kerde. Eno antanti ra gore; gereke ke pêro dewletanê Balkani estiya yewbinan ra
hurmet bımocnê u yewbinan bımarê. A ri ra dewletê Balkani dorme u hıdudan xo
gırwtê bınê sigorta ra, hakimiyetê xo seveknê u pawıtê.

Dı dewletanê Balkani nêkewte inan miyan. Arnawudiye bınê tesır u işğalê İtalya
de menda, Bulğarıstan zi cirananê xo ra erazi waşto u heqe ida kerda coka
nêkewto antantê Balkani. Hema tarixê 31ê Temeuz 1938i de suka Selaniki de
Bulğarıstani zi be cirananê xo miyandê pêameyışi de estiya xo ramtışi sero ehd
imza kerdo u kewta dewletanê Antantê Balkani miyan.



https://diq.wikipedia.org/wiki/P%C4%B1rd%C3%AA_%C3%87invati

Pırdê Çinvati, pırdê çinavati, pırdê çinvari[1] (Ewıstki: Cinvatô Peretûm) yew
pırdo ke cihanê ganiyan u cihanê merdeyan yewbinan ra cıra keno,abırrneno. Gorey
Ewısta ra gereke ke heme rohan merdış ra dıme enê pırdi ra şıro. Asayışê pırdi
çinvato, gorey aşa u durıstiya merdumi ra vuriyeno. Nuştey bundaxışini de nuseno
ke eke merdum gunakaro u guna kerdo, pırd cı rê zaf tenik u zor aseno u yew
estiya (mexlukat) ke namê cı Vizareşo, vera merdumi ra veciyeno.[2] Rohê enê
merdumi kewno druc-demana (banê zurkerdoğan). Druc demana yew cayo ke tede dec
esto u merdum decneno, cı rê vaciyeno.[3] Hema eke merdumo ke hewlo u karê
xaseki kerdo, melego ke wehy ano, vera cı ra veciyeno u merdum deyr u kılaman
piya şıno Bonê Kılaman. Rohê ke pırd ra hewl vêrenê ra, ê be Ahura Mazda ra yenê
têlewe. Zerduştiye de hirê Homayi Pırdê Çinvati pawenê u sıtar kenê: Sraoşa
(İtaat), Mithra (ad/aqid/ahd) u Raşnu (edalet).[4] İslam de pırdê Sırati zey
Pırdê Çinvati aseno u ey ra zaf nezdiyo.



https://diq.wikipedia.org/wiki/Ottoman_Empire

İmperatoriya Usmanıcan (be Usmanıcki: Devlet-i Âliye-yi Osmâniyye; Dewletê
Usmanıcano Gırd) seserranê 13 u 19ıne de yew imperatoriya gırde biya. Usman Beg
serra 1299ıne de begiya Usmanıcan sûka Söğüti de nê ro. Begiya Usmanıcan hêdi
hêdi biye pile u biye yew imperatoriya gırde. Serra 1453ıne de hıkumdarê
İmperatoriya Usmanıcan, Mehmedo II. (Memedo Dıyın) Estamol işğal kerd,
İmperatoriya Bizansi kerde xırabe. O taw Usmanıci biy imperatoriye.

Paytextê İmperatoriya Usmanıcan sûka Konstantinopeli (Estamol) bi. Feqet Estamol
ra ver sûkê Söğüt, Bursa u Edirney paytext biy. Zıwanê xoyo resmi Usmanıcki bi.
İmperatoriya Usmanıcan seserra 15 u 19ıne de biye merkezê Mısılmananê sunniyan.
Sultananê İmperatoriya Usmanıcan xeylê camiy vıraşti.

Erdê İmperatoriya Usmanıcan zaf gırd bi. Hem qıtaya Ewropa, hem qıtaya Asya u
hem zi qıtaya Afrika de hukım kerdo. Çı wext İmperatoriya Usmanıcan resê sûka
Viyena, uca de şarê Ewropa İmperatoriya Usmanıcan vındernê (egle kerdê).
İmperatoriya Usmanıcan Cengê Viyena I. u II. (1683) kerd vini. O wext ra nat
İmperatoriya Usmanıcan pede biye qıce. Seserra 20ıne de İmperatoriya Usmanıcan
Herbê Dınyayê Yewine zi kerd vini u serra 1923ıne de Atatürki dest ra
İmperatoriya Usmanıcan biye xırabe u Cumhuriyetê Tırkiya niya ro.



https://diq.wikipedia.org/wiki/Otto_Blau

21 Nîsane 1828 de Nordhausen de ame dinya. Esilê xo Alman bi. Bacarê Leîbzîg de
îlahîyat û felsefe wend. Ziwananê rocvetişî ser xebetîya. Serra 1852 de ame
Îstanbul. 1858 de zî Trabzon de bi konsolosê dewleta Prusya.

Otto Blau wexto ke konsolos bi ame welatê Dêrsim û Erzîngan. Nê geyrayişê ey de
Wilhelm Strecker zî be ey ra piya bi.[1] Otto Blau hem yew dîplomat û hem zî
etnograf bi. Welatê Dêrsim de mîyanê eşîranê Zazayan de gêra û heqa ziwan,
bawerî û kulturê înan de malumat arê da. No malumatî zî çap kerd.[2] Otto Blau
hîna zaf mintiqaya Duşik (Tujik) de gêra. Heqa eşîranê na mintiqa de malumat da
arê. Dima zî şi welatê Quzîçan. Mîreyê mintiqaya Quzîçan Şêx Husênoxlî bi.
Goreyê malumatê Otto Blau eşîrê mintiqaya Duşikî nê yê.

Otto Blau sewbîna heqa bawerîyê şarê welatê Dêrsimî malumat dano. Vano şarê
Duşik hemeyî qizilbaş ê. Elî semedê înan merdimêko muhîm o. Keyeyê Elî zî zaf
muhîm o. Menga Muharremî de Aşura virazenî. Menga Şewwal de zî roşanê
Xidirellezî yo. Merdimê ke hetê bawerî de pîl ê, ci rê vanî seyîd.

Otto Blau wexto ke şi hetê Quzîçan uca de Wilhelm Strecker reyde ziwan ser o
xebat kerd. Fekê Quzîçan ra tay çekuyî arê dayî.



https://diq.wikipedia.org/wiki/Octave_Mirbeau

Octave Mirbeau (B. 16 Şıbate, 1848, Trévières, Fransa; m. 16 Şıbate 1917, Paris)
yew nuştekaro de Fransız bi.

Nuştoğo ke wayirê mizacê militano, eyni wext de entellektuelê ke seba edaleti xo
erzenê miyan, verêniya heminan de yeno. Yew rexnekerdoğo ke eşkayo xo bıdo
goştarikerdışê sewbin merdıman; heme qabiliyetanê xo xızmetê belengazan de
fidakerdoğ u derheqê raştkerdışê ğeletanê merdıman de kesê do xeylê meharetıno
(hunerdar). Mirbeau ke zewqê do şaşnêbiyaye, hayabiyayışê do pil u hestê do
xısusi reyra sey yew rexnekerdoğê senetê xemelnayey veciyayo miyan, tena be
wayirveciyayışê edebiyat u seneti bese nêkerdo, eyni wexti de verfekê
(veraqalkerdoğê) Claude Monet, Camille Pissarro, Vincent Van Gogh u Auguste
Rodin zi biyo.

Mirbeau ke yew romannuştoxo newewaştoğ (tım çiyanê xaman u neweyan dıma
geyrayox)o, romanê ke nuştê, qelema ey ra vejiyayê, nêyê: Le Calvaire (1886),
L'Abbé Jules (1888), Sébastien Roch (1890), Dans le ciel (1892-1893), Baxçeyê
işkenceyan (1899), Xatıra jû xızmetkare (1900), La 628-E8 (1907) u Dingo (1913).

Her çıqas erey senetê tiyatro de elaqedar bıbo zi, be eserê xoyo ke nameyê ey
Bazırganiye bazırganiyao u komediyê kewneşopi u mizacio, heme sehneyanê dınya de
imza eşta serfiraziyê da pile u be eserê xoyo ke nameyê ey Farces et Moralitéso
fıkranê modernan rê pêşengiye kerdo.



https://diq.wikipedia.org/wiki/NewePel

NewePel rojnameyêko kulturî yo 15 roje yo. Seranser bi kirdkî (Zazaki)
weşanîyeno.[1]

Cayê çapkerdişî û merkezê îdareyî yê rojnameyî Dîyarbekir o. Rojnameyo yewin o
ke seranser bi kirdkî (zazakî, kirmanckî, dimilkî) weşanîyeno. Rojname hetê
Ziwan-Kom (Komela Ziwan, Huner û Kulturî) ra neşr beno û 15'ê adarê 2011î de
dest bi weşane kerdo. Edîtorê rojnameyî Roşan Lezgîn û Bîlal Zîlan ê.

Goreyê statîstîkanê rojnameyî, 50 hûmaranê Newepelî de, nuşteyê ke eseran ra
neql bîyê ne tede, 133 camêrd 19 cinî tam 152 kesan tede nuşto. Nînan ra qasê
120 kesan reya verêne Newepel de dest bi nuştişî kerdo. Zafê nê nuştoxan ciwan
ê. Nuştoxê rojnameyî sey Çewlîg, Dîyarbekir, Erzingan, Dêrsim, Gimgim, Motkan,
Xarpêt, Riha, Alduş, Şîro, Aqsaray cîya-cîya cayan ra yê.[2]

Qismêke nuştoxê rojnameyî nê yê: Adem Karakoç, Adir Dêrsimij, Adir Tilistone,
Alî Aydın Çîçek, Alî Tayfun, Bedîrye Topaç, Bîlal Zîlan, Cemal Aydin, Dilo
Bargiran, Ehmed Kırkan, Ehmedê Dirihî, Enwer Yilmaz, Esad Namdar, Ezîz Derdan,
Hacer Petekkaya, Hesê Belê, Îbrahîm Bîngol, Îlyas Gizlîgol, Îrfan Sîmserkîsij,
Îsmaîl Guven, Îsmet Bor, J. Îhsan Espar, M. Arîf Ayçîçek, Mahîr Dogan, Mehemed
Çelîkten, Mehmed Seyîdalîoglu, Mehmed Yergîn, Mistafa Gomayij, Mistefa Şahîn,
Mucahîd Baran, Mucahîd Goker, Mujdat Gîzlîgol, Murad Canşad, Mutlu Can, Nadîre
G. Aldatmaz, Newzat Valêrî, Osman Tetîk, Rindê Becerîklî, Rohelat Aktulum, Roşan
Lezgîn, Sevîm Aydin, Sînan Sutpak, Şeyda Asmîn, Umer Farûq Ersoz, Xurşîd
Mîrzengî, Zerîn Azrawa.



https://diq.wikipedia.org/wiki/My_Sweet_Pepper_Land

My Sweet Pepper Land (Welatê mino şîrino tuj) hîkayeya yew pêşmerga yo ke wextê
Sedam Huseyînî de polîs bîyo. Fîlm têwertekerdişê western, yanî fîlmê kovboyan,
û drama yo. Fîlm bi kurmanckî (kirdaskî), sorankî û kirmanckî (zazakî) yo. Fîlm
de tenya qehremanê serî Korkmaz Arslan Zazakî qisey keno, aktorê bînî kirdaskî û
sorankî.

Fîlm de Baran, yew qehremanê cengê xoserîya kurdan, nika paytext Hewlêr de
qumandar beno. Seba ke ceng qedîya, Baran cayê xo yew komelo aşt de besenêkeno
bivîno, coka fikirîno ke polîs terk bikero. Labelê herunda îstifa de Baran
dewêda qijkeke rê tayîn beno. A dewe kî yew cayo bê qeyde û bê huqûq mîyanê
sîndoranê Îran, Tirkîya û Îraqî der a ke merkezê esrar û qaçaxçîyan o. Wexto ke
Baran yeno dewe, qebul nêkeno ke Ezîz Axay rê hurmetê xo bimusno. Ezîz Axa
serdarê dew ê pêro aktîveteyanê îllegalan o. Dewe de Baran rastê malime Govende
beno ke hetê dewijan ra ameye teber kerdene. Sey Baranî, Govende kî huqûq û
rastîyêda newîye temsîl kena: qeyd û rastîya Dewleta Kurdîstanî.[1]



https://diq.wikipedia.org/wiki/Muhemmed

Mıhemmed (be Erebki: مُحَمَّدْ) merdumo ke dinê İslami de peyğember qebul
beno.[1][2] Mıhemmed serra 571ıne de Mekka de ameyo riyê dınya. Namey piyê xo
Ebdullah biyo u namey maya xo ki Emina biya.

Mıhemmed be şeş-serre sey (yêtım) mendo. Khalıkê dey Ebdulmuttalıb o kerdo
weiye. Ebe 25-serre Mıhemmed be Xetica ra zeweciyayo. Gorey mısılmanan ra ebe
çewres-serre wehyi diyê ke Heqi/Homay cı rê ayeti rıştê/şawıtê. 62 (seşti u dı)
serranê xo de de Mıhemmed merdo. Ewro mezela Mıhemmedi Medina dera.

Mısılmanan çım de Mıhammed peyxambero peyêno/axıro. Ey ra dıme endi peyğemberi
niameyê riyê dınya. O heyat de serba dinê İslami guriya/xebetiya, dinê İslami
aver berdo. Sıfte ey rê xanıma ey Xetica u lacê apê ey Eli bawer kerd, ê
mısılmanê tewr verêni biy. Ebe Erebki nameyê peyğemberê zey Muhammed bin
Abdullah (Lacê Ebdullahi Mıhemmed) vêreno.

Mıhemmed 570 ya zi 571 de şarıstanê Ereban Meka de maya xo ra ameyo dınya. Maye
u piyê cı merdê coka dedê cı Ebu Talib o pil kerdo. Key o çewres serri biyo, ey
tayê şewan de kafê Hira rê şiyêne. Mıhemmedi vato ke Homay cı rê wehiy dano cı u
Cebrail zi ey rê wehyê Homay ano. Mıhemmed wına ida kerda ke o Homay ra wehiy
gêno, zey peyğamberê binê ke İslam de ca gênê, merdımi dinê İslamiyeti rê
sılaynê.

Raveri zaf kemi merdımi Mıhemmed rê peşti gırewto, şarê Meka ida ey qabul
nêkerda, verba ey de vındertê. Tayê merdımê ke peyê Mıhemmedi ra şiyêne, ê remay
Habeşıstan (ewro naca beno Etiyopya). Mıhemmedi zi be nezdiyanê xo şiyo Medina.
Eno zi mısılmanan miyan de hicret qebul beno. Ey uca zi be şarê Meka suwendname
vıraşto. Mıhemmedi heşt serri be şarê Meka lec kerdo. Dıma zi be 10.000 merdıman
ra ordiyê xo şiyo Meka ro. Mıhemmedi o dem Meka kerda xo dest. Mıhemmedi Meka
nêşayo zaf bımano, 632 de zi merdo.[3]

Mısılmani wexto ke nameyê ey dekernenê, piya vanê "Sela ellahu eleyhi we sellem"
(Erebki: صلى الله عليه و سلم, ṣelâ Allāhu 'eleyhi we sellem). Kılmkerdışê nê
qısey nuştış de zey "s.e.w." beno u yeno be menaya "Sılam u rehma Homay ey sero
bo".

Mıhemmedi sero vaciyeno ki o nêzano bıwano ya zi bınuso. Qandê ey ummi vaciyeno
ummi zi "kamo ke be kıtaban virê xo pır nêkerdo, merdumo ke musnayış nêdiyo"
areze keno. Wendış u nuştışê Mıhemmedi sero, ayetanê Qurane de zi, Sura Ankebût:
48, Sura A'raf: 158 u Sura Cuma: 2 de ravêreno ke o nêzano bınuso u bıwano.[4]
Mısılmanan ra gore Cebrail wehyê verêni "bıwane" ardo u vato ke bıwane,
Mıhemmedi zi "Ez wendış u nuştene nêzana" vato. No, oyo ke wendış u nuştışê
Mıhemmedi rê çıme mocniyeno.[5] Yew zi cayê ke tede Mıhemmedi biyo pil, uca de
qandê ke wendene u musayene ca nêbiyo vaciyeno. A ri ra ey rê ummi vaciyêne.

Srrra 632ıne de aşma Adare de (9ê Zilhıca) roca arefe de Mıhemed 100.000 ra zêde
mısılmanan rê Erafet de Koyê Rameti de hitab kerdo. Heco Peyên ra dıma Mıhemmed
peyser ageyrao Medina u uca de nêweş biyo. Ey uca de be cêniya cı Aişe u keynanê
cı mendo. Vatenan ra gore Mıhemmed, merdışê cı ra veri key ke nêweşiya cı zaf
aver şiya, kağıde u qeleme waştê u vato ke o wazeno ke semedê mısılmanan nuşte
bınuso, hema dıma ca verdo.[6] Mıhemmedi tarixê 8ê Hezirane 632 de roca sêşemeye
de weşiya xo vıni kerda, merdo.[7]



https://diq.wikipedia.org/wiki/Mistefa_Barzan%C3%AE

Mele Mistefa Barzanî, 14ê Adara serra 1903î de Dewa Barzan de ame dinya û 1ê
Adara serra 1979î de paytextê Amerîka Waşîngton de weşîya xo vinî kerda.

Pîyê Mesûd û Îdrîs Barzanî û kalikî Neçîrvan Barzanî yo. Seba heqê Kurdan verba
dewleta Îraqî dest kerd berz û wextê Cumhurîyetê Kurdistanî de generalê hezanê
pêşmerge û ronayoxê PDK-Îraq o.

Gedeyîya xo de hetê hêzanê Osmanî ra tepişîya û Dîyarbekir de hepsî mend. 12
serrîya ey de birayê ci yo pîl Ebdulselam Barzanî hetê Osmanîyan ra ame
îdamkerdiş. Serewedartişê 1919an de, verba Îngîlîzan kewt lec. 1931an de Kurdan
newe ra verba Dewleta Îraqî sere dard we û heqê xo waştî. Serekê serewedartişî
birayê ci yo pîl Şêx Ehmed Barzanî bi. Labelê Erebî, bi yardimî Îngîlîzan verba
Kurdan serkewtî û Mistefa Barzanî sirgûnî Silêmanî bi.

Barzanî hetanê 1942an Silêmanî de mend. 1943an de bi eşîra xo rey de şi
Rocvetişê Kurdistanî, bajarê Mehabad. Weyra de ronayîşê Cumhuriyetê Kurdistanî
de xebatêka pîle kerd û verba dewleta Îranî kewt lec. Ronayîşê Cumhuriyetê
Kurdistanî ra dima bi Wezîrê Şerî û payeya "Genaralî" dîyay ci.

1970 ra pey têkîlîyê Îraq û Sowyetan verba başî şî û Sowyetan destekê xo seba
Kurdan birna. Îraq ke Sowyetan ra paştî girewt, suwendê ke dayê Kurdan ca
nêardî. Verba nê rewşî de bi serekîya Mele Mistefayî de Kurdan newe ra dest kerd
berz û dişmananê Îraq, Îran û Amerîka ra destek girewt. Labelê serra 1975î de
Îraq û Îran bi Pêameyîşê Cezayîrî amey wêre û Îranî zî destekê xo seba Kurdan
birna. Û bi no hewa serewedartişê Kurdan sernêkewt.

1976an de nêweşîya Mele Mistefa Barzanî bîy xidar û seba tedawî şi Amerika û
weyra de şi rehmet. Cinazaya ci bajarê Şîno yê Rocvetişê Kurdistanî de defn bî,
labelê 1993în de xoserbîyayîşê Başûrê Kurdistanî ra dima cinazaya ci hewelîyay
dewa Barzan.



https://diq.wikipedia.org/wiki/Mirzali_Zazao%C4%9Flu

Mirzali Zazaoğlu (nameyê xoyo raştıkên Yaşar Kaya) serra 1967ıne de dewa
Pılemoriye Qızılmescidi de ame riyê dınya. Keyeyê xo tayê serran ra têpiya bar
kerdo, amo Gemlik (Bursa). Tiya mektebo verên qedêna. Serra 1980ıne de piyê xo,
o be ma u bıran u waya xo ra ardi Almanya. Aye ra nat na dıwele de weşiya xo
rameno. Uca şi mektebê miyanêni (Gesamtschule).

Mektebi ra dıme xeylê serri mıxtelıf cayan de kewt kar guriya. Mabênê na serran
de kari ra dıme şandane şi mektebê şani (Abendschule) u tebera diplomê mektebê
serêni (lisa) (Realschulabschluss) gırewt. Serra 1995ıne de kewt yew firma
tekstili (Blusen Neumann), senate mısa u bi terzi (deştoğê kıncan). Na firma de
anciya moda u dizayni sero terbiyet di.

Ey verênde ra (domaniya xo de) Zazaki fam kerdêne u pilanê xo de qesey kerdêne,
hema nuştena cı nêzanıtêne. Serra 1990ıne de dest kerd zıwanê ma u piyê xo, gına
sero, mısa. Seba zıwani ra serra 1990ıne de şi Pılemoriye xeylê aşmi mend. Uca
xeylê dewan ra feteliya u çekuy u sanıkê Zazaki day arê. Na semed ra ey xeylê
kıtab u pêserokê Zazaki day ardene u wendi.

Serra 2006ıne de zaf bi nêweş. Seba qanseri ra mabênê heşt aşman de têdıma şeş
seansê kemoterapiye diy. Hewna ki tedawiyê xo dewam keno u na sebeb ra ilacan
gêno. Nêmserre de reyê şono qontrolo pil u çekap dano vıraştene.

Hetan nıka hewna çekuyanê Zazaki keno arê u gramerê zıwani sero guriyeno. Nıka
Berlin de interneti sera, ebe tayê embazanê binan ra pela Wikipediya Zazaki
idare keno.

Note: Na jü hêkata ke mı jü albazê do Macari (Eino81) ra gurete u çarnê ra
Zazaki. Na mesela seha ke zon u mıletê ma sero vata.



https://diq.wikipedia.org/wiki/Mest%C3%BBre_Erdelan

Mestûra Erdelan yan zî Mah Şeref Xanim Mestûra Erdelan yan zî Mestûra Kurdistanî
(b. 1805, Sîne - m. 1848, Silêmanîya) şaîr û nuştekar û tarîxnuştoxa Kurd a.
Pîyê ci Ewlesen (Ebul Hesen) Beg bi.

Mestûra Erdelan paytextê Mîrektîya Erdelan, Sîne de yew keyeyo arîstokrat de
amey dinya. Gedeyîya xo de meraqdarê wendişi bî. Edebîyatê Erebî û Farisî ra
dima fiqih wend. 28 (goreyê tayê çimeyan 20) serrîya xo de bi walîyê Sîne,
Xusrewxan Erdalanî de zewijîyaya. No zewaj de qet gedeyê (doman, qic) aye nêbî.
Zewajê înan new serrî dewam kerd. Xusrewxan Erdalanî nêweş kewt û merd. Mergê ey
ra dima Mestûre Erdelan şî bajarê Silêmanî ke paytextê Mîrektîya Baban bi.

Kitabî Mestûra Erdelan seba Îngîlîzkî, Almankî û Fransizkî ameyê çarnayîş.
2005an de Hewlêr de seba Mestûre yew festîvale organîze bî û Parkê Xoserîye de
yew heykelê ci ame ronayîş. Ancîya bajarê Sîne de zî heykelê ci esto. Tosinê
Reşîdî derheqê cuya aye de bi nameyê Mestûre romanêk nuşto.[1]

Mestûra Erdelan şaîre bî. Dezayê Mestûra Erdelan, Mîrza Ekber Sadiq kitabê xo yo
‘Hedîqey Nasrî" de vano ke Mestûra Erdelan nêzî 20 hezar beytî nuştî. Labelê
teyna 2 hezar beytê ci resayê destê ma. Hem bi Kurdkî û hem zî bi Fariskî nuştî.
Labelê zafaney şîîrê ci destê ma de nîyê. Tena ey şîîrî ke hetê Mîrza Eseddula
Xanî Kurdistanî, serekê Kulturî yê Sîne ra Tahran de amey çapkerdiş mendê. La
çapbîyayeyan ra ey Kurdkî zaf tay ê. Şîîrê aye ke raseyê ma dest, zafê ci bi
lehçeya Hewramî yê. Yew şîîrê ci wina yo:



https://diq.wikipedia.org/wiki/Mest%C3%BBra_Erdelan%C3%AE

Mestûra Erdelan yan zî Mah Şeref Xanim Mestûra Erdelan yan zî Mestûra Kurdistanî
(b. 1805, Sîne - m. 1848, Silêmanîya) şaîr û nuştekar û tarîxnuştoxa Kurd a.
Pîyê ci Ewlesen (Ebul Hesen) Beg bi.

Mestûra Erdelan paytextê Mîrektîya Erdelan, Sîne de yew keyeyo arîstokrat de
amey dinya. Gedeyîya xo de meraqdarê wendişi bî. Edebîyatê Erebî û Farisî ra
dima fiqih wend. 28 (goreyê tayê çimeyan 20) serrîya xo de bi walîyê Sîne,
Xusrewxan Erdalanî de zewijîyaya. No zewaj de qet gedeyê (doman, qic) aye nêbî.
Zewajê înan new serrî dewam kerd. Xusrewxan Erdalanî nêweş kewt û merd. Mergê ey
ra dima Mestûre Erdelan şî bajarê Silêmanî ke paytextê Mîrektîya Baban bi.

Kitabî Mestûra Erdelan seba Îngîlîzkî, Almankî û Fransizkî ameyê çarnayîş.
2005an de Hewlêr de seba Mestûre yew festîvale organîze bî û Parkê Xoserîye de
yew heykelê ci ame ronayîş. Ancîya bajarê Sîne de zî heykelê ci esto. Tosinê
Reşîdî derheqê cuya aye de bi nameyê Mestûre romanêk nuşto.[1]

Mestûra Erdelan şaîre bî. Dezayê Mestûra Erdelan, Mîrza Ekber Sadiq kitabê xo yo
‘Hedîqey Nasrî" de vano ke Mestûra Erdelan nêzî 20 hezar beytî nuştî. Labelê
teyna 2 hezar beytê ci resayê destê ma. Hem bi Kurdkî û hem zî bi Fariskî nuştî.
Labelê zafaney şîîrê ci destê ma de nîyê. Tena ey şîîrî ke hetê Mîrza Eseddula
Xanî Kurdistanî, serekê Kulturî yê Sîne ra Tahran de amey çapkerdiş mendê. La
çapbîyayeyan ra ey Kurdkî zaf tay ê. Şîîrê aye ke raseyê ma dest, zafê ci bi
lehçeya Hewramî yê. Yew şîîrê ci wina yo:



https://diq.wikipedia.org/wiki/Mere_(Mouse)

1. Güle: Çıçax ma bı mereya hetê çep u raştiya héreket kenê ju mekanizma miyanê
mere dı güley plastiki doş keno. Ju qol kışt ra ju qol zi peyni ra no merey doş
keno. Doş biyayena cı zi ser héreketê madıro.

2. Ékıs: Çıçax mere héreket keno o bı êya piya dı (2) hébi ékıs zi héreket kenê.
Nêy 2 ékısi, bı şeklê 90 derece zeredê mere dı bı pêya grêdayeyê. U nêy güley
çarnanê. Çıçax merdım mere anceno çep no ekısan ra ju kewno dewre u sinyali dano
kompitor u éyni çi, çıçax ma merey ancenê peyni o çax zi sinyal şıno kompitorı.

3. Tekerê ékısi: Her ju ékısi serdı ju tekerı esto u nêy tekeran ser dı zi ju
metal kontak

4. Tekerê élaqay: Her tekeri serdı qandê kontaxı ju susta (yay) esto. Çıçax
tekeri doş benê u éleqey nina bı metal kontaxan dı vırazêno u nê zi dıma resenê
sustayan u N3ey sustayan ra enerjiyê signali vırazênê. Çend signal reseno
kompitor, maneno ser héreketê mere u sinyalan. Çendı dur mere héreket bıkero,
héndı zi sinyali vırazênê.

5. Qabloy merey: Bı xêrê qabloy merey sinyali şınê resenê kompitor. Ju proxram
miyanê kompitori dı nêy sinyalan açareneno komünikasyon u frekans. Ka mereyo
çıçi wazeno u çend héreket kerdo u bı kamcin istiqamet şıno u ka o yo çıçi
wazeno vırazo. U nêy héreketi ma monitor (ekranê) kompitori dı vinenê.

6. Qümçey: Ma çıçax dest danê kümçey merey ser sinyali şınê resenê kompitor u ju
proxram kompitori miyan dı waştena ma açarneno zıwanê kompitori u vano ka mayê
kompitori ra çıçi wazenê. Éleqey na waştena ma zi giredeyeya mayo. Yani ka
kamcin qümçe ma ıngışt nanê ser.



https://diq.wikipedia.org/wiki/Max_Weber

Max Weber, 21 nisan 1864 maya xü ra biyo u 14 héziran 1920 şiyo héqeyda xü ser.
Weber bı xü Almano. Weber sosyolog, ekonomê milli (debarey nasyonel), filozof u
profesor biyo. Mabenê ser 1893-94 dı suka Almanya Berlin dı profesorê héqê
ticari dı ders dawo. Mabênê ser 1894-97 Freiburg dı profesorê ekonomê milli
(debarey nasyonel) biyo u ser 1897-1903 Breisgau u Heidelberg dı u éyni wext dı
mabênê ser 1918-19 Wiyana u Münih dı profesorê sosyolji biyo. Max Weber bırayê
Alfred Weberi yo.

Zaf alimê vanê kı Karl Marx, Vilfredo Pareto u Émile Durkheim bı Max Weber a
piya fıkrê "alımeyda cüwayışê sosyolociye" vıraştê.

Hetê siyaysiya Weber bı xü hem welathézkerdox u hem zi lejker o (ésker). Weber
tesirê alimê felesefe Immanuel Kant, Friedrich Hegel, Karl Marx u Friedrich
Nietzsche zi mendo.

Weber mektebi Heidelberg, Göttingen u Berlin wendo. 1893 dı Berlin dı beno
profesorê hıquqi u éyni wext dı Freiburg dı profesorê debarey keno. Weber
nezdiyê panc seri neweşeyda ésebey ra kewno nêweşxane u nêşeno kar bıkero. Dıma
neweşeya xü yê ê ésebi Wiyana u Münih dı ze profesor privat (özel) gürweyeno.

Kıtabê xü yê ‘Die protestantische Ethik und der Geist des Kapitalismus’ " (Etikê
protestantey u héyalê kapitalizım) dı Weber mısneno kı reformasyon (vırnayen,
çarnayen) senin cüwayışê şaran hetê xü dayo kışta debarey ( ekonomi) kapitalizım
u wuca dı senin kılisey katolikan ê rumi cayê xü cüwayışê şar miyan dı vıni
keno. Çı wext Weber fıkrê xü u ‘tipê ideal’ analiz keno zıwanê do brokratik kar
ano.

Héme çira mühim fıkrê ciyê ‘verstehenmetod’ (metodê famkerdenı) o. Na teori zi
namey dayê u vanê ‘metodteori’ u na teorizi akerdenda fıkrê sosyolociye yo. Yani
famkerdenda (verstehen) tepkiyê merdıman (insanan). Metodteori izéh kerdenı u
famkerden o. No teori bi semedê teoriyê tipê ideal u teoriyê sosyolojiyê xü
teberê çiyandê (neutral) tepışteni rê u ka qıymetê vateni cüwayış dı ca gêno.

Fıkır u teoriyê Webersi sosyolociye, tarixê dini, teoriyê héreketan, teoriyê
siyasi, hıquq, debarey milli (nasyonal ekonomi), ilmê siyaset u felsefe dı fıkrê
do delal u kılasik hésınêno.



https://diq.wikipedia.org/wiki/L%C4%B1san

Zıwan sistemê qıseyano ke merdum pê keno têsere u wesileyê suhbetio. Goreyê
tayine yew hacetê komunikasyoni ra serkewte hafıza tarix u kultur u adet u torey
mordemi zıwan de yeno diyayene. Senatê da insania ke tenya ey rê xaso.

Serranê peyênan de roştberê Zazayan çım de qıymetê zıwani bi zêde, kenê ke
zıwanê xo rareynê, pay ra verdê, raver berê.

Zazaki de qıse zıwan, hetê koki (rıstımi) ra Ewısta (Avesta) de hizū-, Hindkiyo
Kıhan (Sanskritki) de jihvā- जिह्वा (bıwane: cihwā) Partki de izβān, Farskiyo
Miyanên (Pehlewki) de izwān, uzwān biyo. Kurdki zıman, Farski zebān زَبان,
Peştuki žiba, Osetki äwzág vanê.

İlmo ke gıneno zıwani sero, zıwani tarif u ifade keno, zıwananê Ewropa de cı rê
vanê "linguistic". Qısm u leteyê ilmê zıwani zehfê. Fêlê ilmê zıwani cıgeyrayışê
nışananê zıwanio ke mıxtelıf tebeqeyanê hêrarşiye seroyê.

Zar vengo, zıwan ki letey goştio ke fekê insani de, oyo. Bê zon ki isan şeno
veng veco, bıqêro, bılımo, feqet nêşeno qısey bıkero. Qıseykerdene ê letey goşti
lewnena, hewna perse qesa fekê insani ra veciyena. Hurdmêna ke resnay pê, beno
qıseykerdene u insanı ki ebe nê ornagi jewbini fahm kenê. Bê zar u bê zıwan ki
şenê, insani jewbini de qısey bıkerê, jewbini serwext kerê. Be teknikanê
tezeyan, be destan, be bêçıkan (engıştan) u be hereketan jewbini danê
fahmkerdene. Feqet qet çiyê qasê qıseykerdene jewbini ra hendae nezdi niyo. Qey
vanê 'zar u zıwanê xo ameo gırewtene’; yanê, ne vengê xo veciyeno, ne ki qısey
keno.

Mılet u qewmê ke dewletê xo estê, se serre, dısey serre be zıwanê xo qısey kenê,
zıwanê xo kerdo zıwanê teknik u teknolociye, anci ki sero vındenê, raver benê,
vanê ke; zıwanê ma wertey zıwananê dıwelan de vini mebo. Eke ma zıwanê xo goranê
teknik u teknolociya ewroy de raver meberime, qıseyanê neweyan mevecime, pey de
maneno. Be no qeyde zanaê ma, ilmdarê ma meşte biro be zıwananê dıwelan
nüşteyanê xo nüsnenê. O waxt ki qewmê ma nê zıwani ra fahm nêkeno. Gereke anci
ma nê zıwani bıçarnime, se ke qewmê ma fahm keno, heni bınüsnime. Beno dı kari.
Eke roştberê jew qewmi be zıwanê xo nê, be zıwananê dıwelan de nüsnenê, faydey
nê ilmi u zanoği qewmê xo de hewndae nêno zanıtene. Qewmo ke seba ey ra nüsneno,
gereke be zıwanê ey bo, be zıwanê dê ğeribi mebo. Ewro teknik u teknolociye her
zıwani sero hukım keno. Zıwan, ilmi her roc raver şono. Eke rocê raver nêgırewt
xo dest, peyniye zaf çetın yena.

Gerek her merdım hemverê xu, hemverê piranê xu wezifey xu biyaro ca. Wezife;
wezifey vındernayışê vıni-biyaenda zıwanê ma Zazakiyo. Gerek her merdımê do
zane, nuşkar, wendey xu u kokê xu nas bıkero. Naskerdena xu, naskerdena welatê
xu kêberê şarê binan rê xu qebulkerdış'a beno.

Her merdım bı şexsiyetê xu'ya yeno naskerdenı. Senin kı her mıletı, nuşkar,
artis bi çiyê xuyê taybeti'a yenê naskerdenı. Êyê kı ninan rê beno kılidê
komünikasyoin zi fına zıwano. Yanê zıwan, kılidê komünikasyonê nuş u ê qısey
mabêndê şaran u insanano. Zıwan şexsiyetê welatio. Kokê welati, kokê namey
welati her wext xu zıwan ra gêno. Swêdi-İsveç, Yunani-Yunanıstan,
Fransizi-Fransa, Romani-Romanya, Rusi-Rusya (Urusya) u.ê.b.

Çı wext merdım bı zıwanê xu'ya nênuşno, zıwano xu niyaro kar, caê dı ê merdımi
kewnê tengaseya vinayışi u nêşenê rayê da newiye akerê qandê zıwanê xu u nêşenê
bıbê rayberê şarê xu. Zıwan, fek u diyalekt zengin-biyayena şar-biyaena.

Bı zıwanê Zazaki heta nıka çiyo muhim niameo nuşnaenı. Çiyê kı heta nıka ameo
nuşnayenı zi, zaf neweo. Na newe-biyayenı zi, zıwanê maê nuştey zehmetey veceno
ser raya ma. Heta nıka ê çiyê kı ameyê nuşnaenı, ê zi tenya ser çiyê siyaset u
estanıkı mendo. Gere ma ney çi bıvırnim. Enerci u gıraneya xu bıdê çiyê bini ser
zi. Cokı çendê ma zıwan, tarix, tradisyon (urf u adet) u çiyê açarnayışi ser
bıgurwey, maê zıwanê xuyê ma u pi bıkerê dewlemend. Her çiyo muhim zi noyo kı,
zıwanê Zazaki dı dıyalekt u feki estê. Nuşnaenı dı, qıseykerdenı dı qandê coyo
kı ma zehmetey ancenê. Gere ma qederê zıwanê xuyê bındest dı mendey bıvırnê u
günia teziye cıdê. Eger ma ney nêvırazê se, qeçekê ma do ma ra hesab pers kerê.
Ma kar u xebatê ma zi wuni tecrid bıkerê kı ma do nêşê werzê lıngandê xu ser.

Tıya dı ez wazenan çiyê vecan çıman ver. Gere ma enerci u günia xu bıdê zıwan
ser u ma xu lete nêkerê. Fek u diyalektê Zazaki biyarê pêhet u bı inan ra ma
zıwanê xyyê nuştışi vırazê. No kar zi, karê merdımê cıddi u ê zaneyo. Eger ma
wazenê, zıwanê xu newede ra vırazê, gere ma akademi u enstytiyanê xu vırazê u bı
newede ra ma günia teziye cıdê. Bı zür u nêzaney'a qet çiyê nêkewno ser. Zane
biyayenı zi, kokê xu, zıwanê xu u kulturê xu naskerden'a u gırwe kerden'a beno.
Gere her merdım gırwe u enerciya xu dı cıddi bo.

Vıraziyaen u biyayena dınya ra heta nıka heme çi ameo vırnayış. İnsani, si
(kemere), awı, dar u çar wextê serrı ameo vırnayış u zaney tarixê ney rê vanê
mutasyon. Zıwan zi nê vırnayışi ra heqê xu gırewto u ameo vırnayış. No vırnayış
hem hetê negatıf u hem zi hetê positiv rao. O çi kı negatif tarix dı xu mısnao,
noyo kı, şar zıwanê xu, xu vira kerdo u zıwanê do bin mısao. Zıwanê ma dı zi
çiyê newey veciyenê.

Nê çi ser werzaenı zaf gırda. Qandê kı, heta nıka zıwanê ma ameo pelçıkiyaenı u
nıka ma gamanê xuyê gırdan erzenê u xu nezdiyê pê anê. Qandê jew-biyaena zıwanê
ma Zazaki dest pê dê, mıl bıdê mıl.



https://diq.wikipedia.org/wiki/Kulturo_berz

Kulturo berz ya zi serkultur namê kulturio ke şar miyan de esto, tedawul dero;
kulturo genelo, pêroyiyo. Kulturo berz terefi heme merduman ra şınasiyeno,
zaniyeno zey Kulturê Tırki, Kulturê Çini ya zi Kulturê İtalyani. Name kulturo
berz de berz vaciyeno çunki eno kultur heme şari elaqedar keno u gerek
bıseveknio, eno kultur kulturi binan ra cırao. Kulturo berz, kulturi merdumani
ke berz de ca gêni, inan mocneno. Mısal zemani veri, zemani kıhani, vêrde de
çiyi klasiki mocnaê kulturo berz ra. Enê klasiki jew kulturo newe, vıraştoğ u
revolusyonist ifade keni, riê cı raver oneno. Tiyatro, bale, muziko klasik,
huneri xaseki, sınıfi berzan ri vırazeni. Kulturo berz jew mena de kulturo en
gırdo. Kulturo berz semedê tenê ke kulturê berz derê resiyeno, vıraziyeno. Enê
teni cuwiyayışi inan zey prensibi kulturo berzi cuweni. Çiyi ke şeni zerreki
kulturo berz de bımani, ê gêniyeni; çiyi ke nêşeni kulturo berz zerre de bımani,
ê teber de maneni. Pê na rae ra Kulturo nızm vecino. Qral, feodal lord, padişa
ya zi beylerbeyi heme ninan kulturo berz de ca gêni.



https://diq.wikipedia.org/wiki/Kar_u_Senate

Kar u Zenati; êz wazena hebê bahsê idarekerdenı u ekonomidê Zazayan-Dımıliyan
bıkera. Dımıliyan miyan dı veri u ewro nê kar u zenati estibi. Ìdarekerdenı u
ekonomiyê Dımıliyan veri cıtêrey, recberey, seydwaney, heywan warikerdenı (Dewar
u çarwey) u zewbi tay zeneetan serbi. Dı o dem dı sera %60 yê şardê Dımıliyan
cıtêrey kerdê, dewar warikerdê u nanê xo a ray ra vetê. Sermayedarê Dımıliyanê ê
wexti Beg, Şêx, Axa, Bezırgan, Tacır, Zenetkar u herwına bi. Şarê neçari zi
recberey, cananey u kar u barê inan kerdê. Taynay zi bı tay heywan u karıtenda
erd, dık, rez, baxçe, bostan, qezenc u zerzewata idarê xo kerdê. Tabi
warikerdena heywanan zi idarekerdenda ninan dı zahf rolê gırdi kaykerdê. Zahf
keyey (eşiri) wêrê bolandê çarwan u naxırdê dewari bi. Qatıxê inan vetê werdê u
o kı cı ra vêşi mendê zi berdê rotê u idareyê xo pa kerdê.

Nê qewıman miyan dı şarê Ermeniyan u ê Asuriyan zahf dewlemendi bi u zahf zenati
cı dest ra ameyê. Zeneetê ê çorşmi u karê zeneeti kerdenı nime ra vêşê cı
Ermeniyan destı bı. Tabi na dayenı u gırotenı hetı zi, zülüm u zordarey, tahda
kerdenı u lej mabêndê nê qewıman dı kemi nêbı u tım ramıt. Fitne u fêsadan,
zordest u zalıman nê rehat nêverday u tım verday pê. Qandê zayıf u bêqüwet
vıstenı u bı no hesaba xo destan bın gırotenı, dest mal u mülkdê cı ser nayenı.
Bı pê dı kıştena u zayıf vıstana ê bı seran a xo destan bın dı tepışti u hewna
zi ê yê tepşenê. Tabi nê lejan dest, welatê ninan zi talan u wêran biyê. Tabi nê
lejan u na talankerdenı dı ê kı zahf zerar diyê, bolê cı Dımıli (Zazay) bi.
Çımkı taydê Zaza- Dımıliyan xıristiyan, taydê cı Elewi u taydê cı zi suni
Müsülmani bi. Nê sedeman ra zahf zerar diyê. Tabi qandê dewlemendeyda welatê
Zaza-Dımıliyan, kırdasan (Kürdan), Osmaniyan, Ìraniyan (Farısan) u Ereban bı
serana hêrış berd şardê ninan ser. Bı nê hêrışana zi nêmendi, Welatê ninan sero
da pêro u welatê ninan xo lıngan bın dı talan u wêran kerd. Zekı belati sero
pêrodê, wıni welatê ninan sero da pêro u welatê ninan kerd welatê lezi. Bı n! o
hesaba xo lıngan bın dı paykerd,pıloxna pêser, pelçıqna, kerd talan u wêran u
vıst xo destan bın. (Tabi dı no nabêndı Welatê Ermeniyan, Asuri-Suryaniyan u ê
Kürdan zi lıngan ver şı, talan u wêran bı u kewt destandê ê şarandê bıqüwetan
bın. (Şarandê zey Osmaniyan, Ìranıjan u Ereban).

Fına sıfteyênı bı hêrışkerdenı u destandê Sellaheddinê Eyübi ya nê welati kewti
destandê Ereb u Müsülmanan bın. E ya tepeya zi dıha nêşa miyaneyê xo rast kerê.
Herga kı serehewada dışmenan da sere ro u ê pıloznay pêser u xo lıngan bındı
pelçıqnay. Bahdê Sellaheddinê Eyübi, derba en gırdı no fın Osmaniyan u Farısan
dest ra werdı. Osmaniyan u Farısan welatê ninan xo miyan dı kerd lete-lete u xo
destan bın dı tepışt. Tabi Ìdrisê Bidlisi zi derbêda gıranı dê şardê xo ro,
şardê Zaza-Dımıliyandê Elewiyan u Ermenıyan ro. Ey zi kardesteya Osmanıyan kerdı
u bı kaykerdenda kayandê inan a ramıt eşirandê Zaza-Dımıliyan, ê Kırdasan u ê
Ermeniyan ser u ê vısti destandê Osmanıyan bın. Zerarê Sellaheddinê Eyübi u ê
Ìdrisê Bidlisi zahf şardê Zaza-Dımıliyan rê u ê şarandê binan rê biyo. Vanê
Tarix ê wırnan ef nêkerro, mahkum bıkero.



https://diq.wikipedia.org/wiki/K%C3%BClden_Evler

Külden Evler (be Zazaki: Wele ra Bani), yew kıtabê nustoğ Cemal Taşio ke serra
2007ıne de terefê Vejiyaişê Tiji ra veciyayo. Kıtab de qalê dewıcanê Dêsımi
beno. Eskeri çıturi/senên dewi vêsnayê, dewıcan rê senên işkence kerdo, qeremet
u sıtamo (eziyeto) ke dewıcan anto, thalkerdena dewan, surgıniye uçb. sero qal
beno.

Eskeri ke amey dewe, demê serre ra payiz bi... Mı serê boni de gozê ho kerdêne
ro, serba huskkerdene verba tiji de ağme kerdêne ke çêy day adır. Serê boni ra
amane war u omıdê raxelesnaena jü-dı cılu ra qelebiyane ro wertê adıri. Vejiyane
teber... Mı ho sas kerd bi... Heni ke mı cıli phoştia ho ra niardê war u oncia
tey berdê zerre, heni oncia vejiyane teber. A sate kıle çê guret bi... Raa
dıyine ke kotane zerrê çêyi u peyser ke amane, mı kutıkê huyo khal di ke ho
pençere ro erzeno zerre, o ki fıkıriyo ke ez wertê kıle de mendane u mı
bıxelesno... Heni motê cı biyane, mendane... Satêna mı waşt ke ho kutıkê ho dıma
bıerjine zerre, wa bınê wefa dey de memanine. Heto jü ra taê insani adır verdanê
cı insanu vêsnenê, heto bin ra ki jü kutıko ke wazeno jü bedeno ke biyo wele ey
bıxelesno... İnam kerê ke a sate ra dıme endi serba qalkerdena na mesele cüane.
Ez ki eke bıvêsêne, kami nae sero qesey kerdêne?



https://diq.wikipedia.org/wiki/Jules_Bianchi

Jules Bianchi (b. 3 Tebaxe 1989 - m. 17 Temuz 2015), piloto Fransızo dê kıhano
ke kewto Formula 1i ra.

Bianchi Fransa de suka Nicei de ameo dınya. O raveri Sporê motori rê be kartingi
ra dest pê kerdo, serra 2007ıne de sporê kartingi ra veciyo u seriê Formula
Renaulti de mucadele xo tıra kerdo. Serra 2007ıne de Formula Renault 2.0 de,
2009 de ki Formula 3 Euro Series de şampiyon biyo, hem serre de kewto GP2 Asia
Seriesi ra u uca de mucadele kerdo, sezonê 2010i de pilotê GP2i çıniyawo we.

Wexto ke tede o veciyo pistê GP2y, taxımê Scuderia Ferrari de ramıtışê testi
podao, ramıto. Sezonê 2012ıne de ki terefê Ferrariy ra gêriyao taxımê Force
Indiai ra u uca de piloto dıyıne (piloto yedek) biyo. Bianchi Maratonan de turê
antrenmani de veciyo pist ra. Verê sezonê 2013ıne ra, kontratê Luiz Raziay peyni
diyo u Jules Bianchi vêrdo cayê Luiz Raziai ra. Taxımê Marussia F1y de pilotiye
kerda. Sezonê 2014ıne de zi mucadala xo rê dewam kerda.

Tarixê 5ê Temuzê 2014 de, tayfuno ke namê xo Phanfoneo u Japonya zi kewto bınê
xo ra, uca de bınê vartışi de Pıstê Suzukay de 2014 Japonya Grand Prix organize
biyo u turê 43. de Jules Bianch kontrolê wesaitê xo kerda vıni u qeza kerda.
Wesaitê xo dao pero otomobilê bini ra. Dıma na qezaya xofıne, Jules Biachi
doktorê xo rapor kerdo ke hirey xo kerdo vıni. Cayê qezay de destego verên
vıraziyao u merduman Bianchi ardo merkezê sıheti.

Dıma merduman qarar dao ke Jules şêro hestexane ama riê xırabiya heway ra
resayış be helikopteri ra nêbiyo u merduman o berdo hestexaneo ke 15 km ra dûro.
Dıma 35 daqan Jules Biachi resao xestexane. Uca de teşhıs vıraziyao ke qafıkê xo
de Travma gırde veciyo. Mezgê xo ra operasyon keriyao. Tışrino Peyên 2014 de
koma ra vecio u merduman o suka ke tede maya xo ra biyo berdo Nice u uca de
universıta de xestexane de mendo.

Dıma 9 aşman, tarixê 17 Temmuz 2015i de vaciyao Jules Biachi heyatê xo vıni
kerdo. [1] Roca 21 Temmuzi de zi Katedralê Nicei de torenê cenaza xo
vıraziyaya.[2]



https://diq.wikipedia.org/wiki/Irak

İraq (be Erebki جمهورية العراق Ǧumhūriyat al-ʿirāq) dewletê da qıtay Asyaya.
Cayê xo mıntıqa ra rocawanê qıtay Asya dero. Zımey İraq de Tırkiya; veroc de
Golfezê Farsi, Erebıstanê Seudi û Kuweyt; rocawan (ğerb) de Suriya û Urdun;
rocvetış de İran estê. Paytextê İraqi Beğdado. İraq 18 eyaletan ra yeno pêra
(mıteşekkılo) û ezayê Mıletê Yewbiyayey, Liga Erebi û OPECiyo. Sistemê idarey
demokrasiyo. Namey İraqi Pehlewki Erag ra yeno û menay cı veroco.

Tarix û medeniyetê İraqi zehf dewletiyo. Medeniyetê khani Iraq ra veciyê.
Sumeran, Akkadan, Babilan û Asuran erdê İraqi de ronişte biyê. Nuşteyê verêni,
zey matematik, qanun, felsefe İraq ra veciyayê.

Wextê seserra 6ıne de Erebi amey İraq û hukım kerd. Ereban dıma erdê İraqi zaf
işğali diyê: Hetê Moğolan, Tırkan, İngılızan uêb. ra. Serra 1932yıne de İraq xo
reyno ra, xoser ilan kerdo. Serra 1979ıne de Seddam Hıseyn bi reisê Cumhuriyetê
İraqi. Labelê şarê İraqi Seddami ra rehet nêdi. Mabênê serranê 1980 û 1988une de
Dewletê Amerikayê Yewbiyayey Seddami rê yardım kerd û ey hucım kerd ro İrani;
feqet Seddam zaf zerarın veciya. Serra 1990ıne de Seddami hucım kerd be Quweyti,
labelê Dewletê Amerikayê Yewbiyayey û dewletanê Ewropa semedê petroli ra
mıdaxele kerd. Serra 2000ıne de G. W. Bush bi reisê Cumhuriyetê Dewletanê
Amerikayê Yewbiyayeyan û serra 2003yıne de hucım kerd ro İraqi û eskerê Amerika
zaf merdumê İraqi kışti. Nıka işğal dewam nêkeno û eskerê Amerika İraq ra
veciyayo.

İklımê İraqi vuriyeno. Çoli tey estê, zaf huşkê. Royê Dicley û Royê Fırati
zerreyê İraqi ra şonê. Dicle û Fırat heyat danê İraqi.

Sûkê İraqi zaf peyser mendê. Cengan sûkê İraqi zaf kerdê xırabe. Labelê Beğdad
de zaf binay hetê mımariye ra mıkemmel vıraciyê. Beğdad merkezê iqtısad û
siyasetê İraqiyo.

Nıfusê İraqi 28 milyono. Zaf mıxtelıf mılet tede cıwiyeno, zey şarê Ereban,
Kurdan, Goranan, Tırkmenan, Asuriyan, Zazayan û şarê bini. İraq de xeylê dini
yenê diyayene. Dinê İraqi İslamo, mezhebi ki Şıi û Sunniyê. Tede Ehlê Heqi, yew
zi tayê İsewiyi, Bahai û Musewiyi estê. Zıwano resmi Erebkiyo, xeylê merdumi
Kurdki, Goranki Asurki û Tırkmenki qısey kenê. Nuştekar û wendoğê xo zaf niyê.

İqtısadê İraqi zaf qewetın niyo. Standardê heyati zaf xırabıno. Semedê herban ra
heyat zaf biyo xırabe. Labelê İraq zaf petrol û qaz roşeno.



https://diq.wikipedia.org/wiki/Hz_Nuh

Nuh (Erebki de: نوح, İbranki de: נוֹחַ) oyo ke merdumo ke Cıhudiye,
Xıristiyaniye u İslam de peyğamber vêniyeno. Gorey Tewrat, Nuh 950 serri dınya
da mendo u hirê qıcê xo est biyê: (Sam, Ham u Yafet).

Gorey Cıhduiye, Xrıstiyaniye u İslami ra şarê Nuhi qıseyê xo ra goşdar nêbiyê u
Homayê enê dinan waşto ke qewmê Nuhi rê peyniye bıdo. Homa, Nuhi rê emrê xo vato
gorey dinan u Nuh darê Goferi ra yew gemiye (keşti) vıraşta. Her ganiyê ke riyê
hardi (erdi) sero estê, tira yew nêri u yew maki (tayê cayan de u Incil de 7
çutan) gırewtê. Nuh u aileyê xo nışenê gemi, çewres roci tufan werzeni, se u
pancas roci her cayê dınya bınê awıki de mendo, heme ganiyê ke hardi (erdi) ser
de mendê, ê pêro merdê. Gemi bena berz, badi (baci) awk nişena u "Gemi aşmê
hewtin de, rojê hewtêsin ay na aşmi de seri Ararati yo nişena rue." Tewrato
Tırki, İngilizki u swêdki de cayo ke gemiyê Nuhi ruenişta koyi Ararati yo. La
goreyê nushaya aramki gemiyê Nuhi koyi Cudi ser o nişta. Quran zi vunu gemiyê
Nuhi Cudi ser o nişta. Quran de:" 'Ey erd awkê xo banc! U ey asmiyen [awkê] xo
tepiş!' vaciya. Awk anciyê; gure ame qedênayiş; [gemi zi] seri [koyi] Cudi ya
ruenişt. U: 'Guni nê zaliman wa cehenem ri bu' vaciya." Tufani dim a Nuh u
efradi ey heti rojhilati de deştê Şinari de ca bini. Tewrat de, Ararat, yew ca
yo saxlem u ke zaf rey merdimi şini uca de xo seternini.

Destanê Gılgamışi de zi sey tufani Nuhi yew tufan estu. Çiyo ke tufani Nuhi de
viyerenu hema eyni hewa destanê Gilgamişi de zi estu. Hetta goreyê tayê nuştoxan
çimeyi (kaynak) meseleyi tufani a ke hirê heme kitabani muqedesan (Tewrat, Incil
u Qur'an) de vaciyena Destanê Gılgamışii bi xo ya. Welakin, ferqo bingeyin o yo
ke, kitabani muqedesan de tinya yew Homa estu, Homa yew u tek u, no Homayi heme
kainati yo. Destanê Gılgamışi de Homayi zaf i. Homayi hard u asmiyeni ciya yi.
Destanê Gilgamişi de badi tufani ya gemi welati ermeniyan de yew ca de, koyi
Nisiri ser o vindena. Na destan teqriben 2000 serri VI (Veri Isayi) nusiya. La
tarixê nê meselanê ke destan de viyerini hêna kehan a. Gilgamiş bacari Uruki ra
yo. Piriki Gilgamişi Utanapiştim meseleyê tufani ey ri (Gilgamişi ri) vata.



https://diq.wikipedia.org/wiki/H%C3%BCseyin_Beys%C3%BClen

Munzur Çem (b. 1947 Kêği, namey xoyo raştıkên Hüseyin Beysüleno) yew nuştekarê
rocnameyanê Zazakiyo. Serra 1947ıne de dewa Kêği, Qurze de ameyo riyê dınya.
Mektebo verên Seter de, mektebê miyani zi qezay Dêrsımi, Nazmiya de wend. Serra
1962yıne de Erzurum de dest be wendışê Kolejê Sıhatiyo (Sağlık Koleji)
çeharserre kerd û serra 1966ıne de no mekteb Diyarbekır de qedêna. Serra 1971ıne
de Mektebê İqtısadi û Ticariyo Berzê Anqara wend.

Munzur Çem, serra 1970ıne ra nat be Tırki û Zazaki meqale, roman û hikayeyan
nusneno; şanık û lawıkê ke şari miyan de yenê vatene, inan dano arê. Meqaleyê ey
ekonomiye, politika û kulturi seroyê. Tepiya imla û gramerê Zazaki sero zi xeylê
kar û gureyê xo estê.

Munzur Çem hal û usıl ra gore mecbur mendo, seba ke ey meqaleyi û kıtabê xo be
ciya ciya nameyan ra nuştê. Tayê nameyê ke heta nıka no kar pê kerdo nêyê: H.
Toprak, A. Taş, M. Çem, B. Şilan, S. Dilan, Mirzali Çimen, Aliqemer uêb..

Heto bin ra Munzur Çem xebatkarê de heqanê merdumiyo. Kurdıstanê Zımeyi de halê
heqa merdumiye sero xeylê kar û gureyê xo esto.

Ciya ciya tayê meselan sero broşurê Munzur Çemi zi estê. Meqaleyi, lawıki,
şanıkê arêkerdeyi û hikayeyê nuştoği, heta ewro xeylê pêserok û rocnameyan de
veciyê û hewna zi veciyenê. Gruba ke çend serriyo imla û gramerê Zazaki sero
gureyeno (xebetiyeno) û Swêd de pêseroka Vateyi vezena, Munzur Çem inan ra yewo.
Nustoğ naye de temsilkarê na pêseroka ê Almanyayo, rocnameyê hefteyi Roja Teze
de, 15 roci de reyê be Zazaki meqaleyan nusneno.

Munzur Çem, ronayoğanê Kurd-PEN ra yewo, çıke o xo Kurd vêneno. Labelê hetê
biyayışi ra Zazayo û Zazaki qesey keno.



https://diq.wikipedia.org/wiki/Globalizasyon

Globalizasyon heme cihan miyan de, name yewbiyayış u entegrasyono ekonomik,
sosyal, teknolocik, kulturel, politik u ekolociko. Be globalizasyoni ra piya,
şaran miyan de yewbinan ra destegkerdış beno berz. Globalizsyoni be peyniya xo,
xeylê peyniyi vırazeno u çiyê neweyi asenê. Sosyolociye de globalizasyoni sero,
zaf teoriyi u tezi estê. Be globalizasyon ra piya, dınya sero ca, şar u dewletan
miyan de yewbinan ra cırabiyayış şıkıyena, nêbena. Seserra 21ıne de, peyniya
serra 1960ıne de terimê globalizasyoni vıraziyayo. Dıme ra 1980, serê dınya de
globalbiyayış zaf biyo berz. İnternet u cayê sosyali, merdımi dınya miyan de
kominikasyon u irtıbati zaf kerdê hewl u asan. Organizasyonê ke teberê dewlete
de vıraziyayi, inan zi semedê gırbiyayışê globalizasyoni çiyi kerdê.
Globalizasyon, kulturo qıtek, kulturo lokal xırab keno u heme cihan de teyna yew
kultur vırazeno. Tayê ilımdaran ra gore globalizasyon çiyo weşo, ê binan ra gore
zi weş u hewl niyo.



https://diq.wikipedia.org/wiki/G%C3%BCn_TV

Gün TV yew îstasyonê televîzyonî ya. Gün TV û Radyo serra 2002 de Diyarbekîr de
ameyê ronayene.

Xeta Gün TV xetêka muxalif a. Weşanê Gün TV û Radyo heta nika satelayt de cayê
xo nêgirewt. No semed ra tenya herema Kurdistanî de yenê temeşa kerdene. Semedo
ke kurdkî qedexe bî, coka Gün TV weşana xo ziwanê tirkî de kerdêne, la 2006 ra
pey ke bineyke serbestî virazîya, Gün TV zî dest bi weşana kurdkî kerd. 23 adare
2006 de bernameyê “Dergûşa Çandê” safî bi kurmancî amede bi. Nê bernameyî ra
dima Tirkîya de reya tewr verêne bi kurdkî reklam û belgefîlmî zî weşanayî.

Kirdkî de bernameyo tewr verên 2010 de Vîr û Vînayîş bi. No bername hetê Mehmet
Şahînî ra amede bîyê, muhtewaya bernameyî zî xeberî û çîyê aktuelî bî. Hedefê
Gün TV weşana mîyanneteweyî ya. Hedefo bîn o tewr muhîm zî weşangerîya zafziwanî
ya.

Gün TV de tena programê Dimilkî Panorama ke hewte ra reyêk weşanîyayêne estibi.
Vîr û Vînayîş zî îlawe bikîn, benê di programî. Enver Yılmazî bi programê
“Vateyo Newe” dest bi xebate kerd. Vateyo Newe û Dimilkî Panaroma hewtane yê.
Rodyo de zî hewte de di rojî Songul Gunay programêkê waştişan virazena. Dima ra
xeberanê rojaneyan kirdkî de girot. Nika hewte de panc rojî, her roje saete
17:30 de bultenê xeberan hedre kena. Enver Yılmaz zî hem edîtorîya bultenî hem
zî pêşkêşkarîya bultenî keno.



https://diq.wikipedia.org/wiki/Frankfurt

Frankfurtê Maini[Çıme bımocne] yew sûka Almanyayo. Caê xo mıntıqa ra Almanya
miyan de eyaletê Hesseni dero. Frankfurtê Maini bacarê dewizio, paytextê borsao,
merkezê iqtısadê Almanya u Ewropao.

Tarixe Frankfurtê Maini zaf khano. Seserra 1ine de bacarê Frankfurtê Maini niya
ro. Wextê Cengê Napolyoni de Frankfurtê Maini bınê işğalê Fransa de mend. Wextê
Cengê Dınyaê II.ine de Frankfurtê Maini zaf bombardıman bi u 5.500 merdumi
merdi. Cengê Dınyaê II.ine Frankfurtê Maini kerd xırabe.

Nıka Frankfurtê Maini sûka do moderno. Tede banê xeylê berzi u bınaê ke hetê
mımarine ra mıkemmel vıraziyaê, estê. Frankfurtê Maini bacarê dewizio, paytextê
borsao, merkezê iqtısadê Almanyao. Frankfurtê Maini de zaf organizasyonê
iqtısadi estê. Banqa Merkeziê Ewropa tedera. Borsa Frankfurtia ê DAXi zaf pila.
Mimariya Frankfurtê Maini be senata. Katedralê rındeki u asmên-resay estê.
Asmên-resaê Commerzbank Toweri mabênê serranê 1997 u 2005ine de Ewropa de
asmênresao tewr berz bi.

Ewro nıfusê Frankfurtê Maini 670.000o. Zaf mıxtelıf mıllet tede cıwiyeno: şarê
Yugoslawya, Musewiy, İtalyani, Zazay, Kurdi, Tırki, Eritreayıci, Portekizıci
uêb.. Nıfusê şarê Tırkiya zafo.

İklımê Frankfurtê Maini honıko u varan zaf vareno. Seba awa germıne (Gulf
Stream), hewayê Frankfurtê Maini zaf serdın niyo. Erdê Frankfurtê Maini her daim
kheweo (kıhoyo).



https://diq.wikipedia.org/wiki/Ferxunde

Ferxunde Melıkzade[1] (فرخنده ملک زاده) namê keyneka ke tarixê Adare 15, 2015 de
suka Kabili de terefê merduman ra kışiyaya, linç biya. Ferxunde, Camiya Şa du
Şemşıra ver de be ju mıle werênayış kerdo, dıma werênayışi tayê merduman aye
sero iftıra eşta, u inan vato ke Ferxunde Qurane vêşna. Merdumi be psikolociya
naxıran aver şiyê u a linç kerda. Cayo ke tede Ferxunde qetl biya, polisi zi
ameyi ema inan çiyê nêkerdo, ê teyna vındertê u pawıtê.[2]

Ferxunde, mekteb de İslami sero musaya. Efğanıstan de çiyê ke raşt niyê u batılê
zaf biyê zey turbeyan rê şiyayış, çer u çaput u musqa vıraştene. Verê camiye de
ju mıley musqa vıraşta u Ferxunde ey rê vato ke musqavıraştış din miyan de
çıniya. Dıme, mıle baciya u aye rê iftıra eşta ke Ferxunde Qurane vêşna. Merdumi
Ferxunde uca de linç kerdo, aye sero zopa u çiyê bini eştê, wucıdê aye rê
paynayê. Riyê Ferxunde pêro goyni miyan de mendo. Ferxunde uca de merda. Merdumi
bedenê Ferxunde sero benzin rokerdo u inan bedenê aye veşno. Dıma eno hedisey
xofıni ra, vist teni çımbıni rê gêriyayê.[3]

Kesê ke Ferxunde linç kerda, 4ê (çeharê) inan cezay idamkerdışi gırewta.[4][5]
8ê inan zi des u şeş serri (16) ceza gırewta.[6] Polisê ke cayo ke Ferxunde tede
linç biya uca vındertê, mehkeme inan rê cezay hepıskerdışi daya.[7]



https://diq.wikipedia.org/wiki/Fahri_Pamuk%C3%A7u

Fahri Pamukçu (Zazaki de Fexri), dewda Buderani (Çermug, Diyarbekır) dı roca
2.4.1947i dı ame dınya. Maya cı Zılfêya, piyê cı Kemalo.

Wendegewo verin dewda Alosi dı qedina. Serrda 1964i dı "Dicle İlköğretmen Okulu"
qedina u bı muskar (mualım). Çıhar serri muskareya wendegedê verni kerdı. Serrda
1968 kewt "Gazi Eğitim Enstitüsü İngilizce Bölümü", ew 1971 dı no Enstitu ra
mezun bı. Çıhar serri "Ağrı Kız İlköğretim Okulu" u "Kepirtepe Öğretmen Lisesi"
dı muskareya İngilizki kerd. Dıma, serrda 1975i dı zew intıham ra ravêrd u tainê
cı deya "Diyarbekır Eğitim Enstitüsü İngilizce Bölümü". No mabên dı, serrandê
1978-1979 dı Bursa Qonseya Ewropa gırewt u şı Britanya Gırde, wuza dı,
"Universiteya Leeds dı Lengwıstık u Metodoloji" ser "Postgradute" vırast. Ayna o
wext, serrda 1979i dı kıtabê cıyo İngilizki ra Tırki ser tadaye "Azgelişmişlik
İçinde Geri Bıraktırılmışlık" (Under-Under Developmnet, Majeed Jafar), mexlas dê
Ali Yıldızi ra "Yöntem Yayınları" dı veziya.

Qraliya Yewbiyayiye ra peyser ameyenı dı, muskareya xo "Yüksek Öğretmen Okulu
İngilizce Bölümü" dı po berd; heta kı Gucugda 1982 dı Hukumatê 12 Êluli cı
wezife ra est.

Nay sera, nuştoğine terk kerdı, ew hirê serri dı şirketandê ecnebiyan dı
xebıtya. Serrda 1984i dı meselada siyasi ser kewt hepıs. Dı serri hepıs dı mend.
Hepıs ra veziyayenı dı keyey xo wedarna İzmit. No bacar de zew mektebdo xususi
dı des serri ra vêşi muskarin u qordinatoriya umuminı kerdı. Serrda 1995i dı
"Anadolu Üniversitesi-İngiliz Dili Bölümü" ra diploma gırotı.

Neka, nuskar hala no bacar de ronıştayewo, ew cehdê xo vêşi dawo xebatda
zuwani-zuwandê Zazaki ser.



https://diq.wikipedia.org/wiki/Erz%C4%B1ngan_%28w%C4%B1layet%29

Erzıngan (be Kurdki Ezirgan, be Ermeniki: Երզնկա Erznka) yew wılayeto. Merkezê
wılayetê Erzingani bacarê Erzinganio. Nıfusê wılayetê Erzıngani 316.841o.
Zerreyê wılayeti de 9 qezey estê. Riyê erdê xo 11.974 (km²)o. Dormeyê wılayetê
Erzingani de wılayetê Çolig, Dêrsım, Meletiye, Sêwaz, Giresun, Bayburt,
Gumuşxane u Erzurumi estê.

Tarixê Erzıngani sero zehf zanayış tam çıniyo. Tayê iddia kene ke, ita keyeyê
(mabetê) homayê cêniye (goddess) Farsiyo ganu Anahita biyo.

Vanê ke tarixê 2000 İ.V. (İsay ra Ver), Hurriy tiya hukım ramıto. Xercê inan ra
Hayashes be Azzis est biyê. Mabênê 1850-1180 İ.V., yew dewleto zehf quwetın
biyo. Wahêre dewleta Hittitan benê. Erzıngan zi gırêdayiyê inan biyo. Mabênê
900-600 İ.V. de zi dewletanê Urartan hukım ramıto. Erzıngan zi o tawan gırêdayê
Urartuyan biyo. Arkeologan Erzıngan Altıntepe de eserê tarixan diy. Nê eseran
hetê Urarturan ra vıraziyay.

Ey ra dıma zi Medan, Persan, Helenan, Romanan kontrolê sûka Erzıngani gêne. Vanê
ke serra 600 İ.V. de mabênê qralê Medan Kyaksar be Lidyayan yew ceng beno. No
ceng hetê Erzingani de biyo.

Romanan ra dıma zi yew are zi leşkerê Mısılmananê Eraban kontrolê Erzıngani
gırewto. Key ke Tırkan, Malazgirt de serra 1071ıne de İmperatoriya Bizansi
meğlup kerdo, Erzıngan zi o tawan gırêdayiyê Tırkiya biyo. Peyderpey Mengucek,
Selçuk, Eretna wahêrê sûka Erzingani benê. Serra 1243ıne de zi Moğolan u
Selçukıcan ita de yew cengo gıran kenê. Nê ceng de Erzingan bınê payan de mendo,
rıciyo, biyo xırabe.

Tewr peyniye de, serra 1473ıne de, İmperatoriya Usmanıcan Otlukbeli de (Cengê
Têrcani) dewleta Aqqoyınan meğlup kenê, ney ra dıma zi Erzingan anciya
gırêdayiyê İmperatoriya Usmanıcan beno. Serra 1502ıne de Sa İsmail merkezê xo
ita de vırazeno. Key ke Cengê Çaldırani vini keno, anciya İmperatoriya Usmanıcan
kontrolê itay gêno. Mabênê 1916-1918 leşkeranê Rusi kontolê na sûke gırewto.
Serra 1918ıne de leşkeranê Tırki sûka Erzingani Rusan ra tepiya gêno.



https://diq.wikipedia.org/wiki/Erdebil_(eyalet)

Eyaletê Erdebili (Farski de: استان اردبیل, Ostān-e Ardabīl) hirıs u yew ostananê
İrani ra yewo.

Cayê eyaletê Erdebili zımey İrani de mıntıqa ke namê Azerbaycanê İrani gêna, uca
de ca gêno. Dormey ra zımey cı de Cumhuriyetê Azerbaycani rocvetış ra ostanê
Gilani u hetê veroci ra Zencan u rocawan ra zi Azerbaycanê Rocvetışi estê. No
eyalet panc 5 şehrıstanan ra yêno pera: Parsabad, Bilasavar, Germi, Meşkinşehr u
Namin) u be Azerbaycani ra hıdudê xo 282,5 kmo. Royê Aras u Belhay naca de ca
gênê u 159 kmy nê hıdudi vırazenê.

Serra 1993yıne de hukmatê İrani eyaletê Azerbaycanê Roşvetışi u erdê eyaletê
Gilaniê zımey lete kerdê, u ostano newe (yani eyaleto newe) vıraşto u be namê
Erdebili namenayo. Erdê xo pêro-piya 17.881 km²o, nıfusê xo zi 1.257.624 teno.
Merkezê idarekerdışi, suka ke eyalet rê namê xo dana, suka Erdebilio. No eyalet
de zafêri Azeri cıwiyenê, Azeriyan teber de zi Tati, Talışi u Gileki estê.



https://diq.wikipedia.org/wiki/Emma_Goldman

Emma Goldman (biyayış: 27.6.1869 Kowno de, ewro Litauen; merdış: 14. Gulane 1940
Toronto, Kanada de) anarşistê da Amerikanıce, aktivista haştiye,
Antimilitariste, Ateiste u teorisyenê da feministe biye.[1] Pê meqalan u
qıseykerdenanê xo biye namdare, hetê heyrananê xo ra zey „cenıka isyankare“
ameyne diyene u lomkeranê xo ra ameyne şermızar kerdene ke terefdarê kıştenanê
siyasiyan u isyananê şıdetınan biya. [2]

Goldmane nêmê seserra 20ıne DAY u Ewropa de felsefeo siyasiyo anarşist de rolê
do zaf muhim kay kerd. 17 serranê xo de goçé DAY kerd u dıme ra ameye iskanê
Rusya kerdene, cao ke a biye şahıdê newedariya Rusya, 1917ıne de. Çend serri
Fransa de viyarna ra, uca otobiyografiya xo "heyato ke di" u eserê bini nuşti,
hewna tepeya ki a tewrê Cengê İspanya'ê zerrey biye u wekila Federación
Anarquista Ibérica (FAI)'ya İngilizki Londra de biye. Hem anarşizmê DAY de, hem
ki hereketê DAY'ê haştiye de a zey figurê da ver de veciyaiye vêniyena. Nuşte u
meqaley ae xeylê mewzuyan seroyê, zey hepısi, ateizm, serbestiya qıseykerdene,
militarizm, kapitalizm, zewec, eşqo xoser u hemcınsbaziye (homoseksualite). Ae
rayê newey peyda kerdi ke meseley cınsiyetan bıkero tewrê anarşizmi.



https://diq.wikipedia.org/wiki/Dua_Xelil_Eswed

Dua Xelil Eswed (Erebki: دعاء خليل أسود) jû keyneka Iraqia de Kurda ke serra
1990ıne de İraq de sûka Başika de maya xo ra biya u serra 2007 de be raya
recmkerdışi (kerreeştene) kışiyawa. [1] A biya qurbana cınayetê torey. [2] Seba
kışiyayış u qetlê cı vaciyao ke a seba ke yew lacekê de Sunni ra bızeweciyo,
dinê xo vırnao u a ri ra kışiyaya.[3] Emma lacek vato ki ena zura.[4]

Vaciyao ke ju serê Yezıdi sıtar kerdo ae, emma bado ae keyey ho dao. Dua Xelil
Eswed terefê keyey ho ra tepışiyawa. Hedise İraq de eyaletê Ninowa de, sûka
Başika de vêrdo. Keye u serê eşirete qerar dao ki Dua Xelil Eswed recm bo, yani
kerre u kemeran ver şaniyo u pê na qeyde bıkışiyo. Cıwamêrdan Dua Xelil Eswed
berda meydanê sûke. Meydanê sûke de 1000-2000 miyan de merdum ameyê pêhetek.[5]
Vaciyao ke Dua Xelil Eswed leke nao şeref u heysiyetê keyey ho ra. Tayê merduman
kışiyayışê ho gırewto video. Video de yew veng esto ke, vano Şıma ae bıkışên.
Cıwamêrdi 30 (hirıs) deqa a şanıta kerran ver. Heta yew mêrdeki jû kerraya gırde
eşta cı. 30 deqa ra dıme Dua Xelil Eswed merda. Merdışê ae ra pey merdumi
cenazay cı sûke de çarnawa. Merdumi kınc u kolê ae veto. Dıma meytê cı jû mezela
kutıkan de dardo we.[6] Seba/Qandê nê cınayetê gırd u xofıni, dewletan zehf
reaksiyon mot ra, kerd şermızar.



https://diq.wikipedia.org/wiki/Destan%C3%AA_Gilgami%C5%9F%C3%AE

Destana Gılgamışi yew destana Sumerana. Gılgamış, qralê pancina xanedanê Urukiyê
Sumerano. Gorey vatışan Gılgamışi 126 serri hukımdarine kerde. Ema wextê
hukımdarey ey tam beli niyo. Gılgamış yew qralo ke "Nagbu Imuru", yani "Keso ke
heme çi diyo"yo. O yew hukımdaro eqılo, zanayo, riyê erdi u deryayan sero
geyrayeyo, hikmete kefş kerde. Namey ey oricinalê xo de "Izdubar", "Gizdubar" ya
zi "Gişdubar"o. Gılgamış versiyonê Yunankiyo.

Gılgamış, hirê ra dı Homa, hirê ra yew zi merdumo. Şarê Uruki Gılgamışi ra zaf
hez keno. O zaf xırto, yew cengawero. Homa Aruru, Gılgamışi rê yew reqib
xeleqnena, namey ey Engiduyo. Engidu yew bırro zaf gırd de cıwiyeno. O zey yew
heywaniyo, zaf dest u paiyo, quwetıno, zaf gırd u zaf xırto.

Gılgamış yew plan vırazeno ke Engiduy biyaro vacarê Uruki. Gılgamış no planê xo
de ser kewno. Raveri Gılgamış u Engidu danê pêro, ema kes zor kesi nêbeno. Behde
zi herdı benê embazê yewbinan (embazê qederi). O wext Bırrê Sediri miyan de yew
dêwo merdumwerdoğ esto. Namey ey Xumbabayo. Gilgamiş u Engidu şonê ke ney dêwê
merdumwerdoği (Xumbaba) bıkışê. (Tabletê çarin). Ê behde zaf zehmet u meşeqatan
a Xumbaba kışenê.

Wexto Gılgamış u Engidu ageyrenê Uruk, Homa İştar bena aşıqê Gılgamışi u wazena
ey de bızeweciyo. Ema Gılgamış qebul nêkeno. İştar şona asmên piyê xo Anu u maya
xo Antu rê, ke herdı zi homayê, gerrey Gılgamışi kena. Anu İştar rê vano "xetay
toya". Ema o (Anu) anci zi duştê Gılgamışi de yew mexluqo zey boxeyi xeleqneno u
ey şaweno ke vacarê Uruki xırabe bıkero. Gilgamiş u Engidu be zar u zor a ney
mexluqi zi kışenê. (Tablet 6) İştar zaf hêrs bena, kena fixan u kılaman vana.
Gılgamış u Engidu be awıka Royê Fırati destanê xo goni ra kenê pak u yenê vacarê
Uruki. Ê vacar de yew festa gırde vırazenê. Homayan ra Homa Enlil zey yew ceza
qerarê merdışi Engidu dano ke Gılgamış tenya bımano. Engidu beno nêweş u
mereno.(Tablet 7) Gılgamış embazê xo rê zaf bermeno u loriyan keno. Merdışê
Engiduy ra pey tersê merdışi kewno ey zerre u merdış ra remeno. Vano: "Ez do be
xo zi bımeri, ez zi o wext nêbenan zey Engidu? Qeder nefret kewt ruhê mı, çunke
ez tersenan, aye ra zi ez seraser welat ra geyrenan." (Tablet 7)

Gılgamışi werzeno we, şono, geyreno ke çarey merdışi bıvêno. Utanapiştim pirıkê
Gılgamışiyo. Utanapiştim u ceniya xo nêmerdeyê. Gorey Destanê Gılgamışi, Homay
wazenê yew tufan vırazê u emir danê Utanapiştimi ke yew gemi vırazo. Ema Homay
behde poşman benê ke tufan vıraşto. Aye ra Utanapiştim u ceniya ey rê cıwiyayışo
ebedi beğş kenê. Gılgamış ney zaneno. Gılgamış dano puri şono welato ke pirıkê
ey tede cıwiyo. Raya xo sero raşti zaf bela u zehmetan yeno. Peyni de Gılgamış,
Utanapiştimi vêneno. Utanapiştim ey rê vano: "Bınê deryay de yew vaş esto, eke
tı ey vênenê u ey ra wenê, tı benê merdumo nêmerde." Gılgamışi kemeran besteno
xo lıngana, xo erzeno derya, ney vaşi vêneno. Namey ney vaşi "Şibu issahır
amelu"yo. Yani "merdumo ixtiyar be ey beno cıwan"o. Gılgamış, ney vaşi gêno u
verê xo çarneno hetê vacarê Urukiya. Raya xo ser de yew ca raşti yew awıka gola
serdıne yena. Gılgamış u embazê xo Ur-Şanabi kewnê na gole u xo şunê. O wext yew
mar boyê vaşê cıwiyayışi gêno, yeno ey weno. Mar ca de verri erzeno, beno cıwan.
Gılgamış bêçare ageyreno vacarê Uruki. Gılgamış, merdış rê yew çare nêvêneno,
nêbeno merdumo nêmerde.



https://diq.wikipedia.org/wiki/Derabul

Na kay bı no şekla yena kaykerdenı: Veri zey dairi helqeyêda bol hera, yanê
hendê meydandê cıwênê yena antenı u sinorê cı beli benê. A kı derbı gırota xo
ser, a wertedê ê kaykerdoxan dı, a helqa daireyını miyan dı vındena. Ê bini zi
teberdê a helqada antê dı pawenê. Wexto kı kay dest pey kena, êdê teberdê helqa
têsera şınê, geyrenê kı ray u fırsend bıvinê, biyarê alımi ser kı, hêrışê
miyandê a helqa bıkerê, destê xo ayda zeri rodê u fına peyser bıremê teberdê
helqa. Ayda zeri zi vanê ê kı yenê dest ay rodê, a inan dı a helqa miyan dı
tepêşo yan zi destê xo cı resno, pırodo u inan ra juwerı bıveşno. Wexto kı a, a
helqa miyan dı destê xo inandê teberi ra juwerı ro do, a veşena u yena kewna
herunda ay, no fın a şına kışta teberi, inandê teberi miyan. No fın a kı dest
günayo pıro a derbı gêna xo ser u miyanê a helqa pawena.

Ayda zeri, vanê zeredê a helqa dı destê xo inandê teberi ro do kı, inan ra
juwerı bışo bıveşno. Ê zi vanê çapık hereket bıkerê kı, xo zeredê a helqa dı ay
dest nêfinê u nêveşê. Qandê coy na kay rê hım şeytaney u şitey, hım çımakerdeney
u çapıkey u hım zi vazdenı u çıvi xo dayenı lazıma. Ê kı nêşê vazdê, sıst, gêj u
xêvi bê, ê kı çımakerdey nêbê ê rew xo danê tepıştenı, danê dest u veşenê. Bı no
hesaba, bı seatana na kay yena kaykerdenı. Ju veşena kewna herunı, a binı helqa
miyan ra vıjêna şına kışta teberi. Ju ju fını zi laceki na kay kay kenê. Jew jew
fını zi lacek u keynekana piya, têmiyan dı na kay kaykenê.



https://diq.wikipedia.org/wiki/Demavend

Demavend (Farski: دماوند Damāvand; ya zi کوه دَماوَند Kúh-e Damāvand) name jü
koyo ke zımey Cumhuriyeti İrano İslami de, eyaleti Mazenderani de ca gêno. Eno
ko, İran de koyo tewr gırdo u koyo tewr berzo. Berziya xo 5.610 metreyo. Koê
Demavendi, jü volkano aktifo, u hem zeman de jü stratovolkano, ema adıri xo
kerdo vıni ra, a ri ra ewro adıri xo saniyao we. Mitolociya Persi u vêrdey İrani
de caê xo zaf esto, zaf veri de ca gêno. Eno ko, pê name Donbavand ra zi
şınasiyeno. Demavend, miyanê koê rezkiê Elbruzi de maneno u pê noxtaê Varārū,
Sesang, Gol-e Zard u Mīānrūd rê cirano. Demavend, Rocvetışi Miyani de koyo tewr
berzo, qıta Asya de zi volkano tewr berzo u tewr gırdo.

Ewro eno ko de, adır çıniyo u adır nêvırazeno ema kraterê eno ko de kukurt esto,
eno ko minerali depo keno. Devamend tarixi Temuz 6, 2007 de ra heta ınka, xo ser
de minerali tuteni vırazeno, enê minerali aktif beni.[1] Koê Demavendi, veroci
Deryaê Xezeri de, eyaleti Mazenderani de suka Āmoli dero, suka Tehrani ra 66 km
zımey-rocvetış de ca gêno. Cı ser de roy, çayi, çhemi zaf esti. Her sezon, vewre
esta.



https://diq.wikipedia.org/wiki/Cumhuriyet%C3%AA_Ef%C4%9Fan%C4%B1stanio_Demoktratik

Cumhuriyetê Efğanıstanio Demoktratik (be Farski: جمهوری دموکراتیک افغانستان, be
Peştuki: دافغانستان دمکراتی جمهوریت) cumhuriyeto verêno u namê Efğanıstanio ke
miyandê serranê 1978 u 1992 de guriyao. Efğanıstan de cumhuriyeto demoktratik
zey ekonomik u ideolojik be Rusya gıreydao, hemkariye miyan de kar kerdo. No
cumhuriyet cihan de tenya terefê heşt (8) dewletan ra şınasiyao. Tarixê 27ê
Nisane 1978 de qomutanê quwetanê heway Albay Abdulkadir u eskeran hukmatê
Efğanıstani ardo cêri.[1] Partiya Şaria Efğanıstani (ADHP) ameya ser, hukmato
newe vıraziyao u liderê partiya Demoktratike nuştekar Nur Muhammed Terakki
reiscumhur keriyao. Nur Muhammed Terakki be Sowyetan suwendê ekonomik u
seveknayışi rê semedê vist serran imza eşta. Tarixê 14ê Keşkelun 1979i de PEŞD
miyan de venganê binan veciyê, serdar Hafızullah Amin hukmat newe ra ardo cêri u
xo reiscumhur ilan kerdo. Serdaro verên Taraki u tereftarê cı domê kewtışê
hukmati de kışiyay. Tarixê 27 Kanun 1979i de zi liderê PEŞDi Babrak Karmal,
Hafızullah Amini ardo cêr, hukmatê Amini kewto u Babrak Kamal zi xo reiscumhur
ilan kerdo, serdarê Konseyê Revolusyoni biyo.

Serra 1980ıne de Babrak Karmal suwendê Sowyeti ra gore Sowyetan ra desteg waşto,
eskeranê Sowyeti kewtê Efğanıstan. Tayê eşiranê Efğanan, verba Sowyetan de vêrdo
ra xoverdayış. Pakistan u DAY eskeranê enê eşiretan rê destegê askeri dao. Enê
eskeran xo rê mucahid vato, dormeyê hıdudê Pakistani de xo rê ca kerdo.
Mucahidan, inca de verba Sowyet u Efğanıstani de xoverdayış nawıto.



https://diq.wikipedia.org/wiki/Co%C4%9Frafyaya_Asya

Erdê qıtay Asya Nêmkureyê Zımey dero. Tena verocê dewleta İndonezya u Timurê
Rocvetışi Nêmkureyê Veroci dero. Qıtay Asya, qıtay de tewr herayo dınya de. Erdê
cı 45,000,000 km2yo u nıfusê cı 3 milyari ra nezdiyo. Goreyê nufusê cı, qıta
Asya qıtaya de tewr gırda dınya de. Dewletê Çini u Hindıstani na qıta derê u
tena nıfusê eno dewletan 2 milyari zafêr keno. Gırdiya qıtaya Asya, gırdiya
yewbiyayışê qıtayê Amerikaya Zımey u Amerikaya Veroci ra gırdêro. Noxtaya
dınyayo tewr berzi Everest qıta Asya dero u berziya cı 8868 metreyo. Noxtaya
dınyayo tewr nızmi Deryayo Merd qıta Asya dero u nızmiya cı -400 metreyo. Erdê
qıta Asya zaf mıxtelifo. Zımey qıtay Asya de koyi çıniyê u berz niyo. Zımey Asya
de zaf deşti estê u nê deşti hem zaf herayê u hem zi zaf mexsuldarê. Verocê
qıtaya Asya de tena nêmadey Hindıstani de deşti estê. Rocvetış de qısmê
rocvetışê Çini de zi deşti estê. rocawan de tena deşta Mezepotamya esta. Miyanê
qıtaya Asya de, rocvetışê qıtay Asya de, xıdudê Pakıstan u Hindıstani de u
nêmadeyê Erebıstani de çoli estê. Plato Tibeti, Plato İrani u Anadoliye
mıntıqeyê de tewr berzê qıtaya Asya de. İklımê qıta Asya her ca de mıxtelifo.
İklım zıme de serdo, veroc u miyan de germo, rocvetış u veroc-rocvetış de İklımo
Musoni tesır keno. Erdê zerrêkê qıtay Asya rê İklımo Erdın tesır keno. Rocawanê
qıtaya Asya de İklımo Deryayê Miyanêni tesır keno.

Cayê Asya rocvetışê qıta Ewropa, zımey-rocvetışê qıta Afrika, zımey Okyanuso
Hindi u qıtay Okyanusya, verocê kutıbê zımey u rocawanê Okyanuso Gırd dero.

İklım zaf mıxtelifo qıta Asya do. Sebebê cı zi gırdiya qıta Asyaya. Her cayê
qıta Asya rê mıxtelif iklımi tesır keno. Mısal, verocê qıta Asya de germiya 50
derecey ra zafêr beno ema eyni mevsım de zımeyê qıta Asya de germiya heta -50
derecey kemiyayeno. Leteyê verocê qıtaya Asya de (zey İndonezya,
Hindıstan,Timurê Rocvetışi u bini) germiya her mevsım berzo u 30 derecey ra kemi
qet nêbeno. Asyaya Rocvetışi, Asyaya Veroci u Asyaya Veroc-Rocvetışi de İklımo
Musoni hukım keno. Nê mıntıqey de 6 aşmi vartışê varıti beno u 6 aşmi vartış
nêbeno. Yêni, na mıntıqey de amnan, zımıstan, payız u wesar çıniyo. Tena dı
sezoni estê u namê inan Sezonê Vartışıni u Sezonê Bivartışıni'yo. Sezonê
Vartışıni de varıt zaf varıno u tayê felaqetê yeno meydan u zaf kesi merinê.
Sezonê Bivartışıni de varıt qet varıno u veyşaniye u teyşaniye yeno meydan.

Zımey qıtay Asya de İklımo Serdıni u İklımê Tundray hukım keno. Eno leteyê Asya
her mevsım serd beno. Mıntıqeyê ke tede nê iklımi hukım kenê, dare u vaşi
nêcıwiyenê. Zımıstani de hewa beno zaf serd u bivarıtıni. Yêni, hewa serd beno
ema varıt ya zi vewr nêbeno. No sebeb ra nebat nêcıwiyeno no herey de. Tena tayê
nêbati ke no iklım rê adapte biyê, ê cıwiyê. Here her mevsım de cemedın beno u
hewa zaf hewrıni beno u akerd nêbeno. No sebeb ra, inca de zaf merdımi
nêcıwiyenê. Tena Eskimoy cıwiyenê ki ê zi no iklım rê adapte biyê. Asyaya
Miyanêne, Rocvetışê Miyani u rocawanê Asyaya Veroci de İklımo Erdın hukım keno.
Mıntıqeyê ke tede İklımo Erdın hukım keno, zımıstani zaf serd beno ,vewr zaf
varıno. Amnani de hewa zaf germ beno u vartış zaf nêbeno. Payız u wesar de hewa
nerm beno u vartışo varıti beno. Hereyê ke tede no iklım hukım keno , amnani de
hewa heta 40 - 50 derecey berziyayeno, xetta riyê berziya germiya ra kesi zi
merinê. Zımıstani de, germiya heway zaf kemiyayena (heta -30 derecey) u vewr
varıno. Wesar de heway hêdi hêdi beno germ u varıt varıno. Payız de, hewa hêdi
hêdi beno serd u no sezon de zi varıt varıno.

Miyanê qıtaya Asya, Moğolıstan u Çin, xıdudê Pakıstan - Hindıstan,Nêmadeyê
Erebıstan, verocê Suriya, rocawanê Iraq u Nêmadeyo Sinay de çolê germıni estê.
Hereyê ke tede İklımo Tundray tesır keno de zi çolê serdıni estê qıtaya Asya de.

Qıtaya Asya zaf berzo u qıtaya de tewr berzo dınya de. Noxtaya dınyayo tewr
berzi Everest , na qıta dera. Zımeyê qıtaya Asya de ko çinıyo u na mıntıqa berz
niya. Veroc, rocvetış u miyanê Asyay zi berz niyo. Platê Tibeti zaf berzo. Polo
rocvetış ra rocawan rê verocê Çini, Moğolıstan, Tibet, Nepal, Qırğızıstan,
Tacikıstan, zımeyê Pakıstani , Efğanıstan, İran, zımeyê Iraqi, Ermenıstan,
Gurcıstan u Tırkiya zaf koyınê. Miyanê qıtaya Asya zaf koyıno. Cayê Asyaya de
zaf koyi çıniyo u koyın niyo. Tewr zımey de Koyê Urali esto u no koy xıdudê Asya
u Ewropayo. Miyanê qıtaya Asya de Koyê Himalayay esto nu no koy xıdudê Çin u
Hindıstano. Noxtaya dınyayo tewr berzi Everest, Koyê Himalayay dero. Platê
Tibeti zi miyanê Asya dero u no plato zi zaf koyıno. Deha rocawan de , zımeyê
Pakıstani de, Efğanıstan u Tacıkistan de zaf koyi estê. Pakıstanê Zımey,
Efğanıstan u Tacıkistan de Koyê Hindikuşi esto, erdê Qırğızıstani de zi Koyê
Tienşani esto. Asyaya Rocawani de erdê İrani, Tırkiya u Qefqasya zaf koyıno.
Koyê Zağrosi xıdudê İran u Iraqiyo u zaf berzo. İran de u Tırkiya de zaf koyi
estê u hem Tırkiya hem zi İran zaf berzê u koyınê.

Terefê royan ra, qıta Asya xeylê zengıno. Rocvetışê qıta Asya de zaf derg roy
estê. Mısal, Royê Zerd yewo nê royan rayo. Royê Zerd royo de tewr dergo qıta
Asya de u sıfte beno Platê Tibeti ra u şıno heta Okyanuso Gırd. Royê Yangtze,
Royê Jailing, Royê Hongshui, Royo Sur, Luan, Han, Amur, Lancang, Brahaputra u Nu
tayê royê ke rocvetışê qıta Asya derê rayê. Rocvetışê qıtaya Asya, terefê royan
ra zaf zengıno. Asyaya Zımey de zi zaf roy estê. İklımo ke zımeyê Asya rê tesır
keno, semedo royan xeylê munasıbo u no iklım sebebê zafbiyayışo royano. zımeyê
qıta Asya terefê royan ra, mıntıqeyê de tewr zengıno qıta Asya de. Amorê royanê
zımeyê Asya belli niyo. Tayê royanê zımeyê Asya ; Yenisey, Peçora, Ural, Taz,
İrtish, Ashaghi, Tashli Tunguska, Anagra, Olenek, Obi, Lena, Yana, Vilvuy,
Aldan, İndigirka, Kolima u Omolono. Mıntıqaya Asyaya bini Asyaya Miyanêne,
terefê royan ra zengın niya. Asyaya Miyanêne de tena royê Hilmend, Amu Derya u
Siri Derya estê. Asyaya Veroci terefê royan ra zengıno. Nêmadeyê Hindıstani de
zaf roy estê. Polo raşt ra çewt namê tayê royanê Asyaya Veroci ; Brahmaputra,
Ganj, Chambal, Yamuna, Godavari, Sutley u Royo İndusiyo. Mıntıqa veroc-rocvetışê
Asya de royê Chindwin, İrawadi, Ayeyarwady, Salvin, Ping, Nan, Yom, Mekong,
Mekong estê u adeyê Kalimentan de Royê Barami estê. rocawanê qıta Asya, terefê
royan ra zey zımeyê Asya ya zi rocvetışê Asya zengın niyo. Mıntıqa rocawanê qıta
Asya de tena dı royê gırdi estê u namê inan Royê Fırati u Royê Dicleyo. Be mena
kılmi, mıntıqeyê zıme, veroc u rocvetışê Asya polo royan ra, zaf zengıno ema
mıntıqeyê rocawan u miyanê Asya polo royan ra zengın niyo.

Qıta Asya de zaf gırd goli çıniyo. Cayê Deryayê Xezeri qıta Asya dera u Deryayê
Xezeri golo de tewr herayo , Golê Begqali golo de tewr xoriyo dınya de. Tayê
golê qıta Asyay ;

Qıta Asya de hem çolê serdi u hem zi çolê germi estê. Çolê Gobi çolo de tewr
gırdo qıta Asya de. Çolê Gobi ra dıme Çolê Taqlemekani yeno. Cayê Çolê
Taqlemekani Asyaya Miyanêne dero. Eyni zeman de Çolê Qerêqumi zi Asyaya Miyanêne
dero. Rocawanê qıta Asya de nêmadeyê Erebıstani de zaf çoli estê. Ed-Deh çolo de
tewr dergo Asyaya Rocawani de. Ed-Deh ra dıma Çolê Suriya yeno. Cayê Çolê
Suriyay Suriya, Urdun,İsrail, rocawanê Iraqi u zımeyê Erebıstanê Seudi dero.
verocê qıta Asya de zi xıdudê Hindıstani u Pakıstani de Çolo Hindi esto.

Qıta Asya terefê deştan ra zaf zengıno. Zımeyê qıta Asya de zaf derg deşti estê
u nê deşti zaf mexsuldarê. Zıme ra xeric, rocvetışê qıta Asya de ( terefê Çini
de) zaf deşti estê u nê deşti de zireatê rızi beno. Veroc de nêmadeyê Hindıstani
de tayn deşti estê. Rocawanê qıta Asya de, Deştê Mezopotamya esto.

Deryayo Erd, Deryayê Laptyev, Deryayo Sibiryayo Rocvetışi u Deryayê Beringi
estê.

Deryayo Ohotsk, Deryayê Japoni, Deryayê Rocvetışi, Deryayê Zerd, Deryayê
Rocvetışê Çini u Deryayê Verocê Çini estê.

Qıta Asya de zaf adey u nêmadey estê. Amorê adeyê ke qıta Asya derê belli niyo.
Tena dewletê İndonezya de 17,000 ra zafêr adey estê. İndonezya, Malêzya,
Filıpin, Japonya u adeyê Asyaya Rocvetışio bini de, amorê adeyan pêro-piya
25,000 ra zafêro. Filıpin,İndonezya, Japonya, Taywan,Timurê Rocvetışi, Sri
Lanka, Behreyn u Qıbrıs dewletê de adeyınê qıta Asya de. Zımeyê qıta Asya de
tayê adey estê u no adey aidê Rusyayo. Qıta Asya de pêro-piya 8 (heyşt) gırd
nêmadey estê. Namê inan ;

Weziyetê Malêzya, yew parê Malêzyay adeyo ema gıreyê ho esto ebe qıta Asya. No
sebeb ra Malêzya dewleto de nêmadeyıno u hem zi dewleto de adeyıno.

Terefê dareyan u vaşan ra tayn parçeyê qıta Asya zaf zengıno, tayê parçeyê qıta
Asya zengın niyo. Zımeyê qıta Asya terefê dareyan ra, zaf zengıno u dergiya
dareyan zafo na mıntıqa de. Veroc u Rocvetışê qıta Asya zi terefê dareyan ra
zengıno u dergiya dareyan zaf niya. Adeyê Rocvetışo Dûri terefê nebatan ra zaf
zengıno. Amorê çeşıdê nebatan belli niyo. Rocvetışê İndonezya terefê nebatan,
dınya de tewr zengıno. Asyaya Rocvetışi , Asyaya Veroci u Asyaya Zımey, terefê
nebatan ra zengıno. Asyaya Miyanêne u Rocvetışê Miyani terefê nebatan ra zey
parçeyê qıta Asyayo bini zengın niyo. Sebebê cı gırdiya çolano. Asyaya Rocawani
de tena mıntıqa Qefqasya terefê nebatan ra zengıno.



https://diq.wikipedia.org/wiki/Co%C4%9Frafyaya_Afrika

Erdê qıta Afrika hem Nêmkurey Zımey de u hem zi Nêmkurey Veroci de meno. Erdê cı
30,000,000 km2yo u dıyıneyo dınya de. Nıfusê cı 1,000,000 ra zafêro. Cayê qıta
Afrika verocê Deryayo Sıpê, rocawanê Deryayo Sur u Okyanuso Hind, zımeyê kutıbê
veroci u rocvetışê Okyanuso Atlantiki dero. Noxtaya Afrikaya tewr berzi koyê
Klimanjaro u berziya cı 5895 metreyo. Noxtaya Afrikaya tewr nızmi Golê Assaniyo
u nızmiya cı -156 metreyo. Zımeyê qıtaya Afrika çolê Sehray ra yeno meydan. Na
mıntıqaya qıta Afrika de İklımo Çoli hukım keno u her mevsım zaf germ beno.
Miyanê qıta Afrika de İklımo Tropikali hukım keno. Verocê qıta Afrika de aşmê
amnani de varıt zaf varıno u aşmê zımıstani de vartı nêvarıno. Qıta Afrika de
xericê koyê berzi, vewr nêvarıno. Xericê zerrêkê qıta Afrika, her cayê Afrika de
çoli estê. Çolê Sehra, çolo de tewr herayo hem qıta Afrika de u hem zi dınya de.
Verocê Afrika de Çolê Namibyay u Çolê Kalahariy estê. Royo Nili qıta Afrika dero
u royo de tewr dergo dınya de. Afrika de tena hiri golê gırdi estê u namê inan ;
Golê Victoria, Golê Tanganika u Golê Malaviyo.

İklımê Afrika pêro de zaf germo. Leteyê qıta Afrikaya zımey terefê zaf çolan ra
teşkıl beno. Sehra,çolo de tewr gırdo qıta Asya de u erazi çolo Sehray de
dewletê ; Mısır, Libya, [Tunıs]], Cezayir, Marok, Sudan, Sudanê Veroci, Çad,
Nicer, Nicerya, Mali u Moritanya estê. Leteyê qıta Afrikaya veroci de Çolê
Namibyay u Çolê Kalahariy estê. Nê erdi de iklım her mevsım germo u varıt zaf
kemi varıno. Zerrêkê qıta Asya de İklımo Tropikali hukım keno u her mevsım
vartışo varıti beno. Dormeyê qıta Afrikaya rocawani de İklımo Okyanusal tesır
keno u nê erdi de zi vartış beno. Xericê leteyê qıta Afrikaya merkezi u dormeyê
qıta Afrikay, hewa her cayê qıta Afrika de zaf germo u bivarıtıniyo. Verocê qıta
Afrika de, qısmo Cape Towni de u dormeyê qıta Afrikaya zımeyi de İklımo Deryayo
Miyanêne hukım keno.



https://diq.wikipedia.org/wiki/Co%C4%9Frafyay_Afrika

Erdê qıta Afrika hem Nêmkurey Zımey de u hem zi Nêmkurey Veroci de meno. Erdê cı
30,000,000 km2yo u dıyıneyo dınya de. Nıfusê cı 1,000,000 ra zafêro. Cayê qıta
Afrika verocê Deryayo Sıpê, rocawanê Deryayo Sur u Okyanuso Hind, zımeyê kutıbê
veroci u rocvetışê Okyanuso Atlantiki dero. Noxtaya Afrikaya tewr berzi koyê
Klimanjaro u berziya cı 5895 metreyo. Noxtaya Afrikaya tewr nızmi Golê Assaniyo
u nızmiya cı -156 metreyo. Zımeyê qıtaya Afrika çolê Sehray ra yeno meydan. Na
mıntıqaya qıta Afrika de İklımo Çoli hukım keno u her mevsım zaf germ beno.
Miyanê qıta Afrika de İklımo Tropikali hukım keno. Verocê qıta Afrika de aşmê
amnani de varıt zaf varıno u aşmê zımıstani de vartı nêvarıno. Qıta Afrika de
xericê koyê berzi, vewr nêvarıno. Xericê zerrêkê qıta Afrika, her cayê Afrika de
çoli estê. Çolê Sehra, çolo de tewr herayo hem qıta Afrika de u hem zi dınya de.
Verocê Afrika de Çolê Namibyay u Çolê Kalahariy estê. Royo Nili qıta Afrika dero
u royo de tewr dergo dınya de. Afrika de tena hiri golê gırdi estê u namê inan ;
Golê Victoria, Golê Tanganika u Golê Malaviyo.

İklımê Afrika pêro de zaf germo. Leteyê qıta Afrikaya zımey terefê zaf çolan ra
teşkıl beno. Sehra,çolo de tewr gırdo qıta Asya de u erazi çolo Sehray de
dewletê ; Mısır, Libya, [Tunıs]], Cezayir, Marok, Sudan, Sudanê Veroci, Çad,
Nicer, Nicerya, Mali u Moritanya estê. Leteyê qıta Afrikaya veroci de Çolê
Namibyay u Çolê Kalahariy estê. Nê erdi de iklım her mevsım germo u varıt zaf
kemi varıno. Zerrêkê qıta Asya de İklımo Tropikali hukım keno u her mevsım
vartışo varıti beno. Dormeyê qıta Afrikaya rocawani de İklımo Okyanusal tesır
keno u nê erdi de zi vartış beno. Xericê leteyê qıta Afrikaya merkezi u dormeyê
qıta Afrikay, hewa her cayê qıta Afrika de zaf germo u bivarıtıniyo. Verocê qıta
Afrika de, qısmo Cape Towni de u dormeyê qıta Afrikaya zımeyi de İklımo Deryayo
Miyanêne hukım keno.



https://diq.wikipedia.org/wiki/Claudia_Roth

Claudia Benedikta Roth 15ê Gulana serra 1955ıne Ulm de amê riyê dınya. A yew
siyasetkara Almana û nıka Almanya de sereka partiya Bündnis 90/Die Grünen
(Yewiya 90/Keski)a.

Claudia Rothe serra 1974ıne de bacarê Krumbachi (bıwane Krumbax) eyaletê Bavyera
de lisa Simpert-Kraemeri (Simpert-Kraemer-Gymnasium) qedêna. Aye dı termini
zanayışê têatroy sero wend, hema nême ra ca verda. Labelê Memningen de têatroyê
dewlete yê Swebya de terbiyetê dramaturciye qedêna. Dıma, a Dortmund de
sehneyanê bacari û têatroyê Hoffmanns Comici (Hoffmanns Comic Theater) Unna de
guriye. Serra 1982ıne de lewê Rio Reiseri de biye menecera bandoyê muzikê Rocki
Ton Steine Scherben (Kile Kemeri Pırtleyi), heta ke no bando semedê dêndariye ra
bi vıla. Miyanê serranê 1985 û 1989 de biye qıseykerdoğa medya fraksiyonê
meclısê federali, yê Bündnis 90/Die Grünen (Yewiya 90/Keski)an.

Claudia Rothe serra 1971ıne ra heta 1990ıne biye ezaya demokratanê royalan
(Jungdemokraten); na heta serra 1982ıne yewına royalanê Partiya Azada Demokrate
(FDP) ra biye. Serra 1987ıne ra nat Partiya Keskan ('Die Grünen) dera. 9ê Adarê
serra 2001ıne de sereka partiya Bündnis 90/Die Grünen (Yewiya 90/Keski) çiniye
we.



https://diq.wikipedia.org/wiki/Ceng%C3%AA_Qereba%C4%9Fi

Cengê Qerebaği (be Ermenki Արցախյան ազատամարտ Artsakhyan azatamart, be Azerki:
Qarabağ Müharibəsi) cengo ke miyandê serranê 1988 u 1994 de Qerebağê Kohıstani
ca gırewto. Zafêrê şarê Qerebağê Kohıstani Ermeniyan ra vıraziyao coke ra
hukmatê Qerebaği o taw be Ermenıstani ra bestiyayış waşto. Qerebağ de Ermeniyan
referandum vıraşto ke xoser u serbest bê. Konsilê Qerebağio Nasyonal teleb kerdo
u Sowyetan ra waşto ke Qerebağ Ermeniyan rê bıdo. Hetê Azerbaycani verapeyo gırd
mocno u dı dewletan miyan de ceng veciyo.

Demê leci de xeylê cayi dest be dest vuriyayi. Xeylê cayan de xeylê merdumi
kışiyayi. Pogromi u cênosidi vıraziyayi. Lec ra pey Ermenıstan zafer qezenç
kerdo, erdê Qerebaği vısto ra xo dest. Ermenıstan uca de be namê Cumhuriyetê
Norgo-Qerebaği cumhuriyet kerdo ilan. Ermenıstan Askeran, Stepanakert
(Xankendi), İvanyan (Hocalı), Maraga, Şuşa, Mardakert, Martuni, Eğdam, Kelbacar,
Cebrail u nêmê wılayetê Fuzuli destê Azeriyan ra gırewtê.



https://diq.wikipedia.org/wiki/Carla_Bruni

Carla Bruni-Sarkozy (b. 23 Kanun 1967 Torino, İtalya u namê biyayışi: Carla
Bruni Tedeschi) fotomodel u muzisyena Fransız u İtalyana. Bruni cêniya
reiscumhurê Fransao kıhan Nicolas Sarkozya u zey cêniya ey nam varadaya. Na
cêniye İtalya de suka Torino de maya xo ra biya, keyê ke panc (5) serri biya, pê
ma u piyê xo şiya Fransa u uca de resaya, biya pil. Dıma İswiçre de kewto lisa u
uca de musaya, tehsil gırewta. Piyê xo şırketê Pirelli de wayirê hiseyo u ana
şınasiyeno, maya xo Marysa Borini zi keyneka Alberto Bruni Tedeschia u piyanista
klasika ke namdara. Namê waya cı zi Valeria Bruni Tedeschia.

Bruni serranê 1990i de supermodela gırde biya, pere zaf qezenç kerdo, luks miyan
de cıwiya. Kariyerê cıyê modelbiyayışi ra tepeya, aye kewta bazarê muziki us
serra 2002yıne de zıwanê Fransızki ra kılame vata, Quelqu’un m’a dit (mı rê
vato) albumê xo veto. No album kewto lista Fransa u İsviçre, uca de zaf roşiyao.
Vengê cı zi uca de xeylê nerm u weş vêniyao.

Wexto ke tede Carla Bruni biya des u new serri, tehsilê mimari u huneri rê
peyniye daya, kewto sektorê manken u modelan. Serranê verêni de serpela
qazeteyan de veciya, markayanê zey L’Oréal u Christian Dior temsil kerdê.
Serranê 1995 u 1997ıne de semedê dizaynkerdoğanê namdari zey Valentino, Yves
Saint Laurent u John Galliano guriya, kar kerda. Bruni be 7,5 milyon dolar
qezencê cıyo serrane, supermodela yewıne biya ke. O taw, tayê filman de
Paparazzi (1998) u Prêt-à-Porter (1999) kay kerdo, rol gırewto. Bruni serra
1998ıne de sektorê moday ra veciya, abıriya.

Bruni serra 2002yıne de albumê Quelqu’un m’a diti veto. No album de a be xo hem
beste vıraşo, hem vate nuşto, hem kılamanê xo vatê u hem zi gitarê xo cınıto.

Bruni serra 2006ıne de albumê Aldo Romanoyo newe Chante de duet kerdo. Yew zi
albmuê jazz trompetkero Alman Till Brönner Oceana de ca gırewto.

Bruni albumê cıyo dıyın No Promises tarixê 12 Çıle 2007i de piyasa rê ramıto. No
album de zıwanê İngılızki ra kılame vata, şıir nuşto. [1], [2], [3]



https://diq.wikipedia.org/wiki/C%C4%B1nayet%C3%AA_%C3%96zgecan_Aslane

Özgecan Aslana ke sûka Mersini – Tarsus de weşiya xo ramıtêne, Universıtê Çaği,
qısımê psikolociye de telebiya sınıfê 1ıne biye. Eke roca çarşeme (11.02.2015)
keye xo nêreşto cı, şiyo, pers vişto polêsi ra. A şewe polês gêro Özgecane,
labelê rocê raver sande, şoferê minibusi Suphi A. (26), oyo ke mabênê Edene u
Mersini de raywanan ano, beno, nuqtê cenderman de vındeto, cı ra raye pers
kerda. Eke minibusi raya hetê geme gırewta, cenderman egle kerdo, tey kerdo
saye. Minibus de piyê Suphi Necmettin A. (50) u Fatih G. (20) ki tey biyê. Eke
rêça goni diya, inan cenderman ra vato, raywanan miyanê xo de da pêro, uca ra
menda. Naye sero i 3 sıkkerdey serbest verdê ra. Özgecan Aslana Dêsımıce hetê
ulkiçiyan ra kişiye u amê vêşnayene. Telebiya (şagırda) universıti Özgecan
Aslana Dêsımıca vist serriya ke hirê rociyo vindibiyaiye biye, aileyê xo ro cı
gêrêne; meytê aye yew dere de vêniya ke ameyo vêşnayene. Dı qetilê ulkiçiyê
(mefkurekari) ke pê gêriyay, cı ra tepiya, qetilê hirêyino ke firari bi, o zi
ena şewe ame pê gırewtene.



https://diq.wikipedia.org/wiki/Britanya_G%C4%B1rde

Qraliya Yewbiyayiye (be İngılizki: United Kingdom) ya zi Qraliya Yewbiyayiya
Britanya Gırde u İrlanday Zımey gegane zi tenya Britanya, mıntıqa ra zımeyê
rocawanê (ğerbê) qıta Ewropa dera.

Dormeyê Britanya de İrlanda, Okyanuso Atlas u Deryayê Zımey estê. Paytextê
Britanya Londraya. Britanya çar (4) dıwelan ra yena pêra (mıteşekkıla):
İngıltere, İskoçya, Gali (adey Britanya Gırde) u İrlanday Zımey (adey İrlanda
da). Seba ke cı rê Qraliya Yewbiyayiye (be İngılızki United Kingdom) ki
vaciyeno. Britanya ezayê NATOy, ê Yewiya Ewropa u Mıletê Yewbiyayey (UN)ia.
Sistemê idarey monarşiya qanuniya; labelê Britanya be demokrasiye yena idare
kerdene.

Medeniyetê Britanya zaf dewletiyo. Wextê kolonyalizm de qralanê Britanya % 33
dınya sero hukım kerdo: zey Kanada, Amerika, Hindıstan, Pakıstan, Erebıstan,
Awıstralya, Zelandaya Newiye, Afrikaya Cenubi uêb.. Labelê wextê Herbê Dınyayê
I. u II. de Britanya qeweta xo kerde vini.

İklımê Britanya honıko; silıye zaf varena. Seba awıke germıne (Gulf Stream)
hewayê Britanya zaf serdın niyo. Erdê Britanya her daim kheweo.

Bacarê Londra zaf raver şiyo. Banê xeylê berzi u bınaê ke hetê mımarine ra
mıkemmel vıraziyaê, tede estê. Londra paytextê borsayo, merkezê iqtısad u
siyasetê Britanyayo.

Nıfusê Britanya 58 milyono. Britanya hetê nıfusi ra Ewropa de (Almanya u Fransa
ra dıme) rêza hirêyıne dera. Şarê Britanya zafêr sûkan de cıwiyenê, dewıcê xo
senıkê; nuskar u wendoğê xo zafê. Dinê Britanya Xıristiyaniya, labelê ateisti
zafê. Tayê Mısılmani, Musewiy, Hinduy u Sikhi ki estê. Zıwano resmi çıniyo, hama
şarê Britanya İngılızki qısey keno. Tayê ki İrlandki u Galki qısey kenê.

İqtısadê Britanya zaf qewetıno. Dınya de rêza pancıne (5.) dero. Teknolociye u
sektorê iqtısadê Britanya zaf raver şiyê. Turizmê xo zaf muhımo; her serre 27
milyon turisti şonê Britanya. Futbolê İngılızan zaf raver şiyo. Manchester
United, Liverpool, Arsenal, Chelsea taxımê İngıltereyê.



https://diq.wikipedia.org/wiki/Britanya_G%C4%B1rd%C4%B1

Qraliya Yewbiyayiye (be İngılizki: United Kingdom) ya zi Qraliya Yewbiyayiya
Britanya Gırde u İrlanday Zımey gegane zi tenya Britanya, mıntıqa ra zımeyê
rocawanê (ğerbê) qıta Ewropa dera.

Dormeyê Britanya de İrlanda, Okyanuso Atlas u Deryayê Zımey estê. Paytextê
Britanya Londraya. Britanya çar (4) dıwelan ra yena pêra (mıteşekkıla):
İngıltere, İskoçya, Gali (adey Britanya Gırde) u İrlanday Zımey (adey İrlanda
da). Seba ke cı rê Qraliya Yewbiyayiye (be İngılızki United Kingdom) ki
vaciyeno. Britanya ezayê NATOy, ê Yewiya Ewropa u Mıletê Yewbiyayey (UN)ia.
Sistemê idarey monarşiya qanuniya; labelê Britanya be demokrasiye yena idare
kerdene.

Medeniyetê Britanya zaf dewletiyo. Wextê kolonyalizm de qralanê Britanya % 33
dınya sero hukım kerdo: zey Kanada, Amerika, Hindıstan, Pakıstan, Erebıstan,
Awıstralya, Zelandaya Newiye, Afrikaya Cenubi uêb.. Labelê wextê Herbê Dınyayê
I. u II. de Britanya qeweta xo kerde vini.

İklımê Britanya honıko; silıye zaf varena. Seba awıke germıne (Gulf Stream)
hewayê Britanya zaf serdın niyo. Erdê Britanya her daim kheweo.

Bacarê Londra zaf raver şiyo. Banê xeylê berzi u bınaê ke hetê mımarine ra
mıkemmel vıraziyaê, tede estê. Londra paytextê borsayo, merkezê iqtısad u
siyasetê Britanyayo.

Nıfusê Britanya 58 milyono. Britanya hetê nıfusi ra Ewropa de (Almanya u Fransa
ra dıme) rêza hirêyıne dera. Şarê Britanya zafêr sûkan de cıwiyenê, dewıcê xo
senıkê; nuskar u wendoğê xo zafê. Dinê Britanya Xıristiyaniya, labelê ateisti
zafê. Tayê Mısılmani, Musewiy, Hinduy u Sikhi ki estê. Zıwano resmi çıniyo, hama
şarê Britanya İngılızki qısey keno. Tayê ki İrlandki u Galki qısey kenê.

İqtısadê Britanya zaf qewetıno. Dınya de rêza pancıne (5.) dero. Teknolociye u
sektorê iqtısadê Britanya zaf raver şiyê. Turizmê xo zaf muhımo; her serre 27
milyon turisti şonê Britanya. Futbolê İngılızan zaf raver şiyo. Manchester
United, Liverpool, Arsenal, Chelsea taxımê İngıltereyê.



https://diq.wikipedia.org/wiki/Britanya

Qraliya Yewbiyayiye (be İngılizki: United Kingdom) ya zi Qraliya Yewbiyayiya
Britanya Gırde u İrlanday Zımey gegane zi tenya Britanya, mıntıqa ra zımeyê
rocawanê (ğerbê) qıta Ewropa dera.

Dormeyê Britanya de İrlanda, Okyanuso Atlas u Deryayê Zımey estê. Paytextê
Britanya Londraya. Britanya çar (4) dıwelan ra yena pêra (mıteşekkıla):
İngıltere, İskoçya, Gali (adey Britanya Gırde) u İrlanday Zımey (adey İrlanda
da). Seba ke cı rê Qraliya Yewbiyayiye (be İngılızki United Kingdom) ki
vaciyeno. Britanya ezayê NATOy, ê Yewiya Ewropa u Mıletê Yewbiyayey (UN)ia.
Sistemê idarey monarşiya qanuniya; labelê Britanya be demokrasiye yena idare
kerdene.

Medeniyetê Britanya zaf dewletiyo. Wextê kolonyalizm de qralanê Britanya % 33
dınya sero hukım kerdo: zey Kanada, Amerika, Hindıstan, Pakıstan, Erebıstan,
Awıstralya, Zelandaya Newiye, Afrikaya Cenubi uêb.. Labelê wextê Herbê Dınyayê
I. u II. de Britanya qeweta xo kerde vini.

İklımê Britanya honıko; silıye zaf varena. Seba awıke germıne (Gulf Stream)
hewayê Britanya zaf serdın niyo. Erdê Britanya her daim kheweo.

Bacarê Londra zaf raver şiyo. Banê xeylê berzi u bınaê ke hetê mımarine ra
mıkemmel vıraziyaê, tede estê. Londra paytextê borsayo, merkezê iqtısad u
siyasetê Britanyayo.

Nıfusê Britanya 58 milyono. Britanya hetê nıfusi ra Ewropa de (Almanya u Fransa
ra dıme) rêza hirêyıne dera. Şarê Britanya zafêr sûkan de cıwiyenê, dewıcê xo
senıkê; nuskar u wendoğê xo zafê. Dinê Britanya Xıristiyaniya, labelê ateisti
zafê. Tayê Mısılmani, Musewiy, Hinduy u Sikhi ki estê. Zıwano resmi çıniyo, hama
şarê Britanya İngılızki qısey keno. Tayê ki İrlandki u Galki qısey kenê.

İqtısadê Britanya zaf qewetıno. Dınya de rêza pancıne (5.) dero. Teknolociye u
sektorê iqtısadê Britanya zaf raver şiyê. Turizmê xo zaf muhımo; her serre 27
milyon turisti şonê Britanya. Futbolê İngılızan zaf raver şiyo. Manchester
United, Liverpool, Arsenal, Chelsea taxımê İngıltereyê.



https://diq.wikipedia.org/wiki/Beqera

1. Elif, Lam, Mim. 2. No kıtabo ke tey guman çino, iyê ke zerrê xo de hirê Homay
cınde pê cênê, fino ra raa raşte. 3. İ, uyo ke dızdiyo, cı ra inam kenê;
gırêdaiyiye payra pê cênê; rızıkê ke ma danime cı, inu ra xerç kenê. 4. İ, iyê
ke to rê amey war, inu ra ki, iyê ke to ra raver amey war, inu ra ki inam kenê.
İ çiyê peyêni ra qetiyan inam kenê. 5. İşte, iyê ke hetê wayirê xo ra resenê raa
raşte, iyê. İşte, iyê ke resenê xelese, iyê. 6. Bêguman, tı ke hay ’ra nankoru
ser dê ki, hay ’ra ser medê ki, ferq nêkeno, i inam nêkenê. 7. Çıke Homay mor do
qelbun u goşanê inu ro. Çımanê inu de ki perda esta. Serba inu ezabê do gırs
beno. 8. Mabênê isanu de taê estê, inam nêkerdo, oncia ki vanê ‘‘Ma Homay ra u
roca peyêne ra inam kerd.’’ 9. Goya i Homay u isanu xapnenê; yoxro ke xo ra ber
kesi nêxapnenê. Hama hay re cı niyê. 10. Çıke qelbanê inu de nêweşiye esta.
Homay nêweşiya inu dahêna kerda zafe. İşte, serba ke i zür kenê, inu rê ju ezabo
ke can vêşneno, esto. 11. Eke inu ra vaciya ke ‘‘riyê hardi de fesate mevecê.’’
İ vanê ‘‘Nê, ma teyna isla kenime.’’ 12. Feqat raştiye awa ke, i fesate vecenê,
hama i hay re cı niyê. 13. Eke inu ra vaciya ke ‘‘Se ke isani inam kenê, şıma
heni inam bıkerê.’’ İ vanê ‘‘Ma ki zê isananê bêaqılu inam bıkerime, heni?’’
Raştiye nawa ke, asıl ser bêaqıli iyê. Feqat i nêzanenê. 14. İ, iyê ke inam
kerdo, eke raştê inu amey, vanê ‘‘Ma inam kerd.’’ Eke be qurdiyanê xuyê xırabiye
ra pia mendi, vanê ‘‘Bêguman ke, ma be şıma ra piarime. Ma teyna leqanê xo pê
inu kenime’’. 15. Homa ki leqanê xo pê inu keno, u demê dano inu. İ zerrê harina
xo de ẋıj benê. 16. İşte, iyê ke hurendia raa raşte de rayşaşine gureta, niyê.
Ne bazırganiya inu qezenç da inu, ne ki inu raa raşte diye. 17. Wezêtê inu, keso
ke wazeno adır wekero, zê wezêtê eyo. Se ke adıri dormê xo kerd roşti, Homa
roştiya inu keno ra vindi, u inu, halo ke nêvêneno, tey caverdano. 18. İ kherrê,
lalê, korê, coka nêcêrenê ya. 19. Ya ki, şiliya ke asmên ra be tariyu ra, be
gurraişê hewrun u bulısku ra pia bena war, keso ke hetê ae ra pê cêriyo, zê
wezêtê eyo; heni ke, i riyê tersê bulıskan‘ê merdene ra bêçıkanê xo kenê goşanê
xo. Homa nankoru her ca ra cêno. 20. Şenık maneno ke bulısk çımanê inu bıcêro.
Honde ke bulıski roşti dê inu, i roştiya ey de şonê. Eke tari kewt inu sero, o
taw ki pa manenê. Homay bıwaştêne, goşanê inu kerdêne kherr, çımanê inu ki
kerdêne kor. Bêguman ke, Zorê Homay şono her çi. 21. Ya isanenê, wayirê şımao ke
şıma u verênê şıma afernay, serba ey bıgureyê ke, şıma zanaişê Homay resê. 22.
Ey serba şıma riyê hardi kerd ju doşege, asmên ki kerd ju bon, asmên ra awe arde
war, pê ae şıma rê rızık, beri veti. O hal de ebe zanaene Homay rê wertaxu
mekerê. 23. Uyo ke ma gurekarê xo rê ard war, şıma ke verba ey zerrê gumani
derê, o waxt parçeyê do zê ey biarê. Veng’a Homay ra ber şaidanê xo ki dê. 24.
Şıma ke nêşkiyay nae bıkerê, -ke xora şıma cora nêşkinê bıkerê-, o hal de adıro
ke ardüyê xo isani u kemerê, serba nankoru yeno hazır-kerdene, şıma zanaişê ey
de bê! 25. İyê ke inam kenê, u karanê rındu kenê, mijdania inu cı de ke, baxçeyê
ke bınê xo de awe şona, yê inanê. Uca key ke ju rızık, ju ber diya inu, i vanê
‘‘no, uyo ke nae ra raver diya ma, uyo’’ Çıke no na şibet de diyay bi inu. Uca i
zewcanê xo pir u pak vênenê, u i uca dayimi manenê. 26. Bêguman ke, Homa ju
kulenge ya ki cı ra daha qıci ornag kerdene ra peyser nêvındeno. İyê ke inam
kenê, zanenê ke, na raştiya ke wayirê inu ra yena. Nankori ki vanê ‘‘Homay pê
ornagê dê nianêni çı qesıt kerd? Homa pê ney xeylê mordemu rae ra veceno, xeylê
mordemu ki fino ra raa raşte!’’ Feqat o pê ney rayşaşu ra ber kesi rae ra
nêveceno. 27. İ qeti qese danê Homay, peydo qesanê xo ra cêrenê ya. Uyo ke Homay
emır kerd ke bıdiyo ju-kerdene, i kenê cêra. U dugele de fitne u fesadine
vecenê. İşte, iyê ke kunê ra zerar, iyê. 28. Çıtu beno ke şıma Homay rê
nankorine kenê? Şıma merdey biy, ey can da şıma. Peydêna o şıma kişeno, u oncia
can dano şıma. Tepia ki şıma cêrenê ra ey. 29. Riyê hardi de ke çı esto, ey i
pêro serba şıma afernay. Dıma hetê xo çarna ra asmên, o hawt qati vıraşt. O heme
çi zaf rınd zaneno. 30. Hania zemanê de wayirê to qewetu ra vati bi ‘‘ezo riyê
hardi de ju xelıfe bıaferni’’ İnu ki nia pers kerdi bi: ‘‘Ma ke to ebe goynaene
kenime berz, taqdis kenime, Tıya uca juyo ke fesate veceno, goni rışneno, ey
bıafernê? Ey ki nia cüab day bi cı: ‘‘Bêguman ke, iyê ke sıma inu nêzanenê, ez
inu zanen. 31. Ey namey pêro musnay bi mordemi, peydo i arzê qewetu kerdi bi,
vati bi ‘‘Şıma ke qesê xo de raştê, namanê inu arzê mı bıkerê’’. 32. İnu ki vati
bi ‘‘Goynaiş to rêo. Uyo ke to musna ma, cı ra ber zanaişê ma çino. Bêguman ke,
tı zaf rınd zanena, zaf zanoẋa. 33. Ey vati bi ‘‘Ya mordem! İnu rê namanê inu
zanaene de!’’ Ey ki eke inu rê namê inu day zanaene, ey vati bi ‘‘Mı şıma ra
nêvati bi ke, ez wedardê asmênun u hardi zanen. İyê ke şıma inu kenê eşkera, inu
ki; iyê ke şıma inu darenê we, inu ki zanen. 34. Hania ma qewetu ra vati bi
‘‘Şıma sılam mordemi dê!’’ Nae ser Botankeri ra ber inu pêroinu sılam day bi cı.
Ey ebe qure biyaene vera cı veciyay bi, ebe na tore bi bi nankoru ra. 35. Ma
vati bi ‘‘Ya mordem! Tı be zewca xo ra pia baxçe de ronişe; uca şıma hurdêna ki
bol bol borê, Hama nezdi ro kom-kerdene mekerê ke, şıma zalımu ra mebê. 36.
Delẋê xırabıni uca nıngê inu şamatnay bi, u ebe na tore uyo ke i tey biy, cı ra
i fiti bi düri. Nae ser ma vati bi ‘‘Şıma jubini rê dışmenine ra bêrê war; çıke
riyê hardi heta ju waxti, serba şıma, ju caê vındeten u dilıg kerdene bıbo. 37.
Demê ra tepia mordemi wayirê xo ra taê qesey gureti bi. Nae ser ey tobê ey qebul
kerdi bi. Çıke o tobu zaf qebul keno, o zaf şefqat musneno ra cı. 38. Ma vati bi
‘‘Şıma pêro uca ra bêrê war! Be ney ra pia, eke mı ra şıma rê ju rayber ame, iyê
ke imişê rayberê mı benê, cı rê qe ju ters çino, u i cora nêkunê ra xo ver. 39.
Feqat, iyê ke inam nêkenê, u nişananê ma rê vanê ‘‘Zürê’’, i ki benê şarê adıri,
u uca bêpeyni manenê. 40. Ya domanê İsraili! Nameto ke mı da şıma, biarê xo
viri, u qeseo ke şıma da mı, biarê hurêndi ke, ezı ki, qeseo ke mı da şıma,
pêci. O hal de teyna mı ra bıtersê. 41. Uyo ke lewê şıma dero, uyo ke mı ard war
ke ey tesdık kero, şıma cı ra inam bıkerê. Ey inkar kerdene de şıma verêni mebê.
Nişananê mı veranê vayiyê da şenıke de meroşê, u teyna zanaişê mı de bıbê. 42.
Şıma raştiye be bêbıngeyiye ra têwerte ra mekerê. U şıma ke haê zanenê, raştiye
medarê we! 43. Şıma gırêdaiyiye payra pêcêrê; xo zelal kerê; iyê ke
nefseşenıkine kenê, be inu ra pia şıma nefseşenıkine bıkerê. 44. Nıka şıma xo xo
vira kenê ki, zerrepak biyaene, rındiye kerdene zobina kesu ra vanê? Hemı ki
şıma kıtabi ki wanenê! Şıma qe baqıli nêbenê? 45. Şıma be sebr u gırêdaiyiye ra
yardım bıwazê; feqet no, iyê ke zerri ra hurmet musnenê ra cı, nefseşenıkê, cı
ra ber i binu rê gıran yeno. 46. İ zanenê ke, i resenê wayirê xo, u oncia cêrenê
ra cı. 47. Ya domanê İsraili! Nameto ke mı da şıma, u şıma serê şaru pêroinu de
kerdişê mı biarê xo viri. 48. Ju roca ke qe kes nêşkino qe ju kesi rê fayde
kero, qe kesi ra qe ju mabênkarine qebul nêbeno, qe kesi ra qe ju fidya
nêcêrina, u qe kes yardım nêvêneno, cı ra bıtersê. 49. Hania, şarê Firawunio ke
lacê şıma bırnêne, cênıkê şıma weş caverdêne, ebe şıma tewr xırabınê ezabu dêne
ontene, ma şıma cı ra reynay bi ra. No serba şıma hetê wayirê şıma ra
cerrebnaişê do gırs bi. 50. Hania serba şıma ma derya dı leti kerdi bi, şıma
reynay bi ra. Şarê Firawuni ki verê çımanê şıma de awe de xeneknay bi. 51. Hania
ma be Musay ra serba çewres şewe qesê xo kerdi bi ju; feqet şıma peyê ey ra xo
rê hêf kerdi bi, bi bi wayirê guki. 52. Peydo ki ma şıma af kerdi bi, serba ke
şıma şukır kerê. 53. Ma kıtab u xelese dê Musay ke, şıma raa raşte bıvênê. 54.
Musay şarê xo ra vati bi ‘‘Ya şarê mı, şıma be wayirê guki biyaene ra, xo rê hêf
kerd. O hal de şıma hemen afernaoẋê xo rê tobe bıkerê, u nefsanê xo bıkişê; no
qatê afernaoẋê şıma de daha xêro. Ebe na tore, o tobê şıma qebul keno. Çıke o
tobu zaf qebul keno, zaf şefqat musneno ra cı. 55. Hania şıma vati bi ‘‘Ya Musa,
heta ke ma Homa eşkera nêdi, cora to ra inam nêkenime.’’ Nae ser, şımaê ke sêr
kerdêne, vındetêne, aede ju bulıski şanay bi şıma. 56. Peydo ki merdena şıma ra
tepia ma şıma oncia çarnay bi ra weşiye, serba ke şıma şukır kerê. 57. Ma hewr
serê şıma de kerdi bi siye, şıma rê hewla qudrete u çhire ardi bi war ke, çiyê
weşê ke ma rızık day şıma, şıma cı ra borê. İnu ma rê nê, asıl ser xo rê hêf
kerdi bi. 58. Hania ma vati bi ke ‘‘Şıma na suke kuyê, uca zê waştena xo bol
borê! Çêberê ae ra ebe itat kerdene cı kuyê, u vacê ‘bıbaẋışne’ ke, xetanê şıma
bıbaẋışni’’ İyê ke ebe rındekiye hereket kenê, ma daha zêde danime cı. 59. Çı
esto ke, iyê ke nêheqiye kerde, o qese, qeseyê ke inu rê vaciyay, cı ra juyê de
vurnay bi. Nae ser, iyê ke nêheqiye kerde, ma asmên ra ju ezab ard inu ser,
serba ke i raa raşte ra veciyay, inu xırabiye kerde. 60. Hania Musa serba şarê
xo ero awe feteliyay bi. Ma ki cı ra vati bi ‘‘Ebe kombiyaiyê xo kemere ro de!’’
Nae ser, cı ra des u dı çımey pışkiyay bi. Ebe na tore her kesi zana ke koti ra
awe bışımo. ‘‘O hal de rızıkê Homay ra borê, bışımê, hama dugele de cora rıjnaiş
mekerê.’’ 61. Hania şıma Musay ra vati bi ‘‘Ya Musa, ma endi nêşkinime werdê ju
çêşıti rê tamul bıkerime. O hal de wayirê xo vero cêre ke, sebze u xiyar u sir u
niske u piyazo ke hard royneno, o ma do!’’ Ey ki nia cüab day bi: ‘‘Şıma wazenê,
uyo ke rındêro, ey, uyo ke xırabınêro, ey de bıvurnê? Eke henio, şıma şêrê suke;
çıke, iyê ke şıma ’ro cı fetelinê, estê.’’ Ebe na tore i maruzê cêr diyaiş u
feqıriye mendi bi, u kewti bi ra ẋezebê Homay; çıke inu nışanê Homay inkar
kerdêne, pêxamberi ebe nêheqiye kiştêne, u ebe verba cı veciyaene sindorê xo
vêrdêne ra. 62. Eke ame Cıhudun u Nasraniyun u Sabiiyu; bêguman ke, nainu ra
kami ke Homay ra u roca peyêne ra inam kerd, u karo faydeyın kerd, ecırê xo qatê
Homay de beno. İnu rê ters nêbeno, i nêkunê ra xo ver. 63. Hania ma şıma ra qeti
qese gureti bi, serê şıma de ma ko dardi bi we, u vati bi ‘‘Uyo ke ma da şıma,
şıma be qewete vırare era cı fiyê, u uyo ke zerrê ey dero, biarê xo viri ke,
şıma zanaişê Homay resê. 64. Feqat şıma nae dıma oncia qesê xo ra cêray bi ya.
Yê Homay, şıma rê lutıf u heskerdiya xo mebiyêne, iyê ke kunê ra husran, şıma
inu ra biyêne. 65. İyê ke zerrê şıma ra yasaxê şeme dawasna, u na ri ra ma inu
ra va ke ‘‘şıma meymunê bêanori bê.’’ Şıma helbet ki zanenê. 66. Ebe na tore ma
no, hem iyê ke o hadıse di, inu rê; hem iyê ke inu dıme ra yenê, inu rê, serba
ibret guretene ju ceza; iyê ke zanaişê Homay derê, serba inu ki kerdi bi wesılê
ogıti. 67. Hania Musay şarê xo ra vati bi ‘‘Homa vano, şıma ju manga sare
bıbırnê!’’ İnu ki vati bi ‘‘Tı leqanê xo pê ma kena?’’ Ey ki nia cüab day bi cı:
‘‘Cailu ra biyaene ra xo erzen bextê Homay.’’ 68. İnu vati bi ‘‘O hal de tı
wayirê xo rê serba ma düa bıke, a çıka, ma rê eşkera kero!’’ Ey ki nia cüab day
bi cı: ‘‘O vano ke, a manga henêna ke, ne kokıma, ne cênca, wertê hurdênu dera.
O hal de, uyo ke vaciya, şıma bıkerê!’’ 69. İnu vati bi ‘‘Wayirê xo rê serba ma
düa bıke ke, rengê ae çıko, ma rê eşkera kero!’’ Ey ki vati bi ‘‘O vano ke, a
mangê da zaf çeqera. İyê ke sêr kenê, a zerrê inu kena ya.’’ 70. İnu oncia vati
bi ‘‘Serba ma wayirê xo rê düa bıke, a senêna, ma rê eşkera kero! Çıke ma raşti
ki ae şıbaynenime i binu. Hama Homay ke waşt, ma ae vênenime.’’ 71. Ey ki nia
cüab day bi cı: ‘‘O vano ke, mangê da henêna ke, serba cıte ramıten u awe hêga
daene nire nêniyo cı ra, qe ju qusırê xo çino, serê xo ra qe ju beleka xo
çina.’’ İnu vati bi ‘‘İşte, nıka to raşti vate.’’ Ebe na tore inu a sare bırnay
bi; hama şenık mendi bi ke i meşkiyê bıkerê. 72. Hania şıma juyê kişti bi, sero
suc eşti bi jubini ser; yoxro ke, uyo ke şıma darenê we, Homa veceno werte. 73.
Nae ser, ma vati bi ‘‘Şıma ebe ju parçê ey cı ro dê!’’ İşte, serba ke şıma aqlê
xo bıcêrê sarê xo, Homa nia merdu keno weş, u nışananê xo musneno ra şıma. 74.
Ae ra tepia qelbê şıma bi bi huşki, zê kemere, qender be bi bi kemere ra ki
huşki, çıke mabênê kemeru de henêni estê ke, zerrê tainu ra çemi pışkinê; taê
qılaşinê ya, zerrê inu ra awe vecina; taê ki tersê Homay ra gındır benê. Homa
kerdenanê şıma ra bêxeber niyo. 75. Zerrê inu ra ju komi ke qesê Homay goş da,
khav kerd, peydo ke ebe zanaene keno xırabe, vındeno; şıma nıka hona wazenê ke i
şıma ra inam bıkerê? 76. İ, iyê ke inam kenê, eke raştê inu biy, vanê ‘‘Ma inam
kerd!’’ Feqat eke be jubini ra teyna mendi, vanê ‘‘İyê ke Homay şıma rê kerdi
eşkera, inu şıma inu rê qesey kenê ke, i qatê wayirê şıma de vera şıma zê delıl
bıgurenê? Şıma qe baqıli nêbenê? 77. Homa, iyê ke i darenê we, inu ki; iyê ke i
kenê eşkera, inu ki zaneno. İ nae nêzanenê? 78. Zerrê inu de iyê ke cailê, estê;
ni kıtabi nêzanenê. İyê ke i zanenê, teyna taê qurdeşanu ra ibaretê. İşte, na ri
ra; i heni fıkıriyaene ra ber thaba nêkenê. 79. İyê ke kıtabi ebe destanê xo
nusnenê, u peydo ki serba ke ey düştê qımetê dê şenıki de bıroşê, vanê ke ‘‘No
qatê Homay rao.’’ Wele bi inu ro! İyê ke destanê inu qezenc kerdi, riyê inu ra
wele bi inu ro! İyê ke i qezenc kenê, riyê inu ra wele bi inu ro! 80. İnu vati
bi ‘‘Dı-hirê rocanê mordu ra ber adır cora nêgıneno ma.’’ O hal de vace ke
‘‘Şıma qatê Homay ra ju qese guret? Homa qesê xo ra cora nêcêreno ya. Ya ki şıma
Homay sero, ju çiyo ke şıma nêzanenê, ey vanê?’’ 81. Nê! Nê! Kami ke xırabiye
kerde, sare ra heta nenıge batê guna bi. Mordemê zê ney benê şarê adıri, i uca
cawidan, dayimi manenê. 82. İyê ke inam kenê, u karanê rındu kenê, eke ame inu;
i benê şarê baxçi, u i ki uca cawidan, dayimi manenê. 83. Hania ma domananê
İsraili ra vati bi ‘‘Homay ra ber serba kesi megureyê, mae rê, pi rê, nezdiyu
rê, seyu rê, feqıru rê rındiye bıkerê, isanu ra qesê rındeki vacê, gırêdaiyiye
payra pêcêrê, u xo zelal bıkerê!’’ Ma qeti qese gureti bi. Peydo xerca zaf
şenıkê şıma ra, şıma cêray bi ya. Şıma ki ri çarnenê. 84. Hania ma oncia şıma ra
qeti qese gureti bi ke, şıma gonia jubini merışnê, jubini welatê jubini ra teber
mekerê. Şıma ki ebe şaidine kerdene tesdık kerdi bi. 85. İyê ke jubini kişenê,
ebe guna kerden u dışmenine kerdene, ebe phoşti jubini daene, zerrê xo ra tainu
welatê inu ra kenê teber, i oncia şımaê. İnu teber kerdene şıma rê yasaxa. Oncia
ki eke i zê hesiru amey şıma, şıma fidyanê inu danê. O hal de şıma yê kıtabi, ju
qısmê ey ra inam kenê, ju qısmê ey ki inkar kenê? Zerrê şıma ra iyê ke nae kenê,
ceza inu, heyatê dina de duşkınine ra ber thaba niyo; roca era xo ser uştişi de
ki i kunê ra tewr gıranê ezabi. Homa kerdenanê şıma ra bêxeber niyo. 86. İşte,
iyê ke veranê i peyêni de heyatê dina hêrno, iyê. Na ri ra, ezabê inu nêdino
şenık-kerdene. 87. Wad bo ke, Ma kıtab day bi Musay, peyê ey ra ki yelçiy ruşnay
bi. Ma delılê zaf eşkeray day bi Lacê Meryeme İsay, u ebe Royê bımbarekine
phoşti day bi cı. Her çı waxt ke, çiyo ke nefsê şıma cı ra hes nêkenê, ju yelçiy
ke o ardi bi şıma, şıma xo berz gureti bi, u na ri ra ki şıma taê zureker veti
bi, taê ki kişti bi. 88. İnu vati bi ‘‘Qelbê ma peydayınê.’’ Nê, tam tersane,
Homay riyê inkaranê inu ra i kerdi naletme. Coka i zaf şenık inam kenê. 89. Uyo
ke lewê inu de, serba ke ey tesdık kero, qatê Homay ra ju kıtab ke ame inu
-veri, iyê ke inkar kenê, inanê verba inu yardım waştêne, vındetêne ki- işte, o
çiyo ke i zanenê, eke ame inu, inu o inkar kerdi bi. O hal de naletê Homay
inkarkeru sero bo! 90. Yê Homay, ebe lutfê xo, gurekaranê xo ra kam ke waşt, cı
rê war-ardena ey rê i çımetengine kenê, serba ney, uyo ke Homay ard war, ebe ey
inkar-kerdene, xo rotişê inu çı çiyê do xırabo! İşte, riyê ney ra i ẋezebi ser
kewtê ra ẋezeb. Serba kafıru ju ezabo ke keno alçaẋ, beno.



https://diq.wikipedia.org/wiki/Belu%C3%A7i

Beluçi, beloçi ya zi beluci yew şaro ke Pakıstan, mıntıqa Beluçıstani, İran u
Efğanıstan de cıwiyeno. Nıfusi inan 8 u 9 milyon miyan de ca gêno. Zuanê inan
zuanê Beluçkiyo jew zuanê do İrankiyo, zuano Hind - Ewropao. Name Beluci yeno dı
menay, jewo ki zuanê Sankristki ra yeno u menay cı goçkerdoğa, jew binio ki yeno
menay dik. Jew teoriya bin zi esta ki vana name Beluci name qırali Babilan Belas
ra yeno. Ewro nimê Beluçan Pakıstan de eyaleti Beluçıstani de cuwini, nimê
Beluçan zi dewleti İran (eyaleti Sistan u Belçustani), Efğanıstani de cuwini.
Beluçi %3.6ê nıfusi Pakıstani, 2%ê nıfusi İrani u 2%ê nıfusi Efğanıstani
vırazeni. Gorey Belucan ra rıstımi (kok) inan dedi Mıhemmedi Hamza ra yeno,
Beluci xo Ereb qabul keni. Heqê Belucan de , nuşteyi Farskiyi kıhani de name
inan verıno.

Beluçi pêro ko u deştan de cuwini, na ri ra hardi inan işğal nêdio, Beluçi
kulturi inan sevekni, sıtar kerdi. Beluçi pêro Mısılmano u Sunnio emma İran de
tay Beluçi esti ki ê Şiiê emma nıfusi inan kemio. Beluçan de eşireti zaf esti,
name tay eşiretani Beluçan Mazari , Talpur, Mastoi, Jatoi, Wahocha, Gabol,
Chandio, Mirani, Nutkani, Ahmedani, Jagirani, Marri, Khushk, Magsi, Domki,
Khosa, Bozdar, Jiskani, Bijarani, Hesbani, Leghari, Lashari, Muhammad Hasni,
Kalpar, Korai, Zardari, Rind, Mandwani or Bhurgari, MirJat u Jakhranio.



https://diq.wikipedia.org/wiki/Be%C5%9Fer_Esad

Beşer Xafız el-Esad (Erebkiyê namê cı: بشار حافظ الأسد) serdarê cumhuriyetê
Suriyayo u qomutanê ordiyê cumhuriyetê Suriyayo. Esad serra 1965 de paytextê
cumhuriyetê Suriya de maya xo ra biyo u Universıta Şami de tehsilê tıbi gırewto.
Dıma ey serra 1988 de fakulteyi tıbi ra mezun biyo u doktorê eskeri biyo, ordiyê
Suriya de guriyo. Ey İngıltere rê şiyo suka Londra de ihtısasê oftalmolociki
temem kerdo. Bırayê xo serra 1994ıne de weşiya xo vıni kerda, na ri ra Beşer
Esed kiyeyê xo de laco en gırd mendo u peyser ameyo Suriya. No dem de Suriya de
proceyanê sosyali de ca gırewto, proceyanê xoserogırewtışê problemanê sosyalan
de kar kerdo. Serra 2000ıne de zi cêniya ke banqa de kar kena, be Esma Ekrasi
zeweciyayo, veyve kerdo. Serra 2000ıne de piyê xo Xafız Esad zi weşiya xo vıni
kerda u na semed ra çengê serêcumhuri veng mendo u ucayi rê Beşar Esad ronışto.
Meslegê Beşar Esadi esasên doktoro, doktorê çımano.

Beşer Esad raveri cayanê internasyonali de zey reformist vêniyayo hema serra
2000ıne de Wesarê Şami de be tepıştışanê politikan presticê xo kemi kerdo. Liga
Ereban serra 2010ıne de veciyayışê Wesarê Erebi istıfa xo waşta.[1]

Beşar Esad lacê serdarê vereniyê partiya Basi u serdarê verêniyê cumhuriyetê
Suriya Xafız Esadio. Keyê ke Xafız Esad merdo çengê serdari rê wekaletên
Abdılhalim Hedam nışto ro. Merdışê Xafı Esadi ra tepeya parlamentoyê Suriya
qaydeyê serêcumhurbiyayışi vurno, serra serêcumhuribiyayışi çewres ra anto hirıs
u çehar. Ey ra tepeya zi Beşar Esad wezifa piyê xo gırewta, serdarê Suriya biyo.



https://diq.wikipedia.org/wiki/August_Strindberg

August Strindberg (1849-1912) yew nuskar u şairê Swêdij biyo. Ser 1849 dı 22
menga çıle dı suka İsveç, Stockholm dı, maya xü Ulrika Eleonora Norling ra çımê
xü akeno dınya.

Ez nêzana kamcin hetê nuştoxê gırd, zane August Strindberg bınuşna. August
Strindberg ser 1849 dı 22 menga çıle dı İsveç, Stockholm dı, maya xü Ulrika
Eleonora Norling ra çımê xü akeno dınya. August Strindberg aile xü dı qeçekêno
tenya nêbiyo. Bê êy 7 (hewt) qeçek, kêy aileyê Strindberg est biyo. Piyê August
Strindberg komisyonê (qırulê) botê puxını (buharı) dı biyo u maya cı zi dayo ver
qeçekanê xü. Piy u maya cı herdı zi zaf dindar biyê. Çı wext piyê Strindberg
mıreno August bı xü 10 (des) sere u çı wext maya cı mıreno bı xü 13 (hirês) sere
biyo. Sokır mendayenı moral u pikolojiyê cı dı tenya biyayenı veceno hol u o bı
no insana gırd beno. Wextê qeçekey u hisê cıyê sokırey cı rê beno ilham u
bıncayê nuşnayenı.

Strindberg tenya roman yanzı şiir nênuşnayo, o tiyatroyê Swêdı bın ra heta cor
vırnayo u karekterêno newe dayo drama u tiyatroyê İsveç. Strindberg nuşanê xü
dı, zey nuştoxê Rusi Dostoyewski, Tolstoy u Danki H.C.Andersen, zaf bın tesirê
nuştoxê İngiliz Dıckens mendo. Labırê o her çendı zi bın tesirê Dıckens mendo
zi, o vına xet u stilê xü vinayo u çiyê kı nuşnayo karekterê nuştı biyo stilê
cı. Strindberg çiyê newe u formêno newe vinayo. Realizım, nuş u eserandê cı dı
suretê no newe gırot u bi dramayê natürrealizım. No literatürê İsveç dı bi
rekorê cı. Ser 1879 dı, İsveç dı tam bi meşhur u sınasneyenı. Miyanê nuştoxê
İsveç dı, o kı zaf ameyo açarnayenı qandê zıwanandê binan, o zi, Strindberg yo.
O bı şiirên xü ya, bı piyesên xü ya, bı romanên xü ya u bı meqaleyê siyasiyê xü
ya nuştoxêno zaf gırd biyo. O bi serok u bi serokê wext vırnayenı. Verê o,
Ewropa dı mêşur bi, ame sınasnayenı. Dıma İsveç dı biyo beynenminen.

Strindberg, hirê vını zewıcyayo. Ninara jewın Sigid von Essen biyo, ay ra
keyneka cı (Anne-Marie) beno. Cınya ciyê dıdın Harriet Bosse ra kêynekanê cı
(Karin u Greta) beno u cınya cıya hirên zi, Almanki, xezeteci u nuştox Frida Uhl
biyo. Uhl ra zi keyneka cı (Kerstin) beno. Strindberg hirê zewacê xü dı, qe
weşey nêvinayo. Qandê coyo kı Strindberg cınyay qe héz nêkerdê u cınya ra zi
tersayê. Merdım nêy kıtabanê cı u piyesanê cı dı vineno.

August Strindberg, hetê siyasi zi zaf tuj biyo. Verniyê çiyê bê demoratik u
verniya qralê zi, hem ze nuştox u hem zi, ze roşnayox o xü da ver, waşt bıbo
dewrımci. Qandê kı o verniyê çiyê bê demokratık vınder, qandê no fıkranê cı, cı
tepıştê u cı eştê zindan u hücreyanı bê hinsan. Bı nêya waştê kı kes cı nêvino u
kes cı dı qısey nêkero. Labırê hesabê dewlet zey inaya nêbiyo u şar eriş kerdo
ser qonaxê dewletı u qonaxê qıralı, kı Strindberg serbest kerê u wuni zi biyo.
İsveç roşnayoxê xü zindanan dı nêveradayo u êyrê wêhêr vıcyayo.

August Strindberg tenya bın tesirê nuştoxê İngiliz Dıckens nêmendo. O zaf bın
tesirê Nietsche zi mendo u bı Nietsche ra zi embazey kerdo u meqale, ıstanıki u
piyesê xü yê dramayan zi rışto Nietsche rê, kı Nietsche kritikê nuşê cı bıkero.

Ser 14 gülanı 1912 dı seét 16.30 Strindberg nêweşxane dı çımê xü gırot weşey u
nêweşeya dınya. Verê çımê xü bigiro hemşireyê xü rê wuni vano: "Mı, xem mekı xü
rê, mı ra ravêrt, nıka ez çınya." "Nıka ez çınya" fiziki beno kı tı çınyê!
Labırê tı literatürê İsveç ra vıni nêbenê u tı her wext wuca dı estê u tı cayê
xü wuca dı gıroto. Ze Nuştox u ze konstner.

Ez nêwazena kıtabê nuştox héme bınuşna. Nuştox ser 100 kıtab nuşnayo. Tiya dı
çend kıtabê çiyê mühim şımarê nuşnena.



https://diq.wikipedia.org/wiki/Aram_Tigran

Aram Tigran ya ki Digran, (1934 Al-Qamishli, Suriya - 6.8.2009), bestekar u
senatkarê do Ermeniyo (maya xo Qulp rawa, Zazawa [1]) bi ke leteo zêde Kırdaski,
ge ge Ermeniki ki lawık u deyri vatêne, taê lawıki Zazaki ki vati biy. Keyey
piyê ey Terteley Ermeniyan de xelesiyao. Tigrani new serranê xo ra tepeya balê
xo dao ra muzik, dest kerdo ud. Eke ameo 20 serre, kılamê Kurdki, Ermeniki,
Zazaki u Erebki vatê. Senatkaranê Kurdan miyan de tewr rından ra yeno diyaene.

Qetliamê 1915ine ra dıme khalıkanê ey bar kerdo sûka Qamışli (Suriya). Aram
Tigran tıya de serra 1934ine de ameo dınya. Hewna dumanan de muzik ra hez kerdo.
Piyê xo ra dersa qawal u ud gırewta. Ey ra dıma zıwanê Tırki, Zazaki, Erebki,
Ermeniki u Kurdki de muzik vıraşto. Serra 1966ine de şiyo paytextê Ermenıstani,
Yerêvan. Tıya de 18 serri radyoê Vengê Yerêvani de gureyao. Serrê xoyê peyêni
zafêr Atêna de bi. Tıya de bi rehmeti.

Weşiya xo de 11 teni albumi veti. Aram zaf rew biyo namdar. Xerca Tırki ra, 230
Kırdaski, 150 Erebki, 10 Suryanki, 8 Yunanki, 7 Zazaki ra kılami wendi. Seba
roşanê Newrozi ameo Diyarbekır. Tıya de ki nêweş bi, xestexane de anjiyo bi. Ey
Dılberê be Feqiya Teyran kılamê eyê tewr meşhurê.

Tigran roca 6.8.2009 Atêna de riyê decê qelbi ra kewt xestexane, uca de qayto
sıxlet ra 2 roci tepeya merd.Vastena xu na biye; Cenazay cı Diyarbekır de bidere
we.Ama devlete Tırkiye neverdo ki cenaze biare Diyarbekir. Nü rüra, mordemane
xu, cenazay cı Bruksel de darde we.



https://diq.wikipedia.org/wiki/Alfabey%C3%AA_Fonetikio_Enternasyonal

Alfabeyo Şaranmiyano Fonetik (be İngılızki: International Phonetic Alphabet
[IPA]) alfabeyo standardo ke serê kağıde de seba mocnayışê (nişandayış) vengan
ameyo amadekerdış. IPA, seba kodkerdışê venganê heme zıwanan, yew sistemê
işaretano. Nê sistemi ra tewr zêde zıwanşinasiye (linguistik) de û amadekerdışê
vatebendan (qısebendan) de yeno istifadekerdış.

No alfabe vıraziyayo, seba ke ziıan raşt bêro vatış (telafûzkerdiş) û seba ke
kes yew transkripsiyono keyfi û şexsi mevırazo û no rid ra yew têmîyankerdiş
meveciyo. Fêl u emelê IPAy zi noyo ke her vengê çekuye ke a çekuye ê binan ra
bena cıya, be yew sembol bımocniyo (nişan bıdo cı).

IPA de zey bıngeyi herfê zıwanê Latinki gureniyeno. Bê xeynca nê herfan,
alfabeyê ciyayi zi ameyê weçınayış, labelê be awayêko ke bımanê alfabeyê Latinki
ameyê vurnayış. Seba nuansê ke miyanê enê vengan de estê, ferqê inan areste
(beli) bıbo, ê bin ya zi serê enê herfan de işaretê ciya ciyayi roniyayi.



https://diq.wikipedia.org/wiki/Afrikay_Veroci

Afrikay Veroci mıntıqa ra verocê (cenubê) qıta Afrika dera. Zımeyê (Şımalê)
Afrikay Veroci de Namibya, Botswana u Zimbabwe; veroc (cenub) de Okyanuso Hind;
(rocvetış, şerq) de Swaziland u Mozambik; rocawan (ğerb) de Okyanuso Atlantik
estê. Dewleta Lesothoy sinorê Afrikay Veroci miyan de ronayiya. Paytextê Afrikay
Veroci Johannesburgo. Afrikay Veroci ezaa Mıletê Yewbiyayey u Yewiya Afrikawa.
Sistemê idareyê siyasetê xo demokrasiya.

Verênde ra eşirê Zenciyan Afrikay Veroci de cıwiyêne. Serra 1652ıne de Jan van
Riebeecki (yew Hollandıc) Afrikay Veroci keşf kerda u Afrikay Veroci biya
koloniya/mıstemera Hollanda. Peyniye de zaf şarê Hollanda şiyo Afrikay Veroci.
Labelê serra 1797ıne de Britanya Gırde Afrikay Veroci işğal kerda u Afrikay
Veroci biya koloniya/mıstemera Britanyaya Gırde. Serra 1866ıne de merdumê
Afrikay Veroci zern u kristali diy u Afrikay Veroci biya yew merkezê mıhaciran.
Serra 1861ıne de Afrikay Veroci xo reynao ra, xoser ilan kerdo.

Seba ke erdê Afrikay Veroci zaf hera u gırdo, iklım u hewayê xo zaf vuriyeno.
Verocê (cenubê) Afrikay Veroci honıko; labelê zımeyê xo zaf germıno. Tede çoli
ki zaf estê.

Sûka Johannesburgi zaf raver şiya. Tede bina u banê xeylê berzi estê.
Johannesburg bacarê dewizi u merkezê iqtısadê Afrika Verocio. Cape Town merkezê
siyasetio.

Nıfusê Afrikay Veroci 47 milyono. Zaf mıxtelıf mılleti tede cıwiyenê; şarê
Ewropa, Afrika, Asya tede zafê. Mabênê Sıpê u Zenciyan, riyê siyaseti ra seba
cêrakerdışê verêni ra serdıno. Derd u qehrê weşiya Zenciyan gıranêro. Labelê
heyatê Zenciyan her roc beno hewl.

Dinê Afrikay Veroci Xrıstiyanina. Afrikay Veroci de zaf zıwani qesey benê:
İngılızki, Afrikanki, Ndebele, Sothoyê Zımey, Sothoyê Veroci, Swati, Tsonga,
Tswana, Venda, Xhosa u Zulu. Nuskar u wendoğê xo senıkê. Seba /Semedê nêweşiya
HIV/AIDS ra zaf merdumê Afrikaya Veroci merdi.

İqtısadê Afrikay Veroci ne zaf qewetıno, ne ki zaf hewlo. Mıntıqeyê Zenciyan zaf
peyser mendê. Zaf merdumê Zenciyan sindorê feqirine de cıwiyenê; standardê
heyati nızmo. Labelê heyatê Sıpêyan zaf hewlo. Endustriya iqtisad u enerciye zaf
raver şiya.



https://diq.wikipedia.org/wiki/Af%C4%9Fan%C4%B1stan

Efğanıstan yew dewletê qıtaya Asyayo. Cayê xo verocê (cenubê) qıtaya Asya dero.
Dormey Efğanıstani de Tırkmenıstan, Ozbekıstan, Pakıstan, Tacikıstan, İran u Çin
estê.

Paytextê Efğanıstani sûka Kabıliyo. Nıfusê xo 31,889,923yo. Şarê Efğanıstani
Peştun, Tacık, Xezer u Ozbekan ra yeno pêra. Zıwanê xoyo resmi Farski u
Peştukiyê. Sistemê idarey cumhuriyeto. Efğanıstani serra 1919ıne de xo reyno ra,
xoseriya xo ilan kerda. Serdarê cıyo verên Hamit Karzaiyo.

Namê Efğanıstani (Farski: افغانستان‎, maneyê "Herranê Efğanan") ra yeno.[1]
Efğan Farski de namê merdımanê Peştunan rê vaciyeno.[2]

Efğanıstan de zaf koyi estê u Efğanıstan zaf kohıno u berzo. Rocakewtış de Koyê
Hindukuşi, veroc de Kohê Çeğayi u zımey de Koyê Pamir estê. Berziya Nowşaki 7492
metreya u Efğanıstan de tewr cayo berzo. Rocawan u verocê Efğanıstani koyın niyê
ema enê erdan de roy çıniyê u cenaney nêbeno. Efğanıstan de royê Amu Derya,
Helmend, Farahrud, Murgap u Herirudi estê. İklımê Efğanıstani iklimo serdıno.
Zımıstan zaf serdo u amnani zi zaf germo.[3]

Tarixê Efğanıstani kıhano. Efğanıstan de tewr raveri İ.V 500 de İranıcan hukım
kerdo. Bahdo İskenderê Gırdi erdê Efğanıstani işğal kerdo u o zeman ra pey zi
Baktriya saz biya. Baktriya serra İ.P 50ıne de xırabe biya u İP. 50-125 de
İskıtıcan hukım kerdo. Dewrê Miyanêni de erdê Efğanıstani de Tahiriyan,
Samaniyan, Ğaznewiyan, İmperatoriya Selçukiyana Gırdi, Xarezmşahiyan, Moğolan u
Timuriyan hukım kerdo. Mabeynê seserraan 14ıne - 19ıne de Efğanıstan de
Baburıcan hukım kerdo u Efğanıstan zaf biyo quwetın. Seserra 19ıne de be
gırdbiyayışê kolonizasyoni ra piya lecê İngıltere-Efğanıstani sıfte kerdo.
1839-1842 miyan de Lecê İngıltere-Efğanıstani I biyo u enê leci de Efğani ğelıb
biyê. Serra 1878ıne de anciya lec sıfte biyo u enê leci de Efğani meğlub biyê.
Tewr pey 1919 de yew lec ameyo meydan u Efğanıstan biyo xoser. Dewrê Moderni de
Efğanıstan de dı leci biyê. Kanun 7, 1979 – Şıbate 15, 1989 miyan de Lecê
Sowyet-Efğani ameyo meydan. Serra 2001ıne de anciya Efğanıstan de lec sıfte biyo
u nêqediyo, ewro zi Efğanıstan de lec esto.[4]

Efğanıstan yew cumhuriyetê do İslamiyo u qanunê Efğanıstani qanunê Şerietio.
Efğanıstan pêro piya hirıs u çehar (34) wılayetan (Peştuki: ولسوالۍ volasvaleyi)
ra yeno pêra:

Dari u Peştuki zıwanê Efğanıstaniyê resmiyê, dı zıwani resmiyê hema Farski deha
hirayo.



https://diq.wikipedia.org/wiki/%C5%9Eew%C3%A7ila

Şewçila pêseroka edebî-hunerî ya û hîrê mengan ra reyêk vejêna. Şewçila tena bi
kirmanckî (zazakî) weşan kena. Hûmaro yewin wisar 2011 de weşanîyayo. Edîtor û
redaktorê na pêseroke Roşan Lezgîn o.

Çekuya "Şewçila", tercumeyê çekuya "çebçerax"î ya ke na beyta Melayê Cizîrî de
vîyarena: "Gula baxê îremê Bohtan im Şebçeraxî şebî Kurdistan im" [1] (Kirdkî:
“(Ez) gula baxê îremê Bohtanî ya / Şewçilaya şewa Kurdistanî ya)

Pêseroka Şewçila reyde bixususî zaf nuştoxê neweyî û cinîyî dest bi nuştişê
kirmanckî (zazakî) kerdo. Hetanî serra 2013î 8 hûmarê pêseroke vejîyayo. Nuştoxê
pêseroke sey Roşan Lezgîn, Murad Canşad, Bedrîye Topaç, Nadire Güntaş Aldatmaz,
Şeyda Asmîn, Rindê Becerîklî, Hacer Petekkeya, Zerîn Azrawa, Alî Aydin Çîçek,
Bîlal Zîlan, Umer Faruk Ersoz, Newzat Valêrî, Dilo Bargiran, Osman Tetîk,
Rohelat Aktulum, Adir Tilistone, Ahmed Kırkan, Sinan Sutpak, Erkan Tekin, Alî
Beytaş, Esad Namdar, Ferat Roşna, Îdrîs Yazar, Xurşîd Mîrzengî nameyanê cîya
cîyayan ra yenê pê. [2] [3]



https://diq.wikipedia.org/wiki/%C5%9Eah_%C4%B0smail

Şa İsmail ya zi Şah Xetayi, (Farski Şah İsmail), namey hukımdarê dewleta
Safewiyano.

Ced u khalıkê piyê xo sırf piri biyê. O ra dıma zi ine xo eşto politika miyan,
biyê hukımdari. Khalık u piyê xo hetê dışmeann ra amey kıştene. Şah İsmail zi
merdımê dê xo o remno, yew ca de kerdo pil. Key ke biyo gırd, biyo hukımdarê
dewlete. Vanê ke, maya xo zi keyna Uzun Hasaniya. Riyê enê ra serê dewlete Tırk
benê, Tırki qeşi kenê. Tayê idia gore kokê Şa İsmaili Kurdo.

Khalıkê xo zi sırf Şafi biyo, ey ra dıme ey mezhebê xo vırno, vêrdo Şiiêni. O
taw Anatoliye de Elewiy zaf biyê. Şa İsmaili zi raya des u dı imaman , Eli,
felsefe u itıqadê inan gırewtê, Elewiy antê hetê xo. O taw Osmanıci zi dewletê
da quwetıne biya. Selim I ordiyê xo gırewto, ameyo Çaldıran. Uca (ita) de ceng
kerdo. Şah İsmail ceng kerdo vıni. Enê herbi ra veri zi, dıma zi Yawuzi Elewiyan
rê zaf eziyet kerdo. Mufti ra fetwa vıraşto, fermanê Elewiyan veto.



https://diq.wikipedia.org/wiki/%C3%87ewlig_%28w%C4%B1layet%29

Çolig (ya zi Çewlig, bı resmi: Bingöl)) yew wılayetê Tırkiyayo. Cayê xo mıntıqa
ra rocakewtenaTırkiya dero. Zımey (Şımalê) Çewligi dı Erzurum u Erzıngan; veroc
(cenub) de Diyarbekır; rocvetış (şerq) dı Muş; rocawan (ğerb) de Xarpêt u Dêsım
estê. Çolig 39°-54 u 41°-21 verıniya zımey be 38°-27 u 40°-27 derganiya
rocakewtene miyan de ca gêno.

Zerrey wılayetê Çoligi dı heşt qezey estê: Dara Hêni, Gêğiye, Boglan, Qarliova,
Xorxol, Azarpêrte, Çêrme u Merkez qeza. Sindorê (hududê) Çewligi miyan de 9
nehiyey u 323 dewi estê.

İklimê Çoligi zaf vuriyeno. Wextê zımıstani ayamê Çewligi serdıno, zaf vewre
(vor) varena. Wextê amnani de Çewlig zaf germıno, gegane varan vareno (şıliye
varena). Erdê Çewligi kewoyo u xeylê koê berzi tede estê. Roê Muradi zerrey
wılayetê Çewligi ra vêreno ra.

Mıntıqay Çoligi dı verê coy xeylê mediniyetan hıkum kerdo. Binateya seserranê 1.
u 10. dı İmperatoriya Sasani, İmperatoriya Roma u İmperatoriya Bizansi hıkum
kerdo. Serra 1071i de Selçuqıcan mıntıqa Çewligi gırewta (gırota), feqet serra
1243ine de İmperatoriya Moğoli istıla kerda. İşğalê İmperatoriya Moğoli ra raver
dewleta İrani Çewlig gırewto. Labelê serra 1514i dı Şah İsmaili Cengê Çaldırani
kerdo vini u İmperatoriya Usmanıcan Çolig reyna gırewto. Serra 1923i dı
İmperatoriya Usmanıcan biye xırabe u Çewlig bi gırêdayey Tırkiya.

Nıfusê Çewligi 234.790. Merdumi zafêr dewıcê. Tewr zêde Zazay Çewlig de estê.
Zazay qezeyanê Dara Hêni, Gêğiye, Boglan (Solxan), Qarliova u merkez de
cıwiyenê. İqtısadê Çewligi zaf qewetın niyo. Çewlig dı 2 fabrikey estê; ninan ra
jû fabrikay briketi u jû ki fabrika şıtia.



https://diq.wikipedia.org/wiki/Zazayan

Zazay, (Dımıli yaz zi Kırmanc) yew şarê İrankiyo, letey gruba İranıcan ra,
mıletê dê zımey rocawanio İrankiyo.[2][3][4][5][6][7][8][9][10][11][12][13]
Anatoliye de, vêşêri Semsur (Alduş), Bıdlis (Motki), Dêsım, Meletiye (Arapgir)
(Pötürge), Erzıngan, Sêwaz (Zera), Erzurum (Xınıs), Muş (Varto), Çolig,
Qeyseriye (Sarız), Diyarbekır (Hêni, Qulp, Piran, Çêrmug), Xarpêt (Pali, Maden,
Qeze) Rıha (Sêwrege), Gumuşxane (Kelkit) (Şiran), Aqseraiye, Qers (Selim) de
cıwiyenê. Dınya sero texminen 3-4 milyoni Zazay estê.[1]

Çımeyanê arkaikan (demê veri, antiki) dı namey Zaza est biyo. Çımeyanê Akadki,
Aramki, Hititki, İbranki, Pekliki, Urartuki u arkaikanê binan dı u tabletê inanê
mıxi dı, nuştey And-Antik (Tewrate) dı namey Zaza vêreno. Çımeyanê demê miyanêni
(Çağo Miyanên) dı aseno ke namey Zaza zey ‘Zavzan, Zuzan, Zazan’ vêrdo. Tewr
verên namey Zaza nuştan ra Kıtabey Bisutun dı verêno. İV serra 552yıne dı demê
Qıralê Persi Darius eyaletê İrani Hemedan dı no kıtabe ameyo nuştış. Kıtabe dı
letey vistıni dı namey mıntıqay Zazana nusiyeno u a mıntıqa ewro corê Royê
Fırati, yani cayê Zazaistani mocnena. Zazay ewro zi naca dı cıwiyenê.[14]

Welatê Zazayan hetê iqtısadi ra quwetın u avêrşiyaye niyo. A ri ra, xeylê
dewıcan dewê xo caverday (terk kerdi), barkerd şi ğeribiye. Feqet politika
dewlete heni kewta thamaranê şari ke, metropolanê Tırkiya (Estamol, Anqara,
İzmir, Bursa, Adana) de bo, Ewropa (Almanya, Fransa, İsweç (Swêd)) de bo,
bilxasa şaro Zazao Elewi zıwanê xo rê bi xam u kewt düri, domanê qıci Zazaki
nêmusay. Mıllet kewt halo henên ke, pil u qıci nêşikiyay zıwanê ma u piyê xo ra
yewbini de, merdumanê xo de qısey bıkerê.

Dinê şarê Zazay İslam u Elewiyo. Hetê mezhebi ya ki itıqadi ra letey şarê
Zazayanê zımey ke Elewiyo, leto bin ki veroc u merkez de Sunniyo. Şarê Zazayan
miyan de Hermeni u Suryaniy estê ke Zazaki qısey kenê, labelê ya itıqadê xo
nêvurnao ya ki tenya kamiya cı menda.

Zıwanê Zazayan Zazakiyo u aidê zıwananê İrankiyano, yew zıwanê do İrankiyo zımeo
rocawano. Zıwananê Farski, Kurdki, Beluçki, Goranki, Sengserki, Mazenderanki,
Talışki u Gileki ra nezdiyo. Mıntıqay Mezopotamya Zımey u Anatoliye de texminen
4-6 milyon insani Zazaki qısey kenê (qali kenê).



https://diq.wikipedia.org/wiki/Zaza-Der

Zaza-Der, komela zıwan u kulturê zazayana ke tarixê 18.03.2011 de
Taksim-Istanbul de hetê mensubanê Platformê Zazaki ra ameye ronayiş. Platformê
Zazaki 3 serrio waştêne ke seba zıwanê Zazaki dezgeyê do resmi rono. Peyniye de
karê burokratiki qediyay u roca 18 Adare 2011 de komele ameye ronaene, 30 Nisane
2011 de zi keyberê xo şarê Zazayan rê kerd a.

Zaza-Der beno a! Zazaê ke wextê wextan ra nat nê erdan kenê şên u no welat de
qefley etnikiê hirêyınê, gama verêne be fêl u emelê xo ra amey pêser ke dezgeh u
muessesey xo be xo pêşanê. Be ena pêresaena menidara henêne Komela Zıwan u
Kulturê Zazayan (Zaza-Der) arde meydan. Na komele keyberê xo roca 30ê Nisanê
2011 de şıma rê kena a.

Zaza-Dero ke Tırkiya de dezgeho resmiyo verêno, qailo ke tewr ver de zıwan,
kultur u tarix, ware u mewzuyê ke Zazayan (şarê ma) kenê elaqedar, ninan sero
kar u xebatanê hira u hewlan vırazo u xoseriya şarê Zazayana sosyal u kuturele
be teminat bıdo ac u neslo ke ma ra peyda beno. Oyo ke Zaza-Der no sebeb ra
ronaeyo, Zazaê ke hetê din u fıkr u mıxtelıf tebeqan ra rengınê, platformê ninan
pêroinano. Na rengıniya inana ke asena, Zaza-Der pê peymê do tenêna hira,
jûkekiya Zaza biyaene be universaliya insan biyaene cıwenê xo de vay dano,
şênati u fealiyetanê xo rengıniye miyan de be prensipê weşiya xo, ano meydan.



https://diq.wikipedia.org/wiki/Z%C4%B1wanan%C3%AA_%C4%B0ranki

Zıwanê İranki, yew keyeyê zıwanano u aidê grubê zıwananê Hind-Ewropayo. Teqriben
150-200 milyon merdumi zıwananê İranki qısey kenê. Goreyê Ethnologue, 87
varyentê zıwananê İranki estê. 70 milyon merdumi Farski, 40 milyon merdumi
Peştuki, 25 milyon merdumi Kurdki, 7 milyon merdumi Beluçki u 3 - 4 milyon
merdumi Zazaki qısey kenê.

Nameyê nê keyeyê zıwani, nameyê dewleta İrani ra nêno. Çekuya İrani, çekuya
"Aryan"i ra yena u maneyê cı "Erdê Aryanan"o. İran yew mıntıqaya tarixiya. Erdê
İrani, dewletanê Efğanıstan, Tacikıstan, Tırkmenıstan, Qırğızıstan, Azerbaycan,
İran, mıntıqanê İraqê Zımey u Anatoliya Şerqi gêno zerreyê xo.

Keyeyê zıwananê İranki de 87 varyanti estê. Keyeyê zıwananê İranki beno dı
letey: Zıwanê İrankiyê Rocvetışi u Zıwanê İrankiyê Rocawani. Zıwanê İrankiyê
Rocvetışi de zıwanê Peştuki, Osetki, Xarezmki ca gênê. Zıwanê İrankiyê Rocawani
de zıwanê Zazaki, Mazenderanki, Gileki, Farski, Kurdki ca gênê. Zıwanê Ewıstki,
Farskiyê Kıhani, Medki, Partki biyê vindi u kes enê zıwanan qısey nêkeno.

-*edēm: Yew çekuy Faskiyê Khano. Farskiyê Newi de biya vini u çekuy "mın" cayê
"edēm" grewt. -*zer: Faskiyê Khano de "daraniya-" bıb. labela Farskiyê Newi de
biya vini.

-*avaz: Farski de yew çekuyo ğeribo. Beno ke (muxtemelen) yew zıwanê İrankiyê
Zımeyi ra kewto Farski.



https://diq.wikipedia.org/wiki/Yaz%C4%B1-T%C3%BCre

Yazı ture bı perandê asınênana u bı makana kay beno. Kıştêda peredê asınêni
yaziyo, kışta binı zi türeyo. Kışta kı yazi seroyo a kıştı rê vanê yazı a binı
rê vanê türe. Kes na kay wına kay keno: Ê kı wazenê kay kerê, jew perey asınêni
keno xo dest u ê dı kesê kı do kay kerê inan rê vano: "Şıma kam yazi kam türe
wazeno. Ìnan waşt tepey a, o ê peri xo dest ra erzeno hewa. O pere hewa dı
teqley dano xo u peyser yeno erd ro. Erdo ê kê biro o qezenc keno.

Tay qandê pê ra berdenı, pê ra werdenı na kay kay kenê kı, bena kaya xümari.
Wexto kı qandê pê ra berdenı kay kerê, pereyo kı erziyayo, o kı qezenc keno ê
peri gêno, yan zi hendê ê peri ey ra weno.

Yazı-Türe hım qandê kay u wext ravêrdenı, hım qandê xümarkerdenı u hım zi qandê
zewbi kayan ca gırotenı u sıfte kaykerdenı kay beno u erzêno. Mesela wexto kı dı
beri, dı gürübi wazenê pê dı kayê kay bıkerê u qandê sıfte destpeykerdenı yan zi
cay umışê pê nêbenê, raya rıhatı, raya yazı-türe eştenı cerıbnenê. Wexto ê kê
ame o cay xo gêno. Wexto kı yazı-Türe erzêno, kes kesi rê itıraz nêkeno u heqdê
xo rê razi beno. Yazı-Türe cay inan u sıfte kaykerdena inan beli keno. Hıma-hıma
heme kayan dı yazı-Türe yeno eştenı ka kam do sıfte destpey kero yan zi kamci
kıştı dı kay kero yeno eştenı.



https://diq.wikipedia.org/wiki/Yado

Yadîn Mehmûd Ebas (ya zî Yado, Kirdaskî: Yadoyê Dimilî) serdarêko Kird bî. O hem
bîyo efsaneyê Çewlîgî, hem sembolê egîtîyê 1925î. Yadîn, mîyanê şarî de bi zaf
nameyan şinasîyêno (nas beno). Nameyê eyê ke Ehmedê Dirihî tesbît kerdê, nê yê:
Yad, Yadê Began, Yadê Ewasî, Yadê Mehmudê Ebasî, Yadîn, Yadîn Axa, Yadîn Paşa,
Yado, Yado Axa, Yado Paşa, Yadoyê Dimilî, Yadoyê Navdar, Yahaza, Zaza Yado. [1]

Nameyê Yadînî, Tirkan qeydê nufusî de şaş nusenî. Qeydê nufusî de nameyê ci
"Yahaza" (01.07.1889-1929) nuseyeno.[1] Eslê Yadoyî eşîra Zîkte ra, Dara Henî ra
yo. [2]

Kalikê Yadoyî, Xançigê Dara Hênî ra ameyo mehlaya Yexkîtican a Çewlîgî de ca
dayo xo. Kênaya Began reyra zewicîyayo, aye ra di lacî bîyî. Mehmud Selîm û
Îsmal. Mehmud Selîmî ra Yadîn û Awîde (Ayla), Îsmalî ra zî Polês, Cîwanşa, Esma
û Teyîba amey dinya. Dadîyê Yadînî Ferasetê Baynûn a.[1]

Cigêreyox Ehmedê Dirihî ra gore, Yado hîrê rey zewicîyayo. Kebanîya ey Rebîaya
Esîlan, delalîya ey Têlîya Ezîmşêrî û hesretîya ey zî Gulşaya Sedîyê Telhoyî bî.
Labela Sêyidxan Kurij ra gore, Yado Gulşaya Sedîyê Telhoyî ra zewicîyayo ya zî
nêzewicîyayo, belî nîyo.

Şeş hebî tûtanê Yadoyî bîy. Rebîa ra Filît, Mehmud û Çerkez bî. Têlî ra di
kênayî û lacêk bi nameyê Cezayîr bî. Filît û Mehmud nêweşîyê surince ver merdî.
Di kênayî zî pistanê Têlî de xeniqîyayî. Çerkez (1922-1934) surgun Dêrsîm de
kişîya. Cezayîr zî sêwî (sêkur) mend, badê eskerîya bi nameyê Filîtî (1926-1989)
ya cuwîya.[1]

Yado Çewlîg de texsîldar bî. Dewe be dewe geyranî bac arê danî. Cengê Dînya yê
Yewinî de 1916 û 1917 de Rusan ameyê heta dewanê Çewlîgan ra Sêxiye û Arçuk.
Yado alayê Şêx Şerîfî de Rusan ra ceng kerd.[3] Serra 1922 ra pey tehsîldarî ca
verdaya, Azadî rê qasidî kerda. Temsîlkarê Azadî yê bajarê Dara Hênî Teyîb Elî
Efendî bîyo. [4]

Hereketê Şêx Seidî de Yado muxîm yew ca geno. 15 Sibate 1925 de Şêx Seîd yeno
Dara Hênî, dest nano bajarî ser. Dara Hênî bena paytextê demkî. Feqî Hesenê
Modan kenî walî. Serwedartiş dest pê kerd.

Yadoyî bi embazanê xo ya tedarikê xo dîbi. 16 Sibate 1925 de eşt banê adlîye
ser, a şewe veşna, kerd herr û wele. Guleyek nêteqna, kontrolê Çewlîgî vist
destê xo. Yado û Sedîyê Telhoyî bînbaşî yî, nê her di Xezik ser ra, fermandarê
cepheyê Xarpêtî Şêx Şerîf û birayê xo Husên Efendî Govdereyî ser ra şinî,
Mîrehmedan de resenî pê. Pîya erzenî Palîyî ser. Dakon ra Far Şêm, Xeylan ra
Memîş Qasî, Sarcan ra Resul Axa yuzbaşî bî, her yew mîtralyozek dîyabi ci.
Guleyek nêteqnenî, Şêxê Palîyî hetê înan kenî û tîyayî zî fînenî destê xo (21
Sibate 1925).[1]

Kirdan 24 Sibate 1925 de Xarpêt genê. Labela hirê rocî de Xarpêt destê Kirdan ra
vecîyena. Yado û Şex Şerîfî mecbur manenî, Xarpêt ra xo tepîya ancenî, yenî heta
gemê Mendo. Mendo de Tirkan û Kirdan yew cengo gird kenê. Ceng sersiba dest pê
kena hetanî şan. Tirkan zaf zahîyat danê. Labela vêra şânî de Eşîraya Şadîyî ra
Necip Axayê Oxçîyan, tay dêrsimicî û eskerê tirkan rasenî Mendo gazîyê Tirkan. O
wext Kirdan Cengê Mendo kenê vîndî.[3] Çirê Yadî zî na mintiqa de ya.

Şêx Şerîf şino Xeylan, oca ra vîyareno şino Koyê Metan. 8ê nîsane de Seîdê Began
bi hîrê embazan a, sey tazî kewenî vernîyê eskeran, şinî Şêx Şerîf tek-tena
şikefte de tepîşenî. Hewteyek cuwa pey Şêx Seîd bi embazanê xo ya, pirdê Gimgimî
de tepîşîyêno.[1]

Na tarîx ra pê, terorê dewletî dest pê keno. Dewanê Kirdan tek tek veşîyenê û
zaf katlîyam benê. Serdaranê Hereket ê Şêx Seidî tek tek tepîşîyenê. Labela
eskerê Tirkan nêeşkenê Yado bitepîşî. Yado Cengê Mendoyî ra pê eskerê xo beno
Koyanê Çewlîg û Dara Hênî de micadelê xo dewam keno. Vanî Yado bi şeş embazanê
xo ya, şino Koyê Hesarî ser o Qulê Heşî (Qulê Yadî) de ca dano xo.

Etîya ra pey, eskeranê Şêx Seîdî koyan ser o qefle bi qefle benî vila û benî
gerîla. Nameyê înan beno "qefleyê mehkuman" ya zî "qefleyê fîraran". Qefleyê Emê
Faroyî (Emerê Farisî), Emînê Mîkî, Hecî Koloz, Hesê Began, Husên Efendî, Musê
Silêmanî, Selîm Begê Cibrîyan, Şêx Evdirehîm, Şêx Mistefa, Şêx Tahir, Yadoyî
ûêb. vecîyênî koyan ser, şikeftan de ciwîyênî. Hêdî-hêdî nameyê Yadoyî her cayê
Kurdistanî ra beno vila.[1]

Serra bîne dewlete hewna her cayî tarûmar kena la nêeşkena xo biresno Yado û
gerîlayanê binî, dest nana cinî û qicanê înan ser. Amnanê 1926î de Rebîa û
Çerkez tepîşîyênî. Înan benî kampa Xarpêtî. Şeş aşmî cuwa pey, tîya ra şawenî
kampa Kayserî. Peynîya amnanê 1927î de esker na rey cinî û qicanê şêxanê çanican
beno Fexran. Çend qefleyê fîraran xeber danî yewbînan, erzenî qereqolê Fexran
ser, cinî û qican tira gênî. Yado no eştişî de linga xo ra beno darbice.[1]

Serra 1927 de (7 oktobre – 17 teşrîne 1927) Hereketê Pêçarî de eskerê Tirkan 280
heb dewan veşnenî û benateyê 2,000 û 2,500 ten însan kîşenî. Heywanan top kenî û
benî bacaranê bînan. Embaran kenî veng, çi ke mend şanenî we. [5]

Şartanê micadele benê giran û zaf dewan veşîyenî. Yado û gerilayê bînan dewê
Xeylan de kom benê û yew kerar genê. Yado û gruba gerila yê bînan goç kenê û
şinê Bin Xete (Sûrîye). Gorê texminan ra 500 ya zî 600 ten cînî, qickekan û
gerîlayan bar kenê şinê. Rayîr de zî rehat înan çînî yê. Erganî, dewa Karacadaxî
Çelbiran, Exîl û Merdîn de eskeranê Tirkan ra ceng kenê. Mîyanê des-diwês rocan
de 600 km pê ling xo rasnenî Binê Xete.[3]

Meclîsê Tirkîya qanûnê efî virazeno, 16 gulane 1929 de rojnameyê resmî de neşr
keno. Badê efî, zafaneyê gerîlayan xapîyenî, Binê Xete ra agêrenî Serê Xete.
Dewlete sîleh dana pêrune dest û kena mîlîsê xo.[1]

Yadîn Paşa û Sadîyê Telhoyî amnanê 1929î de, Beyrûd de, kongreya dîyina Xoybûnî
de ca gênî. Her di benî paşayê Xoybûnî (Xobîyayîş, Xobîyayene). Keyeyê
Bedîrxanîyan, Haco Axa, Emînê Ehmed (Emînê Perîxanê) û Yadîn û Sadîyê Telhoyî
pîya bîy. [6]

Êluleyê 1929 de, Yadîn Paşa û Sedîyê Telhoyî, bi vîst suwaran a pîya seba xebata
Xoybûnî şinî Kirdane. Labela welat sey verî nêbi. Embazî Yadoyî yê ke peynîya
wesarî de bi ef a agêrabî Kirdane, heme bîbî mîlîsê dewlete. Tay embazê Yadoyî
zî pê destê eskeran û mîlîsan kişîyebî.

Merdişê Yadoyî ser riwayetî zaf ê. Tayê merdimî zî bawer nêkenê Yado kîşîyayo.
Înan bawer kenê Yado şîyo Sûrîye, labela reyna nêameyo Kirdane. Cigêreyox Ehmedê
Dirihî merdişê Yadoyî ser nuşte xo de zaf detayî dano.

Yadîn Paşa şino dewa Hebsor, keyeyê Zelîxaya Şambazan de Têlî vîneno. O nêwazeno
ke na rey Têlî xo de bero, eskerê xo pêro kişîyayî. Labela Telî zaf israr kena û
Yado mecbur maneno Telî beno koyan. Telî lacê xo Cezayîrî emanetê waya xo
Fadimeya Ezîmşêrî kena.

Yado Madragê Lotan ser ra şino, waya xo Awîde ra xatir wazeno, vîyerê Dik ra
royê Muradî vîyarenî, kewenî mintiqaya Ziktê. Esker ho dima. Vazenan û Consor
ser ra resenî Ulyan. Yew rey na dewe de manenî. Labela eskerê Tirkan resenê
dewe. Têlî bena darbice, mintiqaya Selînca de mirena. Pê qasaturan henda yew
çaqî kenenî, Têlî bi kincan a fînenî de û herre danî ser, şakil anî kenî ser ra
ke belî nêbo. Pey ra esker yeno, fermandar qûçe hesîyeno. Şanenî a ke termê Têlî
ho binê qûçe de yo. Xebere ginena dewican, ê yenî termî benî pey Şiqa Qumin de
defin kenî.

Yado bi embazan a şewe şinî Mistan de, keyeyê Musayê Silêmanî de manenî. Wayîrê
keyeyî şefeq ra înan rê fîşekan peyda keno û pêwerê înan zî dano înan, fîneno
rayîr. Botîyan ser ra şinî. Kurnêl ra pey Telheyê Keçelî û Şukê Ehmê Deyî rayîrê
înan ser o meterîs de pawenî, ê ke yenî çepraz gule nanê pa. Hêverê Mihê Evdî
beno darbice, dima ra Yado beno darbice. Nê her di merdimî, mezraya Botîyan,
Qaxkîge ra yî.[1]

Yado û Marke mîyanê gema mazêran ra vîyarenî û şinî hetê newala Hêdîgê. Esker
çarneno çeperneno, çar hetî ra mufreze erzeno ser. Çeteyê hukmatî û eskerî sey
morcelayan heta-het gênî. Yado û Marke hetanî şan xo mîyanê kerrayan de
setirnenî. Nêverdanî kes nêzdîyê înan bibo. Guleyê înan qedîyênî, yew çawiş şino
Yadoyî ser ke bikişo, Yado guleyê xoyê peyênî nano ey a, ey kişeno. Eskerî şinî
cor, uca ra bi mîtralyozan a pananî û helê şanî de Ehmê Hecîyo Botîyanic guleyê
peyênî panano. Esker yeno reseno ser, mîlîsan ra vanî "sereyê ey tira kerên";
Mîlîsan ra yew kardî erzeno ci, sereyê Yadî tira keno. Mîlîso ke sareyê Yadî
tira kerdo nameyê eyî belî nîyo. Eskerî heqbeyê Yadî gênî bi sereyê ey a benî
Çewlîg. Mîlîsê bînî yê dewlete zî kincanê ey şelênenî, kenî zit-bit û ê kincan
benî danî xo ra.

Roca bîne şarê Dereyê Reşî (Qîyameyê Reşî) termê bêsereyî yê Yadî û termê
Markeyî, uca bi tuman û pirênan a defin kenî. Telqînê Yadî zî Mela Husênê
Qîyameyê Reşî dano. Mihê Evdî ke beno darbice, xo kaş keno binê dirrikêran û xo
nimneno. Dereyê Reşicî hîrê aşmî ey kenî weye, darba ey kenî weşe û şawenî.

Esker sereyê Yadoyî beno çarneno, mocneno Çewlîgican. Înan hemîne o sere
şinasnayo, la kes nêvano "No sereyê Yadî yo." Cayo ke kişîyayî û tede defin
bîyî, şarê ma nameyê ucayî Wekê Yadî panayo.[1]

Zanayîşê Ehmedê Dirihî ra gore, cografyaya Kurdistanî de çi kesî hendê ey nameyê
xo nêdayo welatê ma. Banê Yadîn Paşayî, Cawo ke Yadî teyare vista, Çirê
Yadî/Kanîya Yado, Gemê Yadî, Gomê Yadî, Hokê/Wekê Yadî, Newala Yadî, Mezêl Cînê
Yad, Qulê Yadî, Warê Yadî, Xirbê Yadî... No derheq de şarê Kurdistanî sey Yadoyî
kes ne dî, ne vîna.

Çar hênîyan ra tewr namdar, ho rayîrê Xarpêtî ser o, Çewlîg ra 10 km. dûrî yo.
Dewlete nameyê nê hênîyî hîrê rey bedilnayo: Bilaloğlu Çeşmesi (1944), Yüzüncü
Yıl Çeşmesi (1981) û Atapark (1996). Hema zî kirdî ma bi rike, tîya ra vanî
"Çirê Yadî", Kirdasî ma vanî "Kanîya Yado", ê ke ziwanê xo nêzanî zî vanî "Yado
Çeşmesi".[1]

Kamiran Bedirxan û Herbert Oertelî romanek Almankî Der Adler von Kurdistan
(Qertalê Kurdîstanî) nuşto.[7] Nameyê qehremanê nê romanî Yado yo. Kamiran
Bedîrxanî no romanê xo hêverê Franskî nuşto. Roman de Kamiran Bedîrxan Yado beno
Koyê Agîrî û Yado oca de mireno.

Kemal Burkay, Memo Darrêz, Mahmut Arif Ayçiçek "Ha Vaj, Ha Vaj" de Yadoyî ser o
şîîrî nuştî. Nînan ra Memo û Mahmutî Kirdkî nuşto, Kemal Burkay şîîrê xo ya
Tirkî tadaya Kurmanckî ser zî. Cîgerxwînî şîîrê xo "Şehnameyê Şehîdan" de Yado,
bi "mecalê kurdan" a salix dayo.

Dengbêjan bi Kurmanckî hîrê deyîrî eştî Yadoyî ser. A verêne kiştişê Selîm Begê
Cibrîyan (1926) ser o vacîyaya. Tîya de ca dîyayo egîtîyê Yadoyê Dimilî û Sadîyê
Telhoyî. A bîne, Fexran de birîndarbîyayîşê Yadî ser o, veyvê Karêrijan Mehbûbe
Kaygalake veta. A peyêne kiştişê Yadoyî ser o ya, Ehmedê Bêrtî eşta ey ser.
Verênanê ma yê Kirdan yew deyîra govende eşta Têlî û Yadoyî ser.[1]



https://diq.wikipedia.org/wiki/Xenofon

Ksenofon (îngilîzkî xenophon yan zî grekî ενοφῶν) tarîxê verê mîladî v.m 430 de
ameyo dinya û v.m 354 de merdo. Nameyê pîyê ey Grylluso. Ksenofon yew tarîxnas,
esker û heman wext de fîlozof bi. Eynî wext de suxteyê fîlozofo namdar Sokratesî
bi. Tewr zaf bi nuşteyanê xon ê ke qalê seranê verê mîladî 300 yan keno
şinasîyeno. Nê nuşteyanê xo de vêşêr qalê lecanê mabeyna Grek û Persan keno.

Bi raştî tarîxê bîyayîşê ey tam nêzanîyeno. La zafê tarîxnasî hemfikir ê ke o
sera 430 verê mîladî de Atîna de ameyo dinya. Keyeyê Ksenofon î keyeyêko zengîn
bi. Ciwanîya xo de daxilê lecê mabeyna Kîros (Cyrus) û birayê ey Ardeşêr
(Artekses)î bi. Ardeşêr padîşahê Îranî (Parsa ya zî Haxāmanišiyā) bi û birayê ey
Kîros î duştê ey de sere wedartibi. Ksenofonî nê lecî de dîtişê xo nuştêne. Û
wexta ageyra Atîna ey nê nuşteyanê xo kerd kîtab. Nameyê kîtabê ey yo ke qalê nê
lecan keno Anabasîs (Anabasis) o. Ksenofon verê mîladî sera 354 de merd. Pey xo
de zaf eserî verdayî.



https://diq.wikipedia.org/wiki/Xarp%C3%AAt_%28w%C4%B1layet%29

Xarpêt, Xarpıt ya zi Xarpiyêt (be Tırki: Elâzığ ili) yew wılayetê Tırkiyayo.
Merkezê wılayetê Xarpêti bacarê Xarpêtio. Cayê xo mıntıqa ra rocvetışê Anatoliye
dero. Zımeyê Xarpêti de Dêsım u Golê Kebani; veroc de Diyarbekır; rocvetış de
Çolig rocawan de Meletiye estê.

Erdê Xarpêti zaf kilo u xeylê koyê berzi estê. Koyê Akdaği zaf berzo. Riyê erdê
wılayetê Xarpêti 86 km²yo. Xarpêt derya ra 1295 metro berzo. Wılayetê Xarpêti da
çar goli estê; Hezar, Keban, Karakaya, Ozluce. Royê Fırati u Royê Muradi zerreyê
wılayetê Xarpeti ra vêrenê ra. İklımê u hewayê Xarpêti zaf vuriyeno. Wextê
zımıstani hewayê Xarpêti serdıno, zaf vewre varena. Wextê amnani de hewayê
Xarpêti zaf germıno, tayê varan vareno.

Xarpêt sukê da kıhana. Mıntıqa ra Xarpêt de zaf medeniyetan hıkum ramıto.
Beyntarê seserranê 1. u 10. de İran, İmperatoriya Roma u İmperatoriya Bizansi
hıkum kerdo. Serra 1071. de Selçuqıcan mıntıqaya Xarpêti gırewta. Serra 1243. de
İmperatoriya Moğoli Xarpêt istila kerdo. İşğalê İmparatoriya Moğoli ra ver,
merdumanê Farsan Xarpêt gırewto. Feqet serra 1514. Şa İsmaili Cengê Çaldırani
kerd vini u İmperatoriya Usmanıcan Xarpêt gırewt. Serra 1923. İmparatoriya
Usmanıcan biye xırabe u Xarpêt bi wılayetê dewleta Tırkiya.

Zerrey Xarpêti da banê tarixiyê kıhani estê. Namey banan Ulu Cami, Arap Baba
Cami u "Qela Xarpêti"o.

Nıfusê Xarpêti 569.616o u nıfasê dewıcan zafo. Xarpêt de mıletê Zazay, Tırki,
Kurdi, Ermeni u Suryani cıwiyenê. Wextê Terteley Ermeniyan de Ermeniy sırgun
kerdi ya zi amey kıştene. Terteley Ermeniyan ra ver xeylê Ermeniy zi tede
ronıştey biy. İqtısadê Xarpêti quwetıno; zaf fabrikey estê.



https://diq.wikipedia.org/wiki/Wereqa_ibn_Newfel

Varaka ibn Newfel ibn Esad ibn Ebd-el-Uzza ibn Qusey El-Qureyşi (Erebki de: ورقه
بن نوفل بن أسد بن عبد العزّى بن قصي القرشي) kuzenê cêniya Mıhemmed Xeticayo.
Waraka suka Medine de jew rahibo Nasturi u waiz biyo. Waraka Tevrat u İncil
zanayêno u ninan zuanê Erebki rê tercume kerdo. Mıhemmed u Xetica miyan de
veyve/zewec de ser biyo. Gorey referansê klasiki ra wexto ke Mıhemmed Xetica
vato ki o vehy grewto, Xetica ey Waraka berda u waziyet Waraka qal kerda. Waraka
vateyê/qısey Mıhemmedi rê goşdar biyo u vato ki Mıhemmed jew peyğembero.[1]
Qıseykerdışê Mıhemmed, Xetica u Waraka ra zaf kılm zeman ra peyni Waraka merdo.
Mergê Warakay ra peyni wehyi seba/qandê/semedê 40 (çewres) roci bırniyaê. Eni 40
rocan ra İslam de İnkıta-ı Vahy vaciyeno. Heqa Waraka de werênayış (tartışma)
zaf esto. Vaciyeno ki Waraka peyğembero İslam Mıhemmed rê dini musnayo u eno
musyanışê rıstımê Qurane biyo.[2] Alımê İslami u Qurane[3] eno idday qebul
nêkeni. Waraka camerdiya dini ra bin jew şair zi biyo. Tayê şiiranê Waraka heta
ınka amey. Cêr de tayê şıiranê Waraka ra jew şıir esto[4][5] :



https://diq.wikipedia.org/wiki/Welat%C3%AA_Zazayan

Zazaistan welatê Zazayano. Cayê xo rocvetışê (şerqê) Anadoliye dero. Na mıntıqa
dewleta Tırkiya miyan dera.

Erdê xo hetê zımey rocawani de Zera (Sêwaz) ra hetan zımey rocvetışi de Xınıs
(Erzurum) u hetê verocê rocawani de Sêwrege (Rıha) ra hetan verocê rocvetışê
Tetwan (Bıdlis) miyan de ca gêno.

Şarê Zazaan tewr zêde wılayetanê zey Erzıngan, Tuncêliye, Xarpêt u zımey
Diyarbekıri de cıwiyeno. Zazaistan miyan de tebii ke mıxtelıf mıletê bini ki,
zey Kurdan, Ermeniyan, Asuran, Tırkan estê.

Mabênê İmperatoriya Usmanıcan u dewleta Tırkiya de namey cı Dêsım biyo. Erdê
Dêsımi o wext de daêna hera biyo, yanê erdê Mamekiya (Tuncêliya) ewroêne ra gırd
biyo. Labelê semedê lecan ra mıleto Zaza dormey Dêsım u wılayetanê Tırkiyaê
binan de biyo vıla.

Na çekuya "Zazaistan"i nameyê do neweyo. Hetê resmiyeti ra dewletê da Zazaistani
çıniya. Tewr verên Ebubekir Pamukçuy çekuya Zazaistani pêserokanê Piya u Raya
Zazaistani de, yew ki kıtabê xoyo Tırki "Dersim-Zaza ayaklanmasının tarihsel
kökenleri" de be kar ardo.



https://diq.wikipedia.org/wiki/Tul

Nê wırna siyan zey küçandê adılganiya hendê çend gıştan pê ra duri, mabêna pê
vero ronanê. (Qalıneya ê qırmi hebê qalıneyda gışta destiya pilı qalınêriya) Ê
qırmi (Tuli) anê nanê ê wırna siyan ser u ê çıwey xo ronanê kıştı.

Ê kı kışta zeri rê kewtê, inan ra jew şıno ê çıwi gêno, nano ê tuli bına, ê tuli
werzaneno hewa u ê çıwedê destê xo ya hewara dano ê tuli ro u ey erzeno duri.
(Vera enbazandê teberi). Ê kı kışta teberi dı pawenê, eger inan ra jew ê tuli
hewara tepêşo, ê enbazê kışta zeri heme fınê ra veşenê. Eger dest, çar yan zi
rewtê kı cı destıdı rê bı inana ê tuli ro do, o kı erzeno o veşeno. Ê kı teber
dı pawenê, eger nêşê ê tuli ro dê yan zi hewara tepêşê, ca yo kı o tul kewto o
cara ey erzenê ê dısiyê kı ronaybi u sera tul eştbı ê siyan hetı (Yanê cadê
qintı). Wexto kı o tul nezdi ê siyan bıkewo u hendê dergeyda ê çıwi mabêndê tul
u ê siyan dı çınê bo, fına o kı kışta zeri ra o tul eşto o veşeno. Wexto kı
dergeyda çıwi vêşêri bo, o dê kışta zeri bı payandê xo ya mabênê ê tul u ê siyan
peymeno, ka çend pay yenê.



https://diq.wikipedia.org/wiki/Tofigh_Mussivand

Tofy Mussivand (zıwanê Farski de:توفیق موسیوند), biyayış s. 1943 Varkaneh de,
ostanê Hemedani, İran) oyo ke doktor u zanao nêmi İranki u nêmi Kanadayıco ke
tıb sero gureyeno yanê mıhediso tıbbio u Artificial Cardiac Pump sero wendo,
zerriya merdumi de pompanayışê goyni u fonksyionê erziyayışê qelbi sero ceraho.

O ewro profesoro cerahio ke Üniversitey Ottawa miyan de kar keno u desto bin ra
zi Üniversitey Carletoni de zi xonça xo esta; Oyo ke Letey Cihazanê
Kardiovaskulariê Enstitüyê Zerriê Üniversityê]] (UOHI); u Programê Cihazê Tıbbiê
her dı üniversitey Üniversitey Ottawa u Üniversitey Carleton University de
serdaro. Oyo ke mensubê do fehrio Akademiya Şınasiê Tıbbiê İranki de.

Mussivand dewa Varkenahi de suka Hemedani miyan de manena, maya xo ra biyo ke
maye u pi her dı zi Lurê. Oyo ke be qıc u domanê xo zıwanê Lurki ra qal keno
keyey xo de. Before leaving Varkaneh to study at Tehran, he was a goat herder.
Ey mıhedisiye sero xebatna Üniversitey Tehrani u Üniversitey Albera de.[3] Desto
bin ra o semedê hukmatê Kanaday zi kewto kari u kar kerdo, ornagê ninan de:
korporasyonê seri u sektorê hususi. Mussivand seba ke doktora xo gırewtene, şiyo
Mıhendisya Tıbbi u Şınasiê Tıbbi Universitey Akroni u Kolejê Tıbbiê Universiteyê
Zımeyrocvetışiê Ohio ra. Dıma zi, Mussivand kewto Vıraziyayışê Cıgeyrayışê
Nêweşxaney Klinikiê Clevelandi ra. Serra 1989ıne de, Mussivand apey u peyser
ameo Kanada.



https://diq.wikipedia.org/wiki/Terteley_Elewiyan

Terteley Dêsımi cênosido ke be şarê Dêsımi serra 1938i de ame kerdene. Be qerarê
pêseramayışê weziranê dewleta Tırkiya, 4ê Gulane 1938ıne de qerar da ra cı ke
Dêsım qırr bo.

İmperatoriya Usmanıcan de paşayan xeylê raye waşto ke hukmê Dêsımi kerê. Her
çıqasi ke Cengê Çaldırani ra dıme mıntıqay Dêsımi hetê qanuni ra kewta bınê
hıkumdariya Usmanıci, Dêsım heta serra 1938ıne xoser biyo. İmperatoriya
Usmanıcan u Cumhuriyetê Tırkiya her daim kerdo ke xoseriya Dêsımi werte ra
wedaro u Dêsımi bınê hukmê xo kero. Ni Paşayan galê Dêsımi kerdo, emma beşar
nêkerdo ke Dêsımi bıgêrê bınê bandıra xo u Dêsımıcan ra tewız bıgêrê. Dêsımi
tewız nêdao dewleta Usmani.

Zewbin ki Mıstefa Kemal Atatürki emsalina Sey Rızay u Alişêri qebul nêkerdêne, ê
newaştêne. Atatürki kıştena Sey Rızay u Alişêri gırewt bi verê çımanê xo. Dıma
ki ebe fênd u dubara Sey Rıza be Alişêr u nêçe ağlerê Dêsımi werte ra dardi we.



https://diq.wikipedia.org/wiki/Suad_Amiry

Suad Amiry (be Erebki: سعاد العامري), yew nuskarê Fılıstinıjo. Sera 1951 dı suka
Urdun, Amman dı marda xü ra biya.

Ma u pi cı sera 1948 dı Yaffa (Jaffa) Fılıstin ra remayê u Amman dı ca biyê.
Amiry, Üniwersita Émeriqanijan ê Beyruti dı mimarey wenda u dıma Üniwersita
Michingan (Mişingan) dı tıxtoreya xü kerda u dıma Üniwersita Edinburghi dı
ihtisasê xü gırota.

Amiry, sera 1981 peydê şiya Ramallah u uca dı Üniwersita Birzeiti dı mélımey
kerda u gürwe xü dı mêrde xü sınasnaya u pêdı zewıcyayê. Sera 1992 dı héreketê
"Riwaq, Centre for Architectural Conservation" ronaya. Amiry, zaf kıtabi ser
mimareyda Fılıstiniya ser nuşnaya. Washington D.C. (Waşinton) dı, mabêndê sera
1991 u 1993 dı pêameyenda mabênê İsrailiya u Fılıstiniya dı ca gırota.

Qéderê Amiry zi zeydê Fılıstiniyan dê binan o. A zi sırgun u héqeretê İsrailiyan
ra xü nêreynaya. A Fılıstiniyan miyan dı vengê da sınasnayeya u vılêda
Fılıstiniyana. Çiyê mühim o yo kı, Amiry teberê hıdudandê Fılıstini zi sınasêna
u zaf ‘festiwalandê kıtaban’ dê welatandê binandı ca gtırota u ay vêydanê ê
semineran. 2004 dı Kıtaba cı, bı namedê ‘Şaron u pirika mı’ müjganeyda İtali
Viareggio-Versilia gırota u na kıtaba cı 17 welatan dı roşyayo u roşenê.



https://diq.wikipedia.org/wiki/Stanbol

Estamol (Astamol, Ostomol, Estemol, İstambol; be Tırki: İstanbul, Latinki:
Constantinopolis/Byzantium, Yunanki Κωνσταντινούπολης Kônstantinúpolis/Βυζάντιον
Byzantion) yew bacarê Tırkiyao. Namey xo heni aseno ke Yunanki (fekê Dorki) eis
tàn pólin εἰς τὰν πόλιν (be bacar, Trk. şehire, İng. to the city) ra yeno.
Estamol mıntıqa ra zımey rocawanê (ğerbê Tırkiya dero. Estamol qıtanê Ewropa
(Trakya) u Asya (Anatoliye) serowo.

Estanboli rê verênan babet babet namey nayê pa. Nê nameyan ra Byzantion, Augusta
Antonina, Nova Roma, Konstantinopolis u Konstantiniyyeyo.

Nıka Estamol merkezê Ekonomi u kulturê Tırkiyao. Estamol ra zaf fabrikê wesaitan
(erebe) u elektronik u çhekan, ê çimento u tekstili (kurasi) estê. Universıtey
Boğaziçi (Boğaziçi Üniversitesi) bacarê Estamoli dero. Hirê taxımê futboli estê:
Galatasaray, Beşiktaş JK u Fenerbahçe.

Estamol bacarê do khano. Wextê İmperatoriya Roma biyo xırabe u Estamol biyo
paytextê İmperatoriya Bizansi. Wextê İmperatoriya Bizansi de Estamol biyo mekezê
Yunananê Xristiyananê Ortodoksan. Merdumê Bizansıci xeylê kilisey vıraştê. Aya
Sofya kiliseo tewr (en) gırd bi. Serra 1453ine ra dıme İmperatoriya Usmanıcan
Estamol gırewt. Wextê İmperatoriya Usmanıcan de Estamol bi merkezê İslami. Ewro
Estamol biyo merkezê iqtısad u kulturê Tırkiya.



https://diq.wikipedia.org/wiki/Socrates

Sokrates (bı Yunanki: Σωκράτης) ser 470 Verê İsa (V.İ.) Alopeke, Attika dı ameyo
dınya u ser 399 V.İ. Atina dı şiyo heqeyda xü ser. Sokrates vıraştoxê felsefey
Yunaniyano.

Sokrates lacê seresiyoxê (heykelci) Yunani Sofroniskos u ebe Fenarete yo. Kamey
Sokratesi zi zeydê felsefey Sokratesi yo.

Çiyê kı tarixzane (tarixnuştox) u filozofi derheqdê Sokrates nuşnenê u ser dı
münaqaşe kenê pê nêtepşenê. Her nuskar u tarixzane, bı vinayışê xü serra u
Sokrates senin famkenê bı o şekle nuşnenê. Yani her tarixzane u filozof bı şeklê
xü ya ju suretê Sokrates xü seredı xemılnenê.

Ser Sokrates zaf ıstanıki bı hetê Platon, Xenofon, Arîstofanes, Aristoteles,
Aristoksenos amey nuştenı/vatenı. Wexto dewlemendeyda filozofi u edebiyati dı
Sokrates çiyê nênuşnayo u demo kı mualımê alımi mualımey kerdê, Sokrates o dem
dı zi mualımey nêkerdo.

Vanê kı, Sokartes héyatê xü dı tenya hirê fıni Atina terk kerdo. Fınê mecbureyda
léşkerey u fınê zi şiyo Delfi qandê ziyarey Apollon bıvino u ziyaret kero.

Sokrates sıfte ser ilmê tabiati u en vêşi zi çiyê kı tabiati dı benê u vıni benê
esasê ina ser gürweyayo. No semed ra çiyê kı matematik u filozofê tabiati
nuşnayê ina ser zaf sereyê xü tewnayo u çımeyê kokê ina aşêynayo.

Sokrates, her tım éksê fıkıranra vıcyayê ray, neyrê vanê senétê diyaloxi yan zi
diyalektik. Yani merdımi kı vatê belki êy wayêrê ju vinayişiyê u o waştê bımısno
kı kok dı merdım wayêrê qet ju vinayışi niyo. Dıma héme münaqaşey Sokartes u
analizê cı ser şar cıra ray u cüwab pawıtê. O zi qet çiyêrê cüwab nêdayê u xü
münaqaşanra peydı antê u no zi zaf merdıman écız kerdê.

Rocanê Sokratesi êy peynêyıni Platon kıtabê xü yê Fedon dı nuşneno. Rocê xü yê
en peyneyıni bı dostanê xü yê Kebes u Simnias ravêrneno. En peynı qısey u
münaqaşe ci zi ser nêmerdena rıhan ser biyo. Çı wext nefesê xü yê peyneyini dano
vano: "Ma, Krito u Aeskulapiusi rê ju dikı dêyındariyê. Vira mekı êy deyni
bıdı". Dıma şerbetê jérın şımıt u çı çax jér resa zerida cı ser lerza u merd, "u
Krito çı wext nêy di fek u çımanê xü gırot. No nefesêda dostê ma Ekhekrates
peynêyıno, merdımê do wunasin kı héme dınya bı fıkrandê xü ya vırnayo, en alim o
u en raşteyo".



https://diq.wikipedia.org/wiki/Sems%C3%BBr_%28w%C4%B1layet%29

Semsûr (Tırki: Adıyaman) yew wılayetê Tırkiyayo. Merkezê wılayetê Semsûri bacarê
Semsûriyo. Riyê erdê wilayeti pêro piya 7.572 km²o. Dormey Semsûri de wılayetê
Rıha, Meletiye, Gurgum, Diyarbekır û Qazianteb estê.

Adêmani rê Bizansıcan “Perres" û "Pordonnium” vato. Suryaniyi vanê “Klevdiye”.
Adêman, serra 757ıne de xelifey Abbasan El-Mansûri tiya gırewt û namey cı zi
“Hısn-ı Mansûr” na pa.

Zanışbera mıxaray Palanlidı kenden kerd. Tarixê Adêmani hetana V.M. 4000
şınayısê cı kerdo tesbit. o wextra hetana Hitit u Mitanniya kandê Adêmani
mucadele kerdışi rameno. Dewleta Hititıca (V.M. 1200) destra vıciyê ênara hetana
Frig dewleti serda V.M. 750 weqeyêk biya nê nusneyayo. V.M. Seserra 6ine dıma
Adêmani re Persi biye wêr. Serda V.M. 334 Kralê Makedonya İskendero Gırdi tiya
grot hetana V.M. Seserra 1ine tiya İmperatoriya Selewkiyana dest mend. kralê
Kommagene, Mithradetes tiya dı hakimiyeteya xo ke ilan. hetana 72 hukumdarey
kerd.

Adêman'irê bahdo İmperatoriya Roma biya hakim, Romayıca zi Adêman kerdo Suriyadı
kerd Lejyon 6i. Roma serda 395 bi dı heti. Hetana Emewi cı İmperatoriya Bizansi
dest mend 643. Serda 758 dı Ebasi tiyay gêno. Serda 958 fına kewto İmperatoriya
Bizansi dest. Serda 1298 dı Memlukıca Adêman groto. Adêman wahde dê Selim Ii dı
kewt İmperatoriya Usmanıcan dest.

Tırkiya dı % 10 Petrol Adêman dı vıcêno. Serdı nezdi 1.000.000 varil/ ser Petrol
vecenê. Adêman dı rocdı 400 m3 Gaz vıcêno.



https://diq.wikipedia.org/wiki/Saudi_Arabia

Erebıstanê Seudi mıntıqa ra rocawanê (ğerb) qıtay Asya dero. Zımey (Şımalê)
Erebıstanê Seudi de İraq, Kuweyt u Urdun; veroc (cenub) de Yemen u Uman; rocawan
(ğerb) de Mısır u Deryayo Sûr; rocakewtene (rocvetış, şerq) de Xelicê İrani,
Yewiya Emiranê Erebi, Qeter u Bahreyn estê. Paytextê Erebıstanê Seudi Riyado.
Sistemê idarey Erebıstanê Seudi monarşiya teokratika. Erebıstanê Seudi ezayê
Mıletê Yewbiyayey, Yewiya Erebi u OPECio.

Tarix u medeniyetê Erebıstanê Seudi heta seserra şeştıne ra şınê. Zemanê verêni
ra Ereban uca de ronıştêne. Veciyayışê dinê İslamiyeti u biyayışê peyğamberê
İslami Mıhemmedi ra ver, merdımanê Erebıstani sero çiyê zaf çıniyo. Ereban
İslamiyet ra ver dınya sero tesır nêkerdo, teyna nêmadeyê Erebıstani sero be xo
weşiya xo ramıtêne. Key ke Mıhemmedi maya xo ra ameyo dınya, xo peyğamber ilan
kerdo u xo rê muridi tepıştê. O wext ra pey, Mıhemmedi be embaz u muridanê xo,
hêdi hêdi caygehê Hicazi vıstê ra destê xo. Mıhemmed hêdi hêdi sukê Erebi zey
Meka, Medina u ê bini gırewtê. O dem ra dıma zi İslamiyet vêrdo ra herunda
paganizm.

Sûka Riyad zaf raver şiya. Banê xeylê berzi u bınaê ke hetê mımarine de mıkemmel
vıraziyaê, estê; bacarê dewizio, paytextê borsao, merkezê iqtısad u siyasetê
Erebıstanê Seudi.

Nıfusa Erebıstanê Seudi 25 milyonia. Etnisiteye Erebıstanê Seudi Arapkiyo; feqat
tae İranki, Malayki u sare Ewropa u Amerika tedi esta. Dinê Erebıstanê Seudi
İslamo, mezhebo resmi Sunniyo. Ehlê Heqi taê esta. Musewiy cinyo. Zıwano resmi
Erebkiyo. Nuskar u wendoğê xo zaf niya. Zaf merdume dewunra runisti.



https://diq.wikipedia.org/wiki/Salgoz

Salgozı salê sero siyêda zey Gozana topı ronanê u siyandê salênana erzenê cı.
Qandê coy zi namey na kay salgozı neyayo pa. Na kay bı siyana kay bena. Çend
enbazi benê wa bıbê na kay kay bena. Ê kı wazenê na kay kaykerê, veri hergı jew
xo rê siyêda pıhanına (siyêda salına) destana weşa duzı vinenê. Bahdo zi siyêda
verdê ro (Fırat) ya topa zey gozı, zey güli vinenê. Salê pıhani u siya topını di
tepey a, yenê meydanê do duzo hera dı, salê yan zi siyêda pıhana kı erdi miyan
dı sabita kı herunı ra nêlüwena u berzeya cı hıma hıma berzeyda erdi dı ra,
erdiya jewa yan zi çend gışti erdi ra berza, a salı yan zi siyerı qandê
kaykerdenı xo rê weçinenê. A siya xo ya topa zey gozı nanê a salı ser, şeş yan
zi heta desmetroyan, yan zi desgaman a salı ra kewnê duri u xo rê nıxta salandê
destê xo eştenı vırazenê. O nıxteyo kı qandê si eştenı xo rê belikerd bı, o ca
ra siya pıhana destê xo erzenê a siya topa kı a salı sero ronêbi a siyerı. Kê dê
a sida topa serdê salı ro u a si a salı sera vıstı, o şıno bı payda lıngda xo
ya, mabênê cayê vıstenı u a sida topı peymeno, hele çend pay qintı ra kewta
duri. Çend pay şiya hendı qali keno ê enbazandê xo yê a kay kaykerdan ro. A si a
sala pıhanı sera vıstı tepeya, no fın dest bı turdê dıdını kenê. Turdê dıdını dı
o kı en sıfte sala destê xo eştıbi a sida topına zey Gozı, no fın o şıno en
peyni, ê dıdını yeno en verni. Bı no hesaba, sıreyêna pê pey ra vırênê. Kes heqê
kesi nêweno u kesi rê neheqey nêkeno. Bahdê qedyayenda kay, kê çend pay çekerdê
ê payan şanenê pê ver, pê ra (têmıyan ra) vejenê. Ê kê vêşi manenê, o qalanê xo
fêno ê binan ser u a kay qezenc keno. Bı no hesaba çıhar-panc seati wextê xo yê
vengi bı na kaya pırr kenê u ravêrnenê.



https://diq.wikipedia.org/wiki/Sabahattin_Ali

Sabahattin Ali (b. 25 Sıbate 1907 - m. 2 Nisane 1948) şair, nuştekar, qazetewan
u hêkatenuştekaro Tırko. Sabahattin Ali tarixê 25 Sıbate 1907ıne de Wılayetê
Edirne de dewa Eğridere de maya cı ra ameyo dınya. Piyê xo Babası serêseyan
piyade (Cihangirıc) Selahattin Ali Beg karê karkerdışê xo ca be ca vurno u
vuriyayo zi, coke ra musayışo verên Estanbul, Çanakkale u Edremit de mıxtelif
mekteban de kerdê teman. Serra 1921ıne de zi ê goç kerdê Edremit, o taw uca bınê
işğalê Yunanan de biyo ke a ri ra piyê xo perey xo nêşayo bıgêro u keyey rocê
zori viyarnê ra. Peyniyedayışê musayışê verêni ra tepiya kewto Mektebê
Musnekaranê Balıkesiri u panc serriyi uca de wendo. Serra 1926ıne de zi uca ra
mezun biyo, yew serre wılayetê Yozğati de musnekarê mektebê verêni biyo. Miyandê
serranê 1928-1930ıne de şiyo Almanya, uca de wendo. Serra 1930ıne de Almanya ra
abırriyo, ameyo Orhaneli u reyna musnekariye kerda. Orhaneli ra tepiya Aydın u
uca ra tepiya zi Konya de mektebanê miyanên de musnekariya zıwanê Almanki kerda.

Sabahattin Ali romanê xo "İçimizdeki Şeytan" ke qısımê nasyonalistan ra verapey
gırewto. Hüseyin Nihal Atsız Sabahattin Aliyi sero nuşte nuşto u ey rê heqaret
kerdo. Coka Sabahattin Ali ey sero dewa kerda a. Serra 1944ıne de dewa qezenç
kerda. Miyandê serranê 1946 - 1947ıne de be Aziz Nesin u Rıfat Ilgaz ra piya
Marko Paşa, Malum Paşa, Merhum Paşa, Öküz Paşa, jurnalê politiki çap kerdê.
Jurnalê Ali Babai çap kerdo, uca de nuşteyê "Çiyê senên zoro" de wına nuşto:
"Kamo ke nêtırıto u ma rê nanê xo dao, inan veyşan (u bêkınc zi) metepıştene
wına zoro, wına çetıno u wına bêemano".



https://diq.wikipedia.org/wiki/S._Dilan

Munzur Çem (b. 1947 Kêği, namey xoyo raştıkên Hüseyin Beysüleno) yew nuştekarê
rocnameyanê Zazakiyo. Serra 1947ıne de dewa Kêği, Qurze de ameyo riyê dınya.
Mektebo verên Seter de, mektebê miyani zi qezay Dêrsımi, Nazmiya de wend. Serra
1962yıne de Erzurum de dest be wendışê Kolejê Sıhatiyo (Sağlık Koleji)
çeharserre kerd û serra 1966ıne de no mekteb Diyarbekır de qedêna. Serra 1971ıne
de Mektebê İqtısadi û Ticariyo Berzê Anqara wend.

Munzur Çem, serra 1970ıne ra nat be Tırki û Zazaki meqale, roman û hikayeyan
nusneno; şanık û lawıkê ke şari miyan de yenê vatene, inan dano arê. Meqaleyê ey
ekonomiye, politika û kulturi seroyê. Tepiya imla û gramerê Zazaki sero zi xeylê
kar û gureyê xo estê.

Munzur Çem hal û usıl ra gore mecbur mendo, seba ke ey meqaleyi û kıtabê xo be
ciya ciya nameyan ra nuştê. Tayê nameyê ke heta nıka no kar pê kerdo nêyê: H.
Toprak, A. Taş, M. Çem, B. Şilan, S. Dilan, Mirzali Çimen, Aliqemer uêb..

Heto bin ra Munzur Çem xebatkarê de heqanê merdumiyo. Kurdıstanê Zımeyi de halê
heqa merdumiye sero xeylê kar û gureyê xo esto.

Ciya ciya tayê meselan sero broşurê Munzur Çemi zi estê. Meqaleyi, lawıki,
şanıkê arêkerdeyi û hikayeyê nuştoği, heta ewro xeylê pêserok û rocnameyan de
veciyê û hewna zi veciyenê. Gruba ke çend serriyo imla û gramerê Zazaki sero
gureyeno (xebetiyeno) û Swêd de pêseroka Vateyi vezena, Munzur Çem inan ra yewo.
Nustoğ naye de temsilkarê na pêseroka ê Almanyayo, rocnameyê hefteyi Roja Teze
de, 15 roci de reyê be Zazaki meqaleyan nusneno.

Munzur Çem, ronayoğanê Kurd-PEN ra yewo, çıke o xo Kurd vêneno. Labelê hetê
biyayışi ra Zazayo û Zazaki qesey keno.



https://diq.wikipedia.org/wiki/Ro%C5%9Fan%C3%AA_Heciyan

No Roşan zi dina mengi bahdê Roşandê Roci (Remezani) dest pey keno u yeno. No
Roşan çıhar rozi yeno bımbarek kerdenı u rameno. Zey Roşandê Roci, dı nı Roşan
dı zi şewra rewê şarê ma yo Mısılman şıno Cami dı Nemazê roşani keno. No roşan
zi eyni zey roşandê roci şardê ma miyan dı yeno bımbarekkerdenı. Ferqê mabêndê
nê Roşan u ê Roşandê Roci no yo. Dı nê Roşani dı Qürban yeno bırnayenı,
cıkerdenı. Şar Nemazdê Roşani ra vıjêno, nêvıjêno yeno keyandê xo dı dest bı
cıkerdenıda Qürbandê xo keno. Ê kı hal u wextê cı weşo, gorey şertandê Ìslami
vanê Qürban cıkerê. Qürban nê heywanan ra cıbeno. Deve, Ga, Manga, Viştıra,
Nalı, Camusı (Gamêşı), mi, Beran, Bızı yan zi Tışki ra Qürban cıbeno.

Ê goştê Qürbaniya şami vırazênê, külfetê keyi u meymani yenê wenê. Tay
dewlemendê şar u welatê ma estê kı, ê Roşandê Qürbani dı qeçandê neçar u sêküran
rê şamiyê goştıni vırazenê u bı inan a danê werdenı. Zahf neçari estê, dı o
Roşan dı keye bı keye geyrenê, parse kenê u goştê Qürbani arêkenê. Tay keyey
dewlemendi estê kı, ê hirê-çıhar Qürbani cıkenê u kenê vılla. (Mesela camêrdê
keyi Qürbanê qandê xo, jewi qandê cınıyerda xo, jewi qandê külfetê xo, eger estê
se qandê may u pêrdê xo cıkeno u goştê cı keno vılla) Tay wêrê xeyr u
xeyratkerdenı estê kı, dı o Roşan dı qeçandê sêkür u neçaran rê çınayo newe
herinenê yan zi danê deştenı u gênê anê danê pıra u seranê inan kenê newe. Tay
Şami vırazenê u Memlud danê wendenı. Ê kı hal u wextê cı weşo hergı jew babetêna
xeyr u xeyrat keno. Mı dı Roşandê Roci dı bahs kerdbı kı, herkes çınayê xo yê
newi dano xo ra u xo xemılneno. Feqirê kı perey cı çıniyê u nêşenê serı fınê xo
rê goşt bıherinê u bı külfetê xo ya bıdê werdenı, dı ê roşanan dı taydê cı
xeyrdê xeyrkerdoxan goşt vinenê u wenê. Tay feqiri zi estê kı, xo nêronanê,
kewnê zerandê xo u kêberan xo sero gênê. Şıma zanê qabırxey şardê ma qalıno, rew
rewi kes xo kesi rê nêronano. Labırê fına zi xeyrkerdoxi bı zora ê kı vinenê u
xo resnenê cı danê cı. Xebera cı jewdê feqiri ra bıbo, jew nê o bin beno goşt
dano cı. Tabi ewro wıni niyo. Sukandê gırdan dı tay estê ne kes kesi ya alaqeder
beno u ne zi kes kesi sınasneno. Tabi insani zahf vıryayê.

Bê nê Roşanan tay wexti zi ma hetı estê kı, hergı serı ê tekrar benê u zey
Roşanana, zey veyvana bı şên u şêlıga, bı kêf u kayana yenê bımbarek kerdenı. Nê
tam roşani niyê. Nê teniya dewandê ma Dımıliyan miyan dı benê. Ez wazena hebê zi
bahsê ê Roşanandê karkerdenı bıkera, ka çıçiyê çıçi niyê.



https://diq.wikipedia.org/wiki/Ro%C5%9Fan%C3%AA_Bimi%C5%9Fte

'Roşanê Bimişte, Roşanê Pesahi ya zi Roşanê Fısıhi namê yew roşano ke aidê
Cıhudano, tarixê cı Nisane 15o. Roşan no tarixe de sıfte keno u 7-8 roci dewam
keno. Nisane 15 İsrail de mewsımê wesario. Vaciyeno (kıtabê ziyargeh de) Homa
serê Mısırıcan des (10) musıbeti dayo u Cıhudan rê yardım kerdo. Bahdo mısubetê
tewr peyên lacê Mısırıcan kıştış dest kerdo pey. Homa Cıhudan ra waşto serê
keyberê şıma ışaret vırazê/bıeşerê u Cıhudiy waştışê Homay kerdê. Ebe na rae ra,
mısubet inan rê nêameyo. Roşanê Bimiri ebe hekatê nê musıbetan ra sıfte kerdo.
Namê roşani kanca ra yeno zaniyayo (belli) niyo ema goreyê hekatê ke yeno bawer
kerdene; wexto ke Firawun Cıhudan xoseriye dayo, Cıhudiy zaf zaf leze Mısır ra
firar kerdo u xetta ê nêmendê ki mişte miraz gırê. No sebeb ra her Roşanê
Bimişte de Cıhudiy non bimirazi werino. Roşanê Bimişte ebe Şavuot u Sukot hiri
festivalan ra (Şaloş Regalim) yeno meydan. No festival de Cıhudiy Urşelim de hec
kerdê. Ewro teyna Samirıci Koyo Gerizim de nê ibadet kenê u hec kenê.



https://diq.wikipedia.org/wiki/RTE

Recep Tayyip Erdoğan 26ê Şıbata serra 1954ıne de Kasımpaşa / Estemol de ameyo
riyê dınya. Nıka serekwezirê dewleta Tırkiyayo û serekê Partiya Edalet û
Raverşiyayışi (Adalet ve Kalkınma Partisi)yo. Dı demi nê wezifê xo kerdi, yanê
hıkumetê demê 59ıne û demê 60ıne Tayyip Erdoğani nay ro. Welatê xo Rizeyo, feqet
o Estemol / Beyoğlu de ameyo dınya û Estemol de biyo pil. Be xo yew raye vato ke
Gurciyo, keyeyê xo Batum ra ameyo Rize, labelê raya bine vato ke eslê xo Tırko.

Erdoğan seruni 1994 u 1998 miyon de Partiya Refahi ra serdari belediyey
Estanboliyo suka gırde biyp. Mektebi Ticaretiê Aqseraiyey Pil ebe nome cı newe
Akademiya Estanbolia İlmi Endustri u Ticareti ra serra 1981 de biyo mezun u
serri cıyi 18 de politika kuto. Serrani 1969 - 1982 miyon de futbolo amator kay
kerdo. O Temuz 4, 1978 de ebe Emine Erdoğan veyve kerdo u eno veyvey ra dı
keyneki cı u dı laci cı esti. Erdoğan Mart 27, 1994 weçinıtışi lokali de Serdari
Belediyey Suka Estanbolia Gırde weçinıyao. Kanun 12, 1997 de suka Siirt de jü
miting de qal kerdo u riy qalkerdışi cı ra terefi mehkemey Diyarbakıri ra suci
Şaru cıra kerdış, ebe şar, inam, mezheb u vurniya mıntıqay şari dışmankerdış ra
semedi 10 aşmi (mengi) kowto hepis. O hepisxane de 4 aşmi mendo u Ağustos 14,
2001 de vıraştoği PER miyan de ca growto u serdaro de vıraştoğ biyo. Partiya cı
serra 2002 de weçinıtış de ebe nisbeti %34,43 ra ameo nomre jüyıne. O hukımeti
dewri 58. , 59. u 60. vıraşto u seriweziro de Tırkiya biyo.

Keyey Erdoğani suka Rize, Güneysu ra suka Estanbol ameo u Tayyip Erdoğan ki inca
de maya cı ra biyo. Tarixi Ağustos 11, 2004 de geyrayışi cıy Gurcıstani de vato
ki Ez ki Gurcuyo. Keyey ma keyeyo de Gurcuyo ke suka Batumi ra keyey ho ardo
suka Rize. Tayyib Erdoğan hem zeman de serra 2007 de kanalê TV NTV de vato ki Ez
Tırko. Pêr/Pi cı Organizasyoni İtimadi Placi de kar kerdo u kidekia cı suka
Rizey de verayo. Serra 1967 de pi ho keyey ho suka Estanboli berdo. Wexto ke
Erdoğan biyo qıtek, Estanbol de limon u simit rışt. O mektebo verên, mektebo ke
semti Kasımpaşa deo u name cı Piyalepaşa İlkokuluyo de u bahdo Lisa Estanbolia
İmam Hatib de wendo u serra 1973 de mezun biyo. O zeman de seba mezunoni İmam
Hatibi ra universıta cıkewtış biyo xeyli zoro u eno sebeb ra imtihanê teber ra
peynidayış re kewto u dersê vurnayışi dayo u diplomay Lisa Eyubi groto. Bahdo
Universıta Marmara şiyo u inca de İlmo Ekonomik u Politiki de ebe derecey
lisansi serra 1981 de biyo mezun. Wexto ke o genc biyo, jü klubê futboli de kay
kerdo. Bahdo suka Kasımpaşa de Stadi Kasımpaşa nome Stadi Tayyip Erdoğani groto.

Wexto ke Partiya Fezileti (Fazilet Partisi) qapan biye, wekilê komê na partiye
biy vıla. Dı hetan miyan ra hetê yewi newedar (yenilikçi) hetê yewi zi kıhandar
(gelenekçi) name gırewt. Tayyip Erdoğan hetê newedaran de bi. O ra tepiya serra
2001ıne de Erdoğani Partiya Edalet û Raverşiyayışi (Adalet ve Kalkınma Partisi)
nayê ro. Weçinıtışê 3ê Tışrinê Peyênê serra 2003ıne de ebe Partiya Edalet u
Raverşiyayışi ra tenya hıkumet nawa ro.

Zemano ke tede Erdoğan universıta de wendo, Jewiya Telebey Tırkiyay Mılli kewto
u serra 1976 de Paritiya Selameto Mılli (PSM) de ermey (poli) serdariya genci
biyo. Hem serre de PSM ermey suka Estanbolia genci çıniyao we. Dıma Darbey
Keşkelun 1980 serra 1983 de Partiya Refahi vıraziya. Erdoğan ena partiye ra
serra 1984 de serê qazey Beyoğu, 1985 de seri suke u ezay MKYK çıniyao we. Serra
1986 de namzedi wekıli biyo. Serra 1989 de weçınitış de Partiya Refani biya
partiya dıyıne (2). Partiya Refahi barac veraya ema sebebi reykerdışi
tercihkerdışi ra YSK wekiliya ho kerdo iptal u qebul nikerdo.

Tarixê Mart 27, 1994 de weçinıtış de Erdoğan %25,19i reyan groto u biyo Serê
Belediyey Estanboliê Suka Gırde weçıniyao. Esasen partiya ho seba suka Estanboli
Ali Coşkun namzed mocno ema Teşkilati Suka Estanboli seba Erdoğan zaf ısrar
kerdo u eno sebeb ra Erdoğan namzed mocniyao. Heqa dewri serdariya cı de 18
dosyayan ra daway ameo rakerdene. Tay ninan ra Akbil, İsfalt, İstaç u İdo yo.
Riy wekılbiyayışi Erdoğani ra daway niameykerdene.

Tarixi Kanun 12, 1997 de Erdoğan suka Siirti de jü (jew) miting de duayo eskeri
ke nuştoği Zaza Ziya Gökalp serra 1917 de nuşto ebe versiyono ke vurniyao wendo.
Erdoğan duay eno şekıl de wendo: Her dewr de Firawun zi esto u Nemrud zi esto.
Ema verda inan Musa u İbrahim vecini u ê engelan keni xırabe u raya pisi keni
pak . Dıme no qısey Mehkemey Diyarbekıri ey ri dawa rakerdo u seba Erdoğan
qerari jew serre tepşiyayışi u 860 (heyştay u şeşti) liray Tırki, cezay perey
dayo. Dıma mehkeme hukımi ho vurnıyao u cezay ho 10 aşmun u 176,66 LT kerdo. Ebe
kanuni infazi ra cezay ho 4 aşmi ri kemiyaya. Erdoğan Diyarbekır rê muraceti
temyizi kerdo ema inca ra çi niveciyo u Serdariya Estabolia Suka Gırde cı kuto
(finiyo/kowto), Erdoğan tarixi Mart 26, 1999 de hepsihane kuto (kowto).
Hepsixaney Pınarhisari de mendo u tarixê Temuz 24, 1999 cezay ho temam kerdo u
hepsxane ra veciyo.

Mehkemey Kanuno Seri, Partiya Fezileti bêpeyni padayo (qapankerdo) u heme
wekıluni partiya fezileti mendo veng. Wekıli partiya fezileti biyo dı letey;
terefo kıhan u terefo newey. Erdoğan terefi newey de ca groto u serra 14 Ağustos
2001 de PER vıraşto u parti de seri pêroyi çıniyao we. Erdoğan ebe ifadey cı Ma
gomlegi ma vurno muxafezarun (konservativi) ra tepki groto. Partiya Erdoğani
serra 2002 de weçintış de ebe nisbeti %34,29 ra ameo partiya nomre 1 u zafero
gırd diyo. Ema riy cezay cı ra Erdoğan wekıl nêbiyo. Hukımeti 58. (poncas u
heyşt) terefi Abdullah Güli ra vıraziyao. Eno hukımet seba cezay Erdoğani
peynidayış parlamento teklifi kanuni dayo u teklif ebe zafi reyi wekılun qebul
biyo. Ema Ahmet Necdet Sezer (seri cumhuri) kanun kerdo veto. Dıma jü serre
parlamento rê parti teklifo newe dayo u teklif, terefi Sezeri ra biyo qebul. Ebe
eno kanun veri Erdoğani de engel nimendo u wekıli Siirti Fadıl Akgündüz finiyo
(kuto) u Sirrt de weçınitışo newe biyo u Erdoğan ebe %85 rey wekıli suka Siirti
biyo. Abdullah Gül seba serbiyayışi Erdoğani serêweziriye ra istifa kerdo u
Erdoğan biyo serêwezir. Weçınitış ra hiri (3) aşmi dıme Erdoğan hukımetê 59.
vraşto. Tarixê Ekim 2005 de Tırkiya dewrê Tayyip Erdoğani de seba Yewiya Awrupa
cıkewtene namzed biyo. Temuz 22, 2007 de weçınıtışo newa biyo u Erdoğan %46,6ê
reyan dayo u 341 wekıli vecniyo. Partiya Erdoğani, ey dıyıne kez serêwezir
kerdo. Dewrê serbiyayışê Erdoğani de Ekonomiya Tırkiya biyo gırd u şiyo aver u
ekonomiya dınya de Tırkiya %1.1 ra şı %1.40 u eno ekonomiya dınya biyo amoro/
reqemo gırdo. Tarixê Heziran 12, 2011 de weçinıtış de reyê Erdoğani %49,83
veciyo u partiya cı 327 wekıli veciya u hirıne kez hıkumet vıraşta.

Erdoğan piyo Ahmet Erdoğan u Tenzile Erdoğano. Brao cı Hasan Erdoğan Heziran 27,
2006 de merdo u Tayyip Erdoğan ey ra dıme keyey de pısa de tewr pilo. Kidekiya
cı de pi ho qeptanê deryay biyo u bahdo keyey ho suka Rize ra suka Erzurum ardo.
Hiri bray ho estê u jü way ho esta. Tarixê Temuz 4, 1978 de jü konferans de ebe
Emine Gülbaran (Erdoğan) ra te lewe ameo u bahdo ebe ay ra veyve
kerdo/zeweciyao. Dı laci Erdoğani esti u nome inan; Ahmet Burak u Necmettin
Bilal Erdoğan. Dı keyneki Erdoğani esti u nome inan: Sümeyye Erdoğan u Esra
Erdoğana.

Tarixê Keşkelun 13, 2005 de suka Kütahya de jü ten otobusê Erdoğani rê seba ey
kıştene ebe kardi noni ra kowto ema terefê polison ra halo bitesır ameo ardeno.
Serê tene de silahi u mermiy veciyo. Ten dawa ra des u yew (11) serri cezayo
hepsi dayo. Bahdo Amerika ra jü e-posta ameya u jü heberê suikasto binan ameo u
eno suikast nêbiyo.

Erdoğan serra 1989 de serdaria belediyey suka Beyoğli de Partiya Refah ra biyo
namzed ema kemi ferq ra serdari vini kerdo u itiraz kerdo. Hakim itirazê cı red
kerdo u dıma eni hakim rê vato Tı nêşeni ebe qafê serweşi ra qerar bıdi ,
heqaret kerdo u hedise savcilig rê şiyo, intiqal kerdo. Erdoğan Hepisxaney
Bayrampaşa de seba jü/yow hefte binê çım de mendo. Bahdo cezay ho cezay pere rê
vurniyao u serbest mendo.

Erdoğan tarixê Ocak 14, 2000 de Awıstralya de suka Melbourne de jü radyoyo ke
name cı SBSyo de seba Abdullah Öcalan vato Muhterem Ocalan onga, hesabê fıkirê
ho nêdano, hesabê kelley ke o cıra kerdo dano. Ema mı riyê fikirunê mı ra çiher
aşmi heps de mend. Ma miyan de ferq zaf gırdo. Eno qısey cı ra dıme Dernegê
Mayanê Şehidan ey rê daway tezminato manewi akerdo. Kemal Kerinçsiz avukato
deway biyo u Erdoğan tarixê Aralık 2007 de 3 quruşi perey tezmintiy dayo.

Erdoğan karikaturistê qazetey Cumhuriyeti Musa Kart, qazetey Evrensel, wayirê
Pengueni Erdil Yaşaroğlu rê seba hekeret ra daway tezminato manewi rakerdo u
perey ho ninan ra dayo. Tarixê Şıbate 6, 2010 de serê hekaretê Devlet Bahçeliy
ra ey re zi dawa akerdo u mahkeme Devlet Bahçeli 50 hınzar liray Tırki rê mahkum
kerdo u Erdoğan ey ra perey ho dayo. Devlet Bahçeli Erdoğan rê hucım kerdo u ey
rê vato ki ErdoğanTırkiya cıra kerdene wazeno. O mewzuyê etnik cıra kerdış de
wayirê sicilo. O bêkimlik u bêşexsiyeto. Oyo ki bêedeb u bênamuso. O wayirê
zihniyetê ke çurumuşbiyo. Oyo ki etraf rê qoxuyo ke mide pis keno dano, oyo ki
bêehlaqo, ehlaqê ey çıniyo. O heme olçiyanê ho vini kerdo. O bêsewiyeyo. Oyo ki
merdumo ke şerm dano. O teroristan dest akeno, o alçaxo, zurkaro de gırdo (zur
keno), riyakaro (dı riyê cı esto) u mıletê Tırki rê hekaret keno. Liderê Partiya
Şarê Cumhuriyet Kemal Kılıçdaroğlu jü mitingê cı de Erdoğan rê Omurgasız
hayvan/Heywano biomurga vato u Erdoğan Kılıçdaroğlu rê dawa rakerdo u mahkeme
Kılıçdaroğlu mehkum kerdo. Şair Ataol Behramoğlu heqa şexsiyetê Tayyip Erdoğani
de nuştey xırabi nuşto u Erdoğan ey rê ki dawa aakerdo. Mahkeme Ataol Behramoğlu
mehkum kerdo u Erdoğan ey ra 20 hınzar liray Tırki greto.

Tarixê Kanun 17 de ekibê hakimê cumhuriyeti Celal Kara, mudirê İstanbulio
emniyeti u mudirê şubey mali tayê camerdê kari, burokrati, mudirê bankay u
pısanê (lacê) hiri weziran seba wezifa xırab kullankerdış, ixale rê fesat dayış
u keçaxiye kerdış perskerdış destpêkerdo. Hedisey ra dıme cayê tayê savci u
hakiman vurniyaê. Erdoğan qandê perskerdışê Kanun 17 vato Eno seba iradey
mılleti xırab kerdene yew teşebuso darbeyo.



https://diq.wikipedia.org/wiki/Quran%C4%B1_Kerim

Qurane (Erebki: قرآن ) Mıhemmed ri amey u kitabi İslam (Mislimanan) o. Mıslum
ını kıtapra itiqat keno. Zuane ını Qurane, zuane Erebkio. Xora Mıslum, zuane
erebun malla ven duno, nımaj keno, ayet qalkeno.

Qur’an nê her di kitaban u dinan heq veynenu. Welakin Qur’an, hukmi nê kitaban
darenu wi u heti din u itiqadi ya prensiban u şertani newan anu. Goreyê
muslimanan Tewrat u İncil amey tehrif kerdiş (bediliyêyi), ewro heqiqi Tewrat u
İncil miyan de çiniy. Mısılmanan çım de qur’an, kitabo heqo peyen u, ey ra dim
sewbina kitabo heq (semawi) niamo u hini ninu zi. İslam zi dino mukemelo peyen
u. Goreyê hirê heme kitaban zi Homayi (Rebbi) erd u asmiyen (kainat) şeş roji u
şeş şewi de virêşti. Xeleqnayişi Adem u Hewa u cenet ra vetişi ninan, tufani
Nuhi, hirê heme Din u kitaban de zi hema hema eyni şekil de vacênu. Uca ra pey
tarixa ortax bi İbrahimi dest pêkena.

Mısılmani vanê ke Qurane de Mıhemmed mucizan mucnenu ra. Qurane de tarix, ra
behs benu, herbi ke o wext biy tede ca gini. Biye ninan şerti İslami, ê imani,
ferz u wacibi, prensibi komelki (cematki) u idari u çi winayeni esti. Ninan ra
wet merdim eşkenu wacu ke hem İncil de hem Qur'an de % 80 çi ko Tewrat de
viyerenu tekrar benu. Heti efsanan, hikayan, tarixan , mintiqan, miletan, bacar
u medeniyetan a nê kitabi hema hema sey yewbinan ê, yewbinan temam keni.



https://diq.wikipedia.org/wiki/Qur%27ane

Qurane (Erebki: قرآن ) Mıhemmed ri amey u kitabi İslam (Mislimanan) o. Mıslum
ını kıtapra itiqat keno. Zuane ını Qurane, zuane Erebkio. Xora Mıslum, zuane
erebun malla ven duno, nımaj keno, ayet qalkeno.

Qur’an nê her di kitaban u dinan heq veynenu. Welakin Qur’an, hukmi nê kitaban
darenu wi u heti din u itiqadi ya prensiban u şertani newan anu. Goreyê
muslimanan Tewrat u İncil amey tehrif kerdiş (bediliyêyi), ewro heqiqi Tewrat u
İncil miyan de çiniy. Mısılmanan çım de qur’an, kitabo heqo peyen u, ey ra dim
sewbina kitabo heq (semawi) niamo u hini ninu zi. İslam zi dino mukemelo peyen
u. Goreyê hirê heme kitaban zi Homayi (Rebbi) erd u asmiyen (kainat) şeş roji u
şeş şewi de virêşti. Xeleqnayişi Adem u Hewa u cenet ra vetişi ninan, tufani
Nuhi, hirê heme Din u kitaban de zi hema hema eyni şekil de vacênu. Uca ra pey
tarixa ortax bi İbrahimi dest pêkena.

Mısılmani vanê ke Qurane de Mıhemmed mucizan mucnenu ra. Qurane de tarix, ra
behs benu, herbi ke o wext biy tede ca gini. Biye ninan şerti İslami, ê imani,
ferz u wacibi, prensibi komelki (cematki) u idari u çi winayeni esti. Ninan ra
wet merdim eşkenu wacu ke hem İncil de hem Qur'an de % 80 çi ko Tewrat de
viyerenu tekrar benu. Heti efsanan, hikayan, tarixan , mintiqan, miletan, bacar
u medeniyetan a nê kitabi hema hema sey yewbinan ê, yewbinan temam keni.



https://diq.wikipedia.org/wiki/Qetliam%C3%AA_T%C4%B1rkiya%C3%AA_Gulane

Bıngehê dewleta CTwa nıkayêne ki pê cênosidan u qetliaman u tertelan eşto cı.
Tewr zêde ki menga (aşma) Gulane de kıştene kewta kar. Qetliamê menga Gulane,
menga (aşma) ke tede zehf qırrkerdeni ameyê vıraştene, qalê roca (gündem)
Tırkiya de ca gênê, heni name benê. Çınêbiyaena der u cirananê (emberyananê)
verênan, zey Ermeniyan, Uruman, Asuriyan (Suryaniyan) weziyetê Tırkiyao ewroên
ra aseno. Çı esto ke heta nıka be qıseraştiye, be durıstiye dewlete nê mıletan
ra uzır nêwaşto, sucê xoyê insaniyetine, raştiya cênosidi nênawa ro xo, itıraf
nêkerdo, tey nêameya têri. Poşemaniye vera heta zemanê nezdi pê nê qetliaman
şarpersetan xo goynaêne, wesfi daêne xo, estbiyena xeylê zıwanan u mıletan inkar
kerdêne, pêro “Tırk” ilan kerdi bi.

Cengê Cihanio Verên biyo viyane (mane), peyniya seserra 19ıne de dest kerdo
qetliaman, sehezaran ra Ermeniy qır kerdê; heta ke 24ê Nisane 1915 ferman vet.
Dıme ra Ermeniy, Asuriy, Yezıdiy, tepeya ki Yunani (Urumi, Pontosıci) kışiyay u
menfi (surgın) kerdi, dest eşt mal u mılkê inan. Gorey texminan 1,5 Ermeni,
mıletanê binan ra pia 2,5 milyon merdum qır biyo.

Zaniyeno ke wextê Osmanıcan ra heta be ronayışê Cumhuriyeti Dêsım çımê hıkumetan
u padişayan de jû kergane biye, çend sey serre hetê qırkerden u sereştene
(galme) ra emeliya ra nêgına war. Peyniya peyêne de 4ê Gulane 1937 fermanê
Dêsımi vet, Zazaê Elewiy (Kırmanci, Dımıli), Kurdê Elewiy (Kırdasi), Ermeniyê ke
peyser mendi biy, têde kışiyay. Vanê, na şarkıştene (cênosid) de 70 hezar insan
qır biyo, 100 hezar ki rışto menfi, 10 serre Dêsım cı rê kerdo men (yasağ).
Reqemê resmi ney ver de zehf cêrê, 13 hezar vanê. Seba ke dewlete realitey nê
terteley inkar bıkero, no cênosid “isyan” name kerd. Halbıke, hewna ke dest
nêkerdi bi qırkerdene, mıleti ra çek u tufangi day arê, aver pir u rayberi qır
kerdi ya rışti surgın, tepeya ordi qelebiya cı, insano masum u bêçek, pil u qıc,
ceni u cıwamêrdi, domanê sawiy pizey mae de qır kerdi.

Her çıqas ke par serwezirê Tırkiya Erdoğani medya de uzır waşt, o ra tepeya gamê
da aşkerae (konkret) nêeşta.

Roştberanê Yunanan çım de 19ê Gulane 1919 a roca ke fermanê Rumanê Pontusi
Deryao Siya (Qeredengız) de diyao. Serranê 1914 u 1923 miyan de xeylê merdum
ameo kıştene. Reqemê texminan wertey 200 hezar u yew milyoni derê.

Nae ra 150 serre aver 21ê Gulane 1864 de Cênosidê Çerkezan u Kofkasıcan ameo
meydan, o ra tepeya şaranê Kofkasya (Qefqasya) ra xeylê qewmi, Çerkezi {Adiğey,
Şapsıği, Kabartayi, Ubıxi}, Abxazi, Abazay, Tatarê Qırımi, Qumuqi u ê bini
remaê, ameyê Anadoliye. Kofkasıcan ra be se hezaran (taê çımey vanê yew/jû
milyon) merdum kışiyao, se hezaran ra ki goç kerdo.



https://diq.wikipedia.org/wiki/Prof._Dr._Ihsan_SEZAL

Prof. Dr. İhsan Sezal, sera 1947 dı Süreg dı maya xü ra biyo. Mektebê xü yê ê
sıfteyın, mabên (werte) u lise Süreg u Diyarbekırı dı wendo. Sera 1965 dı dest
bı wendenda xü ya Fakültey İlmê Siyaseti (Siyasal Bilgiler Fakültesi) kerdo.
Prof. Dr. İhsan Sezal dıma vıcyayo şiyo İngıltere u uca dı wendenda xü ya İlmê
Siyaseti berdewam kerdo. Lisansê xü yê berzi Üniwersetiyê Manchester u Bath dı
vıraşto. Prof. Dr. İhsan Sezal tıxtoreya xü Üniwersiteda İstanbuli qısmê
Fakültey İkqtisati dı vıraşto. Sera 1988 dı bi mıstaşarê Vezireyda Mısnayenda
Xort u Spor Mili (Milli Eğitim Gençlik ve Spor Bakanlığı Müsteşarlığı) kerdo u
bı nêya piya çıhar seri zi mabêndê serandê 1987-1991 zi ézay YÖK (Piyabestenda
Mısnayenda Berzi) biyo. Prof. Dr. İhsan Sezal, ézayê qomita merkezida ê UNESCO
biyo u wextê zi vezirê serdemey (başkan yardımcısı) kerdo. Prof. Dr. İhsan Sezal
wextêdo dur u derg zi deqaneyda Üniwersitada Gazi beşda Fakülteyê İlmê Debare u
İdarey ê Qamuy (Gazi Üniversitesi İktisadi ve İdari Bilimler Fakültesi Kamu
Yönetimi) biyo. Sera 1995 dı vıraştenda Üniwersiteda Sersukı (Başkent
Üniversitesi) dayê cı. Prof. Dr. İhsan Sezal, héla çend üniwersitandê Tırkiya dı
deqan u ézayê qomita merkizyo.



https://diq.wikipedia.org/wiki/Prof._Dr._Abd%C3%BClkadir_Karahan

Prof. Dr. Abdülkadir Karahan, siyasetzanoğ, şair, kompozitorê tayın müzikan,
kıtabandê tarixê zıwandê Tırkiyo kıhan u en mühim Vezirê Dewleti, lacê Héci
Zıfqar Qaraxan (Hacı Zülfükar Karahan) u lacê Xal Besa. Maya Prof. Dr.
Ebdılqadır Qaraxan, Xal Besı kêyna Axajxanıjana. Pi u maya Prof. Dr. Ébdılqadır
Qaraxan Kırdasê.

Prof. Dr. Ébdılqadır Qaraxan (Prof. Dr. Abdülkadir Karahan) sera 1913 dı Süregı
dı maya xü ra biyo u sera 2000 dı hirê menga nêweşey dıma Nêweşxaney Çapa dı şi
heqeyda xü ser. Téhsilê xü yê sıfteyını Süreg dı vıraşto u dıma qandê téhsilı
1934 dı werışto şiyo İzmir u uca dı mektebê İzmir Muallim Mektebi wendo. Sera
1934 ra héta ser 1935 İzmir dı mélimey kerdo.

Sera 1939 dı Üniversita İstanbul qısmê Fakülta Edebiyati (İstanbul Üniversitesi
Türk dili ve Edebiyat Fakültesi) u dıma zi Mektebê Mélimeyda Berzi (Yüksek
Öğretmen Okulu) qedeynayo. Mabênê serandê 1939 u 1942 dı Liseyê Samsuni (Samsun
Lisesi) dı mélimey kerdo. Ser 1942 héta ser 1947 zi İzmir İnöni u Lisey Atatürki
dı mélimeyada edebiyati kerdo. Ser 1945 dı tıxtorey, ser 1952 dı zi biyo doçentê
Edebiyatê Kıhanê ê Tırkan u dıma zi bi profesorê Edebiyatê Kıhanê ê Tırkan.

Sera 1960 dı, 27 gülanê dı bı inqlabê éskerê Tırka bı 147 merdımiya piya cı
Üniwersita ra refız (dur, erzenê) kenê. Helbet Prof. Dr. Abdülkadir Karahan dıma
tepya doş bi kürsida xü yê Üniwersitey. Ser 1983 dı gürweyê xü ra bi emekli.
Kongreyê beynelminela rê nezdiyê 70 hébi tebligi da. Prof. Dr. Abdülkadir
Karahan bı şiirandê xü ya, bı konpozitorê müzkandê xü ya, kıtabandê xü yê
aşanoxana sınasêno.

Prof. Dr. Abdülkadir Karahan teberê Tırkiye dı zi mektebi qedeynayo nina ra ju
zi Üniwersiteyê Sorbonne yo u wextê zi Mısır dı sersuka Qéhira (Kahire)
Üniwersiteya Éyn Şemsi dı profesorey kerdo.



https://diq.wikipedia.org/wiki/Problem%C3%AA_x%C4%B1rabiye

Homay, isoni heni afernê ke wayirê iradê serbesti. Jü neticê daena iradê
serbesti ki uyo ke, gereke mordem qebul bıkero, isonê ke wayirê iradê serbestiê,
beno ke bêedalet u xırabıni bıbê. Eke iradê mao serbest mebiyêne, jü robot ra
ferqê ma nêmendêne.

No mıdefa, xırabiya ke riyê isonu ra bena, teyna cüabê ae dano. Jü dinawa ke tey
nêweşiyê ya ki afato tebi çino, eke ma tey weşiye bıramıtêne, u raşti ki decê ke
dina de, sebebê xuyo tek ison bıbiyêne, o wezêt de ma şikiyêne vacime: iradeo
serbesto ke cı ra zofêr muhimo, xırabiye parçê eya, cia nêbena. Feqet dina ma,
dina henêna ke, decê sebebanê tebiyu ki tey estê. Afatanê tabiyu de beno ke satê
de be hazaru kes mıreno. Beno ke nêweşiyê pêskari be milyonu keşi surê do kılm
de kisenê. Beno ke isoni biyais ra ebe qusıru, ebe nêweşiyu yenê dina. İradeo
serbest nainu pêrünu ra durımê do bêelaqao. İsoni pêro ebe iradanê xuyê serbestu
qerar bıdê ke rındi bê, oncia ki dina de dec beno.

İsonê ke kewt guna, riyê inu ra dina mıkemeliya xo kerde vindi, u nêweşiye,
afatê tebiy, çiyê nianêni yenê meydan.

Na mıdefa, mıdefawa ke vaciyay bi ke 7.4 bes nêbi? (hardlerzê İzmiti, 1999),
uyo. Qırbani sucdar vetena. Hem afatê tebiyê ke dina de, inu gunê isonu ferz
bıkime ki, no durım, phıtıkê (sawi, domanê hurdi) ke qe nêkewtê guna, durımê
inu, ya ki durımê heywanu iza nêkeno. Phıtıki u heywani ki kunê guna? Eke
vacê, lewê huşki de tern ki vêseno, no ki supe ano edaletê Homay.

Edaletê decu ke bêro meydan ki, i deci onciyay, u no nêşkino ey iza bıkero. Sıma
ra ke pers bıkerê “sıma ke bızonê, o desınde yeno pê guretene, ceza xo onceno;
sıma izne danê ke jüyê domanê sıma bıkiso?”, sıma senê cüab danê cı? Sıma
vanê “heya, eke edalet hurendia xo vêneno, domanê mı şiyo, problem niyo”, ya ki
vanê “edalet nê, domanê mı vindi nêkerdene mı elaqedar kena!” ? Mı waştêne ke
domanê mı wes bımano. No ki, no kritero ke verde ma formule kerd, ero cı
yeno; uyo ke şikino xırabiye verde ra bızono u lınge berzo ver. Uyo ke, waxto ke
xırabiye bena, qedina, o ra tepia edaleti ano meydan, polês u sıstemê huquqio;
Homao mıkemelo ke hemu çi zoneno, zorê xo sono hemu çi, o nê.

Ornagê do nianên bıdime: sıma di ke jü mormek domanê dê qıci rê iskence keno.
Sıma desınde qenat anê ke o mormek xırabıno. Peki, sıma musay ke no mormek zof
zonaoğ u baqılo, düri vêneno, domanê hirê serreo ke istıqbal de beno Hitler, ey
be iskence ra yawas kiseno. Oncia ki sıma vanê ke mormek xırabıno? Ya ki sıma
vanê ke o rındiye keno?

Beno ke no raşto. Beno ke jü tur testê sedaqati ra vêrenime ra. Peki, jü
nêweşiya ke biyais ra ama, jü phıtıko ke riyê a nêweşiye ra merdo, ma qalê
sedaqatê ey çıtu şikinime bıkime? Sedaqatê ni phıtıki sınevnaene çıqay be
mentıqa? Sıma şikinê vacê “itha, çiyo ke yeno sınevnaene, sedaqatê ma u piyo.”
Feqet na qesa oncia ki nêşkina, phıtıko ke heyatê xo keno vindi, merdena ey iza
kero.

No arguman oncia şindor ano gucê Homay, çıke vano ke Sıklê ke dec nêdino ontene,
hini sedaqat yeno test kerdene, Homa inu nêzoneno.

Sıma rê ke garanti bıkerê ke sıma temamê heyatê xo zerrê sıhet u zerreweşiye de
viarnenê ra; jüyo ke sıma cı ra hes kenê, ya ki domanê xo rê, ya ki domanê dê
bini rê sıma şikinê jü sate iskence bıkerê? Sure u sıxletiya deci itha muhim
niyo. Teyna estbiyaisê deci bile, jü ilaho ke iyê ke afernay, inu ra hes keno,
be estbiyaisê ey ra jübini nêcênê.

Argumano qarşiyê do rındo, feqet jü problem esto: İsonu hona tedawiyê dıdoni'o
bêdec dos nêkerdo. Eke uyo ke dec dano u uyo ke dec nêdano, nia biçım dı
alternatifi bıdiyêne sıma, tedawiyê dıdonio ke dec dano, sıma hona ki domanê
fistêne cı? No arguman ki, serba ke vano “Homay ke dec nêda, nêşkino tedawiyê
dıdoni bıkero”, be tarifê ilahi ra jübini nêcênê.

No arguman ki vano ke, “xerca dec u xırabiye ra Homa nêşkino jü sıkıl sero
bıfikıriyo ke isonu kamıl bıkero.” Zöbina, jü phıtıko ke riyê jü nêweşiya
biyaişi ra dı-hirê heftey wes mendo, ebe dec merdo, ma şikinime qalê senê
kamıl·biyaena ey bıkime ke?

Serba khav·kerdena surrê dê düji, gereke surrê do çewt bıvêniyo. Yê hemu çi,
zıdê xo esto.

No arguman ki vano ke, “Homay ke xırabiye nêgurenê, bêcar nêkeno ke ebe isonu
rındiye bıdo teqdir kerdene. Helbet ki eke zorê Homay sono hemu çi, isonê ke ey
afernay, inu gereke rındiye bê xırabiye teqdir bıkerdêne. Eke sureo çewt nêdi,
oncia ki gereke sureo düz khav bıkerdêne.

Serbesto ke, ey ke çı waşt, bıkero; u no ey hetê exlaqi nêkeno 'xırabın'; çıke
jü qeydê exlaqio ke ey gırê dano, çino.

Yê verêni; dinu Homa 'rınd' tarif kerdo, uyo. Mesajo ke isonu rê rusniyo, Homao
ke tey 'rınd' tarif biyo, gereke gorê izanê isonu bıbo. Ayne sıkıl de vacino
ke Homa adılo, u qebul beno ke gorê izanê isonu ilahê do adılo. Pitis beno ke
ceza bıdo sucdaru, mıkafat bıdo rındu.

Ebe xulasa, jü sebeb çino ke ma rındiya Homay ğelet bızonime. Jü ilaho ke, iyê
ke ey afernay, inu rê serba ke qe jü qeyde ra gırêdae niyo, çêf ra dec dano, i
ki be mefhumê maê rındi ra imisê jübini nêbenê.

İ cındey bıafernê ki, sero wayirê her tur heqa xo bıbê ki, empati kerdena xo
isonu zofetenu rê bena engele ke i cındey rê iskence mekerê. Eke Homa zoneno ke
i çıtu his kenê, oncia ki ebe zonaene deci rê izne dano, ma çıtu şikinime
qalê rındina Homay bıkime?



https://diq.wikipedia.org/wiki/Piruz_Nihavendi

Piruz Nihavendi (Farski: پیروز نهاوندی‎‎) leckero İranıco ke bınê leckeriya
generalê İranıci Rustem Ferruxzadi de ceng kerdo. Piruz Nihavendi leckerê
Sasaniyano. Lecê Qadisiya de hetê mısılmanan ra tepışiyayo, kewto destê
mısılmanan. Mısılmanan o kerdo tepışte (esir). Piruz Nihavdi İrani sero hêrış,
işğal u istılekerdışê Erebanê mısılmanan de zaf xoverdayış u pêrodayış mocnê,
herrê İranıcan verba Ereban de pawıtê/şeveknê.

Destê Ereban ra kewtışê ey ra pey Piruz Nihavendi xeylê serri tepışte mendo.
İstılekarê Erebi o ardo Meka. Uca de tepışteyê Umeri biyo. Umer u leckeranê cı
İran işğal kerdo, zaf İranıci kıştê. O taw İranıci zi destê mısılmanan u Umeri
de zaf zulım u eziyeti diyê. O ri ra zi Piruz Nihavendi zi plan vıraşto ki Umeri
bıkışo. Payizê serra 644ıne de, Piruz Nihavendi ameyo camiye, uca xo nımno. Key
ke Umer be embazanê xo ra piya amey camiye, Piruz veciyo ra meydan u Umer
tepışto. Piruzi uca de Umer kışto.



https://diq.wikipedia.org/wiki/Pierre_Nkurunziza

Pierre Nkurunziza (b. 18 Kanun 1963) serdarê Cumhuriyetê Burundio. Ê serdarê
Cematê Afrikaya Rocvetışio. Yew zi serdarê Seveknayışê Demokrasiye (CNDD FDD) u
partiya iqtıdarê Burudiy Konsilê Mılliê Şeveknayışê Quwetanê Demokrasiyeo. Verê
mezunıyetê xo universıta Burundi ra, wılayetê Kitega Ngozi de şi mektebê verêni
u mektebê miyani. Universıta de musayış u spor sero ihtısas kerd. Piyê xo serra
1965ıne de çıniyawo we Parlamentoy Eustache Ngabisha u dıma domê cengi ra
Burundi de dı wılayetan ser de mendo. No cengê etniki de heme Burundi de pêro
piya 100.000 ra zêde merdum merdê. Serdarê Burundi Melchior Ndadaye şi qurban
suikast u dıma merdışê xo, Burundi miyan de cengê etniki veciyo. O taw de
Universıta Burundi de akademisyen bi. Wexto ke ordi kampusê universıtay êrış
vıraşto, Nkurunziza zi kewto CNDD-FDD serra 1995ıne de. O sebe no hedise wına
vato: Serra 1995ıne de, ordiyê Tutsiy êrış vıraşto kampus u uca de 200 şagırdi
merdê. Eskeri wesaitê mı veşno. Serra 2005ıne de serdarê Burundi çıniyao we u
heta ınka serdarê Burundio. Heşt wa u bıraê xo estê. Serra 1994ıne de zeweciyao
u panc doman/qıcê xo estê. Heme wa u bırayanê xo cengê Burundi de kışiyayê.



https://diq.wikipedia.org/wiki/Peter_Lerch

Peter Ivanovich Lerch (Ruskî: Пётр Иванович Лерх) (b. 1827, Rusya — m. 4 Êlule
1884, Hamburg)[1] yew oryantalîst, arkeolog, ziwannas û cigêrayox o.[2] Metnê
kirdkî (zazakî) reya verên hetê Peter Lerchî ra ameyê arêdayîş.[3]

P. Lerch, Serra 1827 de Rusya de ame dinya. Mektebo verên û werteyên welatê xo
de wend. Dima zî şi unîversîte. Serra 1850 de unîversîteya Saint Petersburg ra
mezun biy. Qismê felsefe de wend. Serra 1851 de zî şîîra Farisan ser o yew kitab
nuşt. No kitabê ey o verên biy. Serra 1884 û menga Êlule de Hamburg de merd.

Peter Lerch semedê xebata akademîk hîrê aşmî Roslavl de mend û Kurdan ra derheqê
ziwan, tarîx û kulturê înan ser malumat arêday. Miyanê nê Kurdan ra qismek zî
Kird bî. Sîwan ra dewa Qasan ra bî. Peter Lerch nê merdimî vistî qal û înan ra
derheqê eşîranê welatê Sîwan malumat girewt. Badê cû zî pê nê malumatanê xo hîrê
cîld yew kitab neşr kerd. Nameyê nê kitabî Forschungen über die Kurden und die
iranischen Nordchaldäer biy.[3] Bênateyê 1856-1857 de no kitabê xo neşr kerd.
Cîldo verên de behsê eşîranê Kurdan kerd. No qisim de behsê eşîrê Kirdan zî
keno. Cîldo dîyin de metnê Kirdaskî (Kurmanckî) neşr kerdî. Cîldo hîrêyin de zî
metnê Kirdkî neşr kerdî. No kitabê Lerchî semedê Kurdolojî kitabêko wayirê
qiymetî yo. Peter Lerch Serra 1858 de şi Buxara, uca de gêrayişê arkeolojîkî
viraştî. Serra 1876 de Saint Petersburg de kongreyê oryantalîstan a miyannetewî
virazîya. No kongre de Kirdkî ser o yew munaqeşe virazîya. Metnê ke Lerchî neşr
kerdbî, înan ser a no munaqeşa dewam kerd. No munaqeşe de yew perse ame meydan.
Kirdkî gera miyanê lehçeyanê Kurdan de bêro qebulkerdiş? Na mesele ser o Peter
Lerch xeylêk munaqeşe kerd. Lerch gore Kirdkî zî yew lehçeyê Kurdkî ya.



https://diq.wikipedia.org/wiki/P%C3%AAroday%C4%B1%C5%9F%C3%AA_Sasani-Bizansi

Pêrodayışê Sasani-Bizani seserra 2yıne ra sıfte kenê u seserra 7ıne de be
xırabiyayışe İmperatoriya Sasani peyniye vênenê u teqriben 400 serri ra zêde
biyê. Pêrodayışanê Sasani-Bizansi, ceng, lec, herbê hıdudi u ê binan genê
zerreyê xo. Mucadeley Sasani u Bizans Anatoliye, Suriya, Mısır, Iraq u
Mezopotamya de amo kerdene. İmperatoriya Bizansi u İmperatoriya Sasani yewbîni
rê tewr gırd dışman biyo. Mucadeley Sasani u Bizans de her dı dewlet zi ğalıb
nêbiyo.

Seserra pancıne de İmperatoriya Sasani zaf gırd u wer (quwetın) biya. Herrê xo
rocvetış de Asya Miyanên,Efğanıstan u Pakıstan, rocawan de
Mısır,Iraq,Suriya,Anatoliya, veroc de Yemen,Uman u zımey de Qefqasya biyê. Be
gırdbiyayışê Sasaniyan, pêrodayışi be Bizansıcan dest pêkerdê. Seserra şeştıne
de qıralê Sasani Şapur II u Qubad I, Bizans rıcno u meğlub kerdo. Sasaniyan
rocvetışê herrê Bizansi (Anatoliye, Suriya, Mezopotamya, Levant) gırewtê, vıstê
ra xo dest. Miyandê serranê 618- 621ıne de, yew cengê Sasani u Bizansi ra pey
Mısır kewto herranê İmperatoriya Sasani miyan, Sasaniyan ra bestiyayo.
Sasaniyan, sûwari, (Clibanarii), piyadeyi (Catafrakt), zırxi u kuleyê zaf berzi
resnê cı, vıratşê (istıhdam kerdê).

Peyniya pêrodayışanê Sasani u Bizansi de dı dewleti zi çiyê qezenç nêkerdo u dı
dewlet zi zaf kewto bêwar, zeyıf. İmperatoriya Bizansi erdanê xo ra Mısır,
Balkani, Anatoliya, Qefqasya vıni kerdê, veciyê ra destê xo. Xanedanê Sasani de
zi leco sivil ameyo meydan. Pêrodayışê Sasani u Bizansi zêdêri Anatoliya da
ameyê meydan u coka herrê Anatoliya zaf biyê ved vêran u xırab.



https://diq.wikipedia.org/wiki/Nive%C5%9Fiye_Kergun

Pemende devletan dınyad Niveşiye Kergun (gribe kergan) kote vuerte o habena
wıla.

Die niveşiye kergun (pelınun); pelınınra lez verena pelınan. Çevrok pelin mıqăt
bin, ocra lez bena wıla. Virus ına niveşi sıhet insun o haywen fınin tahlike,
zırar dun insun o eşkin sebeb zırar pilib (madiyat insun).

Ina niveşi hayvununra verena insunun. Keza eşkena hakun, gueşt pelınun, cıluno
solunra wer insunun. Çevrok ına niveşi pedabiya tra dür winden. Rayunik şin ın
devletun va ocada dest pelınun nekuer, bazar pelınunra (mırçık u kerg) dür
winden. Gueştpelınun o hakun rınd bıgirnen yaz runda sürken. Hama buren.

Rayun qatiyen nışkin ın devletunra xued rızq hayweni biar Ewrope. Pemende
devletan dünyad niveşi kota pelınun. In dewletanra (jerıd nişte) itxal
gueştpelınun, mırçıkan yazi pirç inün, seyd seydarun yada sobna çi pelınun
Ewrope ardış yasaq! Agĕrdeş şıma hėna Almunya, gumrugıd şımara pers bın; eceba
şıma xuıd çi yesaqbeye (gueşt pelınun) ard nü nıard.



https://diq.wikipedia.org/wiki/Mustas%C4%B1m_Billah

Mustasım Billâh (Namê cıyê biyayışi: Ebû Ahmed el-Mûsta`sım bi’l-Lâh `Abd’Allâh
bin Mansûr el-Mûstensir; b. 1221, Beğdad - m. 1258, Beğdad) serranê 1242 - 1258
miyan de texti sero mendo, hukımdaro hirıs u hewtıno, hukımdaro Ebasiyano
peyêno, xelifeyo peyêno. Mustasım Billah serra 1221ıne (hıcri 690) de piyê xo
Mustansır Billah u cariya cı Hajir ra ameyo dınya. Piyê xo Muntasır merdo u
Mustasım zi veciyo ro textê Ebasiyan ser. Key ke o vêrdo ra text, Moğolan heta
Xorasani ra tayê erdê Ebasiyan vıstê ra xo dest, işğal kerdê. Moğoli be
serdariya xo Hulagu ra pay şiyê İraq u paytextê mısılmanan Beğdadi sero.

Çımeyan de vaciyeno Mustasım Billah dewleteidarekerdış ra xeylê dûri biyo,
zemanê xo be seydkerdene ra vêrdêne ra. Moğoli zımıstanê serra 1258ıne de ameyê
Beğdad. Mustasım Billah Beğdadi pawıtene/şeveknayene rê ordiyê xo xazır nêkerdo.
Çınki Mustasım Billahi ra gore Homa Beğdadi sıtar kerdêne, sıtar keno u o do
sıtar kero. Moğolan Beğdad işğal kerdo, şarê Beğdadi pêro piya kıştê u keye,
bon, kutıbxane, camiye, dare, heywani, camêrd, cêniye, lac, keyna çı esto çı
çıniyo pêro kıştê.



https://diq.wikipedia.org/wiki/Mirzali_%C3%87imen

Munzur Çem (b. 1947 Kêği, namey xoyo raştıkên Hüseyin Beysüleno) yew nuştekarê
rocnameyanê Zazakiyo. Serra 1947ıne de dewa Kêği, Qurze de ameyo riyê dınya.
Mektebo verên Seter de, mektebê miyani zi qezay Dêrsımi, Nazmiya de wend. Serra
1962yıne de Erzurum de dest be wendışê Kolejê Sıhatiyo (Sağlık Koleji)
çeharserre kerd û serra 1966ıne de no mekteb Diyarbekır de qedêna. Serra 1971ıne
de Mektebê İqtısadi û Ticariyo Berzê Anqara wend.

Munzur Çem, serra 1970ıne ra nat be Tırki û Zazaki meqale, roman û hikayeyan
nusneno; şanık û lawıkê ke şari miyan de yenê vatene, inan dano arê. Meqaleyê ey
ekonomiye, politika û kulturi seroyê. Tepiya imla û gramerê Zazaki sero zi xeylê
kar û gureyê xo estê.

Munzur Çem hal û usıl ra gore mecbur mendo, seba ke ey meqaleyi û kıtabê xo be
ciya ciya nameyan ra nuştê. Tayê nameyê ke heta nıka no kar pê kerdo nêyê: H.
Toprak, A. Taş, M. Çem, B. Şilan, S. Dilan, Mirzali Çimen, Aliqemer uêb..

Heto bin ra Munzur Çem xebatkarê de heqanê merdumiyo. Kurdıstanê Zımeyi de halê
heqa merdumiye sero xeylê kar û gureyê xo esto.

Ciya ciya tayê meselan sero broşurê Munzur Çemi zi estê. Meqaleyi, lawıki,
şanıkê arêkerdeyi û hikayeyê nuştoği, heta ewro xeylê pêserok û rocnameyan de
veciyê û hewna zi veciyenê. Gruba ke çend serriyo imla û gramerê Zazaki sero
gureyeno (xebetiyeno) û Swêd de pêseroka Vateyi vezena, Munzur Çem inan ra yewo.
Nustoğ naye de temsilkarê na pêseroka ê Almanyayo, rocnameyê hefteyi Roja Teze
de, 15 roci de reyê be Zazaki meqaleyan nusneno.

Munzur Çem, ronayoğanê Kurd-PEN ra yewo, çıke o xo Kurd vêneno. Labelê hetê
biyayışi ra Zazayo û Zazaki qesey keno.



https://diq.wikipedia.org/wiki/Mele_Mistefa_Barzan%C3%AE

Mele Mistefa Barzanî, 14ê Adara serra 1903î de Dewa Barzan de ame dinya û 1ê
Adara serra 1979î de paytextê Amerîka Waşîngton de weşîya xo vinî kerda.

Pîyê Mesûd û Îdrîs Barzanî û kalikî Neçîrvan Barzanî yo. Seba heqê Kurdan verba
dewleta Îraqî dest kerd berz û wextê Cumhurîyetê Kurdistanî de generalê hezanê
pêşmerge û ronayoxê PDK-Îraq o.

Gedeyîya xo de hetê hêzanê Osmanî ra tepişîya û Dîyarbekir de hepsî mend. 12
serrîya ey de birayê ci yo pîl Ebdulselam Barzanî hetê Osmanîyan ra ame
îdamkerdiş. Serewedartişê 1919an de, verba Îngîlîzan kewt lec. 1931an de Kurdan
newe ra verba Dewleta Îraqî sere dard we û heqê xo waştî. Serekê serewedartişî
birayê ci yo pîl Şêx Ehmed Barzanî bi. Labelê Erebî, bi yardimî Îngîlîzan verba
Kurdan serkewtî û Mistefa Barzanî sirgûnî Silêmanî bi.

Barzanî hetanê 1942an Silêmanî de mend. 1943an de bi eşîra xo rey de şi
Rocvetişê Kurdistanî, bajarê Mehabad. Weyra de ronayîşê Cumhuriyetê Kurdistanî
de xebatêka pîle kerd û verba dewleta Îranî kewt lec. Ronayîşê Cumhuriyetê
Kurdistanî ra dima bi Wezîrê Şerî û payeya "Genaralî" dîyay ci.

1970 ra pey têkîlîyê Îraq û Sowyetan verba başî şî û Sowyetan destekê xo seba
Kurdan birna. Îraq ke Sowyetan ra paştî girewt, suwendê ke dayê Kurdan ca
nêardî. Verba nê rewşî de bi serekîya Mele Mistefayî de Kurdan newe ra dest kerd
berz û dişmananê Îraq, Îran û Amerîka ra destek girewt. Labelê serra 1975î de
Îraq û Îran bi Pêameyîşê Cezayîrî amey wêre û Îranî zî destekê xo seba Kurdan
birna. Û bi no hewa serewedartişê Kurdan sernêkewt.

1976an de nêweşîya Mele Mistefa Barzanî bîy xidar û seba tedawî şi Amerika û
weyra de şi rehmet. Cinazaya ci bajarê Şîno yê Rocvetişê Kurdistanî de defn bî,
labelê 1993în de xoserbîyayîşê Başûrê Kurdistanî ra dima cinazaya ci hewelîyay
dewa Barzan.



https://diq.wikipedia.org/wiki/Mela_Mehemed%C3%AA_Hezan%C3%AE

Serra 1938 de nehîyeya Licê Hezan de ame dinya. Pîyê ey Mela Ebdulxefûr melayê
Hezanî bi. Ey verê pîyê xo de dest bi wendişê erebkî kerd. Wexto ke serra 1949
de Hezan de reya verêne mekteb virazîya, ey zî eynî serre dest bi wendişê tirkî
kerd. Badê ke panc serrê wendegehê verênî temam kerdî, na rey teberê Hezanî de
dest bi wendişê medresa kerd. Ewilî Dîyarbekir de medreseya camîyê Hezretî Umerî
de verê Mela Evdisemedî de wend. Dima Licê de Mela Evdilayî het wend. Dima,
medreseyê dewanê sey Balicne, Metranî û Kemberlî de wendişê xo dewam kerd.
Qederêk zî Bismil û Mêrdîn de wend. Peynî de dewa Dîyarbekirî Baroxlî de wendişê
xo temam kerd û serra 1969 de ey dewa xo Hezan de dest bi melayîya resmî kerde.
1992 de wezîfeyê melayîye ra teqawut bi. Wezîfeyê xo yê melayîye seranser dewa
xo Hezan de kerde.

Mela Mehemedê Hezanî serra 1969 de dest bi nuştişê şîîranê kurdkî kerd. Ey reya
verêne kitabê xo Mecnûn û Leyla bi kurmanckî (kirdaskî) nuşt. Kitabê ey Eqîdetul
Îmanî, verî bi kurmanckî serra 1980 de nuşt, dima bi kirdkî (zazakî) serra 1981
de nuşt û ey bi xo nê her hîrê kitabê xo metbea de çap kerdî. Ey nê kitabê xo bi
alfabeya erebkî nuştê.



https://diq.wikipedia.org/wiki/Malmisan%C4%B1j

Malmîsanij (b. 1952, Pîran) yew nuştox, cigêrayox, şaîr û ziwannasêko[1] kird o.
Kirdkî (zazakî) ser o cîya cîya xebatê ey estê.

1952 de yew dewa Dîyarbekir de maya xo ra bi. Wendişê xoyo verên û mîyanên
Kurdîstan de, unîversîta zî Anqara de qedênay. Dima heşt serrî Kurdîstan de
malimîye kerde. Mabênê serranê 1975 û 1981î de hîrê rey dekewt hepisxane.

1982 de welat ra vejîya. Unîversîteya Sorbonne (Parîs) û Unîversîteya Uppsala
(Swêd) de qismê ziwananê İranî wend. Unîversîteya Linköpingî de qismê perwerdeyî
(terbîyet) de wend. Swêd de Unîversîteya Göteborgî de masterê xo temam kerd.

Malmîsanij hîna zaf bi Zazakî û Tirkî nuseno. Ehmedê Xasî û Usman Efendîyê
Babijî ra pey heta 1970 welat de Zazakî nênusîya bî (nêamey bî nustene).
Malmîsanij keso tewr verên (yewin) o ke serranê 1970 de welat de Zazakî nuşto.
Ey û tayê hevalanê xo 1979-1980 de Tirkîya de kovara Tîrêje vete. Nêmeyê na
kovare Zazakî nêmeyê aye zî Kurmancî (Kirdaskî) bî. Raya verêne kovara Tîrêje de
bi nameyê Engiştê Kejê hîkayeyêka moderne nuşte. No sebeb ra nuştoxo tewr verên
yê edebîyatê modern yê zazakî hesebîyeno.[2] Ferhengê verênê Zazakî Malmîsanijî
hazir kerd û 1987 de neşr kerd. Ey Fariskî û Tirkî ra tayê hîkayeyî zî tercumeyê
Zazakî kerdî. Raya verêne ey Mewlidê Ehmedê Xasî û Usman Efendîyê Babijî herfanê
Erebkî ra çarnayê (tadayê) herfanê Latînkî ser û nê her di şaîrê Zazakî dayê
naskerdene.

O demêk Swêd de serekê Komeleya Nuştoxanê Kurdan bi. Demeyêko derg zî
serredaktorê kovara Vateyî bi. [3]



https://diq.wikipedia.org/wiki/Malezya

Malêzya mıntıqa ra verocê Asya dera. Dewleta Malêzya dı parçey ra yena pêra:
Malêzyaya Rocvetışi û Malêzyaya Rocawani. Benateyê Malêzyaya Rocvetışi û
Malêzyaya Rocawani de Deryayê Çini esto. Zımeyê Malêzya de Tayland, Bruney û
Butan; veroc de Singapur û İndonezya; rocakewtene de Okyanuso Pasifik; rocawan
de İndonezya estê. Paytextê Malêzya Kuala Lumpuro. Malêzya 13 eyaletan ra yena
pêra (mıteşekkıla). Malêzya ezaya Mıletê Yewbiyayey û G20ia. Sistemê idareyê xo
monarşiya qanuniya.

Tarixê Malêzya newiyo. Verê seserra 10ıne de, qralanê Malayan Malêzya de hukım
kerdo. Seserra 14ıne de Erebi ameyê Malêzya û ticaret kerdo. Seserra 15ıne de
şarê Malayan İslamiyet qebul kerdo. Seserra 15ıne ra nat, Malêzya zaf işğali
diyê. Serra 1511ıne de, Portekizi Malêzya işğal kerda û Malêzya biya
koloniya/mıstemera Portekizan. Malayan û Portekizan zaf ceng kerdo. Feqet serra
1641ıne de, Hollanda Malêzya isğal kerda, dewleta Portekizi uca ra fetelna.
Serra 1786ıne de, Britanya Malêzya işğal kerda. O wext, dewleta Malêzya biya
letey: Koloniya Malêzyaya Britanya û Koloniya Malêzyaya Hollanda. Feqet serranê
1942 û 1945 miyan de Japonya Malêzya işğal kerda. Serra 1963yıne de Malêzya xo
reyna ra, xoser ilan kerd.

Sûka Kuala Lumpuri zaf raver şiya. Tede bina û banê xeylê berzi estê. Kuala
Lumpur bacarê dewiziyo, paytextê borsayo, merkezê iqtısadê Malêzyayo.
Asmênresayê Petronasi zaf berzo (452 metre); dınya de ê dıyıno (2).

Nıfusê şarê Malêzya 25 milyono; şarê Malêzya sûkan de roniştiyo. Zaf mıxtelıf
mılleti tede cıwiyenê, zey: Malayan, Ereban, Ewropayıcan, Çinıcan, Vietnamıcan û
Kamboçyayıcan. Dinê şarê Malêzya İslamo; feqet tede zaf mıxtelıf dinê bini ki
estê: Hinduizm, Sikhizm, İsewitiye û Budizm. Zıwano resmi Malaykiyo. Nuskar û
wendoğê xo zafê.

İqtısadê Malêzya zaf qewetıno. Feqet tayê mıntıqan de zaf peyser mendo.
Teknolociya Malêzya zaf be kaliteya. Her serre iqtısadê Malêzya beno gırd. Feqet
serra 1998ıne de İqtısadê Malêzya zaf krizê gırdi diyê.



https://diq.wikipedia.org/wiki/Lur_people

Lur (Lor zi vaciyeno; Lurki: لور, Farski: لُر) şaro de İrankiyo, İrankiyo
verociyo de rocawankiyo ke pêro verocê İrani de cıwiyeno u nıfusê xo texmin beno
ke 5 milyon miyan vuriyeno. Ê İran de Lurıstan, Kohgıluye u Buyer-Ehmed,
Xuzıstan u Fars (pêro Lamerd, Mamasani u Rostam), Buşehr, Çeharmehal u
Bextıyari, Hemedan, İam u İsfahan de cıwiyenê.[7]

Şarê Luri pêro zıwanê Lurki ra qal kenê (no zıwan rê "Lori" zi vaciyeno) u
zıwano İrankiyo de verocê rocawanio. No zıwan be zıwananê Farski u Kurdki ra
gıreydayo, nê zıwanan miyan de maneno. Heto bin ra yew letey Luran zi rocvetışê
İraqi dero. İraq de Luri be namanê Feyli (Kurdê Feyli zi vaciyeno) ra zi
zaniyenê u Feyli Diyala (Xanaqin, Mendeli u Muqdadiyah) u Beğdad de ca gênê.
Gorey Ensiklopediya İslami ra, zıwanê Lurki zıwano en nezdiyo ke hıma esto u be
Pehlewki ra gıreydayo.[8] Gorey linguist Don Still ra zi, Lurki - Bextıyarki yew
versiyonê zıwanê Farskiyo ke direkt Pehlewki ra vıraziyao.[9] Michael M. Gunter
argument rameno ke şarê Luri be şarê Kurdi ra xeylê nezdiyo hama ê Kurdan ra der
u dür kewtê verê 1,000 serran ra."[10]

Luri demografiye de Kohgıluye u Buyer-Ehmed, İlam, Lurıstan u Çeharmehal u
Bextıyari de şaro de en gırdo. Nêmê populasyonê Xuzıstani u %30ê populasyonê
Buşehri zi Luran ra yena pêra.[11]

Profesor Richard N. Frye nuşto ke "Luri u diyalektê inan Farsanê eyaletê Farsir
a zaf nezdiyo u co ra ke Lur zi gırey dano zıwananê İrankiyanê verocê
rocawankiyan.".[12]

Luri yewbiyayışê klananê Hind - İrankiyan ra amariyenê, rıçık u oricinê inan
Asyay Miyani ra yenê. Michael M. Gunter nuşto ke Lur Kurdan ra nezdio hama Kurd
niyo" O ilawe keno ki Şerefnamey Şeref Xan Bıdlısi "Dı şarê Luri ponc şaranê
Kurdan miyan de ca gênê, ê xoseriye u serbestiye ver de xeylê kar kerdo."[10]
</ref>

Varyasyonê inanê NRYi vêniyeno ke Luri şaranê İrankiyanê binan ra cıra vêniyenê
u inan de frekansê Y-DNA Haplogroup R1b asenê.[13] Ninan teber de, R1 zi
haplogruba de tewr gırda ke Luran miyan de asena.[13][14] Haplogroup J2a
(bıngrubi J2a3a-M47, J2a3b-M67, J2a3h-M530,) haplogruba dıyıneya ke merdumê Luri
miyan de asena, be difusyon ra menda, Rocvetışo Nezdi de m. 8000-4000 Vİ
veciyo.[14][15][16][17] Haplogruba bini geyrena cı ki be %10ê Luran frekans
mocneno u bıngruba [Haplogroup G-M201 (Y-DNA)|G2a]]ya be G2a3b ra.[18][18]
Lineages Q1b1 and Q1a3 present at 6%, and T at 4%.[18]

Luran miyan de, waştış u kerdışê serê eşiran şarê goçkerdoği ser de zaf kar
kenê, gırdiya inan mocnenê, yanê qısey pilan mılet ser de dominanto. Hama şarê
ke suke de cıwiyenê, inan ser de qısey pilan u kulturê eşiri nêvêrenê. Bextıyari
u şarê Kurdi de, cêniyê Luri wayirê xoseriya gırde gorey şaranê İrankiyê binan
ra.[19]

Mabênê Luran de, zaf mıxtelif din u itıqadi estê. Hama zafêri mısılmanê u
mısılmanê dê şiıyê. Heto bin ra Luri zi estê ke xo Zerduşt vênênê.



https://diq.wikipedia.org/wiki/Kurdkerd%C4%B1%C5%9F

Kurdkerdış ya zi Kurdifikasyon, merdumo ya zi şaro ke Kurd niyo, inan
Kurdkerdışo, siyaseto asimilekerdışio u asimilasyono kulturelo. Dewri Seddam
Hıseyni de İraq de politika Erebkerdışi vıraziya u na ri ra terefi Kurdan ra
siyaseti merdıman Kurdkerdış vıraziyao.[1] Iraqi Zımey de polika Kurdkerdene
xeylê esta.[2][3] İraq de Tırkmeni İraqi u Suryaniy sero Kurdkerdış zaf
beno.[4][3][5][6][7] Dewri Seddam Hıseyni de şari mıntıqa Zımey İraqi u Kerkuki
bınê politika Kurdkerdışi de zaf mendi.[8][9] Xıristiyani ke Zımey İraqi de esti
u cuwıni, ê zi terefi Kurdan ra Kurdkerdış vınêni, yani Kurdi inan zi Kurd keni
u seba Kurdkerdene xaptıni. Gorey Gareth R. V. Stansfield ra, Partiya
Kurdıstania Demokratik u Ittifaqê Kurdıstanio Patriotiki mıntıqa Zımey İraqi de
be zorbaziye merdıman keni Kurd, şari ke Kurd niyi, inan sero baskı keni, semedi
keye inan berdene inan sero zorbaziye keni, Kurdan u şari binan miyan de
problemi vırazeni.[10] Tırkmeni riê Kurdkerdışi Kurdan ra bêkar mendi.[11]
Referansi Erebi u Kurdi vani ki serra 2003 ra ta ınka 350.000 (hirise u poncas
hınzar) ra vêşi (zêde) Kurdi amey Zımey İraqi.[12][13] Gorey Sargon u Ninos
Donabedi ra mıntıqa Mêrdini de sebebi kemibiyayışi Suryaniyan, Qetliamê
Suryaniyan u politika Kurdkerdışio.[14] Tırkiya de Zazayan sero zi terefê Kurdan
ra asimilasyon vıraziyeno u kemi esto.[15]



https://diq.wikipedia.org/wiki/Kurd%C3%AEzade_Ehmed_Ram%C3%AEz

Kurdîzade Ehmed Ramîz (b. 1878, Licê - m. 1940?, Sûrîye). Yew nuştox û weşangero
kird o.

Licê de maya xo ra bi. Eza û ronayoxanê Kurd Azmî Qavî Cemîyetî ra yew bi. Na
komele destpêkê serranê 1900an de Îstanbul de ronîyaybî û mîyanê Kurdan de
komela yewina sîvîle hesebîyena.

1904 de wexto ke Misir de unîversîtey El-Ezherî de wendêne hereketê Jon Tirkan
de zî minasebet ronaye û eleyhê Sultan Abdulhemîdî de tayê numayîşan mîyan de ca
girewt. 1905 de seba daşinasnayîşê Kurdistanî yew broşur çap kerd. 1906 de Misir
de seba ke kitabanê Kurdkî biweşano bi nameyê Sada el-Ekrad yew çapxane rona.
Mewlidê Melayê Bateyî çap kerd[1] û tede yew vernuşte nuşt. Nê vernuşteyî de
veng da Kurdan ke kamî dest de kitabê Kurdkî estê, seba çapkerdişî wa ci rê
bierşawê.

Wexto ke meşrûtîyet îlan bi, agêra Îstanbul. Îdarey Kurd Teavun û Terakkî
Cemîyetî de ca girewt. No cemîyet, 19 Eylul 1908 de Îstanbul de ronîyabi. 1910
de mîyanê ronayoxanê Kurd Neşr-î Maarîf Cemîyetî de ca girewt. No cemîyet seba
terbîyet (tehsîl) û çapkerîya (neşrîyat) Kurdkî ronîyabi. Hetê nê cemîyetî ra
Dîvanyolu de Mektebê Kurdan (Kürd Mektebi) abi û Ehmed Ramîzî zî sey mudurî uca
de wezîfe kerd. Heto bîn ra, nê deman de, Îstanbul de bi nameyê Amedî yew
çapxane ronabi û uca de çapkerîye (neşrîyat) kerdêne.

1911 de seba ke çapxaneyê Amedî de kitabê Huseyîn Kamîyê Daxistanî, Divançe-i
Dehriyî weşanayo, derheqê ey de tehqîqat virazîya û surgunê Kastamonuyî bi. 1912
de bedelîyayîşê hukumatî ra dima af vejîya û reyna agêra Îstanbul. Agêrayîşê
Îstanbulî ra dima, Seyîd Ebdulqadirî de pîya şuxulîya. Mehemed Mihrî (Hîlav)
reyde rojnameyê Kurdistanî vet. Nê deman de nêzdîyê 60 kitabî weşanayî û zafê nê
kitaban rê destpêkî nuştî. Ridê weşangerîye ra çend reyan derheqê ey de tehqîqat
abîyo û nefî bîyo.

1925 de serewedartişê Şêx Seîdî ra dima zaf roşnvîrê kurdan hetê hukumatê
Tirkîya ra tepişîyenê yan zî îdam benê. No rid ra Ehmed Ramîz zî vejîya teberê
Tirkîya, verî şi Misir, uca ra zî vîyart Sûrîye. Derheqê weşîya eya Sûrîye de
zaf malûmat çinîyo. Destpêkê serranê 1940an de Sûrîye de şîyo rehmet. Şam de
qebrîstanê Kurdan de defn bîyo.

Bedîuzzeman Seîdê Nursî (Kurdî) wexto ke ameyo Îstanbûl, Kurdîzade Ehmed Ramîz
ey roşnvîrê kurdan dir dayo şinasnayîş. Wexto ke hedîseya 31 Adare 1909î
virazîyaye, Seîdê Kurdî zî seba tayê nuşteyan û fealîyetanê xo Dîwanê Herbê Orfî
de muhakeme bîyo. Seîdê Kurdî na mehkema de mudafaayêk kerda û peynîya na
mudafaayî beraet kerdo. Na mudafaa serra 1911 de bi nameyê İki Mekteb-i
Musibetin Şehadetnamesi yahut Divan-ı Harbi Örfi ve Said-i Kürdi hetê Ehmed
Ramîzî ra çap bîya. Ehmed Ramîzî seba nê kitabî yew zî destpêk/vernuşte nuşto û
uca de Seîdê Kurdî dayo şinasnayene.[2]



https://diq.wikipedia.org/wiki/Kirdk%C3%AE

Zazaki (Dımılki, Kırmancki, Zonê Ma, Şo-Bê ya zi Kırdki), zıwanê Zazayano, aidê
gruba Zıwananê İrankiyano, zıwanê do İrankiyê zımey rocawanio, yanê zıwananê
Goranki, Kurdki, Soranki, Kelhurki, Gileki, Beluçki, Sengserki, Mazenderanki,
Talışki ra nezdiyo. Mıntıqa Mezopotamya zımey u Anatoliye de texminen 3-4 milyon
merdumi Zazaki qısey kenê. Tırkiya de Tırki u Kırdaski ra tepeya hetê reqemi ra
zıwanê hirêyıno. Tesbitê ilmdaranê Zazaki (Dımılki, Kırmancki, Kırdki, Zonê Ma)
ra kokê xo reseno zımey İrani mıntıqay Deylemi (Gilan). Hetê tarixi ra Partki ra
nezdiyo. [1] Gorey tayê zıwannasan, Zazaki zıwanan u lehçeyanê Kurdan ra yewo.
[2][3][4][5][6][7][8][9][10][11][12][13][14][15][16][17][18][19][20][21][22][23]
[24][25][26][27][28][29][30][31][32][33][34][35][36][2][37][38][8][39][22]
Labelê nê zıwanşınasan be argumano ilmi nêşao tesnifê xo sero qenaet biarê ke be
senê sebeban u kriteran, zıwananê İrankiyê Rocawani miyan ra Zazaki gênê, Kurdki
miyan de hesebnenê. Vatenê inan İranologanê beynelmılelan miyan de esas
nêgêriyenê.

Heta roca ewroyêne statuyê dê Zazakiyo resmi çınê bi, tek tenya pê qıseykerdene
ardo na roce. Labelê anci ki gorey şert u şurtê xo pay ra mendo, edebiyato
qıseykerde u ğeznay xo dewletiya. Heto yew ra ke tarix de alfabey xo nêvıraşto,
edebiyatê xoyo nuşte çınê biyo, heto bin ra ki ilankerdışê Cumhurêtê Tırkiya ra
dıme, bınê namey siyasetê "Tırk-kerdene" ra dewleta zordeste no zıwan men kerdo,
taliyê nê zıwani xırabın şi. Zazaki u zıwanê bini welatê xo de, xo be xo rê kerd
tohmete, vıst (fist, fit) bınê bandıre. Kami ke kerdêne ke zıwanê xo de bınuso
ya ki zıwan u kamiya şarê xo sero qurde bıkero, sero tedqiqat vırazo, ceza
werdêne, kewtêne hepıs.

Dewlete zıwanê xoyo resmi na ro, radon u qezetey u edebiyat, peydêna têlevizyon
de tek tenya Tırki bi. Heni kerd qafıka mılleti ke Tırki qıymetın bi, zıwanê
mehelliyê bini bêqıymeti biy, caê de nêvêrdêne. Mekteban de cebr u zor ra Tırki
salıx diya. Dewan de Zazaki çıqas ke qısey biyêne ki, siyasetê dewlet'ê zıwani
kewti bi kar, şari pede huwiyet u zıwanê xo ra şerm kerdêne, keyan (çêyan) de
zıwanê ma u piyê xo qısey nêkerdêne, be domananê (qıcanê) xo salıx nêdaêne, cı
nêmusnaêne. Dewlete seba ke inkar bıkero, politikay "lehçe"y vete. Zazaki kerd
diyalekt ya ki şiwe, kamiya (huwiyetê) şari kerd "kamiya bıni" (alt-kimlik). Nê
kerdenanê dewlete hetê asimilasyoni ra meywey do diyê ke peyniya peyêne de
dezgehê [[UNESCO]]y ki pê raporê xo serra 2008ıne de Zazaki zıwananê bınê
tehlıkey miyan de hesebna. Nesıl be nesıl (ac be ac) Zazaki her ke şi, daêna
şenık yeno zanaen u qısey kerdene.

Zıwanzanaoğê iranolociye ra gore Zazaki miyanê / wertê zıwananê İrankiyan de
zıwanê do xosero.

Ê Lıcê, Erğeni, Qulp, Maden merdum şeno mabênê diyalektanê merkez u veroci
bıhesebno. Fekê zey Motki u Aqseraiye ki fekê kıştê (kalekê), nê mabênê merkez u
veroci de manenê.

Zazakiyê zımey de: çh, kh, ph, rr, th, ü, lh Zazakiyê merkezi de (her fek de
çıniyê): ' (eyn),'h, ö, uı, dh, lh, sh, zh Zazakiyê veroci de: ' (eyn), 'h , lh
, rr , sh , th Transkripsiyono ilmi: /´/ , /ḥ/, /ł/, /ṙ/, /ṣ/, /ṭ/



https://diq.wikipedia.org/wiki/Kar_%C3%BB_Zenati

Kar u Zenati; êz wazena hebê bahsê idarekerdenı u ekonomidê Zazayan-Dımıliyan
bıkera. Dımıliyan miyan dı veri u ewro nê kar u zenati estibi. Ìdarekerdenı u
ekonomiyê Dımıliyan veri cıtêrey, recberey, seydwaney, heywan warikerdenı (Dewar
u çarwey) u zewbi tay zeneetan serbi. Dı o dem dı sera %60 yê şardê Dımıliyan
cıtêrey kerdê, dewar warikerdê u nanê xo a ray ra vetê. Sermayedarê Dımıliyanê ê
wexti Beg, Şêx, Axa, Bezırgan, Tacır, Zenetkar u herwına bi. Şarê neçari zi
recberey, cananey u kar u barê inan kerdê. Taynay zi bı tay heywan u karıtenda
erd, dık, rez, baxçe, bostan, qezenc u zerzewata idarê xo kerdê. Tabi
warikerdena heywanan zi idarekerdenda ninan dı zahf rolê gırdi kaykerdê. Zahf
keyey (eşiri) wêrê bolandê çarwan u naxırdê dewari bi. Qatıxê inan vetê werdê u
o kı cı ra vêşi mendê zi berdê rotê u idareyê xo pa kerdê.

Nê qewıman miyan dı şarê Ermeniyan u ê Asuriyan zahf dewlemendi bi u zahf zenati
cı dest ra ameyê. Zeneetê ê çorşmi u karê zeneeti kerdenı nime ra vêşê cı
Ermeniyan destı bı. Tabi na dayenı u gırotenı hetı zi, zülüm u zordarey, tahda
kerdenı u lej mabêndê nê qewıman dı kemi nêbı u tım ramıt. Fitne u fêsadan,
zordest u zalıman nê rehat nêverday u tım verday pê. Qandê zayıf u bêqüwet
vıstenı u bı no hesaba xo destan bın gırotenı, dest mal u mülkdê cı ser nayenı.
Bı pê dı kıştena u zayıf vıstana ê bı seran a xo destan bın dı tepışti u hewna
zi ê yê tepşenê. Tabi nê lejan dest, welatê ninan zi talan u wêran biyê. Tabi nê
lejan u na talankerdenı dı ê kı zahf zerar diyê, bolê cı Dımıli (Zazay) bi.
Çımkı taydê Zaza- Dımıliyan xıristiyan, taydê cı Elewi u taydê cı zi suni
Müsülmani bi. Nê sedeman ra zahf zerar diyê. Tabi qandê dewlemendeyda welatê
Zaza-Dımıliyan, kırdasan (Kürdan), Osmaniyan, Ìraniyan (Farısan) u Ereban bı
serana hêrış berd şardê ninan ser. Bı nê hêrışana zi nêmendi, Welatê ninan sero
da pêro u welatê ninan xo lıngan bın dı talan u wêran kerd. Zekı belati sero
pêrodê, wıni welatê ninan sero da pêro u welatê ninan kerd welatê lezi. Bı n! o
hesaba xo lıngan bın dı paykerd,pıloxna pêser, pelçıqna, kerd talan u wêran u
vıst xo destan bın. (Tabi dı no nabêndı Welatê Ermeniyan, Asuri-Suryaniyan u ê
Kürdan zi lıngan ver şı, talan u wêran bı u kewt destandê ê şarandê bıqüwetan
bın. (Şarandê zey Osmaniyan, Ìranıjan u Ereban).

Fına sıfteyênı bı hêrışkerdenı u destandê Sellaheddinê Eyübi ya nê welati kewti
destandê Ereb u Müsülmanan bın. E ya tepeya zi dıha nêşa miyaneyê xo rast kerê.
Herga kı serehewada dışmenan da sere ro u ê pıloznay pêser u xo lıngan bındı
pelçıqnay. Bahdê Sellaheddinê Eyübi, derba en gırdı no fın Osmaniyan u Farısan
dest ra werdı. Osmaniyan u Farısan welatê ninan xo miyan dı kerd lete-lete u xo
destan bın dı tepışt. Tabi Ìdrisê Bidlisi zi derbêda gıranı dê şardê xo ro,
şardê Zaza-Dımıliyandê Elewiyan u Ermenıyan ro. Ey zi kardesteya Osmanıyan kerdı
u bı kaykerdenda kayandê inan a ramıt eşirandê Zaza-Dımıliyan, ê Kırdasan u ê
Ermeniyan ser u ê vısti destandê Osmanıyan bın. Zerarê Sellaheddinê Eyübi u ê
Ìdrisê Bidlisi zahf şardê Zaza-Dımıliyan rê u ê şarandê binan rê biyo. Vanê
Tarix ê wırnan ef nêkerro, mahkum bıkero.



https://diq.wikipedia.org/wiki/K%C3%BCliye_/_%C3%87%C3%BCliye

Küliye ya zi Çüliye (be Tırki: Küllü) qezay Dêrsımi Pılemoriye de yew dewa
nahiyay Usdamiya, Pılemoriye ra hetê rocvetış (rocakewtene, şerq) ser kewna
(kuna). Dewe Pılemoriye ra 50 km, merkezê Mamekiye ra 150 km dûriya. Şarê dewe
leteyo zêde eşira Balabanan ra ezbeta Sılêmanan rao, wextê wextan da dewa Mazra
Sılêmanu ra şiyê, Çüliye kerda şêne. Eşira Khurêşan ra zi keyey estê. Şarê dewe
Zazayê Elewiyê u Zazakiyê zımey qısey kenê.

Namey dewe kamci zıwan ra yeno, nêzaniyeno, beno ke Ermenki ya zi Zazaki bo.
Vatena şarê dewa Çüliye ra:

"Mazra Sılêmanu ra khalıkê ma, Hesen Ali qıcanê xo ra piya ameyo Çüliye: Ali,
Murteza (no khalıkê şarê Gomê Surano), Bal (2 keyneyê xo biyê) yew zi Hesen gênc
merdo. Ali çolax biyo, kalıkê Çolaxano. Se ke amey, Ermeniyi şi bi. Ali timar
biyo, her serre amêyene 3 ya zi 4 qulpê zerrni gırewtêne Ermeniyan ra. Rocê yeno
ke Ermeniyi şiyê. 80 keye biyo uca, yew zi kilisa inan biyo. 1829 Urus be
Osmanıcan ceng kerdo. Urus xeylê ca gırewti bi. 1830 miyanê Osmanıcan be Uruşi
pêameyış (aştiye) beno, Urus peyser şıno. Ema xeylê Ermeniyi inan de şınê. Des
hezar Ermeniyo tersanê xo ra şınê. Dewi benê veng. O sıro khalıkê ma yeno, beno
wayirê Çüliye. Ema qe kes tey cino. Çareku yenê ke yew parçe bıgêrê (bıjêrê),
ama dedê (apê) ma Murteza xırt biyo, ca inan ra gêno. O sıro khalıkê ma yew
şıwane gêno lewê xo, namey ey zi Qer biyo, Xınıs ra biyo. Namey mezra Çüliye
pêro zıwanê Ermeniyano: Goncıku: „tepeyo qıc“; Sose – „bırr“."



https://diq.wikipedia.org/wiki/J._%C3%8Ehsan_Espar

J. Îhsan Espar (b. 1956, Pîran) yew şaîr, nuştox û çarnayoxo kird o. Kirdki
(Zazakî) ser o xeylê xebatê ey estê.

J. Îhsan Espar, 1956 de Pîran de maya xo ra bîyo. Ey 1979 de Dîyarbekîr de
Înstîtuyê Terbîyetî qedênayo. Kurdistan de yew demo kilm musnekarîye (melimîye)
kerda. Sebebanê sîyasî ra menga nîsana 1982 de Kurdîstan ra vejîyayo û şîyo
İswec. Esparî unîversîteyê Stockholmî de tarîx û averşîyayîşê ziwanê ciwananê
diziwanîyan û yê Gävle de zî îlmê cematkî wendî.

Hetanî ewro, kirmanckî, kirdaskî, tirkî û swêdkî xeylê nuşteyî ey pêseroke û
rojnameyan de çap (neşir) bîy. Bi kirmanckî (zazakî, kirdkî, dimilkî) şiîrî û
hîkayey nuştî û xeylê kitabê qican (domanan, gedeyan) çarnayî. 1997 ra hetanî
2011 redaksîyonê pêseroka Vateyî de xebitiya. 2001 ra hetanî ewro zî redaksîyonê
Weşanxaneyê Apecî de yo. J. Îhsan Espar Grûba Xebate ya Vateyî reyra
standardîzekerdişê kirmanckî (zazakî) ser o zî gurîyeno.[1]

J. Îhsan Esparî bi kirmanckî (zazakî) kitabê şiîran û hîkayeyan nuştî û xeylê
kitabê domanan (gedeyan) Swêdkî ra açarnayî kirmanckî.



https://diq.wikipedia.org/wiki/Istanbul

Estamol (Astamol, Ostomol, Estemol, İstambol; be Tırki: İstanbul, Latinki:
Constantinopolis/Byzantium, Yunanki Κωνσταντινούπολης Kônstantinúpolis/Βυζάντιον
Byzantion) yew bacarê Tırkiyao. Namey xo heni aseno ke Yunanki (fekê Dorki) eis
tàn pólin εἰς τὰν πόλιν (be bacar, Trk. şehire, İng. to the city) ra yeno.
Estamol mıntıqa ra zımey rocawanê (ğerbê Tırkiya dero. Estamol qıtanê Ewropa
(Trakya) u Asya (Anatoliye) serowo.

Estanboli rê verênan babet babet namey nayê pa. Nê nameyan ra Byzantion, Augusta
Antonina, Nova Roma, Konstantinopolis u Konstantiniyyeyo.

Nıka Estamol merkezê Ekonomi u kulturê Tırkiyao. Estamol ra zaf fabrikê wesaitan
(erebe) u elektronik u çhekan, ê çimento u tekstili (kurasi) estê. Universıtey
Boğaziçi (Boğaziçi Üniversitesi) bacarê Estamoli dero. Hirê taxımê futboli estê:
Galatasaray, Beşiktaş JK u Fenerbahçe.

Estamol bacarê do khano. Wextê İmperatoriya Roma biyo xırabe u Estamol biyo
paytextê İmperatoriya Bizansi. Wextê İmperatoriya Bizansi de Estamol biyo mekezê
Yunananê Xristiyananê Ortodoksan. Merdumê Bizansıci xeylê kilisey vıraştê. Aya
Sofya kiliseo tewr (en) gırd bi. Serra 1453ine ra dıme İmperatoriya Usmanıcan
Estamol gırewt. Wextê İmperatoriya Usmanıcan de Estamol bi merkezê İslami. Ewro
Estamol biyo merkezê iqtısad u kulturê Tırkiya.



https://diq.wikipedia.org/wiki/Iran

İran (be Farski: جمهوری اسلامی ايران Jomhuriye-ye Eslāmī-ye Īrān) ya zi be
nameyo resmi Cumhuriyetê İranio İslami yew dewleta qıtaya Asyaya. Zımeyê İrani
de Deryaê Xezeri, Ermenıstan, Azerbaycan û Tırkmenıstan; veroc de Xelicê Farsi;
rocawan de Tırkiya û Iraq; rocvetış de Efğanıstan û Pakıstan estê. Paytextê
İrani Tehrano. İran 30 eyaletan ra yeno pêro û ezayê Mıletê Yewbiyayeyan (UN) û
OPECio. Sistemê idarey cumhuriyeto İslamiyo, labelê sistemê Ekonomiye
sosyalisto.

Etimolociya çekuya İrani çekuya Ewıstki Aryan ra yena.[1] Aryan maney dewleta
Aryananra yeno. Wextê Hexamenişiyan û Sasaniyan de namey İrani Aryan/Ērān biyo.
Bahdo seserra 6ıne (İ.V.) ra heta serra 1936ıne namey İrani biyo Persia û eno
name qebul biyo. Bahdo serra 1935ıne de Rıza Şah namey Persia be anciya be namey
İrani vurnayo.[2] Tewr pey serra 1979ıne de namey dewlete Cumhuriyetê İranio
İslami biyo.

Erdê İrani 1 648 000 km²yo û dınya de 18ıno (des û heşt).[3] Erdê İrani, pêro
erdê Britanya Gırde, Almanya, Fransa û İspanya ra zafêr gırdo.[4] Zımeyê
rocawanê İrani de Azerbaycan (432 km/268 mi) û Ermenıstan(35 km/22 mi); zıme de
Deryayê Xezeri; zımeyê rocakewtışi de Tırkmenıstan (992 km/616 mi); rocvetış de
Pakıstan(909 km/565 mi) û Efğanıstan (936 km/582 mi), rocawan de Tırkiya
(499 km/310 mi) û Iraq (1,458 km/906 mi), veroc de Xelicê Farsi û Deryayê Umani
estê.[5] İran de Deryayê Xezeri û Xuzistan miyan de Platoyê İrani estê. İrani de
zaf koy estê. Koyê Demavendi hem İran de hem Rocvetışo Miyan de, hem zi leteyê
qıtaya Ewrasyaya ke Koyê Hindukuşi ra rocawan de dero, koyo tewr berzo.[6] Yanê
leteyê rocawanê İrani zaf kohıno. Leteyê rocvetışê İrani zaf berz niyo û zaf koy
çıniyê. Rocvetışê İrani de Deşta Luti û Deşta Keviri estê. Zıme (dormeyê Deryayê
Xezeri) de zaf dari û deşti estê. Veroc de (dormeyê Arvand Rūd/Şat el Erebi de)
deşti estê. İklımê İrani zımıstani zaf serd û vewrıno, amnani de zaf germo. Zıme
(Gilan, Mazenderan, Gulıstan û ê bini) de iklım subtropikalo û amnani germ niyo.
Veroc û leteyo ke tede deşti estê, uca amnani zaf germo.[6]

Tarix û medeniyetê İrani zaf dewletiyo û zaf kıhano. Wextê İsay ra ver, qebileyê
Aryani amey İran û medeniyetê Aryanan biyo medeniyetê İrani. Wextê Parsan de
İran zaf biyo gırd. Erdê İrani zaf işqali di: Ê Ereban, Moğolan û Tırkan. Nıka
dewleta İrani biya qewetıne.

Tarixo İrani zaf kıhano,wextê İV. 7000i rê şıno.[7] Wextê kıhani de
sivilizasyonê İrani u sivilizasyonê Mezopotamya miyan de mınasabati ameyo
meydan.[8] Wextê İ.V.(İsay ra ver), qebileyê Aryani amey İran u medeniyetê
Aryanan biyo medeniyetê İrani. Deyî/Goreyê tarixkaran qebileyê Aryani eno erdi
rê be goçi ameyo u be eno goçi qebileyê İran beno dı letey; Rocawani u
Rocvetışi.[9] Wextê Parsan de İran biyo zaf gırd.İV. seserra 10,000 de erdê
rocawanê İrani de Medi, Farsi, Baktriy. Seserra İV 1000ine de Zerduştiye vıraşt
biyo u İmperatoriya Hexamenışiyan u dewletê peyêni de biyo dinê resmi.[10]

→ Bıvênên: Mucadeley Sasani u Bizans, → Bıvênên: İmperatoriya Selewkiyan, →
Bıvênên: İmperatoriya Sasani

Sivilizasyonê Elami İran de sivilizasyonê tewr kıhano. Eno sivilizasyon erdê
veroc-rocawan İran de ameyo meydan u İV 500i ra dewam kerdo. Bahdo Medi ameyo
erdê İrani rê u Medya biyo saz(İV 625 ). Medya İV 559 de biyo xırabe. Medya yew
İmperatoriyê Persi nêbiyo. Serra İV 559 de Kûruşo Gırd Medya xırab kerdo u İV
550 de İmperatoriya Hexamenışiyan saz kerdo. Dewrê Kûruşo Gırd u Darius I de
İmperatoriya Hexamenışiyan dınya de imperatoriya tewr qewtıne, gırde u tewr hera
biyo.[11] Erdê xo rocvetış de Hindıstan, rocawan de Bulğarıstan, Yunanıstan,
Deryayo Miyanên, Libya, zıme de dormey Romanya u veroc de Habêşıstan biyo. Serra
İV 500 de Mucadeley Persi u Yunani sıfte kerdo. Eno mucadeley de Persi ğelib
biyo u Persi İ.V. 480 de paytextê Yunanan Atina işğal kerdo. Serra IV 449 de be
Haştiyê Callias mucadeley qadiyeno.[10] İV seserra 3ın de İmperatoriya
Hexamenışiyan biyo zeyıf u İV 333 de İskendero Gırd peyêno Leco Issusi erdê
İrani işğal kerdo. Mabênê İV 323 u İV 63 de İran de İmperatoriya Selewkiyan
hukım kerdo.[12] Serra İV 247 de İmperatoriya Parti saz biyo u İ.P 224 de xırab
biyo. İmperatoriya Parti erdê İrani teqriben 400 serri hukım kerdo. Serra İP 224
de Erdeşir I İmperatoriya Parti xırab kerdo u İmperatoriya Sasani saz kerdo.
İmperatoriya Sasani erdê İrani de 450 serri hukım kerdo u raverê İslam
imperatoriya tewr peyêni biyo.

Serrê 600ıne de Erebi erdê İran işğal kerdo u İmperatoriya Sasani biyo xırab.
Bahdo işğali İslambiyayışê İran sıfte kerdo ema İran pêr İslami nêbiyo.
İslambiyayışê İran seserra 9ıne de qadiyeno. Dewrê Miyanêne de İran de
Emeviy,Ebbasiy,Tahiriy, Samaniy, Ğazneviy, İmperatoriya Selçukiyano Gırd,
Xarezmşahiy, Moğoli u Timuriy hukım kerdo. Dewrê Miyanêne de Moğoli erdê İrani
işğal kerdo u erdê İrani zaf biyo xırabe. Moğolierdê İrani de zaf terteley
kerdo, mabênê 1220 u 1260 be veşaney u terteley nıfusê İrani 2,500,000 ra
250,000 kemayeyo.[13]

Dewrê Vermodernite de İran de dewletê Tırki hukım kerdo. Dewletê Safewi, Efşari,
Zendi u Kaçari hukım kerdo. Dewrê Vermodernite erdê İrani de rocawan de be
İmperatoriya Usmanıcan, rocvetış de be İngılızi u zıme de be İmperatoriya Rusya
leci biyo.

Peyênê Vermodernite serra 1925 de Rıza Şah Kaçari xırab kerdo, Pehlewiy saz
kerdo u qralê İrani biyo. Dewro Rıza Şah de İran zaf biyo qewetıne. Farski
zıwano resmi biyo. Erdê İrani zaf endustrilize biyo, şarê İrani zaf zengın biyo.
Ema Cengê Dınyaê Dıyine de Rıza Şah Almanya desteg kerdo u 26 Keşkelun 1941 de
İran terk kerdo. Bahdo Mıhemmed Rıza Şah biyo qralê İran. 1 Nisan 1979 de İran
de yew xowerdayış ameyo meydan u Mıhemmed Rıza Şah İran terk kerdo. 1979 de
Pehlewiy xırab biyo u Ruhullah Xomeni Cumhuriyetê İrano İslami saz kerdo.

İran yew cumhuriyeto de İslamiyo u İran rıstımı qanunanê İrani Şerieto. İdareyê
İrani de serdarê dini, resiocumhur, serdar estê. Serdarê dini serdaro de tewr
pilo. Bahdo reisocumhur yeno. İran de 30(hirıs) eyaleti estê. Paytextê eyaleti
Farski: مرکز markaz / Zazaki: merkezo.Namey eyaleti استان (ostān) = eyalet u
استان‌ها (ostānhā) = eyaletiyo. İdarekaro eyaleti استاندار ostāndāro.

→ Heqa ena pele de, yew nuşteyê seri esto. Qandê nuşteyê seri, şo pela
Demografiya İrani

Nıfusê İrani 75 milyoni ra nezdiyo.[14] Gırdbiyayışê nıfusê İrani rêx/lez niyo.
Sıxletiyê nıfusi 44,9 sero/km²o.Rocawanê İran de nıfus sıxo.

%80-85ê nıfusê İrani aidê yew şaro ke şarê İraniyo. (Farsi, Gileki, Mazenderani,
Kurdi, Luri u bini)[5]%10-12ê nıfusê İrani Tırko.%2ê nıfusi Erebo u şarê binani
zi İran de cıwiyenê.

Farski zıwanê İranê resmiyo.[5] İran de zıwanê Gileki, Mazenderanki, Kurdki,
Beluçki, Azerki, Turkmenki, Lurki, Goranki u Beluçki zi qısey beno.

İslamo Şii bawerışê İrano resmiyo u %90 ê nıfusê İrani Şiiyo. %8 ê nıfusi
Sunniyo.[5] %2 ê nıfusi Zerduşt, Xıristiyan, Behai, Cıhudo.[16]

Ekonomiyê İrani zaf qewetıno. İran de hem makroekonomi, hem zi mikroekonomi
estê.[17] Ekonomiya İran her serre beno pil. İGM İran $1.003 trilyono u rêzê xo
17ıno. (Ema mabênê mılletanê ğerbi iqtısadê İrani ra hewlo. İran zaf petrol u
qaz roşeno. %80 ê rotışi petrolo. İran be dewletê Çin, Korya Zımey, Hindıstan,
Japonya, Tırkiya, Rusya u İtalya rotış-grotış kenê.

Kulturê İran yewbiyayışê kulturê ravero İslam u kulturê peyeno İslamo. Kulturê
İran zaf kıhan u gırdo. Kulturê İrani Kulturê Andronovo ra yeno. Dewrê Sasaniyan
de Kulturê İrani filoloci, literatur, huquq, felsefe, tıb u zanışiye de tewr
qewetın biyo.[18] Fırdewsi, İbni Sina, Rumi, Umer Xeyyam, Sadi, Hafız Şirazi
kulturê İrani de tay merdumê de pilo.

→ Newroz (Serra Newiye) - 21 Mart de sıfte keno → Sizdah be dar (Roca Tebieti) →
Jashn-e-Tirgan (Roşanê Awe) → Jashn-e-Sadeh (Roşanê Adıri) → Jashn-e-Mehregan
(Roşanê Payizi) → Shab-e-Yalda (Roşanê Zımıstani) → Charshanbeh Suri

İran de zıwanê resmi Farskiyo u Farski tarix de zıwanê literatur biyo. Farski
tewr ver İmperatoriya Hexamenışiyan de zıwanê resmi biyo. Ewro İran, Iraq,
Tırkiya u Mısır de nımuneyê aidê Farskiyo Kıhani estê. Fırdewsi seba/qandê
Farski zaf kari kerdo u seba Farski eno nuşte nuşto;



https://diq.wikipedia.org/wiki/Imam_gazali

Ebu Hemid Muhammed ibn Muhammed el-Ğazali serrê 450 hicri (m.1058) İrun’dı
bacari Tus’dı nahiyê Ğazal’dı dadê xu ra biyu. İmam Ğazali Farıs bi.

Babi İmam Ğazali feqir u yo merdımo saleh bı. Babi İmam Ğazali tım véri
alimun’dı bı, mışorê yın gueştari kerdin’. Dêst’ yı ra çend b’umên ehend yın ri
ardım u xızmet kerdini. Waxtı go nasihati ‘âlimun gueştari kerdini, bermêni u
Huma Teâla ra yo qıco ‘alim wâştên. Bacari Tus’dı yew dıkkun yı bı Purt ruetin’.
Nızdiyê mergi xu di, lacun xu ‘Hemid Muhammed (İmam-i Ğazali) o Ahmed-i Ğazali
teslimi yo ambazi (umbaz) xu kenu, tay perun u tay mal duno cı u wasiyet’ xu
ken’; umbaz’ xura vunu: “Ez xu yo merdım ‘alim nêbiya. In rahar ra ez nêumaya
kemâl. Waştey mı, ıni mertebê kemali ki mı remnê, ez wazena şıma ıni qıcun mı ri
ardım bıkeri. Ini perun u erzaqi ki ez verdena qıcun mı ri u tehsil yın ri xerc
bıkerin.!”

Ambazi yı wasiyet anu/unu ca. Perê ki babay yın verdê, heta ki qediyên semedi
yın xerc kon’/ken. Dıma z’ yın ra vun’: “Perê ki babi şıma verdê, mı semedi
tehsil u terbiyê şıma xerc kerd. Ez feqira çidê mı çıniyu ez şıma ri ardım
bıkeri. Ez wazena şıma sê talebun binun şêri medresa.” Inê sera wırd hemi z’
şini medresa u beni ‘alimo pil.

İmam-ı Ğazali, qıcıyê xu dı “Fıqıh” bacari xu dı wend, dıma şı Curcan. İmam Ebu
Nasr İsmaili ra yo mudde ders gırot/guret. Bacê şı Tus. Waxtı go Curcan ra dun’
ra şınu Tus, rahar ra yo gure yeno yi sar, İmam Ğazali aya mesla, ina vuno: “Yo
qefle rahar ma bırrna. Çıta ki mı dı b’, dest na ser. Ez kota yın dıma u kota
layk. Mı va; kağıdun mı u notun mı bıdin mı, şıma ri lazım ni. Serdari (Reisi)
yın persenu; “Ayi çıtay ki, turi ehend muhimê?”

İmam Ğazali: “Mı semedê ayın wulat xu terk kerd, ez şiya ğeribi. Çend kağıdi”.
Serdari ayın wûyenu u vunu’; “Eg ma ıni kağıdun tue-ra bıg’ tı bê ilm muneni”? U
dıma z’ kağıdun yı pé(y)ser dun’ cı.”

İmam Ğazali: “Bacê mi ğeyal kerd, mı va; Homa Teâlâ, ay merdımi ard mı ver.
Waxtı ki ez ameya Tus, hiri Serr’ mı cehd/ğeyret kerd o zaf xebıtiyawa, Çı ki mı
Curcan ra tê ardı, mı pyorê yın ezber kerd (ez fek ra musaya). Ez ume biya o hâl
ki, ayın rahar mı bırrna bı, newe ra raşt mı b’umên u rahar mı bıbırrnên u
kağıdun u dersun mı, mıra bıgırotên, yo zırar yı nêrasên mı.”

Hirı serr’ wulat xu dı munenu, hirı serrun ra pê semedi wendê xu şınu Nişabur
(merkezi îlm). O mehel şı, bı feqi zunayôğun pilun ra İmam-ûl-Harameyn
Ebu’l-Meâli el-Cûweyni. Xocê yı vineno ki sarê İmam Ğazali zaf xebitiyenu o yı
sera zıyed ra vındeno. İtya d’ îlmi usul-i ‘hadis, usul-i fıqıh, kelam, mantıq,
huquq o munazara musa. Xocê yı o mehel pil ‘alimun ra Ebu Hâmid er-Rezeqani,
Ebu’l- Huseyn el-Merwezi, Ebu Nasr el-İsmaili, Ebu Sehl el-Merwezi, Ebu Yusuf
en-Nessâc. Wendê xu Nişabur dı ken’ tamum.

İmam-i Ğazali, mergi Xocê xu , İmam al-Haramayn al-Cuweyni ra pê, da’wetiya
(Nizam ul-Mulki) sera şınu Bağdad.

O mehel hama 34 serro, xızmeta ki, wı islamiyeti ri ken, weziri Selçukıcun
hesiyeno pé u yı serrê 1091 m. kenu ustadi (profesor) Zanayışgehi Nizamiye. Uca
di beno sermiyani zanayisgeh, hemi çi yıra yeno persayış. Ina zanayışgeh dı 300
hew ra ziyedêr feqiyun-suxtub-talebun muhimun zaf ci musnenu, had-hesab talabun
yı çiniyu ehendek talabê yi bi. Miyun talebun yi ra namdari: Ebu Mansur
Muhammed, Muhammed bin Esad et-Tusi, Ebu’l-‘Hasan el-Belensi, Ebu Abdullah
Cûmerd el-‘Hüseyni. Heto bin ra zi kitabun qiymetinun nûseno.

Waxto go ına zanayışgehi nizamiya dı ders dayni o mehel ini kitabi nûşti:
“Kitabû’l-Basit fil-Fûru, Kitab-ûl-Wesit, El-Weciz, Meahiz-êl-Hilâf.”

Nizam ul-Mulk (Weziri Selçukıcun) mereno/kişiyeno. O mehel İmam-i Ğazali gurê xu
caverdeno mal-milki xu ken’ vıla dun’ feqirun, çik nêverdon’ o/u serrê 1095 m.
Bağdad ra veciyenu. Şınu Filistin, Suriya u dıma zi yeno wulati xu Tûs.

İmam-ı Ğazali, semedi filsofun xebatê xu kitabi “El-Munkızu min ed-dalâl” dı ina
vun’: “Hani inkê meselê ilmi filsofun gueşdari bıkerin: Ayın çend sınıf, ilmun
yıni z’ çend qısım dı, mı di. Ayıni ri, zafini ri o benatê kıhunun u newun
(neweyun), raşti ri ferq nizdi o dûri merdım gun(gereka) muer(mor) kufır o ilhad
pırı d’.

Cıs o zafiyê fırqê filsofun, hiri parê/qısmi: Dehriyyun, Tabiiyyun o İlahiyyun.
Sınıfê Dehriyyun yo zumrê fılsofun kıhunun raw(o). Estbiyayışi Humay (Xeleq)
inkar keni, ıni zındıqi.

Tabiiyyun: İnuni z’ estbiyayışi axret qewul nêkerd. Cennet, cehennem, qeyum o
hisab inkâr kerd. Ini z’ zındıqi. Sınıfê hirın İlahiyyun, filsofi ki pé ra umê.
İnun, ıni dı sınıfi verin Dehriyyun, Tabiiyyun red kerd la yıni z’ nêşkê xu
bid’at o kufır ra bıxelesn.” Pare/Qismi hirin filsofi, inun ayi ki yın ra ver
umê/amê ğeletiyê ayin vata/mocnewa ra o vato yo Xalıq estu, la inun peyğamberi
qewul nêkerd, ay ra miyun kufir dı mendi. Çunki semedi kufır ra xelesiyayış,
merdım gun peyğamberuni ri, zunayışı yıni ri yeqin bıkero/kerdış şarto..

İmam-ı Ğazali, ini gurun/xebatun dima, cay xu bıray xu Ahmed-i Ğazali ri verdeno
(bıray xu ‘Ahmed Ğazali Zunayışgehi Nizamiye dı kenu wekil) itya d’ gurey xu
caverda u Bağdad ra şi. İlm sera zaf xebitiya u seyahat kerd. Şam dı 2 serr’
mendı, miyun 2 serrun dı “İhyâu-Ulumiddin” nûst. (4 kitabi hemi da 5.000 henzar
pelo, her yo cild da 1.000 (henzar) ripeli ra ziyedêro). Bacêna şi Qudûs. İtya
dı firqa ki Bâtıni zuniyena, weveri inuni dı çend kitabi nûşti:
“Mufassıl’l-‘Hilâf, Cewâb-ul-Mesâil o Esmâ-i ‘Husnâ, El- Maqsad ûl-Esmâ.
Qudûs’dı yo mudde mend, dıma zi şi ‘hacc. ‘Hacc ra şı Bağdad. Zanayışgehi
Nizamiye dı, kitabi ki Şam dı nûsti bi “İhyâu-Ulumiddin” ra ders da suxtun
(talabun). Ina hew zaf nêmend uca ra da ra, ca ki we ume bı dunya “Tus” şı uca.
İtya dı huncê wever Bâtiniyuna kitabi Ed-Dercûlmerkum, El-Qıstâs-ul-Mûstaqim,
Faysal-ut-Tefriqa, Kimyâ-ı Seâdet, Nasihât ûl-Mûluk o Et-Tibr-ul-Mesbuq nûşti.
Ina xızmet des serr rumena, ine bênatı dı, ricê weziri Selçukicun Fahr-ûl-Mulk
sera yo mudde Zanayisgehi Nizamiye dı ders da, o bênati di tasawwuf sera
Mişqât-ûl-Enwâr nûşt.

İmam-ı Gazali tasawwuf di murşido pilo, Silsile-i aliyye ra Ebu Ali Farmediyo.
Yı het dı rasa kemal. İlmun zahir dı bı yo ‘alim, ilmun tasawwuf dı zi yo
rahber/rayber. Taynê Zunayışgehi Nizamiya dı ders da u bacinê şi Tûs. ‘Amiri yi
puncaspunc serr rumıt, pêyniyê ‘umir’ xu bacari xu Tûs dı viyarna. Tûs dı
nizdiyê kê xu dı yo medrasa yo zi mescid da vıraştış. Rôci yi merdimun/insunun
irşâd kerdış di viyerti. Miyun ini serrun di, “El-Munkızu minad delâl, Çımey
fıqıh sera (Usul-i fıqha) “El-Mustesfâ o selef-i salihin, Ehli Sunnet sera dı
kitabi nûşt, ini: “İlcâmü’l-Awâm o İlm-il-Kelam”.

İmam-ı Ğazali serrey hicri 505 (m. 1112) 14. dışembı aşmê Cemaziyelewwel merd. O
ruec pê zikir, tâ’ât u şewê ay rueci Quran-i Kerim wendışa viyarna u sıbay aya
şew destmac’ xu newı ra guret nımaci sıbay kerd, bacê merdimi ki yı het dı bi
yın ra kefen wâşt. Lew na kefeni ra, sawıt ri xura u na seri sarey xu: “Ya rabb
mı, Mâliki mı! Va: emir’ tu, sari çımun mı sera”. Şı kot çımey/wadê xu. Zerre dı
zaf mend. Nêveciya tever. Inê sera ayi ki uca da bi, yın ra hirye hebi kueni
zerri, seni go kueni zerri unyeni, İmam-ı Ğazali kefeni xu do xura, ri xu tado
Qible u ruh xue teslim kerd. Sarey imam Ğazali sera ini beyt nuşti bi:

Umbazi ki mı merdı vineni u bermeni,ina vac’; bırayi dîni ki qehriyeni:'Mevacin
ki, qet ez raşta merda, Wıllay şıma z’ bıremin ini ra mevacin merg Ez yo mirçıka
u ına leş qefesê mına. Ez perrawa ına qefes ra, yesir mend leşê mı. Mı-ri rehmet
bıwunin, şıma dıma zi şıma r’ rehmet bıwuniyo Ma şi. Bızunini ki, ma dıma zi
şıma yi/esti. Vatê mı pêyinı bu “Aleykum selam” duestên Homa/Allah sılumêti
bıdu, sobina çı vatış estu?

İmam-ı Ğazali, wasiyet' xu dı nûşti bı, wa mi Şeyh Ebu Bekr en-Nessâc miyun
mezel kero. Şeyh wasiyeti İmam Ğazali ard ca yı kerd qebr u waxto go qebr ra
veciya hâli yi bedelya bi, rengê yı bıbi zerd. Ayi ki uca bi. Şêx ra persê: Se
bı şıma? Rengi şıma çıra ina bı zerd, çıra şıma ina bi? Cewab nêda. Persê,
nêpersê, huncê cewab nêda. Honê persê, da sundı rı, ına hew mecbur mend u ina
va: Waxto go mı cendekê İmami fina guar/qebr, heti Qıble ra yo desto raşt
veciya. Yo veng ume, ina va: «Désti Muhammed Ğazali zerrê désti Seyyidû’l
Murselin Muhammed Mustafa sallallahu aleyhi we sellem keri» Aya g’ vaciya mı ayê
kerd. Waxtı go ez mezel ra veciya bi ın’ semed ra rengi mı bıbo zerd. Homa rehmê
xue pê ker’.

İmam-i Ğazali yo kitabi xue dı, ina nuseno. Heta eyru mi 1000 hebi kitabi nûsti.
Ayi ki kitabi İmam-i Ğazali çarnê Almanki, inun ra zaf biyi bısılmuni, ini
merdimi zi pêrê ordunaryus profesori bi. Nimune: Salim Spohr (Alman profesor
bisilmuno, zaf kitabi yi çarnê Almanki... Kıtabi İmami Ğazali merdım eşkeno,
vaco her zıwun dı esti.



https://diq.wikipedia.org/wiki/Homo_naledi

Homo naledi oyo ke cınsê merdumiê do verênio ke Verocê Afrika de zanayan diyo.
Wucıdê xo zey merdumê ewroyêni vêniyayo, qameyê xo zi merdumê ewroyêni ra kılmek
vêniyayo. Homo naledi be morfolociya xo serra 2015ıne de kewto lista cınsanê
merduman. Anatomiya iskeletê xo, xısusiyetê homininan mocnena. Fosilê homo
naledi, heta nıka nêtarixiyayo, hema fıkıriyeno ke 2,5 - 3 milyon serran ra
veri, no merdum deştanê verocê Afrika de weşiya xo ramıtêne.[1]

Berziya Homo naledi se u pancas (150) santimetreya u gıraniya cı zi çewres u
panc (45) kilograma.[2] Merdumê ke Homo naledi bınê hardi ra veto, inan vato ke
mezgê cı zey porteqalo, asayışê cı zey piyê merdumiê kıhani ra aseno, feqet
karakterê cı zey merdumê rocani asenê. Heto bin ra zi dest u payê xo şanayış u
gureynayışê xo ma ra (homo sapiens) nezdiyo, vaciyayo. Profesorê Universıtey
Johanneburgi Lee Berger vato ke ez memnuniyet eşnawnenan ke şıma rê piyê
merdumiê verêni mocnenan u iskeletê Homo naledi mocno ra merduman.[3]

Homo naledi ra ver, fıkıriyayo ke merdış ra dıme rituelê mezele tenya Homo
sapiens de ca gırewto, hema ewro musiyayo ke rituelê mezel u merdey insananê
ewroyêni ra ver zi asayê.[4] Homo naledi, zey merdumi deşt u bırran de çiyê seyd
kerdêne u dıma werdêne. Merg ra dıme zi rituelê merdey vıraştêne.



https://diq.wikipedia.org/wiki/Heq%C3%AA_insanan

Heqê merduman xoseriye u heqê seriê ke heme merduman wayirê inanê, inan rê
vaciyenê. Heqê merduman de cırakerdışê ırq, şar, etnisite, din, baweriy, zıwan u
cınsiyeti çıniyê u her merdum şeno heqa xo bıgêro. Enê heqan ser de u enê heqan
ra heqa xo gırewtış de her merdum hem vêniyeno, cırakerdış nêbeno. Desto bin ra,
terimê heqanê merduman oyo ke idealo. Tenê ke eno terimi vanê, ê sistemê mewcudi
nêvanê gani ke se bo, ey vanê. Rıçıkê heqanê merduman de cihan rê heme merduman
raya heqe u yewbinanamardış de hem (eyni) u xoser yenê estê. Heqê merduman her
ten rê xoseriya heqa waştışê xo weçitene u şayayışê xo resnayış vırazenê. Enê
xoseri, xo hısusê heqanê binan amardene u mecawıtene ra danê u dey sero
mecburıyet esto. Yani be vatışê bini, heqi be xoserogırewtışi (mesulıyeti) ra
yenê, xo temam kenê.

Hassasiyetê merdum u heqanê merduman sero felsefe miyan de vatışo verên
ideolociya sofizmi de vêniyao.[1] Heqê merduman miyandê tarix de zaf apeyi şonê
u seserre be seserra ameyê ewro. Tarixê qeydbiyay de konseptê din, kultur,
felsefe u qanuni de heqê merduman xo resnê u resayış mocno. Xeylê çiyê antikiê
ke mendê, din u felsefe u heqê merduman ra gırey danê, şenê zerrekê heq u hıquqê
merduman rê bıkewê. Miyanê heme ninan de en pili u muhimi ninan amariyenê;
İmparatorê Persi Kûruşo Gırd dıma destê xo ra vıstışê İmperatoriya Babilio
Newey, fel, niyet u emelê xo serra vera İsay 539ıne de Silındırê Kirosi sero
nuşnê. Hint Asokaya Gırde sero verê İsay 272 - verê İsay 231 miyan de Fermanê
Asokay nusiyao u serra 622yıne de Suwendkerdışê Medinay nusiyao ke Mısılmani,
Cıhudi Paganiı zerrekê xo ra gırewtê u eşirê suka Yathribi (namê cıyo dımayên
Medina) peyğamberê dinê İslami Mıhemmed miyan de vıraziyao u vıraziyayışi ra
tepeya imza erziyaya. [2][3]

Çağê Miyani de serra 1215ıne de Magna Carta aferiyaya ke sistemê hıquqe
İngılızan de cayê pili u muhini gırewtê u ewro zi hıquqo internasyonal u hıquqo
administral miyan de cayê xo gırdo, temel vêniyeno.

Xeylê grubi u hereketi, namê heqanê merduman rê xeylê vuriyayışê sosyali vıraştê
seserra 20ıne de. Rocawanê qıta Ewropa de u zımey qıta Amerika de, karkedê
sendikayan ninan kerdê, heqê grevi ra şiyayışi bınê garanti ra gêriyayê, şertê
gureynayışê en kemi aferiyayê, karkerê qıci/domani sero vurnayış u raştkerdışi
vıraziyayê u heto bin ra qıcan kar kerdnayış kewtê lista illegalan/yesaxan.
Hereketê heqanê cêniyan be waştış u xebetnayışê xo cêniyan rê heqa rey dayışi
qezenç kerda. Hereketê xoseriya nosyonali, quwete u eskeriya kolonizasyonkaran,
cayê xo ra vetê. Xeylê cayanê dınya de merduman sistemê rasist u ırqperesti ardê
cêri, hereketê kemiyan berziyayê. DAY de hereketê heqê sivili u hereketê
politika kamiye de zi eyni waziyet vêniyao. Cengê Cihaniê Dıyıne ra tepeya
şaranê dınya miyan de deklarasyon nusiyao ke: Beyannamey heqanê merdumanê erd u
asmêni. No deklarasyon (beyanname) oyo ke beyannameo ke Mıletanê Yewbiyayeyan
Komisyonê Heqanê İnsanan Heziranê 1948i de kerd hazır u tayê vurnayışan ra
tepeya 10ê Gağande 1948i de, cemaeto ke Paris de diya arê u qebul diyayo,
beyannameyê Diwanê Heminano. 30 maddeyan ra yeno pêra. İmzakerdene de, dewletanê
Herbê Cihaniê 2. ra dıme, tesirê naye ki bi ke nê cihetê bınê teminati gırewtena
heqanê ferdan de amey werê. Eleanor Roosevelt no beyanname "Yew Magna Carta
(Magna Karta) heme insaniyetiye" name kerd. 10ê Gağando ke no beyanname imza bi,
Roca Heqanê İnsananê Dınya yeno mıbarekkerdene.



https://diq.wikipedia.org/wiki/Hakm%C3%AA%C5%9F

Hakmêş na kay zi bı hakana yena kaykerdenı. Şêlıgê dewê yan zi ê mahlayê soz
danê pê u cayê dı komê pêser benê u yenê pêser. Nê hendê herunêda şıqê yan zi
cılê ca kenê pak u duz. Hergı jew beno cayêdê ê cay dı hakê xo ronano. Ronay
tepey a ê kı kaykenê u şêlıgo bino wınyayoxi (temaşekerdox) çorşmey nê hakan kom
benê. Eger mêşa siya biro hakdê kê ya anışo, kaykerdoxê (kaywanê) ê haki ê hakê
binê kı qandê kaykerdenı o ca dı roneyayê ê hemını gêno. (Yanê ê hakan hemını
weno, qezenc keno). Wext beno şeşti-heştay hak o cado duz dı qandê kaykerdenı
roneyêno.

Qandê kı mêşı yena hakana anışena, namey na kay zi biyo Hakmêş. Tabi zey kayandê
binan na kay dı zi hile u xürde esto u beno. Tay verê amyayenı qırtıkê Rıb yan
zi qırtêkê çiyo şirane (mesela zey hıngımên, riçal, şeker u herwına) sawenê
cayêdê hakdê xo kı mêşı biro u hakdê ey a anışo. Tabi ê kı hekem weçineyayê ê
verê kaykerdenı, hakan jew bı jew kontrol kenê u hewna ronanê.



https://diq.wikipedia.org/wiki/H._Toprak

Munzur Çem (b. 1947 Kêği, namey xoyo raştıkên Hüseyin Beysüleno) yew nuştekarê
rocnameyanê Zazakiyo. Serra 1947ıne de dewa Kêği, Qurze de ameyo riyê dınya.
Mektebo verên Seter de, mektebê miyani zi qezay Dêrsımi, Nazmiya de wend. Serra
1962yıne de Erzurum de dest be wendışê Kolejê Sıhatiyo (Sağlık Koleji)
çeharserre kerd û serra 1966ıne de no mekteb Diyarbekır de qedêna. Serra 1971ıne
de Mektebê İqtısadi û Ticariyo Berzê Anqara wend.

Munzur Çem, serra 1970ıne ra nat be Tırki û Zazaki meqale, roman û hikayeyan
nusneno; şanık û lawıkê ke şari miyan de yenê vatene, inan dano arê. Meqaleyê ey
ekonomiye, politika û kulturi seroyê. Tepiya imla û gramerê Zazaki sero zi xeylê
kar û gureyê xo estê.

Munzur Çem hal û usıl ra gore mecbur mendo, seba ke ey meqaleyi û kıtabê xo be
ciya ciya nameyan ra nuştê. Tayê nameyê ke heta nıka no kar pê kerdo nêyê: H.
Toprak, A. Taş, M. Çem, B. Şilan, S. Dilan, Mirzali Çimen, Aliqemer uêb..

Heto bin ra Munzur Çem xebatkarê de heqanê merdumiyo. Kurdıstanê Zımeyi de halê
heqa merdumiye sero xeylê kar û gureyê xo esto.

Ciya ciya tayê meselan sero broşurê Munzur Çemi zi estê. Meqaleyi, lawıki,
şanıkê arêkerdeyi û hikayeyê nuştoği, heta ewro xeylê pêserok û rocnameyan de
veciyê û hewna zi veciyenê. Gruba ke çend serriyo imla û gramerê Zazaki sero
gureyeno (xebetiyeno) û Swêd de pêseroka Vateyi vezena, Munzur Çem inan ra yewo.
Nustoğ naye de temsilkarê na pêseroka ê Almanyayo, rocnameyê hefteyi Roja Teze
de, 15 roci de reyê be Zazaki meqaleyan nusneno.

Munzur Çem, ronayoğanê Kurd-PEN ra yewo, çıke o xo Kurd vêneno. Labelê hetê
biyayışi ra Zazayo û Zazaki qesey keno.



https://diq.wikipedia.org/wiki/Goz%C3%A7al

Gozçal na kay bı Gozana yan zi bı beluyana (beluwana) kay bena. Koşeyêdê bani
dı, Si yan zi Darê vero çalê aşanenê qandê kaykerdenda na kay. Dı gami yan zi
hirê gami a çalı ra duri (mabêna) jew vındeno, destanê xo keno pırê Gozi u
erzeno a çalı miyan. Ê kı kewnê a çalı miyan hendê inan o kı a çalı paweno ey ra
gêno, ê kı tebera manenê u nêkewnê çalı miyan, inan zi o kı zere dı paweno o
gêno.

Çina zi esto kı vanê ma biyarê zıwan. Wexto kı, ê kı kenê na kay kaykerê ê xo
miyan dı qısey u bazar kenê, ka do seni u çıçi ser kay kerê. Wext beno Goz u
beluyana kay kenê, labırê inan ser kay kay nêkenê. Wext zi esto kı bazarê xo
wına kenê, Gozê kı erzênê inan ra ê kı nêkewnê çalı miyan u tebera manenê, amora
inan zewcı bo o kı erzeno ê gozê kı eştê hendê amorda inan hemını o ê kışta zeri
ra gêno. Wexto kı ferı bê, ê kışta zeri ê gozê kı ey eştê inan hemını gêno.
(Çend dekewnê çalı çend tebera manenê ne mühimo).



https://diq.wikipedia.org/wiki/Govend%C4%B1

Govendı veyvan dı, roşanan dı, sınetan dı, şênayey u şahiyan dı yenê antenı.
Kaykerdena kayandê bedeni rê ma vanê "Govendı". Tabi govendi babet-babetiyê.
Xeylê govendê şardê ma estê. Govendı antenı dı dı merdımi zahf mühimê u vanê ê
dı merdımi bızanê weş govendı bancê. Ninan ra jew o kı serê govendı anceno, o
bin zi en peyniya qordê govendı anceno, o yo. Nê wırna kay weş nêzanê, a govenda
inan çiyê rê nêbena.

Wexto kı ê şaş kaykerê, ê bini zi hergı jew lıngê erzeno u babetêna kay keno.
Wexto kı govendı bı no hesaba biro antenı, a govendı çiyê rê nêbena. Wexto kı
wırna weş bızanê, ê kı nezdi seriyê ê wınênê lıngandê sergovendi ra u lınganê xo
gorey ey raşt kenê u erzenê. Ê peyni zi wınênê eydê en peyni ra u lınganê xo zey
ey erzenê. Ê ver u ê peyni vanê wustayê kayda antenda a govendı bê. Ez zi hend
bol vêşi kayê goven dı nêzana kı, şıma rê ju bı ju bıda nuşnayenı. Ê kı zanê wa
ê ma rê bınuşnê, ma zi bımısê u inan dımı kaykerê.



https://diq.wikipedia.org/wiki/Gog%C4%B1

Gogı na kay zey isoki kay bena (Ìsoki kaya serdê cemediya). Enbol ki xort u
resayey na kay kay kenê. Qandê na kay çıweyê sertompızıni, çalê u siyada salına
verdê roy lazıma. Ê kı kenê na kay kaykerê meydanê dı kom benê. Wertedê ê
meydani dı hendê bıcewê xori, hendê bıcewê yan zi lengeriyê hera çalê aşanenê. Ê
kı qandê kaykerdenı kom biyê benê dı tay (dı heti, dı beşi, dı kışti). tay yenê
kışta zeri, tay şınê kışta teberi. Verê kaykerdenı tabi xo miyan dı wext beli
kenê, ka do çend deqey yan zi çend seati kay bıkerê.

Wırna heti ê çıwanê xo yê sertompızênan kenê xo dest u cayê xo yê kaykerdenı
gênê. Ê kışta teberi bı serdê ê çıwandê xo yê sertompızınana a sala pıhanını erd
ra kaş kenê, xij kenê kı, berê dekerê a çalı miyan. Ê kışta zeri zi bı ê çıwandê
xo ya tım a sala pıhanını fênê duri kı, a si çalı nêkewo u qalı nêbo. Wexto kı a
siyapıhanını dekewo a çalı, qalêda cı bena inan o. Wexto kı xo rê beli kerd bı,
o wext bi temam tepey a no fın ê kışta zeri şınê kışta teberi, ê kışta teberi
yenê kışta zeri. Yanê taxımê kışta zeri şıno teber, ê kışta teberi yeno zere.
Hendê ê wextê bini no fın o taxımo bin kışta teberi dı kay keno. Bı no hesaba na
kay ramena. Ewro na kay Ewropeiyan moderize kerda u cı ra kaya isoki veta.

Ewrope na kay ewro cemedi sero kaykenê. Herunda a çalı dı dıqeley vıraştê,
herunda a salı dı bı maden ra salı vıraşta, herunda ê çıwandê sertompızênan dı
zi çıweyê serçewtiyê fabriqi vıraştê. Ewrope herunda a çalı dı, a salı ramenê
qeli miyan. Kê dekerdı qeli miyan o qala xo keno ê hemverdê xo. Hewna na kay
(Yanê Isoki) Awrupa dı çınê bi, verê ney dısey-hirêsey serı veror şarê ma na kay
kaykerdê. Kaykerdena na kay rê welatê ma dı wext yan zi demseri (Mewsim) lazım
nêbi. Zımıstani cemedi sero, vewrı miyan dı, Amnani yan zi demserandê binan dı
zi, meydanandê vengan dı, cadê cıwênan dı kay kerdê. Na kay zi mısnena ma kı,
wextê xo dı ma çend Awrupiyan ra ravey u verdı bimı. Labırê ewro ê vıjıyayê
zirwe, hewna ma yê herunda xo dı amorenê u destandê dışmenan bın dı nalenê.



https://diq.wikipedia.org/wiki/Geyray%C4%B1%C5%9Fname

Geyrayişnamey Ewliya Çelebi yew kitabo. Qey tarîxê Kurdistanî û Anatolîye yew
çimeyo mûhimo. Ewlîya Çelebî pêro notê geyrayîşanê xo kitabêko girdî de ardî
pêser. Nameyê nê kitabê ey Seyahatnameyo, des cildan ra yeno pêra. Kitabê ey qey
cografya, tarîx, kultur, folklor û heyatê cematkîyê Osmanîyan yew çimeyo
erjayeyo. Melumatê ke derheqê tarîxî de yî, zafane malumatê fekkîyî. No kitab
goreyê wextê xo kitabêko zaf muhîmo.

No kitab raverî pê destê Ehmed Cewdet Paşayî beynateyê serranê 1895-1896 de
çapxaneyê Îqdamî de ameyo çap kerdiş. Labelê Ehmed Cewdetî tayê qismî mîyan ra
vetê. O wext partîya Îttîhad û Teraqqî sansur nêbî çapemenîye ser. O rid ra
qisimê ke derheqê Kurdan û Armenîyan de yê, mîyan ra vetê. Badê cêy, wextê
cumhurîyetî de no metno kêmî ameyo çarnayîş. Destnuşteyan ra yew ha Kitabxaneyê
Suleymanîya de, koleksîyonê Hecî Beşîr Axayî de bi numre 448 qeydkerdeya. Na
nusxa serra 1742 de ameya nuştiş. Nusxaya bîne zî eynî kitabxane de koleksîyonê
Pertew Paşayî de bi numre 458 qeydkerdeya. Na nusxa, a bîne ra neweyêr a la ser
o tarîx çino.



https://diq.wikipedia.org/wiki/Galadriel

Galadriel ( namê cıyê bini ; Cıniya Loiréni, Alatariél, Altariél, Artanis,
Nerwen ) yew karaktera ke romanê J. R. R. Tolkieni The Lord of the Ringsi de u
Hobbiti de esta. Galadriel roman de yew Elfa de asila. Serra biyayışê xo serra
1362ıneyo u Serra Dareyan de biya. Galadriel yew qraliça niya ema xanedanê
qraliyeti ra yena. Piyê cı Prenso Noldoriyo u namê cı Finafrino u maya cı
Earwena. Valinori de maya ho ra biya. Çehar brayê cı esta u namê inan ; Finrod,
Angrod, Aegnor u Orodretho. Wayê cı çıniyo. Galadriel, ebe Lord Celeborn,
Lothorieni idare kena. Cı rê Xanımê Galadhrimi zi vaciyeno. Ebe brayê cı Finrod,
ameya Bralian u inca de pısa qralê Beleriani Celeborni ra zaf hes kerda u no
sebeb ra inca menda. Hiri engıştanê Elfan estê, u Galadriel wayirê yew
engıştaneyo engıştaneyanê Elfan ra u namê engıştaneyo xo Nenyayo. Gıjkê (Por) cı
zaf sihırıniyo u Dınyayê Miyanêne de zaf namdaro. Vaciyeno ;

<< Zemanê veri de Galadriel pers kerda yew cuce Gimli rê 'Tı se wazıno mı ra?
Vaje' . Gimli gıjkê cı ra waşto u Galadriel gıjkê cı ra cuce Gimli rê daye.
Wexto ke Elfi no hedisey diye , ê zaf heyret kerdê. Çunke wexto ke pısa qralê
Finwey Feanor gıjkê cı ra waşto ema Galadriel ey rê nêdaye.>>

Eyni zeman de ayne cı zi esta u ayne cı zi sihırıniyo. Merdışê xo çıniyo,
cıwiyayışê xo ebediyo. Filmê The Lord of the Ringsi de Cate Blanchett ebe rolê
Galadriel kay kerda.



https://diq.wikipedia.org/wiki/G%C4%B1mg%C4%B1m_(qeza)

Varto (be Usmanıcki: وارطو) ya zi Gımgım (be Usmanıcki: کوم کوم) yew qezay
Muşiya. Qezay Vartoy, Muş de zımey rocawani de ca gêna. Zımey xo de wılayetê
Erzurumi rocawan (ğerb) de wılayetê Çolig u qezay Bulanıği, veroc (cenub) de zi
sûka Muşi estê. Varto, qezay zerrey Muşi ra tepeya gırdiye ra qezaya dıyına.

Varto de des medeniyetan hıkum kerd: Medi, Persi, Parti, Romayıci, Bizansıci,
Selçuqıci, Aqqoyunıci, Qereqoyunıci u Osmanıci. Tarixê 1923y de, Cumhuriyetê
Tırkiya hekimıyet ard Varto. Namey Vartoy zıwanê Ermeniki qısey "vard" (վարդ)i
ra yeno pêra. No qıse be xo, zey xeylae qısey, Partki ra kewto Ermeniki miyan u
mena cı "vıl(ık)"a (çıçega) ya ki gula; Ewıstki de vardâ- bi.

Riyê erdê Vartoy 1418 km²'o. Zerrey Muşi de %17,3 ca gêno. Erdê Vartoy koyıno u
xeylê koê berzi estê. Her hetê xo be ko gırewtiyo, na qeza Muşi de tewr cao berz
dero. Na qeza de Koyê Bingoli berzbiyena xo hetê koanê Çoligi ser, hete veroci
(cenub) 3000 metreyo, hetê Xamırpêtio, Koyê Şerefedini de 2300 metre ra berzê.

Varto de dı çhemi (roy) estê. Namey roan Çhemê Muradi u Çhemê Bingolio. Qeza caê
xo ebe Roê Muradi be awa Çoligi bi ninan bena dı lete. Roê Muradi hetê rocvetışi
(şerq) ra yeno. Hetê rocvetışê rocawani (ğerb) ra zey sinori miyan de qezan ra
vêreno ra. Hetê dewanê "Kayalıderey" ra awa Çoligi zey yew zendi (henışk) gêno,
ebe hetê veroci ser ca verdano, şono.

Varto de yew gol esto. Namey cı Xamırpêto (Tırki: Akdoğan). Golê Xamırpêti
rocvetışê (şerq) Vartoy dero. Verocê na goli de ki hema golê Xamırpêtio qıc ca
gêno.

Tarixê Vartoy de hirê bûmlerzê gırdi estê. Serra 1903ine de (tesirê bûmlerzi:
6,7) 2626 merdumi, serra 1946ine de (tesir zelzeley: 5,7) 839 merdumi, serra
1966ine (tesirê bûmlerzi: 6,9) 2118 merdumê Vartoyıci merdi. Zelzeley 1966ine de
2118 Vartoyıci merdê. No bûmlerz de qeza pêro rıjiyawa. Merdena serra 1985ine de
nıfusê xo 44.116 biyo. Muş de hem erd de hem ki nıfusi de qeza çarina. Serra
1966ine de bûmlerzi ra tepeya xeylê peyay merdê u jew ki hem dewan de, hem ki
zerrey qeza de xeylê bani rıjiyaê; sebeta nae ra ki xeylê koçberiye biya.

Merdumê Vartoyıci zafê; nıfusê Vartoy deva devê 50.000'io. Varto de hem zaf
Zazay estê, hem ki Kurdi. Zazayê Vartoy Elewiyê, Kurdê Varto zêdêri Sunniyê.
Varto de mılet suka Muşi de malê rençbertiye roşeno, dewan de ki rençberiye keno
u mal-dewar keno weiye. Hêga ramıtene ra zêde mal, dewar kenê weiye. Mêşın u
bızi xeylêrê. İtıka de tewr zêde genım rewiyeno. Zerzawat reseno ra, yemış ra
say u muri xeylê estê.

Folklorê Vartoy de reqıs cao de hewl gêno. Kaykerdışê "Çhepki"yo ke namdaro,
kayê Vartoyo. Veyvan de merdumê Vartoy çhepki zaf kay kenê. Xorti ki zaf hewesê
nê kay kenê.



https://diq.wikipedia.org/wiki/G%C3%BCle

Na kay qeçkan ra tepêşı heta ê gırdan, heme xo miyan dı na kay kaykenê. Güle
veri siyan ra vıraştê. (Tabi güleyê kı siyandê çaqmaqi ra vıraştê, rew rewi
nêşıkyayê. Labırê güleyo kı ameyê a cı ê güley şıkıtê. Kay dı güleyo kı
bışıkıyayê kêsedê wêrdê cı ra şiyê). Tabi bê siyan zi tay merdıman qerşun ra zi
güley vıraştê. Veri qerşun heleynayê u vıradayê qabêdê zey güliya topıni miyan u
cemıdnayê. O qerşun dı ê qabi miyan dı cemıdıyayê u biyê güle. Tabi bahdo
Fabriqey vırazıyay u ewro nê güley nê fabriqan dı, bı çimento ra, siyan ra, asın
ra, cam ra u zewbi çi u madenan ra vırazênê. Qandê gülekerdenı şêlıg arêbıyayê
pêser u şiyê teberdê dewı yan zi mahla dı, meydanê do duzo bêsiyın dı xo rê cay
gülekerdenı vıraştê u tey kay kerdê. (Cay gülekerdenı estibi kı, herwext şêlıg
tım şiyê u ê cayan dı güle kaykerdê). Güle hım peran ser u hım zi zewbi çi ser
kaybiyê. Tabi en bolki pere u gülan sero güle kay biyê.

Ê kı kenê güle kaykerê, hergı jew beno rêzêna, metroyonim yan zi dımetroy mabêna
tekanê xo ronanê. (Eger peran ser kaykenê, perey xo ronano, eger jewbi çiyan ser
kaykenê se, herunda cı dı pulê, pereyê, qırmê, camê yan zi çiyo zey inano kı weş
aseno ronayê. Jew-jew wext Goz, Vamı yan zi porteqalan ser kaykerdê. Herunda
tekan dı ê ronayê.

Güle bê teki ronayena zi kay beno. Mesela dı enbazi xo miyan dı güle pê eştena,
pê bı gülana fetılnayena zi güle kay kenê. Tay zi bı Gozana, Gozi pê eştena, bı
Porteqalana. Porteqali pê eştena zi güle kaykenê. Kam ê kê ro do o ê ey cı ra
gêno.



https://diq.wikipedia.org/wiki/Folklor%C3%AA_Zazayan

Naê ra gore folklorê Zazay ve ho, tarıxê mıletê Zazay ano ra zon. Eve vatena
folkloristê Zazaê pili, yê Ordixanê Celili, “Tarıxê mıletê Zazay de teyna
folklorê Zazay nêkoto ra destê dısmên u zorkaru, iyê ke waşto ke Zazaunê mêrxasu
eve adır u asın bınê bandıra ho kerê”.

Tarixê Zazay de her hadiseo sosyal, herv vo, pêrodaisê aşiru vo, haskerdene vo,
pêrodaisê verva dısmenu vo, pêro lawıkun u şüarun u sanıku de yenê ra zon,
vajinê, qesey benê. Nae ra gore her hadiseo sosyal, qız ra ve pil, jê ayney
edebiyat de aseno. Na folklor u edeviyat de mılet rınd u qolae, raşt u ğeletiye,
cüamordeni u bêbextiye eve usıla şinat u estetiki ano têverver.

İne her çıqaşi ke mıletê Zazay kerd bınê bandıra ho, hama bese nêkerd ke zon u
kultur u folklorê ey ki werte ra wedarê. Dısmeno xain nae rınd zaneno ke, eve
şiyasetê aşimilasyoni pesew u peroz gurino ke folklorê ma ki ma dest ra bıjêro.

İne xêlê zerar da ve kulturê Zazay, ğezna kulturê dey ra taê telef kerd, kerd
vindi. Cokao ke, ma gune qimetê folklorê ho, nia ra tepiya daina rınd bızanime.
Her çiyê folkloriyo ke kuno ra ma dest, top kerime, bınuşime, vindbiyaene ra
bıxelesnime.

Zonê Zazaki de hata nıka edeviyatê qeseykerdene fek ra ve fek, gos ra ve gos
vajiyo amo. Na edeviyatê qeseykerdene de sanıki, lawıki, mesele u mertali,
vatenê vırenu ve vatenê bini ra eve tore tore vajinê.



https://diq.wikipedia.org/wiki/Felsefeyo_analitik

Felsefeyo analitik, namê felsefeyo akademiko ke felsefey seserra 20. u felsefeyo
geleneksel red keno. Felsefeyo analitik, pê namanê analizo felsefi, analizo
linguistik ya zi tenya analitiki ra zi şınasiyeno. Felsefeyo anatilik, caê ke
tede zuanê İngılızki qısey beno u İskandinavya, uca de felsefeyo en herao.
Ewropa de, felsefeyo anatilik teber de, felsefey qıtay zi esto u enê felsefe caê
ke tede zuanê İngılızki qısey nêbeno, şiyayışê felsefey inano.

Vıraştoğê felsefeyo anatiliki, serêni G.E.Moore u Bertrand Russello u dıma ra
Ludwig Wittgenstein, Rudolf Carnap, Kurt Gödel, Karl Popper, Hans Reichenbach,
Herbert Feigl, Otto Neurath u Carl Hempel yenê. Ninan teber de, C. D. Broad, L.
Stebbing, Gilbert Ryle, A. J. Ayer, R. B. Braithwaite, Paul Grice, John Wisdom,
R. M. Hare, J. L. Austin, P. F. Strawson, William Kneale, G. E. M. Anscombe ve
Peter Geach, Amerika de Max Black, Ernest Nagel, C. L. Stevenson, Norman
Malcolm, W. V. Quine, Wilfrid Sellars u Nelson Goodman Australya de A. N. Prior,
John Passmore u J. J. C. Smart zi felsefeyo analitik pey ra şiyê.



https://diq.wikipedia.org/wiki/Felaket%C3%AA_Meden%C3%AA_Soma_2014

Afetê Medenê Soma 2014 ya ki Felaketê Medenê Soma (be Tırki: 2014 Soma madeni
faciası) jü hediseyo ke 13ê Gulane 2014ıne de sûka Manisa, Soma de yew medenê
komıri ke terefê Soma Holdingi ra idare beno, uca de biyo. Saete 15:10 de
veciyayışê medeni ra 400 metreyi bın de panoyê elektriki de adır kewto ra cı.
Karkerê ke veciyayışê medeni ra nezdi biyê, meden ra veciyayê, ema karkerê bini,
301 teney bınê medeni de mendi. Tesirê adıri ver ocağê medeni de dûman zehf
veciyayo u 301 teni bınê dûmani de mendi u uca de tesirê dûmani ver merdi.

Enê hedisey ra pey wezirê enerciye Taner Yıldızi mergê 205 tenan vato.[4] Hedise
ra tepeya Tırkiya de seba 3 rocan Matemo Mıli ameo ilan kerdene u Federasyonê
Klubê Tırkiya heme tarixê maçan aver gırewto-[5] Sercumhurê Azerbaycani, İlham
Aliyevi sereweşiye vata. Klubê futboli, Liverpooli pela cıya resmiye de zıwanê
Tırki de nuşte çap kerdo u şarê Tırkiya rê sereweşiye waşta-[6]

Dewletê Amerikayê Yewbiyayey; serê karê teberi Francis Ricciardone ebe name
Amerika ra sereweşiye vat.[7]

İran; serê karê teberi Merziye Afham seba şarê Tırkiya sereweşiye u şifa waşt u
vato ki İran seba heme destegan amadeyo. [8]

İsrail; İsrail seba karkerê ke binê meden de mendi inan rê yardım kerdış teklif
kerd ema Tırkiya teklifê İsrail red kerd. [10]

İswec; Serê karê teberi Carl Bildt seba mergan heme Tırkiya rê u heme nezdiyê
mergan rê sereweşiye waşt.[11]

Pakıstan; Pakıstan heme şarê Tırkiya sereweşiye waşt u seba felaketê Soma heme
Pakıstan de Gulane 15 bi matemo mılli.[12]

Rusya; seredewlet Vladimir Putin serêcumhur Abdullah Gül u serêwezir Recep
Tayyip Erdoğan rê seba hedisey soma sereweşiye waşt.[13]

Vatikan; Franciscus I. seba tenê ke Soma de merdi, merdıman ra inan rê doa
kerdış waşt. [14]

Ermenıstan; seredewlet Serj Sarkisyan serêcumhur Abdullah Gül rê telefon kerd u
sereweşiye waşt.[16]



https://diq.wikipedia.org/wiki/Federasyon%C3%AA_Rusya

Rusya (Росси́я, Rossiya) ya zi Federasyonê Rusya (Российская Федерация
Rossiyskaya Federatsiya) qıtayanê Ewropa u Asya sero ronayiya. Dewleta Rusya zaf
gırda; dınya de ê yewına (1). Zımey (Şımalê) Rusya de Okyanuso Arktik; veroc
(cenub) de Azerbaycan, Gurcıstan, Qazaxıstan u Çin; rocawan (ğerb) de Ukrayna,
Belarus, Letonya, Litwanya, Estonya, Polonya u Finlanda; rocakewtene (rocvetış,
şerq) de Japonya, Dewletê Amerikaê Yewbiyaey u Okyanuso Pasifik estê. Paytextê
Rusya Moskowao. Rusya 6 eyaletan u 21 cumhuriyetan ra yena pêra (mıteşekkıla).
Rusya ezaa Mıletê Yewbiyayey, u G8ia.

Ewelan da, taxriben seserra 15., Rusya qewetı nibıp. Feqat penira seserra 15.,
Rusya zaf cengênan guret u biya zaf gırd. Feqat dewletê Rusya, Cengê Dınyaê I
kerde vinı sebake dewrimi kominizm. Serra 1917 SSCB vıraziyê. Waxye Cengê Dınyaê
II, Rusya guret rocakewtenê (rocvetış, şerq) Ewropa (Ukrayna, Belarus, Letonya,
Litwanya, Estonya, Polonya). Serra 1990, SSCB merd (biya xırap). Inkê/Nıka Rusya
tık tenaya.

Suka Moskowa zaf rever şiya. Banê xeylê berzi estê, bacarê dewizio, paytextê
borsao, hem merkezê iqtısadê Rusyayo hem merkezê siyasetê Rusyayo.

Nıfusê Rusya 142,8 milyonia. Şarê Rusan Ewropa sera runışti; taê merduman Asya
sera runışti. Zerri dewletê Rusya da zaf değişik milletan estê (Turkan,
Armeniyan, Ukraynian, Tataran). Dinê Rusya İsewitine/Xrıstiyanine u itıqatê
mılletê Rusya Ortodoxa. Zaf Mısılmani taê Musewi estê. Rusya da Musewi zaf
quwetliya. Zıwanê resmi Ruski ya; feqat şarê Rusan zaf ziwanan qıse kena.

Waxtê SSBC da Iqtısadê Rusya zaf qewetın biyo. Feqat inke/nıka Iqtısadê Rusya
zaf qewetı niya. Zaf eyaletan peyser mendo. Teknolociy Rusya zaf be kaliteli
niya. Endustriy petrol u gas zaf mohima. Cinku, Dewleti Rusya Ewropa da zaf
gasan rotena. Standardê xêyat Rusya da hol niyo. Zaf merdumun şiya Amerika u
Ewropa semed perey.



https://diq.wikipedia.org/wiki/Evdirrehman_Qasimlo

Evdirrehman Qasimlo yan zî Dr. Evdirrehman Qasimlo (22.12.1930-13.07.1989)
sîyasetkarê Kurdan û serekê PDKîyî bî.

Dr. Ebdulrehman Qasimlo 1930 de Ûrmîye de ame dinya. Pîye Ebdulrehman Qasimlo'yî
Mûhammed Qasimlo yo, maya xo Nana Jan a. Dr. Ebdulrehman Qasimlo eşîra Şikakî ra
yo.

1947 de Qasimlo seba perwerdeyî şî Paris. Di serrî dima kêmîyê pereyî ra
ûnîvesîte vurna şî Prag. Uca de cîna xoya ameyoxe Helen Krülich dî. Wexto ke
Mohammad Mossadeq bî serekwezîrê Îranî, Qasimlo peyser gêra ra Îranî. Uca de
PDK-Îyî saz kerd. 1959 de Qasimlo seba perwerdeya tarîxê kurdan ra şî Îraq. Panc
serrî dima Mossadeq ke serekwezîrîye ra şîbî, Qasimlo gêra ra şî Prag. Heta
serra 1970'î Ûnîversîteya Pragî de derse da. Dima peyser şî Îran û ancîa
serserekê PDK-Îyî ame weçînayiş. Vatena xoya namdare naye bî : Îranî rê
demokrasî, Kurdistanî rê xoserîye (otonomî)!

Serra 1989 de Qasimlo hetê dewleta Îranî ra ame kiştene . Qasimlo heta merdena
xo mucadeleyê kurdan da .KategoriyeMerdumê ke 1989 de merdê



https://diq.wikipedia.org/wiki/Erebi

Erebi (zıwanê xo dı: عرب‎) yew şaro Semitkiyo u vêşêr zımey Afrika u Rocvetışê
Miyani dı weşiya xo rameno, namey oyo. Herabiyayışê İmperatoriya Erebi ra ver,
namey Erebi tenya şarê kı miyanê miyan u dormey Erebıstani u Çolê Suriya miyan
dı cıwiyêne, inan rê vatêne. Ewro namey Erebi merdımê ke dewletanê Erebi dı
cıwiyenê, inan rê vaciyeno. Enê dewletê Erebi kewtê têmiyan, biy yewi u inan
Liga Ereban vıraşta. Ewro namey enê vist u dı dewletê Liga Erebi wıni benê rêze;
Cezayir, Behreyn, Komori, Cibuti, Mısır, Iraq, Urdun, Quweyt, Lubnan, Moritanya,
Marok (Fas), Uman, Fılistin, Qeter, Erebıstanê Seudi, Somalya, Sudan, Suriya,
Tunıs, Yewiya Emiranê Ereban u Yemen. Cayanê binan dı zi Ereban diaspora xo
vıraşta, dewletan u Erebê diaspora pêro piya bunya xo dı 450 milyon merdımi
kırışenê, gênê xo miyan.[1]

Şarê Erebi enê dewletan dı, heta Okyanuso Atlantik ra rocvetış dı Deryay Erebi,
zımey dı Deryao Miyanên ra veroc dı miyanê Afrika yew cayo gırd dı, 13 milyon
km² ra gırdêr herran dı cıwiyenê. Enê cayan dı Erebi hetê etnik, linguistik,
kulturel, tarixi, kamiye, cêografiki u politiki ra yewbinan ra bestiyay, heto
bin ra zi zıwan, mimari, huner, literatur, muzik, dans, medya, nanweri, kıncş,
komi, spori u mitoloci ra yew kultur motnenê.



https://diq.wikipedia.org/wiki/Ereb%C4%B1stan%C3%AA_S%C4%B1yudi

Erebıstanê Seudi mıntıqa ra rocawanê (ğerb) qıtay Asya dero. Zımey (Şımalê)
Erebıstanê Seudi de İraq, Kuweyt u Urdun; veroc (cenub) de Yemen u Uman; rocawan
(ğerb) de Mısır u Deryayo Sûr; rocakewtene (rocvetış, şerq) de Xelicê İrani,
Yewiya Emiranê Erebi, Qeter u Bahreyn estê. Paytextê Erebıstanê Seudi Riyado.
Sistemê idarey Erebıstanê Seudi monarşiya teokratika. Erebıstanê Seudi ezayê
Mıletê Yewbiyayey, Yewiya Erebi u OPECio.

Tarix u medeniyetê Erebıstanê Seudi heta seserra şeştıne ra şınê. Zemanê verêni
ra Ereban uca de ronıştêne. Veciyayışê dinê İslamiyeti u biyayışê peyğamberê
İslami Mıhemmedi ra ver, merdımanê Erebıstani sero çiyê zaf çıniyo. Ereban
İslamiyet ra ver dınya sero tesır nêkerdo, teyna nêmadeyê Erebıstani sero be xo
weşiya xo ramıtêne. Key ke Mıhemmedi maya xo ra ameyo dınya, xo peyğamber ilan
kerdo u xo rê muridi tepıştê. O wext ra pey, Mıhemmedi be embaz u muridanê xo,
hêdi hêdi caygehê Hicazi vıstê ra destê xo. Mıhemmed hêdi hêdi sukê Erebi zey
Meka, Medina u ê bini gırewtê. O dem ra dıma zi İslamiyet vêrdo ra herunda
paganizm.

Sûka Riyad zaf raver şiya. Banê xeylê berzi u bınaê ke hetê mımarine de mıkemmel
vıraziyaê, estê; bacarê dewizio, paytextê borsao, merkezê iqtısad u siyasetê
Erebıstanê Seudi.

Nıfusa Erebıstanê Seudi 25 milyonia. Etnisiteye Erebıstanê Seudi Arapkiyo; feqat
tae İranki, Malayki u sare Ewropa u Amerika tedi esta. Dinê Erebıstanê Seudi
İslamo, mezhebo resmi Sunniyo. Ehlê Heqi taê esta. Musewiy cinyo. Zıwano resmi
Erebkiyo. Nuskar u wendoğê xo zaf niya. Zaf merdume dewunra runisti.



https://diq.wikipedia.org/wiki/Emile_Habiby

Emile Habiby, sera 1921 dı suka Fılıstin, Galilé dı marda xü ra biyo u sera 1996
dı şiyo héqeyda xü ser. Habiby, zeydê Jabra İbrahim Jabra u Ghassan Kanafani
şairê éyni wextan o u tesirê ina ser edebiyat u zıwandê érebki ser zaf biyo.
Labırê héyatê Habiby zeydê dı şirê bini nêbiyo. Habiby ju aileyêdo xıristiyani
dı ameyo dınya u héta ser 1948 İsraili miyandı Galilé dı cüwayo. Bı xêrê nuştey
u şiirandê cı o bi serdemê érebanê ê kı İsrail dı cüwenê. Vera 1948 bi ézayê
Partiyê Qomünist u mabênê serandê 1953 ra héta 1972 cı weçêynay Parti da
İsraili, Kness. Habiby wextê do derg u dur Haifa dı şef redaktoreyda pêserokê
héftei Al-İttihad kerdo.

Habiby wextêdo kılımdı çiyê fam ke o zi no bi kı, qandê zıwanê érebki
Fılıstiniyan miyan dı nêmıro o gıraney da zıwan u şiir. Qandê co zi verışt
edebiyatê érebkiyê kıhani wend. O kı tesirê do zaf gırd cı serdê kerdo o zi
Baxdat ra şairê Iraqi Abu Hayyan al-Tawhidi o. Al-Tawhidi, şairê serandê 900
(newsêy) o. Habiby şirê do modern o u kıhan u newey dayo pêver.

Nuşte u şiirê Habiby sere ra ajitasyon, siyseti ser biyo u dıma nerm nerm doş
biyo edebiyatê weşeyê dınya u êy ra rengi xemılnayo. Kıtabê ciyê hikayeti kı
sera 1968 dı bı namedê "Derheqdê şeş rocan" İsraili dı halê éreban dıma lejê
temuz 1967 nuşneno.

1974 dı kıtabê xü yê nas kerde "Vıni biyayenda pesimist-optimist Séid Abu Néhs"
dı héyatê Said nuşneno. Séid sera 1948 dı welatê xü Fılıstin veradano u remeno
şıno Lubnan u dıma bı rayê bêqanuni peydı doş beno yeno İsrail. Qandê kı şiyê
niro cı sera no werzeno bı istiqbaratê İsrailana gürweyeno. Héme mesele ser
problemê İsrailiya u Fılıstiniya sero. Zıwanê kıtabi zaf modern o u edebiyatê
éreban dı zıwanê do en neweyo.

Kıtabê ciyê "Héyf" sera 1986 dı, kıritikê Fılıstiniya keno. Ka ina qandê çıçi
sera 1948 bê kı bıdê xüver welatê xü ra remay şiyê welatandê binan u o şekıl kı
İsraili waşto héme Fılıstin bı açarno axır u mezge bıkero kıhan. Habiby, bı
zıwanê no edebi nêy çiyan nuşneno.

Sera 1990 dı Müjganeyda Qıdus (Yerusalem/Jerusalem) danê cı. Müjganeya Qıdus,
müjganeyda en gırdê Fılıstiniyan o. Yaser Érafat, suka Mısır, Qéhiro dı bı
destandê xü ya müjganeya Qıdusi dayo Habiby. Di (2) seri dıma zi İsrail dı
Müjganeya İsrail danê cı.



https://diq.wikipedia.org/wiki/Elmanya

Almanya (be Almanki: Bundesrepublik Deutschland) yew dewlete ke merkezê Ewropa
dera. Zımeyê Almanya de Danimarka, veroc de Awıstırya u İswiçre, rocawan de
Fransa, Luksemburg, Belçıka, Hollanda, rocvetış de Polonya u Çekıstan estê.
Paytextê Almanya Berlino.

Dewleta Almanya eyaletan ra yena pêra (mıteşekkıla); 16 eyaleti estê. Almanya
Federale ezaya NATOy, Yewiya Ewropa, Mıletê Yewbiyayey, G8 u G4ia.

Yewiya Almanya serra 1871ıne de vıraziya. Verê coy, dıwelê xoyê padişayiye
(qraliye) zaf biy. Feqet Herbê Dınyayê I. u II. de dewleta Almanya kerd vindi.
Herbê Dınyayê II. de dewleta Almanya biye letey, Almanyaya Rocvetışi u Almanyaya
Rocawani niyay ro. Serra 1989ıne de dıwelê Almanya biy yew, amey pêser.

Sûka Frankfurt am Maini zaf raver şiya. Frankfurt de banê xeylê berzi estê;
Frankfurt bacarê dewizio, paytextê borsayo, merkezê iqtısadê Almanya u Ewropayo.

Nıfusê Almanya 81 milyono. 7 milyon merdumê ğeribi estê. Şarê Zazayan u Tırkan,
Kurdan ra u ê binan ra zi Almanya de cıwiyenê. İtalyani, Sırbi, Xırwati,
Boşnaqi, Urusi, Yunani zi estê. Romani (Aşıqi), Sorb u Danimarkıci zi rew ra
estê, nê şenıkiye (eqelliyet) mariyenê. Sorb u Danimarkıci wayirê heqa zıwan u
kulturê. Sorbi zafêr rocvetışê Almanya de cıwiyenê.

Dinê Almanya Xıristiyaniya (itıqadê mıletê Almani Protestan u Katoliko), feqet
dino resmi niyo. Tayê Mısılmani, Musewiy u ateisti ki estê. Zıwano resmi
Almankiyo.

Ekonomiya Almanya zaf qewetına. Ewropa de rêza yewıne dera. Feqet rocawanê
Almanya zaf peyser mendo. Teknolociya Almanya zaf be qaliteya. Almanya zaf
wasıtan (otomobilan) vecena. Volkswagen, Opel, BMW, DaimlerChrysler (Mercedes)
Almanya de vıraziyenê. İdxalatê (eksport) Almanya zafo. Almanya hetê idxalat ra
dınya de rêza yewıne dera.



https://diq.wikipedia.org/wiki/Ella

Ellah (Erebki de: الله ), İslam de namey Homayo, Homay mısılmanano. Namey Ellahi
İslam ra vêşi, Cıhudiy (Mizrahi), Bahaiy, Xıritiyanê ortodoksi û katolikê ke
rocakewtene de cıwiyenê, ê zi vanê.

Etimolociya namey Ellahi el-ilah, el-laha ra ameyo. Namey Ellahi zıwanê
Rocvetışê Miyani de Cıhudki de "Eloah אלה", Keldaniki de "Laha", Aramiki "Elāhā"
û Suryaniki de "Alāhā" o. Yani namey Ellahi, Homay mısılmanan Ellah ra veri zi
tım biyo. Mısılmanan Ellah zıwananê binan ra gırewto. Mısılmani vatekê Ellahi ra
ğeyri Homay inan rê ebe Esma el Husna (namey rındeki) ra name danê.

Sıfeto Sıbuti şeno Ellahi ra ğeyri merdum de ki bıbo. Sıfeto Zati tenya Ellahi
de esto. Mısulmani peyniya namey Ellahi de seba hurmetmocnayışi ra vanê ke celle
celaluhu (c.c.) ya zi vanê ke teala (gırd).

Ewro mısılmani Homay xo rê tay naman danê, wıni hitab kenê. Enê namanê Homay
mısılmanan rê zıwanê Erebki dı vanê Esma-el Husna yani tewr nameyê rındeki. Enê
namey pêro Homay ra vaciyenê, ey rê gırweyniyenê.

Muazzez İlmiye Çığ ra gore, enê neway u new namê Homay vırnayışê kı şınê raya
monoteizmi, êyê. [1] Yani yew xısusiyeti ya zi çiyê do bin nêkırışeno.



https://diq.wikipedia.org/wiki/Ehmed%C3%AA_Xan%C3%AE

Ehmedê Xanî (b. 1650 yan zî 1651, Colemerge - m. 1707, Bazîd)[1] filozof,
astronom û şaîro Kirdas o.

Serra hezar û şeş seyî û pancas û yew (1651) de maya xo ra bîyo, ameyo dinya.
Ehmedê Xanî eşîra Xanîyan ra yo. Eşîra ey mintiqay Hekarî ra koç kerdo şîya
Bazîde de bica bîya.

Ehmedê Xanî çeharês serreyê xo ra dest pê nûştişê ziwanê kurdkî (kirdaskî) kerdo
û zaf şaristananê Kurdistanî de wendo. Dima ra şîyo şaristanê Bazîdî û ûca yew
medrese kerdo a. No medrese de zî Xanî bîyo musnekarê (malimê) qicanê (domananê)
kurdan.

Ehmedê Xanî, zaf qedir û qîmet dayo ziwanê kurdkî. Seba ke wendiş û nûştişê bi
kurdkî bizanê domanan ser de zehf vinderto. Xanî teberê kurdkî de erebkî,
fariskî û tirkî zî zanayêne. Bi eseranê xo yewin nasyonalistanê kurdan ra yeno
zanayîş. Wextê ey de ziwanê fariskî zey ziwanê edebîyatî ameyêne qebûl kerdiş. Û
zafê nuştoxanê kurdan herinda kurdkî de fariskî nuştêne. Labelê Xanî bi kurdkî
nuşto û eseranê xo de vato ke eke ma qîmetê ziwanê xo nêzanê şar do qîmetê ci
nêzano.

Ehmedê Xanî sere hezar û hewtsey û hewt de Bazîd de koçê xo yo peynî kerdo. Gorê
Xanî di Bazîd de nezdiyê Qesre Îsheq paşayî de yo.



https://diq.wikipedia.org/wiki/Ebdullah_Goran

Ebdullah Goran (b. 1904 Helebce; m. 18ê teşrîna 1962 Silêmanî) şaîrêko namdaro
Kurd o, bi lehçeyê Sorankî şîîrî xo nuştî. Edebîyato Kurdano modern bi sayayê ey
de dest pê kerdo. Edebîyatê Kurdan binê tesîrî Erebkî ra veto û şîîranê xo de ca
dayo kultur û folklor û rîtîm û ananeyanê milletê xo.

1904î de bajarê Helebceyî de ame dinya, pîyê ey Dewleta Osmanî de memur bi.
Gedeyîya Goranî Helepçe de vêrda ra. 6 serrîya xo de pîyê xo ra wendişî Quranî
museno. Dima ra wendiş û nuştişî Erebî û Farisî museno. Heşt serrîya xo de
Helepçe de dest bi mektebo verîn keno, mekteb de ziwanî Osmanî museno. Bi no
hewa gedeyîya xo de çehar ziwanan museno. 20 serrîya xo de endî bi nê çehar
ziwanan zî eşkeno şîîran binuso. Labelê zafaneyê şîîrî ey bi Kurdkî yê.

Goran 19 serrîya xo de seba wendişî mektebî maliman şino Kerkûk. Labelê semedanê
ekonomîkan ver, 1921î de wendişî xo ca verdeno û dest bi memurîyetê keno. Hetêk
ra xebetîyeno û heto bîn ra zî dersanê mektebê maliman şixulîyeno. Îmtîhanî
malimbîyayişî de ser keweno û 1925î de beno malim. Mektebo verîn yê Helepçe de
12 serrî malimî keno. Cehd keno ke wendekaranê xo hewl birasno û zaf wendekarî
ey dima ra şîîran nusenî. Ew zî her wext şîîran nuseno û şîîrnusîya xo aver
beno.

Goran 1937î ra dima hîna zaf wextê xo seba şîînuştişî vîyarno ra. Ey serran de
vîyarnayişê mintiqayanê Qeredax û Hewraman beno û weyra de derheqê şîîranê
verînan de cigêrayîşêk keno. Nê cigêrayîşî feydayêko hewl danê ey. Endî hîna
hewl û bimana şîîranê xo pêşkêşî wendekaran û şîîrhezan keno.

Goran wextê Lecê Dinya yo Dîyîn de, mîyanê serranê 1940 û 1945an de Fîlîstîn de,
Radyoya Yafa de xebetîyeno. Derheqê Rocvetişê Nêzdî de programan amade keno.
Programanê Kurdî zî amede keno û pêşkêş keno. Şerî ra dima îdareyî Radyoya
Yafayî vurîyeno û Goran zî ageyreno Kurdistan. Newe ra wextê xo seba nuştişî
şîîran vîyarneno.

Komela şaxê sext û gerdengeş Asîmanê şînî girtute baweş Serpoşe lotikey befrê
zor spî Be daristan reş naw dewlêkibî Cogey awekan teyaya qetîs naw Her ew in
naken pêçî şax tewaw Hawar û hajey kef çerînî çem Bo te neyayî şew layelayey xem
Tole riy barîk tonaw ton pişkin Rê biwar exate endîşey bêbin Naw rêga teq teq
larê berdî zil Kehişta gerdonê pêy nedawe til Gase rew jor e gase rew xwar e
Taliy û şîrînî dinyayê rê biwar e



https://diq.wikipedia.org/wiki/Dorothy_Counts

Dorothy Counts (b. 1942) musağoyani ke siyahiyi u verêni Amerika de Charlotte de
Lisa Harry Harding ri biyi qeydi, inan ra yewa. Dıma çehar rucan (4) cıkowtışi
cıy lisa, terefi musayoğani sıpêyan hareketi tecizwari u tehditi diya u terefi
keyey cı ra lisa ra gêniyaya u oncıyaya.[1] Serra 1956 de çewres (40) musayoğani
siyahiyan yew lisa ke tede musayoği sıpêy esti, i mıracat kerdi. Eylul 4, 1957
de Dorothy biya des u çehar (15) serran u a çehar musayoğani ke lisa sıpêyan ri
mıracat kerdi, a yewê inan biya. Dorothy Counts Lisa Harry Harding ri biya qeyd,
u bin 4 (çehar) musayoği liseyi binani ri qeyd biyi.

Zemano ke tede Dorothy şı lisa, roca yewıne de raya şiyayışi de xeyli tecizi
diya. Raya lisa de merdumi ay sero tüh kerdi, aye sero cısimi erziyayi u merdumi
ay ri heqaret kerdi. Serra 1957 de raya lisa de 1957 de Douglas Martin fotoğrafi
ay onciya u eno fotoğraf, fotoğrafi serri biyo.(fotoğraf inca de) Lisa de
Dorothy Counts ri tecızi dewam kerdi. Meste Dorothy Counts be dı musayoği
sıpêyan ra biya ambaze. Ema nê dı musayoği sıpêy, seba tecızi ra be Dorothy
irtıbati inan bırnayi. Keyey Dorothy zi tehdıti diyo u têlefoni tehditwari
groto. Merdumi otomobil u dolabi Dorothy ke lise dera dayi pero. A ri ra pi ho
Dorothy lisa ra groto u i şıyi Pensilvanya. Dorothy uca de yew lisa ri nusiyaya
u Universıte Johnson C. Smith ra biya mezune.[2]



https://diq.wikipedia.org/wiki/Dewa_Deri

Dewa Deri (be Tırki: Dereköy ) ju dewa Sêwazia. Waxto verên dı Dewa Deri
giredaiya Zera biya, nıka na dewe giredaiya Qengalia. Serranê 1970 ra tepiya
dewe ra zof çêyo bar kerd siyay sukanê gırso, zofêri hetê İstanboli ser. Nıka
sarê Dewa Deri İstanbol de Gazi Mahallesi u Yeni Bosna dı ronışteyi. Na deqa dı
dewe de teyna ju çê esto (çêyê Muxtari). Usar kı ama, kokımi, cênci, domani yenê
dewe de fetelinê, waxt viyarnenê ra. Zımıstan kı ama, ju-dı çê ra zêdı qulê Heqi
dewe de nêmaneno.

Sarê dewe Zazaki (Giniki) qesey keno. Tarixê Dewa Deri, gorey vatena kokıman ebı
Cencı Bad dest pêkeno. Nu mormek Dêrsım ra (Qısle ra) bar kerdo, gama verênı de
amo Dewa Pasay. Uca ra tepiya kı tay lacê xo amê Dewa Deri na ro. Sarê na dewe
giredayê aşira Loluno. Hetê dewanê Qerebeli de sarê dewe ra vanê "Ginici".

Dewa Deri bınê Koyê Yilali dera. Nıçka ni koy 2630 metrı berza. Hata ni serranê
peyênan çolanê serê koy de vore restênı vore. Yanê, vora ni koy qe nêdarinı we.
Çıko kı, nıka endi rojanê payizi de vore koy ser de darina we. Gerekı na mesela
giradayı tesiranê germbiyayişê dina bo.



https://diq.wikipedia.org/wiki/Delo

Tabi na kaya ma zi ewro, hıma hıma aya kena vıni bo u tarixi miyan kewo. Qandê
coy wezifey ma yo en gırd (gırs) o yo kı ma destanê xo rew tepşê, nê çiyanê xo
bınuşnê kı vira nêşırê, vıni nêbê u heta eşır u neşır bımanê u bıramê. Ez dı nê
kültür, nê kayan u nê folklori miyan dı gırd biya. Hewna ê çiyan ra tay çi zey
ewroy mı çıman vera perenê, labırê destê xo hetê cı ya derg kena nêkena nêşena
tepêşa. Taydê cı zi estê, mı vira şiyê, sero fıkırêna, nêfıkırêna nêşena inan
biyara xo viri, xo aqıl. Wexto kı ez nê çiyanê xo cayê dı wanena, yan zi jewi ra
aşnawena u goştarey kena peri çınêbenê ez pa bıpera. Kêfan ver nêzana se bıkera,
se nêkera. Nê çi kêf u şênayey danê gandê mı, zerida mı u mı pa degênê. Qandê
coy zi nuşnayena cı zahf cesaret dana mı u zeriya mı pa kena honıkı. Qay wına
nêbiyayê mı zi hend qimet nêdayê ninan u nê nênuşnayê. Ez do zi zey tay-taynan
bışiyayê zewbi kêfan u peran dımı kewtê. Xeyr Ellay kı nê estê u ê kı ez o tay
bo zi zana, xo rê nuşnena u pa kêfweşeya xo degêna. Ma heme zanê ewro tekniki
kayê kompitoran, datayan, makinan, qaxıdan u herwına vetê u şaro bı inana kay
keno. Labırê vanê ma na juwerı bızanê, nê kayê verêni zi parçeyêdê kültürdê
mayo. Qandê coy kay nêbê zi, wertera werzê zi vanê birê nuşnayenı.



https://diq.wikipedia.org/wiki/Delame

Delame en bol ki dardê Gozêrı, Venêrı, Şavlêrı u herwına ra vırazêno. Delame
topo qıloxirıko. Ey ra namey cı sero yo, delame. Vıraştena delami wınaya darê do
hendê bazidê desti qalın u hendê hirê gıştan hera cıkenê. Ê dari gênê anê kenê
wışk. Wışk kerd tepey a ya bı kardana yan zi bı zewbi hacetana ey qıloxir-
qıloxir roterenê u kenê top. Tabi kışta seri hebê kenê bari u serê a kıştı bı
şişda germına kenê qülı.

Qülkerd tepey a Mêxo kı nalvani danê naldê Her u Estoran ro, ê mêxi ra mêxê a
qülı dı kenê war. Qandê çarnayenda cı zi ladê pemeyınê qenabi ra layê do hebekê
qalın vırazenê (Rêsenê). Serêdê ê lay kenê helqa u a helqa ê lay gıştêda xo ra
ravêrnenê u kenê xo gışta. (Eger o kı do ê delami bıçarno çepo se keno gışta
destê xo yê çepi, eger raşto se keno gışta destê xo yê raşti). Ê serê ê layê
bini zi beno peydê ê mêxi ra vera cordê, vera meşkda ê delami pêşeno ê delami
ro, heta serdê ê topê qalınê ê delami. O la rınd pışt ê delami ro tepey a, ê
delami keno lepdê destê xo! miyan, seri ser ey erzeno erd u ê layê xo hewara
anceno. (Tabi vanê erd welın, qumın u herıno sıst nêbo, çımkı o mêxê yanê serê ê
delami şıno war u o delame nêçarneyêno.



https://diq.wikipedia.org/wiki/DYA

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/D%C4%B1smal%C4%B1_remnayen%C4%B1

Mabêndê pê ra dısmalı remnayenı: Na kay hım qeçkan, hım xortan u hım zi resayan
miyan dı kay bena. Wext beno qeç, xort u resayey heme piya têmıyan dı na kay
kaykenê. Qandê kaykerdenda na kay qeç, xort u resayey cayê do veng dı, meydanê
dı yenê pêser. verê destpeykerdenda kay dımerdıman xo rê pawıtox, idarekerdox,
hekem weçinenê. Nê Hekemê kı ameyê weçinayenı, gorey seran, gorey remayenda ê
şêlıgi inan kenê dı beri, dı gürıbi. Mesela ê kı serandê pê dı rê jew ravêreno
gürıbê o bin zi ravêreno gürübda binı hemverdê ey. Bı no hesaba, dı wardê
jewbiyayenı dı, wardê demokrasi dı zey pê ra bara kenê. Bı no şekla pê ra bara
kerdi tepey a, bı gamana dergeya ê meydani peymenê. Mesela wexto kı dısey metro
biro, werteyê ey vinenê u belli kenê. Yanê semetro (100 m) kıştê dı semetro
kışta binı dı verdanê. Peyniya ê semetroy dı zi xetêda dergı ancenê u ê kı kenê
kay kerê inan benê peydê a xetı dı pê kışta gorey serandê cı rêz kenê. Vanê kes
a xetı nêravêrno, semetroy ra zere nêkewo u hetê kışta wertiya niro. Bı no şekla
organize kerd tepey a, ê Hekeman ra jew dısmalê gêno xo dest u şıno wertedê ê
dısey metri dı vındeno. Werte dı vınderd tepeya, serê a dısmalı keno xo dest u
destê xo hewara tepşeno. O Hekem o bin zi ê kı dı serandê pêdı rê inan ra hergı
kıştı ra jewi keno hadre. Kerdi hadre tepey a, ya heta hirını amoreno yan zi
fitıkı cıneno. Wexto kı heta hirını amord yan zi fitıkı cınê tepeya, merdımê
wırna kıştan hetê dısmala remenê. Eger jewi xo verê jewi resna dısmalı, o beno a
dısmalı ro, dısmalı gêno u peyser remeno yeno cadê xo. Wexto kı o beno a dısmalı
ro, dısmalı gêno u remeno, o bin zi pey ra kewno ey dımı kı, ey tepêşo. Wexto kı
hewna herunda xo, cadê xo nêresto, nêresayo, o bin pey ra biro xo ey resno u
destê xo pey ra ey ro do yan zi ey tepêşo, o kı tepêşiyayo o veşeno. Yanê o kı
pey ra destê xo dano pırr o, o qezenc keno. Wexto kı nêşo pey ra destê xo pıro
do yan zi ey tepêşo, no fın o bin qezenc keno, o kı pey ra nano dımı o vıni
keno. O kı dısmalı gırota u remayo o serkewno.

Wext beno dı a remayena destpeykerdenı dı wırna piya xo resnenê cadê dısmalı.
Dısmalı vero zey dikana pê vero şınê u yenê kı ay pê destan ra bıremnê u berê
cadê xo resnê. Jew destê xo erzeno cı kı dısmalı bıremno, o bin destê xo erzeno
ey kı ey tepêşo. Jew destê xo erzeno o bin vıradano, o bin erzeno o vıradano. O
wazeno o bıremno kı o pey ra destê xo pıro do, o bin wazeno kı o bıremno o destê
xo pıro do u ey bıveşno. Bı no hesab a pê xam kenê u zey dı dikana pê ver o
vındenê, şınê yenê. Tabi o mabên dı inan ra jew do çımakerde vıjêno, ê bini keno
xam u fınê ra beno dısmalı ro u remeno. Eger o bin zi çımakerde u şit bo, o fek
dı hıma pey ra destê xo dano ey ro u ey veşneno. Ju ju fını bena o kı beno
dısmalı ro u remeno, o ê bini ver reyêno, ju ju fını bena nêşeno xo cı ver
bıreyno u veşeno.



https://diq.wikipedia.org/wiki/D%C4%B1smal%C4%B1_n%C4%B1m%C4%B1ten%C4%B1

Na kay mabêndê qeçkandê panc seran ra tepêşı heta ê des-dıwês seran kay bena.
(Wext beno xorti zi na kay kaykenê). Jew zanaye yan zi Mısnayox (Mahlim) qeçekê
kı do kay kerê ê qeçkan cayê dı arêkeno pêser. Hewna kı dest bı kayda xo
nêkerdo, kay inan rê dano izahkerdenı u inan jew bı jewi zey dairiya, zey
qasnaxdê pırojına pê kışta, bêmabên dano ronıştenı. Dısmalê zey goşandê Arwêşiya
gırêdano, qeçkan ra jewi cadê cı ra werzaneno u a dısmalı dano ey dest. (Wexto
kı cadê xo ra werzeno cay cı veng maneno, kes nêşıno cadê cı dı nêroşeno. Gorey
kay zi vanê o ca veng bımano u kes nêşıro o ca dı nêroşo). O kı dısmalı kerda xo
dest, o xo keno çewt u qeçkan pey ra çend fıni bıvazdayena, bı lez u beza,
geyreno, çerx beno, turanê xo erzeno u cı pey ra doş beno. (Tabi wexto kı
geyreno, dısmalı cı destı, destê cı cı verdı, peydê qeçkan ra vazdano. Qeçeki
destanê cı nêvinenê ka dısmala hewna cı destı yan zi jewi pey dı vıradaya) A
geyrayenı dı, a vazdayenı u tur eştenı dı dısmala destê xo jewi pey dı ronano u
bı lez u beza vazdano şıno ê cadê xo yê vengi dı roşeno. Wexto kı a dısmalı
vıradano jewi pey, o kı dısmalı cı pey dı vıradeyaya, eger o bızano yan zi
bıvino, beno a dısmalı ro u kewno o kı dısmalı cı pey dı verdaya ey dımı. Hetan
kı o cadê xo nêresoyo u nêronışto, no xo ey resno yan zi ey tepêşo, hım qalêda
xo keno ey o, hım pereno goşdê ey u ey fınê-dıfıni ê qeçkan pey ra çarneno u hım
zi a dısmalı fına pey dı dano ey u o fına kaya xo rameno, qeçkan pey ra doşbeno.



https://diq.wikipedia.org/wiki/Cumhuriyet%C3%AA_T%C4%B1rkiya

Tırkiya (be Tırki: Türkiye Cumhuriyeti) mıntıqa ra rocvetışê verocê Ewropa û
rocawanê Asya dera. Zımey Tırkiya de Deryayo Siya; veroc de Deryayo Sıpê, Suriya
û Iraq; rocawan de Deryayê Egey, Yunanıstan, Bulgarıstan; rocvetış de İran,
Ermenıstan, Azerbaycan û Gurcıstan estê. Paytextê Tırkiya Anqarayo.

Dewleta Tırkiya wılayetan ra yena pêra. 81 (heştay û yew) wılayetê xo estê.
Tırkiya ezay NATO, Mıletê Yewbiyayey, OECDya.

Tarixê Anatoliye de zaf medeniyeti biyê. Ninan ra medeniyetê zey Hitit, Lidya,
İyonya, Sumer, Asur û Parsi erdê Anatoliye sero dewran ramıto. Seserranê 1ıne û
10ıne de İmperatoriya Roma û İmperatoriya Bizansi Anatoliye de hukım kerdo. Dıma
zi Anatoliye kewte ra be Tırkan dest. Seserra 10ıne be heta 21ıne İmperatoriya
Usmanıcan tiya welatê xo nê ro. Çı esto ke İmperatoriya Usmanıcan Herbê Dınyayo
Yewıne kerd vindi. Wextê nê herbi de Anatoliye hetê İngılızan, Fransızan,
İtalyanan û Rusan ra işğal biye. Labelê Atatürki erdê Anatoliye û rocvetışê
Trakya reyna ra û serra 1923yıne de dewleta Cumhuriyetê Tırkiya ame ronayene.

Nıfusê Tırkiya 75,627,384 (hewtay û panc milyon)o.[1] Şarê Tırkiya %78 sûkan
de, %22 dewan de cıwiyeno. Gırbiyayışê nıfusi rêx niyo. Sıxletiya nıfusi km²
sera 92.6o. Nıfus rocawanê Tırkiya de zaf sıxleto. Rocvetışê Tırkiya de nıfus
zaf sıx niyo. Zımey Tırkiya de zi nıfus sıx niyo. Rocvetışê Tırkiya ra rocawanê
Tırkiya rê zaf goçi biyê û rocvetışê Tırkiya de nıfus zaf biyo kemi û rocawan de
zaf biyo berz.

Ekonomiya Tırkiya zaf qewetıne niya, ema hêdi hêdi bena hewle. Rocawanê Tırkiya
de ekonomiye zaf qewetına, zaf şırketi, fabrikey estê. Tırkiya de hem
makroekonomiye, hem zi mikroekonomiye estê. Ekonomiya Tırkiya her serre bena
gırde. Semedê Yewiya Ewropa ra zaf şırketan zey Honda û Mercedes fabrikey
Tırkiya de kerdê ra. Sûka Estanboli zaf raver şiya, tede banê xeylê berzi estê.
Rocvetışê Tırkiya de ekonomiye zaf qewetın niya, ema ebe proceyanê neweyan hêdi
hêdi bena qewetıne. Estanbol bacarê dewiziyo, paytextê borsayo, merkezê
ekonomiya Tırkiyayo. Ewro Tırkiya ebe Yewiya Ewropa, Rusya, Almanya, Fransa, Çin
û İtalya ra gırewtış-dayış kena.

Cayê Tırkiya verocê rocawanê qıtay Asya dero. Gorey cayê xo, Tırkiya hem
Rocvetışê Miyani hem zi Ewropaya Veroci dera. Gorey terimê tarixi erdê Tırkiya,
Rocvetışo Nezdi zi dero. Erdê Tırkiya 814.578 km²yo û goreyê erdê xo Tırkiya
cihan de ê rêza çewres û hewtıneyo.[4]. Zımeyê Tırkiya de Deryayo Siya, verocê
Tırkiya de Deryayo Miyanêne û rocawanê Tırkiya de Deryayo Ege esto. Tırkiya
rocawan de Yunanıstan û Bulğarıstan rê, rocvetış de Gurcıstan, Ermenıstan û İran
rê, veroc de Iraq û Suriya rê cirana.

Erdê Tırkiya zaf koyıno. Goreyê erdê xo Tırkiya dewletanê binan ra kohınêra.
Koyê Ararati Tırkiya de koyo de tewr berzo. %98ê erdê Tırkiya erdıno, %2ê erdê
Tırkiya awıno. Rocawanê Tırkiya zaf koyın niyo û goreyê erdê bini ra zaf berz
niyo, tiya zaf dari estê. Zımeyê Tırkiya û verocê Tırkiya hem koyıno hem zi zaf
dari estê. Miyanê erdê Tırkiya û rocvetışê erdê Tırkiya zaf koyıno û zaf dari
çıniyê. Miyanê Tırkiya de zaf plato esto. Rocvetışê Tırkiya de zaf koy estê û
dergiyê. Nê koyi zaf berzê. Goreyê cayê xo Tırkiya iklımo nerm dero. Tırkiya de
amnani zaf beno germ, zımıstani zaf beno serd. Amnani de Tırkiya de vartış zaf
nêbeno, hewa her cayê Tırkiya de zaf beno germ. Zımıstani de hewa zaf beno serd
û vartışê vewre beno. Verocê Tırkiya de hewa zaf serd nêbeno û vewre nêbena.
Tırkiya de çol çıniyo, ema erdê Qonya (Miyanê Anatoliya) de dari çıniyê û tiya
heni heni beno çolın. Tırkiya de zaf goli çıniyê. Çhemê Royê Fırati (be Tırki:
Fırat), Royê Dicley (be Tırki: Dicle) û Qızılırmaqi (be Tırki: Kızılırmak)
zerreyê Tırkiya ra şonê. Zey Golê Wani (be Tırki: Van Gölü) û Golê Sole (be
Tırki: Tuz Gölü) tede golê gırdi estê. Erdê rocvetışê Anatoliya de zaf dari û
nebat çıniyê.

Tırkiya yew dewleta de sekulera û dinê dewlete çıniyo. Ema şarê Tırkiya pêro
mısılmano. 96.1%ê şarê Tırkiya mısılmano. %1ê şarê Tırkiya Xıristiyan û
Cıhudo. %3ê nıfusê Tırkiya dinan rê bawer nêkenê. Tırki, Zazay, Erebi, Kurdi,
Lazi mısılmanê, Ermeniy, Yunani û bini xıristiyanê.

Mıletê Tırkiya zaf mıxtelıf zıwanan qısey keno, zey Zazaki, Erebki, Kurdki,
Ermeniki, Yunanki uêb.. Ema zıwano resmi Tırkiyo.



https://diq.wikipedia.org/wiki/Cumhuriyet%C3%AA_Piedmonti

Cumhuriyetê Piedmonti (İtalyanki: Repubblica Piemontese) cumhuriyeto verêno ke
ordiyê Fransa serê hardê Piedmonti de vıraşto, uca de niya ro. Cumhuriyetê
Piedmonti miyandê serranê 1798 u 1799 de est biyo u cumhuriyetê ke Fransızan
vıraştê inan ra amariyeno.

Piedmont ihlaqê xo ra veri bınê Qraliya Sardunya de mendo. Hema serra 1796ıne de
be ameyışê ordiyanê revolusyonistan imzakerdışê Pêameyışê Parisi (Sulhê Parsi)
ra tepeya Savoy u Nice kewtê bınê hakimiyetê Fransa. Serra 1798ıne de ilhaqo
dıyın vıraziyao u Qralê Sardunya Charles Emmanuel Roma rê remao u pêameyış ra
destê xo anto. Coka mıllet tarixê 10ê Keşkeluni 1798 de Piedmont de cumhuriyet a
kerdo, ilan kerdo. Hema no cumhuriyet hetê şaranê binan ra nêşınasiyao.

Sistem u vıraziyayışê hukmati direktuar çıniyayo we. Cumhuriyet pereyanê xo sero
xoseriye, hemardışiye, bırayiye sloganê Fransızki liberté, égalité, fraternité
nusniyayê. No zi sloganê cumhuriyet vêniyao.[1]

Tarixê 20ê Heziran 1799 de ordiyanê Awıstırya-Rusya hardê Cumhuriyetê Piedmonti
işğal kerdo, vısto destê xo ra. Cumhuriyeti miyan ra darıto we. Hardê Piedmonti
reyna kewto bınê hakimiyetê Qraliya Sardunya u wına ilan kerdo. Hema ordiyê ke
Napolyon Bonapart ra bestiyayê, inan Lecê Marengo ra tepeya kewto Zımeyê İtalya
u işğalê Awıstırya u Rusi rê peyniye daya. Cumhuriyet be namê Cumhuriyetê
Subalpini anciya niya ro.



https://diq.wikipedia.org/wiki/Cumhuriyet%C3%AA_%C4%B0ranio_%C4%B0slami

İran (be Farski: جمهوری اسلامی ايران Jomhuriye-ye Eslāmī-ye Īrān) ya zi be
nameyo resmi Cumhuriyetê İranio İslami yew dewleta qıtaya Asyaya. Zımeyê İrani
de Deryaê Xezeri, Ermenıstan, Azerbaycan û Tırkmenıstan; veroc de Xelicê Farsi;
rocawan de Tırkiya û Iraq; rocvetış de Efğanıstan û Pakıstan estê. Paytextê
İrani Tehrano. İran 30 eyaletan ra yeno pêro û ezayê Mıletê Yewbiyayeyan (UN) û
OPECio. Sistemê idarey cumhuriyeto İslamiyo, labelê sistemê Ekonomiye
sosyalisto.

Etimolociya çekuya İrani çekuya Ewıstki Aryan ra yena.[1] Aryan maney dewleta
Aryananra yeno. Wextê Hexamenişiyan û Sasaniyan de namey İrani Aryan/Ērān biyo.
Bahdo seserra 6ıne (İ.V.) ra heta serra 1936ıne namey İrani biyo Persia û eno
name qebul biyo. Bahdo serra 1935ıne de Rıza Şah namey Persia be anciya be namey
İrani vurnayo.[2] Tewr pey serra 1979ıne de namey dewlete Cumhuriyetê İranio
İslami biyo.

Erdê İrani 1 648 000 km²yo û dınya de 18ıno (des û heşt).[3] Erdê İrani, pêro
erdê Britanya Gırde, Almanya, Fransa û İspanya ra zafêr gırdo.[4] Zımeyê
rocawanê İrani de Azerbaycan (432 km/268 mi) û Ermenıstan(35 km/22 mi); zıme de
Deryayê Xezeri; zımeyê rocakewtışi de Tırkmenıstan (992 km/616 mi); rocvetış de
Pakıstan(909 km/565 mi) û Efğanıstan (936 km/582 mi), rocawan de Tırkiya
(499 km/310 mi) û Iraq (1,458 km/906 mi), veroc de Xelicê Farsi û Deryayê Umani
estê.[5] İran de Deryayê Xezeri û Xuzistan miyan de Platoyê İrani estê. İrani de
zaf koy estê. Koyê Demavendi hem İran de hem Rocvetışo Miyan de, hem zi leteyê
qıtaya Ewrasyaya ke Koyê Hindukuşi ra rocawan de dero, koyo tewr berzo.[6] Yanê
leteyê rocawanê İrani zaf kohıno. Leteyê rocvetışê İrani zaf berz niyo û zaf koy
çıniyê. Rocvetışê İrani de Deşta Luti û Deşta Keviri estê. Zıme (dormeyê Deryayê
Xezeri) de zaf dari û deşti estê. Veroc de (dormeyê Arvand Rūd/Şat el Erebi de)
deşti estê. İklımê İrani zımıstani zaf serd û vewrıno, amnani de zaf germo. Zıme
(Gilan, Mazenderan, Gulıstan û ê bini) de iklım subtropikalo û amnani germ niyo.
Veroc û leteyo ke tede deşti estê, uca amnani zaf germo.[6]

Tarix û medeniyetê İrani zaf dewletiyo û zaf kıhano. Wextê İsay ra ver, qebileyê
Aryani amey İran û medeniyetê Aryanan biyo medeniyetê İrani. Wextê Parsan de
İran zaf biyo gırd. Erdê İrani zaf işqali di: Ê Ereban, Moğolan û Tırkan. Nıka
dewleta İrani biya qewetıne.

Tarixo İrani zaf kıhano,wextê İV. 7000i rê şıno.[7] Wextê kıhani de
sivilizasyonê İrani u sivilizasyonê Mezopotamya miyan de mınasabati ameyo
meydan.[8] Wextê İ.V.(İsay ra ver), qebileyê Aryani amey İran u medeniyetê
Aryanan biyo medeniyetê İrani. Deyî/Goreyê tarixkaran qebileyê Aryani eno erdi
rê be goçi ameyo u be eno goçi qebileyê İran beno dı letey; Rocawani u
Rocvetışi.[9] Wextê Parsan de İran biyo zaf gırd.İV. seserra 10,000 de erdê
rocawanê İrani de Medi, Farsi, Baktriy. Seserra İV 1000ine de Zerduştiye vıraşt
biyo u İmperatoriya Hexamenışiyan u dewletê peyêni de biyo dinê resmi.[10]

→ Bıvênên: Mucadeley Sasani u Bizans, → Bıvênên: İmperatoriya Selewkiyan, →
Bıvênên: İmperatoriya Sasani

Sivilizasyonê Elami İran de sivilizasyonê tewr kıhano. Eno sivilizasyon erdê
veroc-rocawan İran de ameyo meydan u İV 500i ra dewam kerdo. Bahdo Medi ameyo
erdê İrani rê u Medya biyo saz(İV 625 ). Medya İV 559 de biyo xırabe. Medya yew
İmperatoriyê Persi nêbiyo. Serra İV 559 de Kûruşo Gırd Medya xırab kerdo u İV
550 de İmperatoriya Hexamenışiyan saz kerdo. Dewrê Kûruşo Gırd u Darius I de
İmperatoriya Hexamenışiyan dınya de imperatoriya tewr qewtıne, gırde u tewr hera
biyo.[11] Erdê xo rocvetış de Hindıstan, rocawan de Bulğarıstan, Yunanıstan,
Deryayo Miyanên, Libya, zıme de dormey Romanya u veroc de Habêşıstan biyo. Serra
İV 500 de Mucadeley Persi u Yunani sıfte kerdo. Eno mucadeley de Persi ğelib
biyo u Persi İ.V. 480 de paytextê Yunanan Atina işğal kerdo. Serra IV 449 de be
Haştiyê Callias mucadeley qadiyeno.[10] İV seserra 3ın de İmperatoriya
Hexamenışiyan biyo zeyıf u İV 333 de İskendero Gırd peyêno Leco Issusi erdê
İrani işğal kerdo. Mabênê İV 323 u İV 63 de İran de İmperatoriya Selewkiyan
hukım kerdo.[12] Serra İV 247 de İmperatoriya Parti saz biyo u İ.P 224 de xırab
biyo. İmperatoriya Parti erdê İrani teqriben 400 serri hukım kerdo. Serra İP 224
de Erdeşir I İmperatoriya Parti xırab kerdo u İmperatoriya Sasani saz kerdo.
İmperatoriya Sasani erdê İrani de 450 serri hukım kerdo u raverê İslam
imperatoriya tewr peyêni biyo.

Serrê 600ıne de Erebi erdê İran işğal kerdo u İmperatoriya Sasani biyo xırab.
Bahdo işğali İslambiyayışê İran sıfte kerdo ema İran pêr İslami nêbiyo.
İslambiyayışê İran seserra 9ıne de qadiyeno. Dewrê Miyanêne de İran de
Emeviy,Ebbasiy,Tahiriy, Samaniy, Ğazneviy, İmperatoriya Selçukiyano Gırd,
Xarezmşahiy, Moğoli u Timuriy hukım kerdo. Dewrê Miyanêne de Moğoli erdê İrani
işğal kerdo u erdê İrani zaf biyo xırabe. Moğolierdê İrani de zaf terteley
kerdo, mabênê 1220 u 1260 be veşaney u terteley nıfusê İrani 2,500,000 ra
250,000 kemayeyo.[13]

Dewrê Vermodernite de İran de dewletê Tırki hukım kerdo. Dewletê Safewi, Efşari,
Zendi u Kaçari hukım kerdo. Dewrê Vermodernite erdê İrani de rocawan de be
İmperatoriya Usmanıcan, rocvetış de be İngılızi u zıme de be İmperatoriya Rusya
leci biyo.

Peyênê Vermodernite serra 1925 de Rıza Şah Kaçari xırab kerdo, Pehlewiy saz
kerdo u qralê İrani biyo. Dewro Rıza Şah de İran zaf biyo qewetıne. Farski
zıwano resmi biyo. Erdê İrani zaf endustrilize biyo, şarê İrani zaf zengın biyo.
Ema Cengê Dınyaê Dıyine de Rıza Şah Almanya desteg kerdo u 26 Keşkelun 1941 de
İran terk kerdo. Bahdo Mıhemmed Rıza Şah biyo qralê İran. 1 Nisan 1979 de İran
de yew xowerdayış ameyo meydan u Mıhemmed Rıza Şah İran terk kerdo. 1979 de
Pehlewiy xırab biyo u Ruhullah Xomeni Cumhuriyetê İrano İslami saz kerdo.

İran yew cumhuriyeto de İslamiyo u İran rıstımı qanunanê İrani Şerieto. İdareyê
İrani de serdarê dini, resiocumhur, serdar estê. Serdarê dini serdaro de tewr
pilo. Bahdo reisocumhur yeno. İran de 30(hirıs) eyaleti estê. Paytextê eyaleti
Farski: مرکز markaz / Zazaki: merkezo.Namey eyaleti استان (ostān) = eyalet u
استان‌ها (ostānhā) = eyaletiyo. İdarekaro eyaleti استاندار ostāndāro.

→ Heqa ena pele de, yew nuşteyê seri esto. Qandê nuşteyê seri, şo pela
Demografiya İrani

Nıfusê İrani 75 milyoni ra nezdiyo.[14] Gırdbiyayışê nıfusê İrani rêx/lez niyo.
Sıxletiyê nıfusi 44,9 sero/km²o.Rocawanê İran de nıfus sıxo.

%80-85ê nıfusê İrani aidê yew şaro ke şarê İraniyo. (Farsi, Gileki, Mazenderani,
Kurdi, Luri u bini)[5]%10-12ê nıfusê İrani Tırko.%2ê nıfusi Erebo u şarê binani
zi İran de cıwiyenê.

Farski zıwanê İranê resmiyo.[5] İran de zıwanê Gileki, Mazenderanki, Kurdki,
Beluçki, Azerki, Turkmenki, Lurki, Goranki u Beluçki zi qısey beno.

İslamo Şii bawerışê İrano resmiyo u %90 ê nıfusê İrani Şiiyo. %8 ê nıfusi
Sunniyo.[5] %2 ê nıfusi Zerduşt, Xıristiyan, Behai, Cıhudo.[16]

Ekonomiyê İrani zaf qewetıno. İran de hem makroekonomi, hem zi mikroekonomi
estê.[17] Ekonomiya İran her serre beno pil. İGM İran $1.003 trilyono u rêzê xo
17ıno. (Ema mabênê mılletanê ğerbi iqtısadê İrani ra hewlo. İran zaf petrol u
qaz roşeno. %80 ê rotışi petrolo. İran be dewletê Çin, Korya Zımey, Hindıstan,
Japonya, Tırkiya, Rusya u İtalya rotış-grotış kenê.

Kulturê İran yewbiyayışê kulturê ravero İslam u kulturê peyeno İslamo. Kulturê
İran zaf kıhan u gırdo. Kulturê İrani Kulturê Andronovo ra yeno. Dewrê Sasaniyan
de Kulturê İrani filoloci, literatur, huquq, felsefe, tıb u zanışiye de tewr
qewetın biyo.[18] Fırdewsi, İbni Sina, Rumi, Umer Xeyyam, Sadi, Hafız Şirazi
kulturê İrani de tay merdumê de pilo.

→ Newroz (Serra Newiye) - 21 Mart de sıfte keno → Sizdah be dar (Roca Tebieti) →
Jashn-e-Tirgan (Roşanê Awe) → Jashn-e-Sadeh (Roşanê Adıri) → Jashn-e-Mehregan
(Roşanê Payizi) → Shab-e-Yalda (Roşanê Zımıstani) → Charshanbeh Suri

İran de zıwanê resmi Farskiyo u Farski tarix de zıwanê literatur biyo. Farski
tewr ver İmperatoriya Hexamenışiyan de zıwanê resmi biyo. Ewro İran, Iraq,
Tırkiya u Mısır de nımuneyê aidê Farskiyo Kıhani estê. Fırdewsi seba/qandê
Farski zaf kari kerdo u seba Farski eno nuşte nuşto;



https://diq.wikipedia.org/wiki/Co%C4%9Frafyaya_Pak%C4%B1stani

Coğrafyaya Pakıstani (ebe Urduki: جغرافیہ پاکِستان), cayê Pakıstani Asyaya
Veroci dero. Veroc de dormeyê Deryayê Umani, rocvetış de İran u Efğanıstan, zıme
de Çin u rocvetış de Hindıstan estê. Erdê Pakıstani 880,940 km2o. Noxtaya
Pakıstanio tewr berz kohê K-2 Godwin Austenio. Berziya kohê K2i 8.611 metreyo.
Zımeyê Pakıstan de Gilgit-Baltıstan,Wezirıstan u zımeyê Beluçıstan zaf berzo u
kohıno. Verocê Pakıstani zaf germo u iklımê Musoni verocê Pakıstani rê her
mewsım zaf tesir keno. 6 aşmi/mengi vartışê varani zaf berz beno u heto bin ra 6
mengi vartış qet nêbeno. Miyandê Pakıstan u Hindıstan çolê Çolıstani esto.
Zımeyê Pakıstani zımıstani de zaf serd beno. Pakıstan de gol çıniyo. Tenya Royê
İndusi esto. %100ê erdê Pakıstani erdo u %0ê erdê Pakıstani awıno. Zımeyê
Pakıstani de zaf dari estê, merkezê Pakıstani de zi teyna vaşi estê. Verocê
Pakıstani de zi dari ya zi vaşi çıniyê. İklımê verocê Pakıstani her mewsım zaf
germo.



https://diq.wikipedia.org/wiki/Co%C4%9Frafyay_Ewropa

Cayê Ewropa Nêmkurey Zımey dero. Erdê xo 14,000,000 km2yo u nıfusê xo texminen
700 milyoni ra nezdiyo. Ewropa, miyandê qıtan de qıtayê da dıyıne tewr qıteka.
Zımey u rocawanê Ewropa de koyê kıhani estê. Verocê Ewropa de zi Koyê Alpi estê.
Ewropa de merdımi zımey Ewropa u miyanê Ewropa de goreyê cayê binan ra zafêr
cıwiyenê. Deştê Gırdi Fransa u verocê Britanyay Gırde ra sıfte beno u Almanya u
Polonya ra heta Rusya şıno Ewropa de. Erdê Ewropa rocvetış de ebe Koyê Urali,
Qefqasya u İstanbul Asya rê cirano, veroc de Deryayo Sıpê rê cirano.

Cayê Ewropa ebe menay kılmi, zımey de Gronlanda u Deryayo Zımeyê Cemed rê ,veroc
de Deryayê Miyanêne ra Afrika rê, rocvetış de Asya rê u rocawan de Okyanuso
Atlantik rê cirano.

Ewropaya Miyanêne rê İklımo Okyanusali tesır keno. İklımê Miyanê Ewropa, goreyê
zımeyê Ewropa ra deha germo, goreyê verocê Ewropa ra deha serdo. Ebe menaya
kılmbiyayışi, iklımê no leteyê Ewropa nermo. Zımıstani de hewa zey iklımê
Ewropaya Zımey zaf serd nêbeno , ema zey iklımê Ewropaya Verocigerm zi nêbeno,
iklımê cı cıwarê 0 derece de seyr keno. İklımo Okyanusal, no leteyê Ewropa de
serdbiyayışê heway rê destur nedano. Amnani de hewa germ bena na mıntıqa de.
Payız u Wesar de zi hewa ne serd beno, ne zi germ beno, normal seyr keno. Na
mıntıqaya Ewropa de vewr nêvarıno, vartışo varıti her mewsım zaf beno. İklımê na
mıntıqay İklımê Deryayo Siyay hema/eyniya.

Ewropaya Veroci rê İklımê Deryayê Miyanêni tesır keno. İklımê verocê Ewropa
germo. Ena mıntıqaya Ewropa de vewr qet nêbeno. Verocê Ewropa de zımıstani de
hewa serd nêbeno, tena nerm beno u varıt varıno. Her mewsım de, ena mıntıqaya
Ewropa de hewa yew derecey ra kemiyêr qet nêbeno. Amnani de hewa zaf germ beno
verocê Ewropa de u varıt nêbeno. Payız u Wesar de zi hewa germ beno. Ena
mıntıqaya Ewropa de varıt tena sezonê zımıstani de beno. İklımê ena mıntıqay
iklımê verocê Tırkiyay hema/eyniya.

Erdê Ewropa zaf berz niyo u zaf koyın niyo. Tena Zımeyê Ewropa u Verocê Ewropa
de tay koyi estê. Zımeyê Ewropa de Koyê İskandinawya estê. Koyê ke Zımeyê Ewopa
de estê , zaf berzê u her mewsım vewr esto nê koyi de. Verocê Ewropa de Koyê
Alpi estê. Koyê Alpi zi berzê ema heta koyê zımeyê Ewropa berz niyê. Koyê Alpi
polo turizmi ra zaf namdarê. Koyê Alpi koyê de rezkiyo u xıdudê Koyê Alpi verocê
Fransa ra sıfte beno u heta rocawanê Macarıstani şono. Mont Blanc', noxtaya de
tewr berzo Koyo Alpi de. Berziya cı 4,810 metreyo. Leteyê Koyê Alpiyo ke erdê
Fransa derê , inan rê Alpê Fransızi vaciyeno, leteyê cıyê ke İswiçre derê, inan
rê Alpe İswıçre vaciyeno u leteyê cıyê ke Awısturya derê, inan rê Alpê Awıstırya
vaciyeno. Verocê Ewropa de eyni zeman de İspanya de zi koyi estê. Miyanê İspanya
u Fransa de Koyê Preney estê. İtalya de koyê Apelini estê. Rocvetışê Ewropa de,
Nêmadeyê Balkani de koyi estê. Rocvetışê Ewropa de, zımeyê Romanya de Karpati
estê. Zımey-Rocvetışê Ewropa de Koyê Qefqasi estê. Tewr rocvetış de zi Koyê
Urali estê. Noxtayê Ewropayo tewr berzi Koyo Elbruziiyo. Berziya cı 5642
metreyo.

Qıtaya Ewropa de zaf royi estê u dergiya royan pêroyi de zafê. Rocvetışê Ewropa
de Royo Volga esto. Royo Volga, royo de tewr dergo Ewropa de. Dergiya cı 3690
kmyo. Zımeyê Ukrayna de Royo Dinyeperi esto u Royo Dinyeperi Rusya ra sıfte beno
u Deryayo Siya de qadiyayo. Miyanê Ewropa de zi Royo Tunay esto. Royê Tuna,
Awısturya de sıfte beno u Romanya ra Deryayo Siya rê şıno u inca de qadiyayo.
Verocê Ewropa de , Nêmadeyê İberi de çehar royi estê u namê inan Royo Douro,
Royê Taja, Royê Guadiana u Guadalquivirê. Nêmadeyê İtalya de zi tena yew ro
esto. Namê xo Royo Poyo. Rocawanê Ewropa de royi zaf estê. Fransa de çehar royi
estê. Namê inan Royo Caronne, Royo Rhone, Royo Loire u Royê Seireo. Almanya de
zi dı roy estê. Namê inan Royê Reni u Royê Elbeyo. Zımey-Rocvetışê Ewropa de
Royo Oderi u Royo Divinay estê. Zımeyê Ewropa de, İskandinawya de, İzlanda u
Britanyaya Gırde de ro çıniyo. Qıtaya Ewropa, terefê goli ra zaf zengın niyo.
Tena zımeyê Ewropa de u Rusya de goli zaf estê. Mıntıqaya Ewropayo binan de gol
zaf çıniyo. Golê Ladoga, golo de tewr herayo Ewropa de. Gırdiya cı 18,130 km2yo
u cayê cı Rusya dero. Goreyê gırdiya ra Golo Onega, golo de dıyıne gırdo u 9,900
km2 herayo u cayê cı Rusya dero. Golê Ladoga u Golê Onega ra dıme, Golê Vanerni
yeno. Golê Vanerni golo de hirıne herayo Ewropa de. Golê Vanerni, 5,546 km2
herayo u cayê cı İsweç dero. Zımeyê Ewropa de goli zaf estê , tena İsweç de
96,000 goli estê ema amorê heme golan belli niyo. Veroc, Rocawan u Rocvetışê
Ewropa de zaf gırd goli çıniyê. Tena tayê golê qıteki estê.

Qıtaya Ewropa goreyê deşti ra zengıno. Qıtaya Ewropa de zaf deşti estê. Zımeyê
Ewropa de Deştê Ewropaya Zımey esto. No deşt, deşto de tewr herayo Ewropa de.
Deştê Ewropaya Zımey, zımeyê Fransa ra sıfte beno u heta Rusya u Sibirya şıno.
No deşt, zaf mexsuldaro. verocê Ewropa zaf koyıno u terefê deştan ra zengın
niyo. Tena rocawanê İspanya, Portekiz, zımeyê İtalya u Macarıstan de deşti estê
ema inan zi zaf hera niyê. Adeyê Britanya, İrlanda de zi deşti estê u nê goli
zaf mexsuldarê ema ê zaf hera niyê. İzlanda de deşt çıniyo.

Hiri polo qıtaya Ewropa de deryay estê. Zımeyê Ewropa de rocawanê dewletê
Norweci de Deryayê Norweci esto, zımeyê qıtaya Ewropa de Deryayê Zımeyê Cemed
esto. Miyandê İskandinawya u Ewropaya Rocvetışi de Deryayo Baltıki esto, miyandê
Britanyaya Gırde u Fransa de Deryayê Manşi esto. Miyanê Britanyaya Gırde u
Ewropaya Zımeyi de Deryayê Zımey esto. Rocawanê Ewropa de Okyanuso Atlantiki
esto. Verocê Ewropa de zi Deryayo Sıpê u Deryayo Adriyatiki estê.
Veroc-Rocvetışê Ewropa de Deryayê Egey esto u polo Tırkiya ra Deryayo Marmara
esto. Deryayo Marmara xıdudê qıteyê Ewropa u Asyaya. Miyanê İtalya u Sicilya
Sardinya de Deryayo Tireni esto. Noxtayê qıtaya Ewropayo tewr berzi de zi,
(zımeyê Rusya u Sibirya de) Deryayê Barentsi esto.

Qıtaya Ewropa de zaf adey estê. Goreyê cayê Ewropayo binan ra, zımey u verocê
Ewropa de adey zafêr estê. Zımey de dormeyê Deryayo Baltıki u Britanyaya Gırde
de, veroc de zi dormeyê Deryayo Miyanêne, Deryayê Ege u Deryayo Adriyatiki de
adey zaf estê. Adeyê Ewropa ra tayê;

Tebietê qıtaya Ewropa zaf herayo u zaf mıxtelif ganiyan rê wayiro. Terefê
dareyan u vaşan ra Ewropa zaf zengıno u dınya de zaf zengın qıteyan ra yewo. Her
cayê Ewropa de zaf dari estê. Zımeyê Ewropa de dari dergê u nê dari iklımê serdi
rê adapte biyê. Ema dormeyê zımeyê Ewropa de dari ya zi vaşi çıniyê, çunkê
iklımê awca zaf serdo u semedê nebatan weş niya. Xericê inca, her cayê Ewropa
semedê nebatan zaf hewlo. Miyanê Ewropa de pelgê dareyan herayê. İklımê
Okyanusal Miyanê Ewropa rê tesır keno. Verocê Ewropa de dari zaf derg niyê. Namê
nê daran Makiyo. Menaya Maki, darê kılmo. Sebebê kılmiya dareyan İklımê Deryayê
Miyanêniyo. Dari u vaşi ke qıtaya Ewropa, iklımê nerm rê adapte biyê. Mısal,
darê iklımê germ ya zi darê iklımê serd u darê (vaşi u vıli zi) ıklımê binan
Ewropa de nêcıwiyenê. Ewropa de turê nebatan zaf niyo. Ewropa de zaf heywani
nêcıwıyenê. Çunkê merdımi erdê tebiiyê heywanan xırab kerdo. Zımeyê Ewropa de
Bizonê Ewrasya erdê cıyê tebii de cıwiyenê. Verocê Ewropa de tayê mari u
perrınio (theyri) endemiki cıwiyenê. Dormeyê qıtaya Ewropa de zaf cınsê masan
cıwiyenê. Heywanê ke iklımê germi de cıwiyenê , zey Fil, Şêr, Hippopotam,
Gergedan u binan nêcıwiyenê. Çunkê erdê Ewropa semedê nê heywanan weş niyo u
serdo. Mongaya Hollanda cıhan de xeylê namdara. Ewropa de tena tayê heywanê
qıteyk zey pısıng, kutik, kerg, varg, lü, mar u bini tebietê inanê tebii de
cıwiyenê.

Ewropay Zımey ( ebe İngılızki: Northern Europe ) mıntıqa zımeyê Ewropaya. Ena
mıntıqa de dewletê İsweç, Norweç, Danimarka, Finlanda, Letonya, Estonya,
Litwanya u İzlanda estê.

Ewropaya Veroci ( ebe İngılızki: Southern Europe ) mıntıqa verocê Ewropaya. Ena
mıntıqa de polo rocawan ra rocvetış rê dewletê Portekiz, İspanya, İtalya u
dewletê Balkani estê.

Ewropay Rocvetışi (ebe İngılızki : Eastern Europe) mıntıqa rocvetışê Ewropaya.
Ena mıntıqa de dewletê Polonya, Romanya, Belarus, Ukrayna, Moldawya u Rusya
estê. Leteyê ke aidê Rusyayo u qıtaya Ewropa derê , nê erdi rê Ewropaya Rusi
vaciyeno.

Ewropay Rocwani (ebe İngılızki : Western Europe ) mıntıqa rocawanê Ewropaya. Ena
mıntıqa de dewletê Fransa, Hollanda, Belçika, Luksemburg, Almanya, Britanyaya
Gırde u İrlanda estê. Na mıntıqa de dewletê Hollanda, Belçika u Luksemburg rê
Benelux vaciyeno.

Ewropa Miyanêne (ebe İngılızki: Central Europe) mıntıqa miyanê Ewropaya. Ena
mıntıqa de dewletê Awıstırya, Macarıstan, Slowakya, Cumhuriyetê Çeki u Slowenya
estê.



https://diq.wikipedia.org/wiki/Cihan%C3%AA_Miyani

Cıhanê Miyani yew erdo ğeyaliyo u yew erdo ke terefê J. R. R. Tolkien ra
vıraziyayo. Cihano Miyanên romananê J. R. R. Tolkieniyê fantastikan de ca gêno u
Efendiyo Engıştaneyan u Hobbit de, miyandê ninan de zaf namdaro. Namê Cihanê
Miyanêni mitolociya Cermeni ra yeno u be nameyê oricinali ra namê cı Midgardo.
Eyni zeman de Cihanê Miyanên ra Middenheim, Manaheim u Middengeard zi vaciyenê.
Goreye mitolociya Cermenan ra Midgard asmênan miyan de ca gêno u be nameyê
Bifrösti ra, uca de pırd esto u no pırd Cihanê Miyanêni ra raya veciyayışiya u
cihanê Homayan Asgard ra raya şiyayışiya. Bınê Cihanê Miyanêni de welatê
merdeyan Hel esto. Asmên yeweiyayışê newe ra, cihanê fiziki ra ameyo meydan.
Tayê cihanan ; cihanê merdıman (Midgard), cihanê elfan (Alfheim), cihanê cuceyan
(Niðavellir), cihanê Homayan (Asgard u Vanaheim) u cihano gizan/dewan (Jotunheim
ve Muspelheim).

Cayê Cihanê Miyanêni rocvetışê Deryayê Gırdi de ca gêno. Zafêrê efsaneyanê
Tolkieni ena mıntıqa de vêrenê ra. Eseranê Tolkieni de Cihanê Miyanêni de zemanê
tewr verêni de qet koy, roy u ê bini nêvıraziyayi u cihan vengo. Wexto ke cihan
veng biyo, tewr verên cihan de mıntıqa Amani ca gırewto u rocawan de mıntıqeyê
bini biyê. Miyandê erdi de zi Cihano Miyanên ca gırewto. Namê miyani zi tiya ra
yeno. Homayanê mitolocikan ra tepiya koy, roy, mıntıqey u şari vıraziyayi.



https://diq.wikipedia.org/wiki/Canada

Kanada yew dewleta. Cayê xo mıntıqa ra zımey qıta Amerika dero. Zımey Kanada de
Okyanuso Arktik, veroc (cenub) de Dewletê Amerikayê Yewbiyayey, rocawan (ğerb)
de Okyanuso Gırd, rocvetış, (şerq) de Okyanuso Atlantik u Welato Kewe
(Greenland) estê. Paytextê Kanada Ottowayo. Kanada eyaletan ra yena pêra
(mıteşekkıla) u 13 eyaletê xo estê. Kanada ezaya NATO, Mılliyetanê Yewbiyayiyan
(UN), NAFTA u G8iya.

İşğalê şaranê Ewropayıcan ra ver, eşirê Postesuran (Indians) Kanada sero
cıwayêyi bi; nê wahêrê ê erdi bi. Wextê esrê 15'i de mılletanê Ewropa qıta
Amerika işğal kerde. Eskeranê Ewropa hem Dewletê Amerikayê Yewbiyayey hem Kanada
de zaf postesuri kışti, be guman 11 milyon merdumi tertele ra merdê. Verin de
Kanada koloniya/mıstemera Britanya biye. Labelê Kanada xoseriya temame nêgırewt.
Nıka Kanada gırêdayiya qralina Britanyawa. Cengê Dınyayê I. u II. de dewleta
Kanada bêhet mende.

Bacara Torontoy zaf raver şiya. Tede banê xeylê berzi estê. Toronto bacarê
borsayo, merkezê iqtısadê Kanadayo.

Nıfusê Kanada 32,5 milyono. Zaf mılletan ra insani estê: İngılızi (%19,2),
Frenki (%15,7), İskoçi (%14), İrlandıci (%12,9), Elmani (%9,0), İtalyani (%4,3),
Çinıci (%3,5) u Postesuri (%3,4). Dinê Kanada İsewitina u mezhebê mıletê Kanada
Katoliko. Labelê dino resmi çıniyo. Tayê Mısılmani, Musewiy zi estê. Zıwano
resmi İngılızki u Frenkiyo.

İqtısadê Kanada zaf gırdo. Endustriya koli u petroli zaf mıhima. Herunda
standardê heyati berza. Labelê Kanada iqtısad u kulturê Dewletê Amerikayê
Yewbiyayey ra zaf tesir biya.



https://diq.wikipedia.org/wiki/C%C4%B1rit

Cirit na kay zey cıritê serdê Estorana niya. Na kay rê teniya rewtêda ruta duza
serê cı rotere u nu lazım a. Xort yan zi resayey na rewtı gênê u şınê erdandê
nermınan u ê felhankerdan miyan, qandê kaykerdenda na kay. Qandê cadê eştenı
xetê ancenê. Ê kı na kay kaykenê jew bı jew bı sıreyêna yeno na xetı pey ra na
rewtı kışta nu ser hetê ê cadê nermiya erzeno. Çiyêdê na kay o taybeti esto kı,
o zi no yo. Wexto kı na rewtı erzenê vanê a rewtı ê seredê nuy ser erdo
denışiyo. Wexto kı erzenê nêdenışiyo, çend erzeno duri wa berzo nino hesıbnayenı
u qebul nêbeno. Qandê nê semedi zi na kay rê zahf zanayenı, hüner u ta lazım o.
Ê kı kay kenê inan jew bı jewi bı sıreyêna eşt tepey a, ê kı cıritê cı
denışiyayo u rewta cı pay ra menda, inan ra kê dıha vêşi eşto o beno jewemin u
qezenc keno.

O kı ey dımı yeno beno ê dıdını, o kı ey dımı zi yeno beno ê hirını. Bı no
hesaba pê dımı yenê. Zanayena na kay vanê kes do berzo duri u do seri ser
denışiyo, zewbi qebul nêbeno. Kes şeno vajo babetêdê sida qüwetiyo, teniya ferqê
mabêni vanê a rewtı denışiyo. Qandê nermeyda erdi u denışnayenda a rewtı, na kay
ey bol ki wexto kı varan (yaxer) vareno u payızi yena kaykerdenı. Kayêda bol
weşa. Tabi wexto kı na kay kaykenê, ê kı na kay zanê inan ra jew ê kı kay kenê
inan rê beno hekem. Qandê kı kes kesi rê hile nêkero u heqê kesi niro werdenı.
Demokrasiyo kı veri ma miyan dı estbı cana dı çınêbı. Nê kayan dı o kı hekemo ey
se bıvatê zey ey biyê u kesi vatenandê ey rê itıraz nêkerdê



https://diq.wikipedia.org/wiki/Byzantion

Estamol (Astamol, Ostomol, Estemol, İstambol; be Tırki: İstanbul, Latinki:
Constantinopolis/Byzantium, Yunanki Κωνσταντινούπολης Kônstantinúpolis/Βυζάντιον
Byzantion) yew bacarê Tırkiyao. Namey xo heni aseno ke Yunanki (fekê Dorki) eis
tàn pólin εἰς τὰν πόλιν (be bacar, Trk. şehire, İng. to the city) ra yeno.
Estamol mıntıqa ra zımey rocawanê (ğerbê Tırkiya dero. Estamol qıtanê Ewropa
(Trakya) u Asya (Anatoliye) serowo.

Estanboli rê verênan babet babet namey nayê pa. Nê nameyan ra Byzantion, Augusta
Antonina, Nova Roma, Konstantinopolis u Konstantiniyyeyo.

Nıka Estamol merkezê Ekonomi u kulturê Tırkiyao. Estamol ra zaf fabrikê wesaitan
(erebe) u elektronik u çhekan, ê çimento u tekstili (kurasi) estê. Universıtey
Boğaziçi (Boğaziçi Üniversitesi) bacarê Estamoli dero. Hirê taxımê futboli estê:
Galatasaray, Beşiktaş JK u Fenerbahçe.

Estamol bacarê do khano. Wextê İmperatoriya Roma biyo xırabe u Estamol biyo
paytextê İmperatoriya Bizansi. Wextê İmperatoriya Bizansi de Estamol biyo mekezê
Yunananê Xristiyananê Ortodoksan. Merdumê Bizansıci xeylê kilisey vıraştê. Aya
Sofya kiliseo tewr (en) gırd bi. Serra 1453ine ra dıme İmperatoriya Usmanıcan
Estamol gırewt. Wextê İmperatoriya Usmanıcan de Estamol bi merkezê İslami. Ewro
Estamol biyo merkezê iqtısad u kulturê Tırkiya.



https://diq.wikipedia.org/wiki/Brazil

Brezilya mıntıqa ra verocê (cenubê) qıta Amerika dera. Zımey (Şımalê) Brezilya
de Surinam, Bolivya, Guyana u Venezuela; veroc (cenub) de Uruguay; rocawan
(ğerb) de Kolombiya, Arcantin, Peru u Paraguay; rocakewtene (rocvetış, şerq) de
Okyanuso Atlantik estê. Paytextê xo suka Brazila. Brezilya eyaletan ra yena pêra
(mıteşekkıla); 27 eyaletê xo estê. Brezilya ezaya Mıletê Yewbiyayeyia.

Verê işğalê dewleta Portekizi ra, eşirê Postesuran (Qızılderili) Brezilya dı
ronişte biyê. Wextê seserra 15ine de Portekizıcan Brezilya işğal kerda. Semedê
zernan u qehwa zaf merdumê mılteciy şiyê Brezilya. Bênatey seserranê 15 u 18ine
de Brezilya koloniya/mıstemera Portekizi biya. Serra 1822ine de Brezilya xo
reyna ra, xoser ilan kerd. Ewro sistemê idarey xo demokrasiya, labelê eskeran
Brezilya de zaf darbey kerdi.

Nıfusê Brezilya 186 milyono. Zaf mıxtelıf mılleti tede cıwiyenê. Şarê Ewropa
(Portekizıci, İspanyoli, İtalyani, Almani u Fransızi), Afrika (Angola, Togo u
Nicerya) u Asya tey zafê. Dinê Brezilya Xrıstiyanina u mezhebê mılletê Brezilya
ki Katoliko. Taê Musewiy u Mısılmani ki estê. Zıwano xoyo resmi Portekizkiyo.
Taê ki İspanyolki qısey kenê. Semedê koloniya/mıstemera-biyaena Portekizi ra
zagonê Portekizıcan biyo zagonê Brezilya.

Ekonomiyê Brezilya nê zaf qewetıno, nê zaf ki xırabıno. Zaf mıntıqê Brezilya
peyser mendê, labelê zaf mıntıqey ki raver şiyê. Endustriya meden u ziraeti zaf
gırda.

İklimê dewleta Brezilya tropiko u hewaê xo zaf germıno. Bırrê Şile zerrey
Brezilya de caê xo gênê. Hama sahılê xoyê reğbetkari estê; sahılê Rio de
Janeiroy dınya de meşhuro. Awıka Okyanusi Rio de Janeiro de zelal u paka. Her
serre seba sahıl u karnevali xeylê merdumê Amerikanıci u Ewropayıci şonê Rio de
Janeiro.Suka Sao Pauloy zaf raver şiya. Tede banê xeylê berzi estê. Sao Paulo
bacarê dewizio, paytextê borsao u merkezê iqtısadê Brezilyao. Rio de Janeiro
merkezê xeceliyayış u karnevalio.



https://diq.wikipedia.org/wiki/Bot_Flag_Requests

Hello! Sorry for not speaking Zazaki. I ask for a bot flag for my interwiki bot
Byrialbot so it will not fill the recent changes page with interwiki updates.

I know that you have no bureaucrats here who can grant bot flags, but I need
consensus from the local community before I can ask for the flag at the
Meta-Wiki. So please tell your opinion. Thank you! Byrial 20:07, 27 Temmuze 2007
(UTC)

Hello! I ask for permission to run my interwiki bot PipepBot here, and to get a
bot flag for it.

It will soon begin to do test edits. Thank you! --it:User:Pipep 13:20, 1 Tebaxe
2007 (UTC)

PipepBot has now bot flag. Thank you! it:User:Pipep 18:01, 5 Paiza Verêne /
Eylule 2007 (UTC)

Please give a bot bit to SieBot, so it will not flood your RC as it adds
interwiki links using pywikipedia's interwiki.py. SieBot is active on 180
Wikipedias. See the user page of the bot for more details, or check a complete
overview of its activities here. Cheers! Siebrand (talk) 23:19, 17 Tebaxe 2007
(UTC)

Hi, AlleborgoBot is an interwiki bot run by Alleborgo starting at the italian
wikipedia. The bot uses the pywikipedia framework daily updated to the last SVN
version. The Bot runs in autonomous, but sometimes, it will run in manual
assisted mode to solve interwiki conflicts. Already has a bot flag in ar, an,
az, bar, bg, br, bpy, bs, ca, ceb, cs, da, de, el, en, eo, es, eu, fa, fi, fr,
frp, gl, he, hr, ht, hu, hy, id, it, ja, jv, ka, ksh, lb, li, lmo, ln, lt, mi,
ml, ms, nds, nl, nn, no, pl, pt, ro, ru, sk, simple, sl, sq, sr, su, sv, th, tr,
uk, vec, vi, vo, zh, zh-yue. On it wiki has done more than 45000 edit. Now I'm
requesting the flag here, thanks --AlleborgoBot 15:09, 9 Paiza Wertêyêne /
Oktobre 2007 (UTC)

Hello. To facilitate steward granting of bot access, I'd like to implement the
standard bot policy on this wiki. This will involve creating a redirect to this
page from Project:Bot policy, and adding a line at the top noting that it is
used here. In particular, this policy allows automatic acceptance of known
interlanguage linking bots (if this page says that is acceptable), which form
the vast majority of such requests.

Please read the text at m:Bot policy before commenting. If you object, please
say so; it will be implemented in one week if there is no objection, since it is
particularly written to streamline bot requests on wikis with little or no
community interested in bot access requests. —Pathoschild 17:11:28, 13 Paiza
Peyêne / Teşrine 2007 (UTC)

Hello. The standard bot policy was updated to allow global bots, which are now
technically possible. These are trusted bots that will be given bot access on
all wikis that allow global bots (the local policy or request page must
explicitly allow them, or they won't get access on this wiki). The current
requirements for global bots are:

Does anyone object to allowing global bots on this wiki? I'll update the local
policy in a week if there are no objections. Thanks. —Pathoschild 23:22:51, 26
Temuze 2008 (UTC)



https://diq.wikipedia.org/wiki/Bong%C4%B1lan

Boglan ya zi Solaxan (be Usmanıcki: صولخان, be Tırki: Solhan, Bongilan, Boğilan)
yew qezaya Çoligia. Rocvetışê Boglani de Muş, rocawan de bacarê Çoligi, zımey de
Qarliova u Varto, veroc de Diyarbekır u Darê Hêni ca gêno.

Gırdiya erdê qezay Boglani 1114 km²iya. Ena gırdiya erdê qezay Boglani wılayetê
Çolig de %13.71'iya. Qeza derya ra 1395 metro berza. Çolig ra 60 km dûria.
"Yüzen Ada" sinorê Boglani de ca gêna. Erdê Boglani de zaf koy estê u tayê deştê
berzi zi. Nême ra zêde erdê qezay ko u gerişê. Koyê Torosan vera qeza ra vêrenê.
Berziya Torosan qeza de 2000 metreya. Serê ena mıntıqa de, koyo tewr berz Koyê
Şerafeddinio. Temamê zımey qezay Koyê Şerafeddinio. Cao tewr berz Esentepeyo u
berzina xo 2675 metreya. Miyanê enê koyan de hirê deşti estê. Qezay Bogloni de
Royê Muradi, awa Buğlani, awa Masalay u derê Bazi vêrenê. Şerafeddin, Ağmasi,
Çavkani, Kuçekan, Kendıl, u Kabak deştê qezaê. Şarê qezay Boglani xo rê heywanan
kenê weyiye u pê idarey xo keno. Têk zi şarê qezay Boglani eraziya xo de genım
(ğele), cew, sayan, gozan u tûyan nanê de.

Namey Solaxan wextê veri de Boglan biya. Serra 1932ıne de namey Boglani pê qanun
bi Solhan. O sıre wılayet neww vıraziya u wextan ra Solxan serra 1864ıne de bi
qeza wılayetê Erzurumi. Wextê Cengê Dınyaê Yewıne de yew wext Boglan bınê işğalê
Urusan de mend. Serra 1929 de nehiya biye qeza u Muş ra gırê diyê. Emma roca 4ê
Çeley 1936ıne de Solhan bi qezay Çolig.



https://diq.wikipedia.org/wiki/Bombard%C4%B1man%C3%AA_Tokyo

Bombardımanê Tokyo (Japonki de: 東京大空襲) bombardımano de gırdo ke DAY be teyarê xo
serra 1945ıne de vıraşto. DAY be hirêse u çewres u çehar teyarê xo kewto eno
bombardıman. DAY serra 1944ıne de dest pê kerdo ke suka Tokyoy ser bombar bıerzo
u yew serre de se u şeş reyi Tokyo sero bomba eşta, bombardıman kerdo. Tarixê 9ê
Adare 1945 de Tokyo de veng eşnawiyao u terefê sistemê seveknayışi ra vaciyao ke
dı tene teyarê Amerikani Tokyo ser de geyrenê cı. Saete 24.00 de Amerika Tokyo
sero bombaya verêniye eşta. Amerika raveri dormey suka Tokyoy veşno u xırabe
kerdo. Fel u emelê Amerika heni biyo ke şarê Tokyo merkezê suke arê bo u adır
miyan de bımano.

O taw radarê Japonya riyê mıxalefetê heway ra teyarê Amerikani rêw nêdiyê.
Amerika be teyarê fosfori, napalmê elektroni u teyarê bini suka Tokyo pêro piya
xırabe kerdo, Tokyo sero 1.700 kilogram adır eşto, şarê Tokyo veşno u uca de
100.000 merdumi merdê, 278.000 ban u binay veşayê. Heto bin ra zi, sistemê
pawıtışê Japonya, des u dı teyarê Amerikan ardê cêri, çewres u dı teyarê
Amerikani zi kerdê xırabe.



https://diq.wikipedia.org/wiki/Boglon

Boglan ya zi Solaxan (be Usmanıcki: صولخان, be Tırki: Solhan, Bongilan, Boğilan)
yew qezaya Çoligia. Rocvetışê Boglani de Muş, rocawan de bacarê Çoligi, zımey de
Qarliova u Varto, veroc de Diyarbekır u Darê Hêni ca gêno.

Gırdiya erdê qezay Boglani 1114 km²iya. Ena gırdiya erdê qezay Boglani wılayetê
Çolig de %13.71'iya. Qeza derya ra 1395 metro berza. Çolig ra 60 km dûria.
"Yüzen Ada" sinorê Boglani de ca gêna. Erdê Boglani de zaf koy estê u tayê deştê
berzi zi. Nême ra zêde erdê qezay ko u gerişê. Koyê Torosan vera qeza ra vêrenê.
Berziya Torosan qeza de 2000 metreya. Serê ena mıntıqa de, koyo tewr berz Koyê
Şerafeddinio. Temamê zımey qezay Koyê Şerafeddinio. Cao tewr berz Esentepeyo u
berzina xo 2675 metreya. Miyanê enê koyan de hirê deşti estê. Qezay Bogloni de
Royê Muradi, awa Buğlani, awa Masalay u derê Bazi vêrenê. Şerafeddin, Ağmasi,
Çavkani, Kuçekan, Kendıl, u Kabak deştê qezaê. Şarê qezay Boglani xo rê heywanan
kenê weyiye u pê idarey xo keno. Têk zi şarê qezay Boglani eraziya xo de genım
(ğele), cew, sayan, gozan u tûyan nanê de.

Namey Solaxan wextê veri de Boglan biya. Serra 1932ıne de namey Boglani pê qanun
bi Solhan. O sıre wılayet neww vıraziya u wextan ra Solxan serra 1864ıne de bi
qeza wılayetê Erzurumi. Wextê Cengê Dınyaê Yewıne de yew wext Boglan bınê işğalê
Urusan de mend. Serra 1929 de nehiya biye qeza u Muş ra gırê diyê. Emma roca 4ê
Çeley 1936ıne de Solhan bi qezay Çolig.



https://diq.wikipedia.org/wiki/Bj%C3%B6rn_Afzelius

Björn Svante Afzelius, ser 1947 menga 27 çıle dı, İsweç dı, mıntıqa Småland u
suka Huskvarna dı marda xü ra biyo u ser 1999 16 mengda sebati suka Göteborg dı
şiyo réhmet (héqeyda xü ser). Afzelius, dêrvatox, kompozitor, şair u
gitarceneyox o u nezdiyê 2,5 milyon albümê roşyayo.

Sera 1955 dı ailey Afzelius Huskvarna ra kêy xü bar kenê şınê suka Stockholm
beldey Hökarängen dı ca benê u sera 1961 dı bar kenê şınê mıntıqa Skåne u sukda
Landskrona dı ca benê. Afzelius dıma 1963 dı, bı xü sıno sukda Malmö dı ca beno
u albümê ciyê sıfteyını sera 1976 dı bı namedê ”För kung och fosterland” (Qandê
qıral u welat) veceno. Dıma no albümê xü dano pıro sıno suka Göteborg dı ca
beno. Wextê Afzelius en vêşi İtalya dı suka Ligurien dı ravêrneno. Wextê do dur
u derg uca ca beno. Afzelius zaf dêr u şiirandê xü uca İtalya dı nuşnayo.

Ser 1970 ra tepya no bı ebazandê xü yê Mikael Wiehe, Peter Clemmedson xırubê
Hoola Bandoola vırazenê. Şiirê nina bı gıraney kıritikê cüwayışi seroyo u fıkrê
cı fıkrê sosyalistan o. Björn Afzelıus u Mikael Wiehe hetê siyaseti dı zaf xürt
biyê u nêy héme şan u vêyveyan dı qandê héqê pawutenda insanan cayê xü gırotê.

Afzelius 25 seri miyan dı ser 150 dêri nuşnayo. Mabênê Björn Afzelius bı
jurnalistê Swediyana qet rınd nêbiyo. Xezteciyê Swêdiya derheqdê cı dı zaf çiyê
xırabi nuşnayê. Labırê Norweç u Danimarka dı namey Afzelius hem sınasêno u hem
zi jurnalistê nêy welatan Afzelius, veng u dêri Afzeliusi zaf hézkenê.

Ser 1997 dı Afzelius xeber gêno kı, êy dê nêweşeyda qansêrda (külo bêderman) ê
cigeri vıcyayo. Héta merdenda xü zi no fek karê xü ra nêverdano u dêri vırazeno
u albümê ciyê "Elsinore" nezdi qeydyayen biyo kı no şiyo héqeyda xü ser.
Afzelius ézay Vänsterpartiet (Partiyê Çepı) bi.



https://diq.wikipedia.org/wiki/Bilbo_Baggins

Bilbo Baggins (namê xoyo bini: Bilba, Transportoro engıştareyan u Dostê elfan)
yew karektero ke The Lord of the Ringsi u Hobbit de esto. Bilbo Baggins yew
hobbito u eyni zeman de Shireıco. Bilbo Baggins lacê Bungo Bagginsio. Piyê xo
Bungo, dewrê hirıne de Bag End inşa kerdo u terefê zaf Shireıcan ra şınasiyeno.
Bagggins heta serria xoyo 50ıne macera nêcıwiyo u bonê piyê xo ke Bag End de
esto de ebe rındiye u haştiye cıwiyo. Zemanê ke tede Baggins ebe Gandalf biyo
embaz, macerayê xo sıfte biyê. Dewrê hırine de engıştare Gollum ra gırewto ema
bahdo engıştare Frodo Baggins rê dayo.Qedbiyayışê heyatê xo de yew kıtab nuşto u
şı terefê binio deryay rê.

Bilbo Baggins lacê Bungo Bagginsio. Piyê xo dewrê hirıne de Bag End inşa kerdo
Shire de u Bag End heme Shire de cayê de tewr weşi biyo. Bahdo ebe qıjê
Gerontius Tooki , Rında Rından Took zeweciyayo. Wexto ke serê organ Goblin Shire
işğal kerdo, awca de yew ceng biyo u Bungo Baggins Golfimbul kışto eno ceng de.



https://diq.wikipedia.org/wiki/Beyannamey_heqan%C3%AA_insanan%C3%AA_erd_u_asm%C3%AAni

Beyannamey heqanê insananê erd u asmêni (be İngılızki: Universal Declaration of
Human Rights ya ki kılmek ra UDHR), beyannameyêko ke Mıletanê Yewbiyayeyan
Komisyonê Heqanê İnsanan Heziranê 1948i de kerd hazır u tayê vurnayışan ra
tepeya 10ê Gağande 1948i de, cemaeto ke Paris de diya arê u qebul diyayo,
beyannamey Diwanê Heminano. 30 maddeyan ra yeno pêra. İmzakerdene de, dewletanê
Herbê Cihaniê 2. ra dıme, tesirê naye ki bi ke nê cihetê bınê teminati gırewtena
heqanê ferdan de amey werê. Eleanor Roosevelt no beyanname "Yew Magna Carta
(Magna Karta) heme insaniyetiye" name kerd. 10ê Gağando ke no beyanname imza bi,
Roca Heqanê İnsananê Dınya yeno mıbarekkerdene.

Madde 1: İnsani têde serbest, bara anor (heysiyet) u heqan ra têdüs yenê riyê
dınya. İnsani wahêrê eqıl u wıcdaniê, yewbinan rê ebe bırayin u zerreweşiye ra
bêrê têhet.

Madde 2: Heqê ke ni beyannamey de ameyê nuştene, heme kes seba inan wayirê
serbestin u heqo. Cıns, cıbıliyet, reng, zıwan, din, siyaset be itıqatê dê bini;
wariyet ra gore jübini ra cêr-cor nêvêniyenê.

Madde 4: Kes kesi nêşeno kole u qulê xo kero. Koleyin u tacirina koleyan hemu
cihet ra mena (tuhmeta).

Madde 5: Qe kesi rê eza u cefa nêdiyeno antene. İnsaniyetine ra düri, kes be
kesi ra nêşeno kayê xo bıkero.

Madde 6: Kam, koti (kamca) de beno bıbo, wahêrê heq u huquqê xoyo. Kesê bini
gereke heq u huquqê cı nas bıkerê (bışınasnê).

Madde 7: Qanunan ver de hemu kes têdüs rawo. Sıtara qanunan ra xeyr vênıtene ra,
heqa xo gırewtene de têde jü düs rayê. Kam ke na beyanname ra keweno düri ya ki
serba düri vıstenê fit şaneno cı; verbe inan heqa xo esta ke xo şevekıtene
(pawıtış) rê sıtara duwelan bıwazo.

Madde 8: Ebe qanun ra insan biyo wahêrê senê heq u huquqan; seba (qandê) inan,
senê cad, senê fêlo xırab şaniyeno pê, pêşaniyo; nê heq u huquqê xo rê wahêr
veciyayene rê, seba nê fêl u cadi, mehkemanê mılliyan rê şiyene rê heqa xo esta.

Madde 9: Kes kesi zey vatena xo pênêgêno (nêtepışeno), nêerzeno zerre, nêşeno
mıhacir kero.

Madde 10: Gereko xêr u xeta jüyê be heqi ra, mehkemanê heqaneyan de eskera
bıvêniyo.

Madde 11: a.) Kam ke xetayê keno; hata ke dewa i mehkemanê heqaneyan de
nêvêniyo, xeta xo isbat nêbo, o bêxeta u bêguna say beno.

b.) Wexto ke çiyê kerdo; bara huquqê mılli bara huquqê enternasyonali de cırmê
xo çıniyo, seba na kerdene cırm nêbırrino. Peyê coy na kerdene rê cırm bıbıriyo
ki, cırmê verêni ra zêde nêbırino.

Madde 12: Kes kêfane nêşkino salatê kesi bo ; mulxıt, çê/kê, xebere
ardene-berdene, nusnayene rê. Qanuni seba çiyê niyanêni her kesi cênê bınê
sıtara xo.

Madde 13: Kam kamci dewlete wazeno, aca de serbest fetelino/geyreno, koti wazeno
aca de minê xo kuno.

Madde 14: a.) Kam ke bınê zulmi de mend, şiya duwelanê binan kewtene rê heqa xo
esta. Heqe awa ke i duweli inun bıcirê/bıgirê bınê şiya xo.

b.) Kam ke siyasi niyo, kam ke huquqê Mıletanê Jübiyayeyan dewesneno, o na heqe
nêşkino biaro zıwan (jüan/zon).

2.) Qe kes nêşkino jüyê hemwelatina cı ra mehrum bıkero. Jüyê ke wazeno
hemwelatina (wetendaşina) xo avurno, gereke kes ey/aye xam meciro.

Madde 16: 1.) Cêni u ciyamêrdê ke amê verê zeweci, heqa inun esta ke bızeweciyê,
xo rê çêyê (keyê) ronê; kes nêşkino bara cısn u hemwelatine ya ki dini ra zeweci
tomete kero. Tawo ke zewecinê, surê zeweci ya ki xırabebiyayena zeweci de heqê
inun têdüs rayê.

Madde 17: 1.) Her kes, teyna ya ki i binan ra piya bo, heqa xuya mal u mılki
esta.

Madde 18: Ê her kesi serbestiya xoya fıkr u wıcdan u dini esta. Serbestiya
itıqatê dini vurnayene ya ki tek teyna ya ki cemat ra piya u eşkera ya ki xususi
serbestiya salıxdayene, degırotene ya ki raya git (şênatiye) u ibadeti sera
eşkerakerdena itıqati ki na heqe de teyra.

Madde 19: Ê her kesi heqa xo sebestiya vênayış u qeseykerdene rê esta. Ferd ke
be xo beno wayirê vênayış u vatena xo ya ki rayê nê rayê sera u kamci dıwele de
beno, bıbo; malumat u fıkr se/çıturi, koti ra fino xo dest, inun keno vıla, ni
cihetan ra serbesto, wayirê heqo.

Madde 20: 1.) Ê her keşi heqa xo esta ke qeydê haştiye ra arêdiyo ya ki
cemat/dernege rono.

Madde 21: 1.) Her kes wayirê heqo ke raya temsilciyanê raşt ya ki serbest
weçinıteyan sera idarê welati kuyo.

2.) Her kes wayirê heqo ke xızmetanê welati seba qomi ra têdus u verane fayde
bıciro.

3.) İradê mıleti, bıngê/temelê otoritê idareyo. No irade weçinıtena (seçimê)
pêroyinan u têdüs ra, reyo dızdine/miyanki u serbest, weçinıtena demani u raşti
sera aseno.

Madde 22: Her keso ke ezayê qomio, heqa xo teminatê ictımai rê esta. Raya qêretê
mılli u piyagurenayışo beynelmılel sera, jü ki komel u çımeyanê her dewlete ra
gore; her kes wayirê na heqo ke anor u şexsiyetê xo mıheqeq serbest raver bero;
wayirê heqo ke heqê xoyê ekonomik u ictimai u kultureli hurendia xo bıvênê.

Madde 23: 1.) Her kes wayirê heqo ke kar u gurê xo serbest weçino, sert u
surtanê adıl u musaitan de bıguriyo; jü ki verbe bêkariye bısevekiyo/bıpawiyo.

2.) Ê her kesi heqa xo esta ke bê jü cêrakerdene, seba karê de têdüşi wayirê
ucretê têduşi bo.

3.) Ê her kesi heqa xo esta ke wayirê ucretê de adıl u musaiti bo, oyo ke şikino
ro anorê insani, pê i ucreti bışikiyo xo u çê/kê xo idare kero. Lazım ke beno
rayê sevekıtışê/pawıtışê ictımaiya bine sera şikino weşiya xo bıramo.

4.) Her kes seba ke menfaetê xo bısevekno/bıpawo, heqa xo esta ke sendika rono
ya ki ezayê sendika bo.

Madde 24: Her kes wayirê heqo ke saetê xoyê kari ebe pêmo/ölçüyo maqul şindor
cısaniyo; jü ki, tatilê ucretınê demaney ki tey, wextê xoyo thal/veng bıbo,
raaresiyo.

Madde 25: 1.) Ê her kesi heqa xo esta ke refah u sıheta xo u çê/kê xo rê, xo
weyiye kero, têrapiso, mekanê de ca bo u tıbbi qaytê cı bo. Her kes wayirê heqa
teminatio ke; halê tenga debare/geçımi de, awa ke rivatanê bêkariye, nêweşiye,
seqetiye, viyabiyayene, kokımine/ixtiyarine ra ya ki sertê ke kontrolê xo ra
qeyr yenê meydan.

2.) Ê mayan u domanan/qıcan heqê xoyê weyiy u yardımê xasi estê. Domani pêro,
zerre ya ki teberê zeweci de amê dınya, ferq nêkeno; jü seveknayisê/pawıtışê
ictimai ra fayde cênê/gênê.

Madde 26: 1.) Her kes wayirê terbiyetio (eğitim). Terbiyet, qet ke nê merhelê
terbiyetê verên u bıngehi de bêpereyo. Salıxgırotena mektebê verêne mecburiyo.
Terbiyeto teknik u meslegi her kesi rê akerdeyo. Terbiyeto berz (universıte)
gorê qabıliyeti imkan têdüşki dino her kesi.

2.) Terbiyet, seba tam raverberdena şexsiyetê insanio, jü ki seba ke heqanê
insanan u serbestiya bıngehi rê hurmetê xo pêt bo. Terbiyet, mılliyetan, cısnan
u qelfanê diniyan pêroyine miyan de meylê zerrehirayiye, zerreweşi u dostine
dano; faliyetanê Mıletanê Jübiyayeyanê (BM) ke raya haştiye sevekıtene sera keno
hira.

Madde 27: 1.) Her kes wayirê heqo ke weşiya qomia kulturele de cayê xo
bıciro/bıgiro, senate ra fayde bıciro, jü ki ilm de raverşiyene rê iştırak kero,
faydê xo bare kero.

2.) Ê her kesi heqa xo esta ke berê (ürün) ilm, edebiyat u senatê ke ey
afernê/nê pêra, menfaetê maddi u manewiyê ke cı ra vecinê meydan, i
bısevekiyê/bıpawiyê.

Madde 28: Heq u serbestiyê ke ni beyannamey de gırotê çım ver, her kes wayirê
heqa sunıka/duzana ictımai u beynelmılela henêno ke ni heq u serbestiy tede
bıbê.

Madde 29: 1.) Ê her kesi qomi rê wezifê xo estê, qomo ke imkan dano cı ke tede
şexsiyetê kesi serbest u tam raver şêro.

2.) Her kes sureyo ke serbesti u heqanê xo ke gureneno, sindoran ra gırêdayiyo.
Sindorê ke qanun ra beli kerdê, seba ke heq u serbestiyê i binan nas
bê/bışınasiyê, ninan rê hurmetê sari bêro pêtkerdene, jü ki qomê do demokratik
de pê duzana exlaqê qomiê pêroyine vera ihtıyacê refahê pêroyine şêrê.

3.) Ni heq u serbestiy qetiyan verbe/mığayırê fêl u emel u prensipanê Mıletanê
Jübiyayeyan (BM) mêrê gurenayene.

Madde 30: Tewr/qet jü hukmê ni beyannamey heni/otır tabir mebo ke heqe dano
dewletê, qelfeyê/grubê; heq u serbestiyê ke naca ard be zıwan (zon/jüan), ebe
fêlo henên faliyetê ya ki aksiyonê vırazo ke inan ra jüyê werte ra wedaro.



https://diq.wikipedia.org/wiki/Bengt_Anderberg

Bengt Anderberg yew nuskar u şairê Swêdij o. Ser 1920 dı suka İsveç Göteborg
(gırdey dı suk da dıdın o) dı yeno dınya. Piyê cı redaktor biyo.

Bengt Anderberg rê vanê; "idalistê kı xü mehküm kerdo tenya biyayenı". Şiirên cı
dı ez bı xü çiyê wuni nêvinena. Qandê kı; o şiirên xü dı fantasi u heyalê xü
keno pêmiyan u inara zi tam dano heyatı. Hozan bı xü şiirên xü dı romantizım zaf
ano kar. No zi beno taybeti malê cı. Şiirê hozanı dı hisên heyatı, realizmê
rewşê hinsanê vıcêno hol.

Bengt Anderberg ser 1920 dı suka İsveç Göteborg (gırdey dı suk da dıdın o) dı
yeno dınya. Piyê cı redaktor biyo. O no zi etkiyêno zaf mühim biyo Yani merdım
şeno vaco kı şopdı piyê xü dı dom kerdo. Bengt Anderberg rê vanê;
"naturromantiker" u bı hay (bı zanısti) anti-entelektüel. Bewnê sevano Anderberg
"Idolojiyan merd u hinsani mehkumê tenya biyayeni yê".

Bengt Anderberg, tenya şiir u roman nênuşnayo. Qandê radio piyes u dırama
nuşnayo hemver lej, bındestey u dıjmıney. Anderberg, xezteyê pornografi u zey
nuştoxi pornograf (çiyên akerde u tazi) u hézkeredenı zi yeno sınasnayenı. La
çiyê esto kı, romananê Anderberg dıha mühim ca gıroto u dıha vêşi resayo
wendoxanê xü. Nuştoxı 18 héyşdês kıtabi nuşnayo 4 hébi şiir, 2 roman u ay bini
zi ıstanıki yê.

Ez gerek nêvinena kıtabê nuştoxi hémına bınuşna. Na kıtabanıkı mı tiya dı nuşna,
kıtabê ciyê heri mühimi yê. En mühim kıtabê (romanê) ci yê "Kain" 1948 dı rexne
u kaosêno zaf gırd İsveç dı peyda kerdo.



https://diq.wikipedia.org/wiki/B._%C5%9Eilan

Munzur Çem (b. 1947 Kêği, namey xoyo raştıkên Hüseyin Beysüleno) yew nuştekarê
rocnameyanê Zazakiyo. Serra 1947ıne de dewa Kêği, Qurze de ameyo riyê dınya.
Mektebo verên Seter de, mektebê miyani zi qezay Dêrsımi, Nazmiya de wend. Serra
1962yıne de Erzurum de dest be wendışê Kolejê Sıhatiyo (Sağlık Koleji)
çeharserre kerd û serra 1966ıne de no mekteb Diyarbekır de qedêna. Serra 1971ıne
de Mektebê İqtısadi û Ticariyo Berzê Anqara wend.

Munzur Çem, serra 1970ıne ra nat be Tırki û Zazaki meqale, roman û hikayeyan
nusneno; şanık û lawıkê ke şari miyan de yenê vatene, inan dano arê. Meqaleyê ey
ekonomiye, politika û kulturi seroyê. Tepiya imla û gramerê Zazaki sero zi xeylê
kar û gureyê xo estê.

Munzur Çem hal û usıl ra gore mecbur mendo, seba ke ey meqaleyi û kıtabê xo be
ciya ciya nameyan ra nuştê. Tayê nameyê ke heta nıka no kar pê kerdo nêyê: H.
Toprak, A. Taş, M. Çem, B. Şilan, S. Dilan, Mirzali Çimen, Aliqemer uêb..

Heto bin ra Munzur Çem xebatkarê de heqanê merdumiyo. Kurdıstanê Zımeyi de halê
heqa merdumiye sero xeylê kar û gureyê xo esto.

Ciya ciya tayê meselan sero broşurê Munzur Çemi zi estê. Meqaleyi, lawıki,
şanıkê arêkerdeyi û hikayeyê nuştoği, heta ewro xeylê pêserok û rocnameyan de
veciyê û hewna zi veciyenê. Gruba ke çend serriyo imla û gramerê Zazaki sero
gureyeno (xebetiyeno) û Swêd de pêseroka Vateyi vezena, Munzur Çem inan ra yewo.
Nustoğ naye de temsilkarê na pêseroka ê Almanyayo, rocnameyê hefteyi Roja Teze
de, 15 roci de reyê be Zazaki meqaleyan nusneno.

Munzur Çem, ronayoğanê Kurd-PEN ra yewo, çıke o xo Kurd vêneno. Labelê hetê
biyayışi ra Zazayo û Zazaki qesey keno.



https://diq.wikipedia.org/wiki/B%C3%BClent_Tekin

Bülent Tekin (15 Gucige 1954) nustoẋ u sayırê Kurdio. Qeza Mêrdîni Dêrik de amê
dina.[1] Baxo, Qeza Mehserti ra Dewa Rissin rao. Akademiyê Mimaren u
Muhendiseniya Estemol (Galatasaray) de Muhendiseniya Kimya be ODTÜ (Qampüsê
Entebi) de Mühendiseniya Pagu (inşaat) qedenê. Seṙanê Universıta de, name Duygu
ya senaryoê guret dê. No nuste, perloda de sinemay de sıkılê fotoroman de ame
neşir biyaene. Seṙanê 70inde ebe name; “Lac (Oğul)-roman”, “Perey (Para)-roman”,
“Şiirê Qomeni (Toplumsal Şiirler)-Şiir”, “Sosyalizmê Şili(Şili Sosyalizmi) –
sayekerden u têdekerdene (araştırma-inceleme)” nuste ke nusnay, be marifetê
polesuna amay guretene, a ri ra ni nustey niyamay neşir kerdenê. Bülent Tekin
Komelê Edebiyatçiun, BESAM, TYS, Cemiyetê Qezetaciyanê Verarocêveroci (Fahri
üyelik) u Cemiyetê Qezetaciyanê Mezopotamya be ezaê PEN[2] iyo. Perloda Gırgır
de nusno[3]. Zobi, Tv Dicle de programê “Bülent Tekin ile Tarafsız Bakış” do
neşir kerdene. [4] Zeweciyaeyo, wairê dı domanuno.

Nustoẋi, nusnoẋina xo rê, hekatê ke domanina xo de gos ne ro ser (goşdariye
kerdê), ey bi sebeb, vano. Mektebê sıften de (Mardin Ebul’ula İlkokulu)
organizasyonê vilayet de têvereştena ke biya ra, a têvereştene de kompozisyoni
sero bi jüyen (yewen). Lise de, cêra şiiru ser. Unıversıta de dı romani be şiirê
nêwedari nusnay.[5]

Seṙanê 70in de İYÖKD (İstanbul Yüksek Öğrenim Kültür Derneği/Komelê Musaişê
Berciyê Estemoli) de xebetiya. KMBE de, zeṙê siyasetê Dev Genç de persparê
siyasetê Kurdiyo. Serba taê decu, ebe simiya (kimya) Unıversıta Estemol de
Fakültê Huquqi ke caverde. Taisê PKKyê Newedaranê Kurdıstani u sıftekerdena PKKy
de ca guret. Mabenê seṙanê 70in de bi ezayê Vengê Nêwedariya Kurdıstani
(Kürdistan Devriminin Sesi - KDS).[6]



https://diq.wikipedia.org/wiki/Arjantin

Arcantin (be İspanyolki: Argentina) yew dewleta. Cayê xo mıntıqa ra verocê qıtay
Amerika dero. Zımey Arcantini de Paraguay û Bolivya, veroc û rocawan de Şili,
zımey rocvetışi de Uruguay û Brezilya û rocvetış de Okyanuso Atlantik estê.
Paytextê xo Buenos Aireso. Arcantin ezayê Mılletanê Yewbiyayiyano. Menay namey
Arcantini erdo sêmêno. Sistemê idarey xo demokrasiya.

Tarixê Arcantini zaf kıhan niyo. Wexto verên de, işğalê mıletê Ewropa ra ver,
eşirê Postesuran (İndiyan) tede ronişte biyê. Wextê seserra pancyesıne de
İspanyoli, İngılızi û Fransızi amê Arcantin. Benateyê seserranê pancyesın û
heştyesıne de Arcantin koloniya/mıstemera İspanya û Britanya biya. Serra 1816ıne
de Arcantini xo reyno ra, xoser ilan kerdo. Serra 1982ıne de Acantin û Britanya
semedê adeyanê Falkland û Malvinasi ra kewti wertê cengi, labelê Arcantini Cengê
Falklandi kerd vindi. Ewro Arcantin demokratiko, hema Arcantini zaf darbê
eskeriye diyê.

Bacarê Buenos Airesi zaf raver şiyo. Tede banê xeylê berzi estê. Buenos Aires
bacarê dewizio, paytextê borsayo, merkezê iqtısadê Arcantinio.

Nıfusê Arcantini 38 milyono. Zaf mıxtelıf mılleti tede cıwayenê. Şarê Ewropa
(Portekizi, İsponyoli, İtalyani û Fransızi) tede zafê. Dinê Arcantini
Xıristiyaniya û mezhebê mılletê Arcantini zi Katolikiya. Tayê Musewiyi û
Mısılmani zi estê. Zıwano xoyo resmi İspanyolkiyo. Tayê zi İtalyanki qısey kenê.
Nuskar û wendoğê xo zaf niyê.

İqtısadê Arcantini zaf qewetın niyo. Zaf mıntıqeyi peyser mendê, labelê tayê
mıntıqeyi zi raver şiyê. Hetê endustriye, maden û ziraeti zaf hewlo. İqtısadê
Arcantini zaf krizi diyê. Enflasyon û deflasyon iqtısadê Arcantini rê zaf zerar
dayo.



https://diq.wikipedia.org/wiki/Antinous

Antinous (Yunanki: Ἀντίνοος: b. 27 Tışrino Peyên, Bitinya ; m. 111 – 30 Çıle
130, Antinopolis) laco Yunano [1] ke delalê (yar, zerrbest) imparator Hadrianusi
biyo. Merdışê Antinousi ra tepeya Hadrianusi Antinous kerdo Homa u dinê
Antinousi vıraşto.

Antinousi sero melumat zaf çıniyo. Zaniyeno ke o Claudiopolis (ewro Bolu,
Tırkiya) de ameyo dınya. Qeydê tarixê biyayışê cı çıniyo, hema ki wına texmin
beno ke o serranê 110 u 112 miyan de ameyo dınya. İmperator Hadrian Anatoliye
sero geyrayışê xo de Antinous rê raşt ameyo. Hadrian uca ra o ardo İtalya.
Antinous heta merdışê imperator Hadriani, lewê ey de mendo. No zaniyeno ke
Hadrian be cêniya xo Sabrina ra zerreweş nêbiyo, o u cêniya cı miyan de çiyê zi
nêbiyo, qıcê (qecê, qıjê, domanê) inan zi nêbiyê. [2] Hadrian u Antinous piya
Roşanê Osirisi rê şiyê Mısır. Key ke inan Royê Nili sero geyrêne, Antinous kewto
awe uca de bınê awe de merdo. Merdışê Antinousi ra pey Hadrian biyo xırab, her
cayi rê heykelê Antinousi vıraşto. Namê Antinousi rê sûke vıraşta (sûka
Antinopolisi). Hadrian yew zi namê Antinousi rê dinê Antinousi vıraşto u
Antinous Homa ilan kerdo.[3]



https://diq.wikipedia.org/wiki/Ahmed%C3%AA_Xas%C3%AA

Ehmedê Xasi ya zi Ahmedê Xasê nuştoğê Zazakiyo Zaza tewr verêno. Serra 1867
(hıcri: 1283) de nehiyay Lıcêy Hezan de ameo dınya. 18ê Sıbate 1951ıne de Hezan
de şiyo heqiya xo. Mezela ey Hezan dera.

Namey ey Ehmedê Sofi Hesenio. Miyanê şari de be namey Xasi, Ehmedê Xasi, Seydayê
Xasi u Xoceo Xasi zi şınasiyeno. Namey babiyê (piyê) ey Hesen, ê dadiya (maya)
ey zi Medinawa. Namey kalıkê ey Mela Úsman, namey babiyê kalıkê ey Émer u namey
kalıkê kalıkê ey zi Xan Éhmedo. Eslê xo eşira Zıkte ra dewa Xasan (be Tırki:
Külçe) rao. Xasan, serê sinorê Darê Hêni u Lıcêy de mezrayêka qıckeka. Kalıkê ey
Mela Úsman ameo Hezan de mılatiye kerda u endi na dewe de mendo.

Xasi tehsilê xo Medresey Diyarbekıri Mesudiya de temam kerdo. İcazey xo destê
muderrıs mufti İbrahim Efendi ra gırewto (Hıcri, 1 Rebiulaxır 1320). Terbiyetê
tesewufi zi verê şêxê neqşebendi Şêx Évdılqadırê Hezani het temam kerdo. İcazey
şêxine gırewto, la çı rey şêxine nêkerda.

Xasi wextê xo de memuriye zi kerda. Mesela Hezirana serra 1330ıne (H.) de seba
muderrısiya merkezê Diyarbekıri tayin beno. Dıma Temmuza 1331ıne (H.) de be se
qurış meaş seba muderrısiya dewa xo Hezani tayin beno. Badêna ke demêk na wezifa
keno, na rey seba muftitiya Lıcêy tayin beno, la demêko kılm dıma o be xo na
wezifa ra istıfa keno. Muftitiya ey dı serri u dı aşmi dewam kena.

Ey kıtabê Zazakiyo tewr verên Mewlıdê Zazaki 1892 de nuşto, la 25ê Adari 1899ıne
de Diyarbekır de çapxaney Litografya de 400 nusxey ey gınayê çap ro u vıla biyê.
No kıtab hetan nıka çend rey transkribey alfabey Zazakiyo Latinki biyo.



https://diq.wikipedia.org/wiki/Afrikaya_Cenubi

Afrikay Veroci mıntıqa ra verocê (cenubê) qıta Afrika dera. Zımeyê (Şımalê)
Afrikay Veroci de Namibya, Botswana u Zimbabwe; veroc (cenub) de Okyanuso Hind;
(rocvetış, şerq) de Swaziland u Mozambik; rocawan (ğerb) de Okyanuso Atlantik
estê. Dewleta Lesothoy sinorê Afrikay Veroci miyan de ronayiya. Paytextê Afrikay
Veroci Johannesburgo. Afrikay Veroci ezaa Mıletê Yewbiyayey u Yewiya Afrikawa.
Sistemê idareyê siyasetê xo demokrasiya.

Verênde ra eşirê Zenciyan Afrikay Veroci de cıwiyêne. Serra 1652ıne de Jan van
Riebeecki (yew Hollandıc) Afrikay Veroci keşf kerda u Afrikay Veroci biya
koloniya/mıstemera Hollanda. Peyniye de zaf şarê Hollanda şiyo Afrikay Veroci.
Labelê serra 1797ıne de Britanya Gırde Afrikay Veroci işğal kerda u Afrikay
Veroci biya koloniya/mıstemera Britanyaya Gırde. Serra 1866ıne de merdumê
Afrikay Veroci zern u kristali diy u Afrikay Veroci biya yew merkezê mıhaciran.
Serra 1861ıne de Afrikay Veroci xo reynao ra, xoser ilan kerdo.

Seba ke erdê Afrikay Veroci zaf hera u gırdo, iklım u hewayê xo zaf vuriyeno.
Verocê (cenubê) Afrikay Veroci honıko; labelê zımeyê xo zaf germıno. Tede çoli
ki zaf estê.

Sûka Johannesburgi zaf raver şiya. Tede bina u banê xeylê berzi estê.
Johannesburg bacarê dewizi u merkezê iqtısadê Afrika Verocio. Cape Town merkezê
siyasetio.

Nıfusê Afrikay Veroci 47 milyono. Zaf mıxtelıf mılleti tede cıwiyenê; şarê
Ewropa, Afrika, Asya tede zafê. Mabênê Sıpê u Zenciyan, riyê siyaseti ra seba
cêrakerdışê verêni ra serdıno. Derd u qehrê weşiya Zenciyan gıranêro. Labelê
heyatê Zenciyan her roc beno hewl.

Dinê Afrikay Veroci Xrıstiyanina. Afrikay Veroci de zaf zıwani qesey benê:
İngılızki, Afrikanki, Ndebele, Sothoyê Zımey, Sothoyê Veroci, Swati, Tsonga,
Tswana, Venda, Xhosa u Zulu. Nuskar u wendoğê xo senıkê. Seba /Semedê nêweşiya
HIV/AIDS ra zaf merdumê Afrikaya Veroci merdi.

İqtısadê Afrikay Veroci ne zaf qewetıno, ne ki zaf hewlo. Mıntıqeyê Zenciyan zaf
peyser mendê. Zaf merdumê Zenciyan sindorê feqirine de cıwiyenê; standardê
heyati nızmo. Labelê heyatê Sıpêyan zaf hewlo. Endustriya iqtisad u enerciye zaf
raver şiya.



https://diq.wikipedia.org/wiki/Afet%C3%AA_Meden%C3%AA_Soma_2014

Afetê Medenê Soma 2014 ya ki Felaketê Medenê Soma (be Tırki: 2014 Soma madeni
faciası) jü hediseyo ke 13ê Gulane 2014ıne de sûka Manisa, Soma de yew medenê
komıri ke terefê Soma Holdingi ra idare beno, uca de biyo. Saete 15:10 de
veciyayışê medeni ra 400 metreyi bın de panoyê elektriki de adır kewto ra cı.
Karkerê ke veciyayışê medeni ra nezdi biyê, meden ra veciyayê, ema karkerê bini,
301 teney bınê medeni de mendi. Tesirê adıri ver ocağê medeni de dûman zehf
veciyayo u 301 teni bınê dûmani de mendi u uca de tesirê dûmani ver merdi.

Enê hedisey ra pey wezirê enerciye Taner Yıldızi mergê 205 tenan vato.[4] Hedise
ra tepeya Tırkiya de seba 3 rocan Matemo Mıli ameo ilan kerdene u Federasyonê
Klubê Tırkiya heme tarixê maçan aver gırewto-[5] Sercumhurê Azerbaycani, İlham
Aliyevi sereweşiye vata. Klubê futboli, Liverpooli pela cıya resmiye de zıwanê
Tırki de nuşte çap kerdo u şarê Tırkiya rê sereweşiye waşta-[6]

Dewletê Amerikayê Yewbiyayey; serê karê teberi Francis Ricciardone ebe name
Amerika ra sereweşiye vat.[7]

İran; serê karê teberi Merziye Afham seba şarê Tırkiya sereweşiye u şifa waşt u
vato ki İran seba heme destegan amadeyo. [8]

İsrail; İsrail seba karkerê ke binê meden de mendi inan rê yardım kerdış teklif
kerd ema Tırkiya teklifê İsrail red kerd. [10]

İswec; Serê karê teberi Carl Bildt seba mergan heme Tırkiya rê u heme nezdiyê
mergan rê sereweşiye waşt.[11]

Pakıstan; Pakıstan heme şarê Tırkiya sereweşiye waşt u seba felaketê Soma heme
Pakıstan de Gulane 15 bi matemo mılli.[12]

Rusya; seredewlet Vladimir Putin serêcumhur Abdullah Gül u serêwezir Recep
Tayyip Erdoğan rê seba hedisey soma sereweşiye waşt.[13]

Vatikan; Franciscus I. seba tenê ke Soma de merdi, merdıman ra inan rê doa
kerdış waşt. [14]

Ermenıstan; seredewlet Serj Sarkisyan serêcumhur Abdullah Gül rê telefon kerd u
sereweşiye waşt.[16]



https://diq.wikipedia.org/wiki/Adey%C3%AA_Axtamari

Adey Axtamarî wilayetê Wanî de qezay Westanî (bi Tirkî: Gevaş) de miyanê Golê
Wanî de yew adeyo.

Rîwayetan ra gore keyna yew keşîşê Armenî ke namey aye Tamar bîye, zerr kewta
yew şiwaneyê dewanê Wanî. No lacek her şewe asnaw keno gole vîyareno, yeno verê
keyneka Armenîye. Seba ke lacek bivişîyo bover, keyneke cayê xo de çila fîna ra
ci, xo bellî kena. Pîyê keyneke qe nêwazeno ke keyna xo nê şiwaney de dostênî
bikero, roca ke puk esto, vecîyeno teber û çilay xo fîno ra ci henî fetelîno
(geyreno). Nîya keno heta ke lacek ke gol der o, qefelîya. Teqatê lacekî ke
nêmendo, awe de xeneqîno şono. Eke xeneqîya, zirçeno vano "Ax Tamar!" Keyneke ke
çitewr (senên) ney hesnena, a kî xo erzena awe xeneqîna şona. Coka namey adey
Axtamari na pira. Na hêkate gorey şaîrêde Armenî Hovhannes Tumanyanî qal bîye,
bîye efsane.

Adey Axtamarî de yew kî kilîsa Armenîyan ebe namey Surb Xaçî esta. Kîlîse Qiral
Gagikî I. serra 915-921 de da viraştene. Tirkan serra 1915 de kîlîse xereb kerd
derwîşî kî pêro kiştî, mal û milk pêro talan kerdê. Heta serra 2010 kîlîse
cadayîye bîye. 2010 de dewleta Tirkîya oncîa destûr da ci kerd ra. Na kîlîse
miyandê Armenîyan de zaf firaza, her ca ra Armenîyî yenê na kîlîse de îbadetê xo
kenê.



https://diq.wikipedia.org/wiki/%C5%9Eangay

Şengay (be Çinki: 上海, be İngılızki: Shanghai) yew bacarê Çiniyo. Şengay mıntıqa
ra rocvetışê dewleta Çini dero. Rocvetışê Şengay dı Okyanuso Pasifik esto. Nıka
Shanghai bacarê tewr gırdê Çiniyo.

Ewelan ra Şengay yew bacaro qıc bi, iqtısadê xo endustriyê mase sero bi. Feqet
seserra 19. ra têpiya, Şengay biyo yew bacarê limani. Semedê Royê Yangtzey ra,
limanê bacarê Şengay biyo zaf muhim u merdumanê Ewropayıcan Şengay sera Çin dı
ticaret kerd. Waxtê serranê 1830an dı Britanya Şengay işğal kerd. Hıkmatê Çini
Şengay ticaretê beynelmineli rê kerd a. Dıme ra Britanya eskerê xo ant. Waxtê
işğalê Japonya (1894 - 1895) dı, merdumanê Japonıcan, Şengay dı fabriqayê
sıfteyêni vıraşti. Feqet waxtê Herbê Dınyayê Dıyine dı, Japonya Şengay reyêna
işğal kerd. Serra 1949i dı, komunizm ame Şengay u şirketê Şengay şiy hetê Hong
Kongi. Feqet ewro ekonomiyê Çini zaf biyo quwetın u zaf ravêr şiyo ke, Şengay
zaf biyo gırd u ravêr şiyo.

Hewayê Şengay zaf vuriyeno. Waxtê zımıstani Şengay zaf serdıno. Waxtê amnani
Şengay zaf germıno. Payizi zaf sıliye (varan) varena. Sistemê transportê Şengay
zaf hewlo; persıka (problema) dı gırdı çiniya. Ewro nıfusê Şengay 16.7 milyono.
Her serrı, nıfusê Şengay beno gırd, zêdiyeno. Semedo ke nıfus beno gırd, hukmatê
Çini zaf bananê berzan vırazeno.

Nıka bacarê Şengay sermerkezê iqtısadê Çin u dınyayo. Limanê Şengayi dınya dı
limano tewr hewl, muhim u gırdo hirêyino (3). Şengay dı banê berzi zafê. Şengay
paytextê borsayo u biyo bacarê dewizi. Feqet ekonomiyê xo, bınê tesirê Ğerbi dı
mendo.



https://diq.wikipedia.org/wiki/%C5%9Eaname

Şahname (Farski: شاهنامه) yew destana ke Fırdewsi nuşto. Şahname yew destana
menzuma û Edebiyatê İrani de eseranê tewr gırdan ra yewo û edebiyatê dınya de ki
yew esero gırdo. Şahname 60.000 (şeştihezar) beytan ra vıraziyayo û zerrekê cı
de İranê kıhani ra hêkati, şanıki û çiyê bini estê. Şahname tarixê veri ra sıfte
keno û heta zemanê kewtışê (finiyayışê) İmperatoriya Sasaniyan şono, heme
qralanê İranıcan sero çım erzeno û çiyan qali keno. Nê qırali Keyûmers (Pehlewki
de: Kayômart), Hōşeng, Tahmûrâs, Cemşid, Zahhak, Feridūn, Menûçehr, Key Kubad,
Key Kâvus, Key Hüsrev, Bahman, Dārā (III. Darius), Iskandar (İskendero Gırd),
Ardaschir I., Šāpūr I., Hormoz, Bahrām V., Chosrau, Yazdgird III. û binan sero
çiy estê.[1]

Şahname be Farski nusiyayo û zıwanê cı zaf pako. Şahname de esasen prensê
Zabulıstani Rustem (Rostām), Esfandiyar (Esfandiār; lacê Goštāspi) û Afrāsiabi
qali benê. İranıcan û Tırkan miyan de cengi qali benê. İranıci erdê Tırkan gênê
û Tırkan sero benê hakim. Rustemo İranıc û qıralê Tırkan Efrasiyab miyan de
cengi zaf benê. Qıralê Tırkan Efrasiyab wayirê (wahêrê) quweta şeytaniyo.
Şahname de Fırdewsi Tırki nuşto, zey o senên zaneno. Dewrê Fırdewsi de Asyaya
Miyani de cıwiyayışê (heyatê) Tırkan zaf İrani biyê û ê zey İranıcan hereket
kerdêne. Eser de welatê Tırkan re Turān, Turān Zêmin ya zi Şêhr-i Turān vaciyeno
û royê Amu Derya erdê İranıcan û erdê Tırkan cêra keno. Goreyê Fırdewsi ra,
İranıcan û Tırkan miyan de cengi peyniye nêvênenê (nêqediyenê). Tırki royê Amu
Deryayê verıni û İranıcan ra erzenê. Dewrê Sasaniyan de qıralê Sasani Behramo
Gur yew kerre/kemere vırazeno û ena kerre/kemere de şaran miyan de xıdud beno.
Şahname de roc sembolê İranıcano û aşme sembolê Tırkana. Desmala Tırkan siyaya û
desmala İranıcan yew şêro. Zerrekê Şahnameyi zaf herayo, cengi teber de hekatê
eşqi zi qali benê, zey hekatanê Rudabe û Zal.[2]

Dıma nusiyayışi cı, Şahname biyo zaf namdar û xeylê zıwanan rê çarniyayo/tercume
biyo. Zıwananê zey Tırki[3], İngılızki[4], Fransızki, İspanyolki[5] û ê binan de
tercumeyê cı biyo.



https://diq.wikipedia.org/wiki/%C5%9E%C3%AAx_Evdireh%C3%AEm

Şêx Evdirehîm (b. Xinis, 1897 - m. Bismil, 1937) birayê Şêx Seîdî yo tewr qij o.
Dewa Qolhîsarî de ameyo dinya ke, na dewe girêdayeya Xinisî yê Erziromî ya.

Mîyanê hereketê xoseriya kurdan de ca girewt. Serewedartişê kurdan 1925 de cayo
ke tede îqamet keno, Pîran de dest pêkerd. Verî cû ey Pîran de tifeng teqna û
dima lec dest pêkerd. Destpêk ra hetanî peynî Şêx Evdirehîm mîyanê lecî de bi.
Cîyatî û camêrdîya xo ra leqebê ey sey “Dudil” ameyêne zanayiş.

Îdamkerdişê Şêx Seîd û embazanê ey ra dima demeyêk koyan de bi embazanê xo ya
lec kerd.[1] Badî şi binxete (Sûrîye) ke uca o dem bin hukmê Fransizan de bi.
Sûrîya de Xoybunî reyde bestiyayişi rona. Serra 1937 de wexto ke xoverrodayişê
Dêrsimî destpêkerd, o û tayê embazê xo agêrayî welat. Nîyetê înan bibi ke xo
biresnê Dêrsim. La deşta Dîyarbekirî de dewa Selata Cêrêne de dekewtî dehfika
eskerê tirkan.[2] Eskerî dormaleyê înan girewt û lec vejîya. Goreyê vatişan,
eskerî ewnîyenê ke nêeşkenê bitepişê, dormaleyê înan de adir wekenê û înan ra
tayênan veşnenê.[3] Tirba Şêx Evdirehîmî, Bismil de cayo ke tede merdo uca de
ya.

Şêx Evdirehimî bixo yew metnê sanike açarnayo kirdkî (zazakî). Hewayo ke Celadet
Alî Bedirxan nuseno, ey 1932 de na estanike yew Kurdê Mukrî ra eşnawita û nuşta,
dima ey na estanike Mela Nezîr û Muhyeddînî rê wenda, înan zî tadaya kirdkî.
Mela Nezîrî tadaya Kirdkîya Sêwregi, Muhyeddînî zî tadaya kirdkîya Palî ser.
Hewna hewayo ke Celadet nuseno ey nê teksti nawitî Şêx Evdirehîmî. Nuştişê
Celadetî ra fam beno ke ey serra 1932 yan zî 1933 de na sanike nawita Şêx
Evdirehîmî û beno ki Şêx Evdirehîmî zî Celadetî rê o çax tadaya kirdkî ser.[4]
Orîjînalê tekstî bi destê Celadet Alî Bedirxanî ameyo nuştene. Celadetî verniya
tekstî di wina nuşto: “Dumiliya welatê Mirdêsî”, “Şêx Evdirehim Efendî”.
Malmîsanijî zî nê tekstî bi nameyê "Lûwi û Kerg" kovara Çira de weşanayo.[5]

Kalikanê keyeyê Şêx Seîdînî ra Seyîd Haşim hetê Îranî ra goç kerdo ameyo
Dîyarbekir. Bismil, Çilstûn de medreseya xo ronaya. Labelê serra 1639 de, hetê
padîşahê Osmanîyan Muradê Çarinî (IV. Murad) ra îdam bîyo û medresaya ey zî
rijîyaya.[6]



https://diq.wikipedia.org/wiki/%C5%9E%C3%AAr_u_Roc

Şêr u Roc (Farski: شیر و خورشید‎; Šir o Xoršid) oyo ke motifo ke amblem u
sembolê İraniyo, serranê 1846 u 1980ıne de desmala İrani biyo. Şêr u Roc şarê
İrani miyan de zaf namdaro, vêrde u tarixê xo zaf kıhano. Sembolê Diyasporaya
İranıcan zi Şêr u Roco. Şêr (aslan) u roc şınasiye (zanışiye, ilım) u sekulerizm
mocnenê, temsıl kenê.[1] No motif, zerrekê xo de zaf arezey beno. Arezeyo verên
zanışiye u sekulerizmo, arezeyo dıyın astronomiyo, arezeyo bin zi astrolociyo,
zodyako. Bınê qraliya Safewiyan de, no motif pêro be İslamê Şıi gırey dayo. Keyê
ke Safewiyan İran de hukım ramıto, no motif de şêr u roc dı payanê dewlete mocnê
yewo ke qıraliyeto u biniyo zi İslamo.

Rıçıkê (koke) Şêr u Roci zaf kıhano. Sistemê zodyakiyê antiki de şêr, horoskop
de leo mocno u temsıl kerdo. No motif zi kultur u sivilizasyonê İranıcan arê
kerdê. Gorey Afsaneh Najmabadi ra, motifê Şêr u Roci, ikonanê kamiya İrani
mocneyan miyan de zaf gırd biyo u kulturê tarixiyê ke İran ser de tesır kerdo
zey Zerduştiye, Şia, Cıhudiye u Tırki, pêro inan arê kerdê. Motifê Şêr u Roci,
domê hirê imperatoriyan de zi şınasiyayo, sembolê İrani vêniyayo.



https://diq.wikipedia.org/wiki/%C4%B0stari

İstari ya zi Wizard romanê J.R.R. Tolkieniyo ğeyali The Lord of the Ringsi de
namê yew cemaetiyo ke rıçıkê inan (oricin, rıstım) Miayan ra yeno u şaro zaf
xısusiyo. Dewrê Hirêyıni de serra 1050ıne de pancê Miayan ameyo Limananê Gewran.
Enê Miay terefê vıraştoğê gemiye Cirdan ra qebul biyê. Qebulkerdış ra dıme Elfan
enê Miayan rê İstari vato u merduman zi vato Sihırbaz. Wexto ke Miayan ameyê
Erdê Miyanêni, ê zaf kıhalık (yanê serra xo vêrda ra, ser u serra xo gırewtê)
asayê u ê zey Camerdê Kıhalıki asayêne. Valar inan ra şarê Erdê Miyani raya
iqnakerdış u teşwikkerdış ra diyayış o musnayış waştê. İnan ra raya zulımkerdışi
ra diyayış ya zi musnayış qet nêwaştê. İnan bimerdışi biyê u cıwiyayışê inan
bipeyniyeyo, sebebê cı zi Miabiyayışo. Wexto ke ê formê merdumi de veciyenê
meydan, ê şenê heme hissê merduman bıeşnawê zey zewki, tersayış u ê bini. Wexto
ke ê formê merdumi de veciyenê meydan, ê merg u pilbiyayış ra cıra benê hema ke
formê inano fiziki şeno miyan ra bıdariyo we, imha bo. İnan ameyê Dınyaya
Miyanêne seba ke şarê Erdê Miyanêni heqa xırabiya Sauroniya ke roce be roce bena
pile de xeberdar kerdene u organizasyon vıraştene.



https://diq.wikipedia.org/wiki/%C4%B0stanbul

Estamol (Astamol, Ostomol, Estemol, İstambol; be Tırki: İstanbul, Latinki:
Constantinopolis/Byzantium, Yunanki Κωνσταντινούπολης Kônstantinúpolis/Βυζάντιον
Byzantion) yew bacarê Tırkiyao. Namey xo heni aseno ke Yunanki (fekê Dorki) eis
tàn pólin εἰς τὰν πόλιν (be bacar, Trk. şehire, İng. to the city) ra yeno.
Estamol mıntıqa ra zımey rocawanê (ğerbê Tırkiya dero. Estamol qıtanê Ewropa
(Trakya) u Asya (Anatoliye) serowo.

Estanboli rê verênan babet babet namey nayê pa. Nê nameyan ra Byzantion, Augusta
Antonina, Nova Roma, Konstantinopolis u Konstantiniyyeyo.

Nıka Estamol merkezê Ekonomi u kulturê Tırkiyao. Estamol ra zaf fabrikê wesaitan
(erebe) u elektronik u çhekan, ê çimento u tekstili (kurasi) estê. Universıtey
Boğaziçi (Boğaziçi Üniversitesi) bacarê Estamoli dero. Hirê taxımê futboli estê:
Galatasaray, Beşiktaş JK u Fenerbahçe.

Estamol bacarê do khano. Wextê İmperatoriya Roma biyo xırabe u Estamol biyo
paytextê İmperatoriya Bizansi. Wextê İmperatoriya Bizansi de Estamol biyo mekezê
Yunananê Xristiyananê Ortodoksan. Merdumê Bizansıci xeylê kilisey vıraştê. Aya
Sofya kiliseo tewr (en) gırd bi. Serra 1453ine ra dıme İmperatoriya Usmanıcan
Estamol gırewt. Wextê İmperatoriya Usmanıcan de Estamol bi merkezê İslami. Ewro
Estamol biyo merkezê iqtısad u kulturê Tırkiya.



https://diq.wikipedia.org/wiki/%C4%B0mam_%C4%9Eazali

Ebu Hemid Muhammed ibn Muhammed el-Ğazali serrê 450 hicri (m.1058) İrun’dı
bacari Tus’dı nahiyê Ğazal’dı dadê xu ra biyu. İmam Ğazali Farıs bi.

Babi İmam Ğazali feqir u yo merdımo saleh bı. Babi İmam Ğazali tım véri
alimun’dı bı, mışorê yın gueştari kerdin’. Dêst’ yı ra çend b’umên ehend yın ri
ardım u xızmet kerdini. Waxtı go nasihati ‘âlimun gueştari kerdini, bermêni u
Huma Teâla ra yo qıco ‘alim wâştên. Bacari Tus’dı yew dıkkun yı bı Purt ruetin’.
Nızdiyê mergi xu di, lacun xu ‘Hemid Muhammed (İmam-i Ğazali) o Ahmed-i Ğazali
teslimi yo ambazi (umbaz) xu kenu, tay perun u tay mal duno cı u wasiyet’ xu
ken’; umbaz’ xura vunu: “Ez xu yo merdım ‘alim nêbiya. In rahar ra ez nêumaya
kemâl. Waştey mı, ıni mertebê kemali ki mı remnê, ez wazena şıma ıni qıcun mı ri
ardım bıkeri. Ini perun u erzaqi ki ez verdena qıcun mı ri u tehsil yın ri xerc
bıkerin.!”

Ambazi yı wasiyet anu/unu ca. Perê ki babay yın verdê, heta ki qediyên semedi
yın xerc kon’/ken. Dıma z’ yın ra vun’: “Perê ki babi şıma verdê, mı semedi
tehsil u terbiyê şıma xerc kerd. Ez feqira çidê mı çıniyu ez şıma ri ardım
bıkeri. Ez wazena şıma sê talebun binun şêri medresa.” Inê sera wırd hemi z’
şini medresa u beni ‘alimo pil.

İmam-ı Ğazali, qıcıyê xu dı “Fıqıh” bacari xu dı wend, dıma şı Curcan. İmam Ebu
Nasr İsmaili ra yo mudde ders gırot/guret. Bacê şı Tus. Waxtı go Curcan ra dun’
ra şınu Tus, rahar ra yo gure yeno yi sar, İmam Ğazali aya mesla, ina vuno: “Yo
qefle rahar ma bırrna. Çıta ki mı dı b’, dest na ser. Ez kota yın dıma u kota
layk. Mı va; kağıdun mı u notun mı bıdin mı, şıma ri lazım ni. Serdari (Reisi)
yın persenu; “Ayi çıtay ki, turi ehend muhimê?”

İmam Ğazali: “Mı semedê ayın wulat xu terk kerd, ez şiya ğeribi. Çend kağıdi”.
Serdari ayın wûyenu u vunu’; “Eg ma ıni kağıdun tue-ra bıg’ tı bê ilm muneni”? U
dıma z’ kağıdun yı pé(y)ser dun’ cı.”

İmam Ğazali: “Bacê mi ğeyal kerd, mı va; Homa Teâlâ, ay merdımi ard mı ver.
Waxtı ki ez ameya Tus, hiri Serr’ mı cehd/ğeyret kerd o zaf xebıtiyawa, Çı ki mı
Curcan ra tê ardı, mı pyorê yın ezber kerd (ez fek ra musaya). Ez ume biya o hâl
ki, ayın rahar mı bırrna bı, newe ra raşt mı b’umên u rahar mı bıbırrnên u
kağıdun u dersun mı, mıra bıgırotên, yo zırar yı nêrasên mı.”

Hirı serr’ wulat xu dı munenu, hirı serrun ra pê semedi wendê xu şınu Nişabur
(merkezi îlm). O mehel şı, bı feqi zunayôğun pilun ra İmam-ûl-Harameyn
Ebu’l-Meâli el-Cûweyni. Xocê yı vineno ki sarê İmam Ğazali zaf xebitiyenu o yı
sera zıyed ra vındeno. İtya d’ îlmi usul-i ‘hadis, usul-i fıqıh, kelam, mantıq,
huquq o munazara musa. Xocê yı o mehel pil ‘alimun ra Ebu Hâmid er-Rezeqani,
Ebu’l- Huseyn el-Merwezi, Ebu Nasr el-İsmaili, Ebu Sehl el-Merwezi, Ebu Yusuf
en-Nessâc. Wendê xu Nişabur dı ken’ tamum.

İmam-i Ğazali, mergi Xocê xu , İmam al-Haramayn al-Cuweyni ra pê, da’wetiya
(Nizam ul-Mulki) sera şınu Bağdad.

O mehel hama 34 serro, xızmeta ki, wı islamiyeti ri ken, weziri Selçukıcun
hesiyeno pé u yı serrê 1091 m. kenu ustadi (profesor) Zanayışgehi Nizamiye. Uca
di beno sermiyani zanayisgeh, hemi çi yıra yeno persayış. Ina zanayışgeh dı 300
hew ra ziyedêr feqiyun-suxtub-talebun muhimun zaf ci musnenu, had-hesab talabun
yı çiniyu ehendek talabê yi bi. Miyun talebun yi ra namdari: Ebu Mansur
Muhammed, Muhammed bin Esad et-Tusi, Ebu’l-‘Hasan el-Belensi, Ebu Abdullah
Cûmerd el-‘Hüseyni. Heto bin ra zi kitabun qiymetinun nûseno.

Waxto go ına zanayışgehi nizamiya dı ders dayni o mehel ini kitabi nûşti:
“Kitabû’l-Basit fil-Fûru, Kitab-ûl-Wesit, El-Weciz, Meahiz-êl-Hilâf.”

Nizam ul-Mulk (Weziri Selçukıcun) mereno/kişiyeno. O mehel İmam-i Ğazali gurê xu
caverdeno mal-milki xu ken’ vıla dun’ feqirun, çik nêverdon’ o/u serrê 1095 m.
Bağdad ra veciyenu. Şınu Filistin, Suriya u dıma zi yeno wulati xu Tûs.

İmam-ı Ğazali, semedi filsofun xebatê xu kitabi “El-Munkızu min ed-dalâl” dı ina
vun’: “Hani inkê meselê ilmi filsofun gueşdari bıkerin: Ayın çend sınıf, ilmun
yıni z’ çend qısım dı, mı di. Ayıni ri, zafini ri o benatê kıhunun u newun
(neweyun), raşti ri ferq nizdi o dûri merdım gun(gereka) muer(mor) kufır o ilhad
pırı d’.

Cıs o zafiyê fırqê filsofun, hiri parê/qısmi: Dehriyyun, Tabiiyyun o İlahiyyun.
Sınıfê Dehriyyun yo zumrê fılsofun kıhunun raw(o). Estbiyayışi Humay (Xeleq)
inkar keni, ıni zındıqi.

Tabiiyyun: İnuni z’ estbiyayışi axret qewul nêkerd. Cennet, cehennem, qeyum o
hisab inkâr kerd. Ini z’ zındıqi. Sınıfê hirın İlahiyyun, filsofi ki pé ra umê.
İnun, ıni dı sınıfi verin Dehriyyun, Tabiiyyun red kerd la yıni z’ nêşkê xu
bid’at o kufır ra bıxelesn.” Pare/Qismi hirin filsofi, inun ayi ki yın ra ver
umê/amê ğeletiyê ayin vata/mocnewa ra o vato yo Xalıq estu, la inun peyğamberi
qewul nêkerd, ay ra miyun kufir dı mendi. Çunki semedi kufır ra xelesiyayış,
merdım gun peyğamberuni ri, zunayışı yıni ri yeqin bıkero/kerdış şarto..

İmam-ı Ğazali, ini gurun/xebatun dima, cay xu bıray xu Ahmed-i Ğazali ri verdeno
(bıray xu ‘Ahmed Ğazali Zunayışgehi Nizamiye dı kenu wekil) itya d’ gurey xu
caverda u Bağdad ra şi. İlm sera zaf xebitiya u seyahat kerd. Şam dı 2 serr’
mendı, miyun 2 serrun dı “İhyâu-Ulumiddin” nûst. (4 kitabi hemi da 5.000 henzar
pelo, her yo cild da 1.000 (henzar) ripeli ra ziyedêro). Bacêna şi Qudûs. İtya
dı firqa ki Bâtıni zuniyena, weveri inuni dı çend kitabi nûşti:
“Mufassıl’l-‘Hilâf, Cewâb-ul-Mesâil o Esmâ-i ‘Husnâ, El- Maqsad ûl-Esmâ.
Qudûs’dı yo mudde mend, dıma zi şi ‘hacc. ‘Hacc ra şı Bağdad. Zanayışgehi
Nizamiye dı, kitabi ki Şam dı nûsti bi “İhyâu-Ulumiddin” ra ders da suxtun
(talabun). Ina hew zaf nêmend uca ra da ra, ca ki we ume bı dunya “Tus” şı uca.
İtya dı huncê wever Bâtiniyuna kitabi Ed-Dercûlmerkum, El-Qıstâs-ul-Mûstaqim,
Faysal-ut-Tefriqa, Kimyâ-ı Seâdet, Nasihât ûl-Mûluk o Et-Tibr-ul-Mesbuq nûşti.
Ina xızmet des serr rumena, ine bênatı dı, ricê weziri Selçukicun Fahr-ûl-Mulk
sera yo mudde Zanayisgehi Nizamiye dı ders da, o bênati di tasawwuf sera
Mişqât-ûl-Enwâr nûşt.

İmam-ı Gazali tasawwuf di murşido pilo, Silsile-i aliyye ra Ebu Ali Farmediyo.
Yı het dı rasa kemal. İlmun zahir dı bı yo ‘alim, ilmun tasawwuf dı zi yo
rahber/rayber. Taynê Zunayışgehi Nizamiya dı ders da u bacinê şi Tûs. ‘Amiri yi
puncaspunc serr rumıt, pêyniyê ‘umir’ xu bacari xu Tûs dı viyarna. Tûs dı
nizdiyê kê xu dı yo medrasa yo zi mescid da vıraştış. Rôci yi merdimun/insunun
irşâd kerdış di viyerti. Miyun ini serrun di, “El-Munkızu minad delâl, Çımey
fıqıh sera (Usul-i fıqha) “El-Mustesfâ o selef-i salihin, Ehli Sunnet sera dı
kitabi nûşt, ini: “İlcâmü’l-Awâm o İlm-il-Kelam”.

İmam-ı Ğazali serrey hicri 505 (m. 1112) 14. dışembı aşmê Cemaziyelewwel merd. O
ruec pê zikir, tâ’ât u şewê ay rueci Quran-i Kerim wendışa viyarna u sıbay aya
şew destmac’ xu newı ra guret nımaci sıbay kerd, bacê merdimi ki yı het dı bi
yın ra kefen wâşt. Lew na kefeni ra, sawıt ri xura u na seri sarey xu: “Ya rabb
mı, Mâliki mı! Va: emir’ tu, sari çımun mı sera”. Şı kot çımey/wadê xu. Zerre dı
zaf mend. Nêveciya tever. Inê sera ayi ki uca da bi, yın ra hirye hebi kueni
zerri, seni go kueni zerri unyeni, İmam-ı Ğazali kefeni xu do xura, ri xu tado
Qible u ruh xue teslim kerd. Sarey imam Ğazali sera ini beyt nuşti bi:

Umbazi ki mı merdı vineni u bermeni,ina vac’; bırayi dîni ki qehriyeni:'Mevacin
ki, qet ez raşta merda, Wıllay şıma z’ bıremin ini ra mevacin merg Ez yo mirçıka
u ına leş qefesê mına. Ez perrawa ına qefes ra, yesir mend leşê mı. Mı-ri rehmet
bıwunin, şıma dıma zi şıma r’ rehmet bıwuniyo Ma şi. Bızunini ki, ma dıma zi
şıma yi/esti. Vatê mı pêyinı bu “Aleykum selam” duestên Homa/Allah sılumêti
bıdu, sobina çı vatış estu?

İmam-ı Ğazali, wasiyet' xu dı nûşti bı, wa mi Şeyh Ebu Bekr en-Nessâc miyun
mezel kero. Şeyh wasiyeti İmam Ğazali ard ca yı kerd qebr u waxto go qebr ra
veciya hâli yi bedelya bi, rengê yı bıbi zerd. Ayi ki uca bi. Şêx ra persê: Se
bı şıma? Rengi şıma çıra ina bı zerd, çıra şıma ina bi? Cewab nêda. Persê,
nêpersê, huncê cewab nêda. Honê persê, da sundı rı, ına hew mecbur mend u ina
va: Waxto go mı cendekê İmami fina guar/qebr, heti Qıble ra yo desto raşt
veciya. Yo veng ume, ina va: «Désti Muhammed Ğazali zerrê désti Seyyidû’l
Murselin Muhammed Mustafa sallallahu aleyhi we sellem keri» Aya g’ vaciya mı ayê
kerd. Waxtı go ez mezel ra veciya bi ın’ semed ra rengi mı bıbo zerd. Homa rehmê
xue pê ker’.

İmam-i Ğazali yo kitabi xue dı, ina nuseno. Heta eyru mi 1000 hebi kitabi nûsti.
Ayi ki kitabi İmam-i Ğazali çarnê Almanki, inun ra zaf biyi bısılmuni, ini
merdimi zi pêrê ordunaryus profesori bi. Nimune: Salim Spohr (Alman profesor
bisilmuno, zaf kitabi yi çarnê Almanki... Kıtabi İmami Ğazali merdım eşkeno,
vaco her zıwun dı esti.



https://diq.wikipedia.org/wiki/%C4%B0brahim_Rafet

Şair İbrahim Rafet, sera 1875 di Süreg dı marda xü ra biyo u ser 1938 şiyo
héqeyda xü ser. Şair İbrahim Rafet, kêy Qedırzaxa (Kadirzade) ra yo u lacê
Abdurrahman Behçet Efendi yo.

Şair İbrahim Rafet, Süreg (Suk) dı mektebê/merdresey Feyziye dı wendo, müfti
Zıfqar Efendi (Zülfükar Efendi) u Héci Üsıf Sami Efendi (Hacı Yusuf Sami Efendi)
ra ders gıroto. Bê dersê Erebki u Farski, o dersê ilmê müspet (ilmê pozitif)
wendo. Şair İbrahim Rafet şiir u nuşteyandê xü dı tenya namey xü yê ‘Rafet’i
gürweynayo. Şair İbrahim Rafet mewlıdê şerifi Pêxemberi nuşnayo. Héme şiirê cı
ze dı (2) cildê diwan hadıreyo u héta nıka neşır nêbiyo.

Sera 1342 (1926) bı éşiretê dımliyanê binan êy zi sırgunê Qonyay kerdê. Şair
İbrahim Rafet, qandê serdemê Tırkiya sıfteyın Atatürki ser ju şiir nuşnayo u
Atatürk sırgunêya cı hewenayo u cı Qonya dı memur kerdo. Şair İbrahim Rafet,
dıma 18 mengan agêyrayo ameyo Süreg u süreg dı sera 1938 dı 4 menga sebati Süreg
dı şiyo héqeyda xü ser.



https://diq.wikipedia.org/wiki/%C3%8Dngemar_Hedenius

Per Arvid Ingemar Hedenius yew filofosê Swêdi yo. Ser 5 nisan 1908 maya xü ra
biyo u ser 30 nisan 1982 şiyo réhmetayda xü ser. Mabênê serandê 1947 ra héta ser
1973 Üniversiteyê Uppsala, İsweç dı profesorê ilimda felsefe biyo. Êy kı her tım
verniyê êy dı bendi biyê xıristiyani biyê.

Piyê Ingemar, Israel Hedenius (1868-1932) docent tıxtorê dermanan (ilac) biyo.
Dıma suka Swêd Stockholm dı 1927 ra tepya beno tıxtorê qralê Swêdi. İsrael
Hedenius éyni wext dı beno serdemê Ju biyayenda Tıxtoranê Swêd u beno ézayê
beledyeda Stockholmı. 1923 dı müjganeyda profesorey gêno. Kalê kı cı Per
Hedenius, 1828-1896 pataloji dı profesorê do neskerdeyo (bı nam u veng o).

Maya Ingemar Anna, suka Norweç Begh dı ju aileda naskerde dı ameyo dınya. May u
pi Ingemar 1905 zewicênê u no zewac ra hirê qecê ina benê. 1905 dı laceko bı
namedê Per u 1909 dı zi Ingemar u waya cı Ann Marie maya xü ra benê. May u pi
Ingemar hetê diyanet ra zaf dindari biyê u no zi tesirdê qecekan kerdo. 1927 dı
Ingemar diploma xü giroto u mekteb ra biyo mezun u tezê xü zi felsefeciyê ê
diyaneti George Berkeley ”Sensationalism and theology in Berkeley's philosophy”
ser nuşnayo.

Hedenius bı kıtabê xü yê Zaneyen u Qin’a bı meshur. Kıtabê cı 1949 dı neşır bı u
Swêd dı bi sebebê münqaşeyêdo gırd. No münaqaşe sınoranê Swêd ra vıcya u bi
münaqaşadê Ewropa. Hedenius kıtabê xü dı kritikê xıristiyaney u cüwayış miyandı
cayê cı/role cı kritik keno. Hedenius qandê xıristiyanan “meclisê dini” waşte.
Kıtabê xü dı hire waştenê cı est bı.

Hedenius vano kı: ”Xıristiyaney ver nêy hire çiyan verni dı bendo/dêso”. Her ser
”Héreketê Humanistanê Swêd” bı namedê Hedenius xelet (Hedenius-priset) vıla
kenê.



https://diq.wikipedia.org/wiki/%C3%89meriqa

Dewletê Amerikayê Yewbiyayey (DAY) yew dewleta. Cayê xo mıntıqa ra zımey qıta
Amerika dero. Zımey Amerika de Kanada, verocê cı de Meksika, rocawanê cı de
Okyanuso Gırd, rocvetışê cı de Oyanuso Atlantiki estê. Paytextê Amerika
Washingtono. Dewletê Amerikayê Yewbiyayey eyaletan ra yenê pêra (mıteşekkılê) u
50 eyaletê xo estê. Amerika ezaya NATO, Mıletê Yewbiyayey, NAFTA u G8ia.

İşğalê şaranê Ewropayıcan ra ver, aşirê Postesuran Amerika de ronıştey biy.
Wextê Seserra 15ıne de mılletê Ewropayıcan amey Amerika u erdê Postesuran işğal
kerd. Şarê Ewropayıcan zaf (11 milyon) Postesuri kışti. O wext ra dıme, Amerika
koloniya Britanya biye. Feqet serra 1776ıne de Amerika xo xoser ilan kerd.
Seserra 18ıne de Amerika 13 eyaletan ra ibaret biye. Serra 1803ıne de Dewletanê
Amerika 15 milyon dolar perey day Fransa u mıntıqa Louisiana (Louisiana
Purchase) gırewte. Serranê 1845 u 1848i de Amerika eyeletê Texas, Kaliforniya,
Arizona, New Mexico, Colorado u Nevada işğal kerdi u Meksika ra gırewti. Amerika
Cengê Dınyayê Yewın u Dıyın de ğalıb veciya u biye yew serquwete.

Sûka New York City u Los Angelesi zaf raver şiyê. New York City de bina u banê
xeylê berzi estê. New York City bacarê dewizio, paytextê borsao, merkezê
iqtısadê Amerika u dınyao. Los Angeles merkezê film u xeceliyayışio. Hollywood
Los Angeles ra zaf nezdiyo.

Nıfusê Amerika 298 milyono. Zaf mıxtelıf mılleti tede cıwiyenê. Şarê Ewropa,
Afrika, Asya tede zafo. Miyanê sıpê u zenciyan riyê politika cêrakerdışia verêne
ra serdıno. Derd u qehrê weşiye zenciyan rê gıranêro. Sindorê Meksika ra zaf
merdumi vêrenê Amerika, ema şarê Meksika Amerika de qaçax gureyeno/xebetiyeno.
Amerika de xeylê dini yenê diyaene. Amerika Xrıstiyan u itiqatê Protestanan
zafê, feqet hem Musewiy/Yehudiy u hem zi Mısılmani zafê. Zıwano resmi çıniyo,
ema şarê Amerika İngılızki qısey keno. Tayê İspanyolki zi qısey kenê.

Hetê ekonomiye ra Amerika zaf qewetına. Dınya de rêza yewıne dera. Teknolociye u
komputerê Amerika zaf be kaliteyê. Amerika xeylê wasıtan (otomobilan) vecena.
Ford, GM, Toyota, Honda Amerika de vıraziyenê. İdxalatê (eksportê) Amerika zafo.
Amerika idxalat u ixracat ra dınya de yewına.



https://diq.wikipedia.org/wiki/%C3%87olig_%28w%C4%B1layet%29

Çolig (ya zi Çewlig, bı resmi: Bingöl)) yew wılayetê Tırkiyayo. Cayê xo mıntıqa
ra rocakewtenaTırkiya dero. Zımey (Şımalê) Çewligi dı Erzurum u Erzıngan; veroc
(cenub) de Diyarbekır; rocvetış (şerq) dı Muş; rocawan (ğerb) de Xarpêt u Dêsım
estê. Çolig 39°-54 u 41°-21 verıniya zımey be 38°-27 u 40°-27 derganiya
rocakewtene miyan de ca gêno.

Zerrey wılayetê Çoligi dı heşt qezey estê: Dara Hêni, Gêğiye, Boglan, Qarliova,
Xorxol, Azarpêrte, Çêrme u Merkez qeza. Sindorê (hududê) Çewligi miyan de 9
nehiyey u 323 dewi estê.

İklimê Çoligi zaf vuriyeno. Wextê zımıstani ayamê Çewligi serdıno, zaf vewre
(vor) varena. Wextê amnani de Çewlig zaf germıno, gegane varan vareno (şıliye
varena). Erdê Çewligi kewoyo u xeylê koê berzi tede estê. Roê Muradi zerrey
wılayetê Çewligi ra vêreno ra.

Mıntıqay Çoligi dı verê coy xeylê mediniyetan hıkum kerdo. Binateya seserranê 1.
u 10. dı İmperatoriya Sasani, İmperatoriya Roma u İmperatoriya Bizansi hıkum
kerdo. Serra 1071i de Selçuqıcan mıntıqa Çewligi gırewta (gırota), feqet serra
1243ine de İmperatoriya Moğoli istıla kerda. İşğalê İmperatoriya Moğoli ra raver
dewleta İrani Çewlig gırewto. Labelê serra 1514i dı Şah İsmaili Cengê Çaldırani
kerdo vini u İmperatoriya Usmanıcan Çolig reyna gırewto. Serra 1923i dı
İmperatoriya Usmanıcan biye xırabe u Çewlig bi gırêdayey Tırkiya.

Nıfusê Çewligi 234.790. Merdumi zafêr dewıcê. Tewr zêde Zazay Çewlig de estê.
Zazay qezeyanê Dara Hêni, Gêğiye, Boglan (Solxan), Qarliova u merkez de
cıwiyenê. İqtısadê Çewligi zaf qewetın niyo. Çewlig dı 2 fabrikey estê; ninan ra
jû fabrikay briketi u jû ki fabrika şıtia.



https://diq.wikipedia.org/wiki/%C3%87ewlig_(w%C4%B1layet)

Çolig (ya zi Çewlig, bı resmi: Bingöl)) yew wılayetê Tırkiyayo. Cayê xo mıntıqa
ra rocakewtenaTırkiya dero. Zımey (Şımalê) Çewligi dı Erzurum u Erzıngan; veroc
(cenub) de Diyarbekır; rocvetış (şerq) dı Muş; rocawan (ğerb) de Xarpêt u Dêsım
estê. Çolig 39°-54 u 41°-21 verıniya zımey be 38°-27 u 40°-27 derganiya
rocakewtene miyan de ca gêno.

Zerrey wılayetê Çoligi dı heşt qezey estê: Dara Hêni, Gêğiye, Boglan, Qarliova,
Xorxol, Azarpêrte, Çêrme u Merkez qeza. Sindorê (hududê) Çewligi miyan de 9
nehiyey u 323 dewi estê.

İklimê Çoligi zaf vuriyeno. Wextê zımıstani ayamê Çewligi serdıno, zaf vewre
(vor) varena. Wextê amnani de Çewlig zaf germıno, gegane varan vareno (şıliye
varena). Erdê Çewligi kewoyo u xeylê koê berzi tede estê. Roê Muradi zerrey
wılayetê Çewligi ra vêreno ra.

Mıntıqay Çoligi dı verê coy xeylê mediniyetan hıkum kerdo. Binateya seserranê 1.
u 10. dı İmperatoriya Sasani, İmperatoriya Roma u İmperatoriya Bizansi hıkum
kerdo. Serra 1071i de Selçuqıcan mıntıqa Çewligi gırewta (gırota), feqet serra
1243ine de İmperatoriya Moğoli istıla kerda. İşğalê İmperatoriya Moğoli ra raver
dewleta İrani Çewlig gırewto. Labelê serra 1514i dı Şah İsmaili Cengê Çaldırani
kerdo vini u İmperatoriya Usmanıcan Çolig reyna gırewto. Serra 1923i dı
İmperatoriya Usmanıcan biye xırabe u Çewlig bi gırêdayey Tırkiya.

Nıfusê Çewligi 234.790. Merdumi zafêr dewıcê. Tewr zêde Zazay Çewlig de estê.
Zazay qezeyanê Dara Hêni, Gêğiye, Boglan (Solxan), Qarliova u merkez de
cıwiyenê. İqtısadê Çewligi zaf qewetın niyo. Çewlig dı 2 fabrikey estê; ninan ra
jû fabrikay briketi u jû ki fabrika şıtia.



https://diq.wikipedia.org/wiki/%C3%87eq

Çeq (Lastıkê mıriçıki kıştenı): Çeq qırmêdê qelqeyıno (Qılqeyıno) zey gıştı
qalıni ra vırazêno. Wexto kı dewı zi mêşan miyan dı velg cınenê, yan zi koli
vejenê, kamcin gılê ê daran rewtınê qelqeyıniyê inan cı ra abırnenê. Ê darê
qelqeyıni hendê çıhar-panc gıştan cêrdê ê qelqi ra cıkenê. Ê qelqeyanê ey zi
hergı jewi hendê çıhar-panc gıştan derg verdanê u inan sera cıkenê. Serê ê
qelqan wırnan kenê kertı kı, kı lastıko kı pa gırêdê cı ra nêxijıkiyo u
nêvıziyo, yan zi nêreyo. Hergı kertıka hendê bıcewunim derg, hendê nenguyê hera
lastikê anê u bı ê kertıkana weş gırêdanê. Vanê o lastıko kı bı ê kertana
gırêdayo bıanciyo, derg bo u fına vıradeyo. Tabi hebê zi vanê sert bo kı, siya
kı miyan ra erzêna şıro duri, yan zi xeylê bıqüwetı bo. Postedê dewari ra hendê
salda desti kefêdê kelasingı zi anê, wırna kıştanê cı kenê qüli, serê ê lastıkan
cı ra ravêrnenê u weş ê lastıkan bı ê çermiya gırêdanê. Yanê serêdê ê lastıkan
kertıkandê qılandê ê qelqeyandê çeqiya u ê serê bini zi kefdê posteyıniya
gırêdanê u çeqê xo qandê eştenı kenê hadre. Lastêkê xo yê si eştenı kerd hadre
tepey a no fın şınê xo rê siyê qıloriyê zey gülilıkda çımana, zey güleyandê
camınana (cincıqênana) werdiyan arêkenê u anê.

Ê siyê kı arêkerdê u ardê inan jew bı jew kenê ê kefdê ê lastıki miyan, destey ê
çeki kenê destê xo yo çep, kefê ê lastıki zi kenê destê xo yo raşt u wertedê ê
qelqeyan ra vera xo ê lastıkan ancenê. Rınd vera xo anti tepey a cayo kı, nişano
kı do berzê cı bı çımandê xo ya, mabêndê ê wırnan qelqeyandê ê çeqi ra nişanê ê
çi yan zi ê cay gênê u ê kefê ê lastıki bê lunayenı, bêlerzanayenı xo dest ra
vıradanê. A si ê kefdê çeqi miyan ra, mabêndê ê wırna gılandê ê qelqeyan miyan
ra şına u günena hedefdê xo ro. Qeç u xorti benê cayê dı nişan ronanê u bı ê
lastıkdê si eştena, siya lastıki erzenê o nişan. Bı no hesaba xo rê kay kenê u
wextê xo ravêrnenê. Tabi wexto kı si erzenê nişani bol diqet kenê kı çorşmey ra
kes nêravêro u a siya kı erzenê ey ro nêgüno. Çımkı a siya kı ey miyan ra vıjêna
zey qerşuniya, şena merdım bıkışo. Gırd u werdi hım bı nê çeqandê xo ya si
erzenê nişanan u hım zi bı nê çeqana mıriçıki, teyr u tur kışenê. Siya ê çeqi
biro kamcin teyr u turi ro reyayışê cı çıniyo. Amnani, wextê amyayenda teyr u
turi qeç u xorti çeqanê xo gênê u şınê dar u beri bındı, nezdi aw u awiyan dı
seydê nê teyr u turi kenê u inan bı nê çeqandê xo ya kışenê.

Çiyê esto vanê ez biyara wendewanan viri, kes bı ê çeqandê xo ya nêşeno pê dı
lej bıkero u bı inan a si çekero pê. Ê kı bı inan a si çekerê pê vanê dışmenê pê
bê. Qandê coy gırdê ma qandê nê kayan sinor u qanunê xo rê ronanê u qeçanê xo
tembe kenê kı, riayetê ê çiyan bıkerê. Yanê qandê kıştenı nêbo, bı çeqana si pê
eştenı temam men o, yasaxo. Çımkı derba cı zey derbda qerşuniya, biro cadê olımi
ro, cadê mergi ro şena ey bıkışo yan zi seqet verdo. Qandê coy gırd u pilanê ma
xo miyan dı lecê çeqi men kerdo. Qeç u xortê ma zi riayetê ê meni kenê



https://diq.wikipedia.org/wiki/%C3%87ae_Berbena

Çae Berbena (Çıra Bermenay) belkia lawıkay (deyray) Zazakiya tewr meşura ke ê
hetê Dêsımia. Kami ena lawıke besta tê, nêzaniyena. Taê varyantê xo estê ke
xeylê şairan vata, zey Zeynelê Qeremani, Ozan Emekçi, Memed Çapan, Ozan Rençber,
Grup Yorum, Nilüfer Akbal u ê binan. Zerrekê (ihtıway) lawıke hetê butıniye ra
yewbini nêgêno ya ki varyantê ke vaciyenê, cı ra zehf rınd nêasena. Yare rê
hesrete, eşq hetê ra, ğurbetiye, ğeribiye heto bin ra, yenê ra zıwan.

Zeynelê Qeremani na lawıke albumê Yaşlılar Dersim Türkülerini Söylüyori de vano,
oyo ke bırayan Metin Kemal Kahramani ard pêser. Dewe dewe dewe dewe Dewe emser
verra biya khewe

Çae berbena? Çıra zibena? Kami do be to ro, mı rê nêvana Namê to çıko, mı ra
nêvana?

Dewe dewe dewe dewe! Dewe emser verra, Heqo, biya khewe Yare mı xecelnê, kerde
nêmê sewe wererê, tı xeberê mane ke, bê mın lewe Banê rınde banan’a doto Kıbare
(rınde) ma rê nanê rae poto Kuto herey nêamo, mı qeda gıroto Banê rınde banan’a
berzo Pırênê rınde tegel-kunderzo Adıro ke zerrê mı dero, Duzgınê Kemeri tenê
zerrê to erzo Dewe dewe dewe dewe Dewe emser verra biya khewe Xeberê, de, mane
ke, bê mın lewe.

Dewe dewe dewe dewe Dewe emser biya khewe Çae berbena? Çae jibena? Derdê (namê)
to çıko? Mı ra nêvana? Ezu sonu qurbetiye Cigera mı to rê biya letiye Bonê yare
dewe ra doto Yare ma rê nuno runın poto Zalıma yare emso nêamê Nêkut çımanê ma
hewnê sewe



https://diq.wikipedia.org/wiki/%C3%87%C4%B1tme_E%C5%9Ften%C4%B1

Qandê çıtme eştenı veri xetê ancenê kı, kes a xetı nêravêrno u ay pey ra xo
çekero. Ê kı do xo berzê yenê na xetı pey dı wırna lınganê xo anê pê hetı,
dıskınenê pê ro u wırnan kenê jew. Ey a tepey a fınê hetê veriya, fınê hetê peya
destanê xo benê, anê, xo çewt kenê u xo lerzanenê. Bı nê hereketana heme tendê
(bedendê) xo ra qüwet gênê. Lıng, çog u saqandê xo ra qüwet gırot tepey a, xo
hetê veriya holkenê u xo erzenê, çekenê. Wexto kı xo çekenê zi vanê lıngê cı pê
ra niyabıriyê, ju verni, ju peyni nêşıro. Wexto kı xo çekeno u kewno, jew zi ê
cay beli keno. (Yanê peymeno, ka çend xo eşto). Heqê hergı jewi hirê fıni esto
xo çekero. Hemını xo çekerd tepey a, bahdê coy, bahdê çekerdenı, o kı en bol xo
çekerdo u enbazê xo ravêrnayê o beno ê jewını. Dew u sukandê ma dı zahf xorti xo
resnenê pê u şınê rezan miyan dı, erdan miyan dı xo çıtme erzenê. Çımkı hera
Rezan zahf nerma. Qandê çıtme eştenı dest nêkewna. Ju ju fını zi xo mewan ser ra
çıtme erzenê, ka kam xo vêşi çekeno.



https://diq.wikipedia.org/wiki/%C3%87%C3%AArm%C3%BBg

Çêrmuge ya ki Çêrmûg, Çêrmugı (be Usmanıcki: چرميک, be Tırki: Çermik, be Zazaki:
Germıke) qezayê da Diyarbekıria u Diyarbekıri ra 114 km dûria.

Namey qeza yeno mena "çımey awa germıne; germıke". Taê wesiqan de Çêrmug Germık
zi nusiyawa ke, no şıklê Zazakiyo (germıke). Nusiyayışê cı Çêrmuge ya zi be
Tırki Çermik Ermenikiyo, kokê cı qısey ջերմ germ, Ermenikiyê rocakewtene cerm,
Ermenikiyê rocawani (ê Anatoliye) çermi ra gêno. Heni aseno ke Çêrmug ya zi
Çermik telefuzê Ermenikiyê rocawanio (mışrıqio), no ki Zazaki de Çêrmuge
vaciyena.

Ena qeza de raşti ke zehf germık u hemami estê u cokae ro ke no name hına niyao
pıra. Labelê namey xoyo kehan Aberna biya. Taê hetanê welatê Zazayan de zi cay
estê ke ê zi Çêrmuge namekerdeyê (vacime ke hetê Erzıngani de, nezdiyê Derê
Sanse de).

Gorey amardışê serra 2006ıne nıfusê merkezê Çêrmuge nezdiyê 21.000 nefero.
Almanya dı (de) teqriben 15.000 Çêrmugıci estê.



