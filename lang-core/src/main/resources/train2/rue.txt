https://rue.wikipedia.org/wiki/%D0%A0%D1%83%D1%81%D0%B8%D0%BD%D1%8C%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Руси́ньскый язы́к (руська бесіда, руснацькый язык, руски язик) є
выходославяньска бісїда, котров говорять Русины Середнёй Европы. Дакотры
языкознателї тримають, же він є окремый язык і зато має властный ISO 639-3 код.
Іншы языкознателї (україньскы) го беруть як діалект україньского языка. Треба
доповнити, же люде, котры говорять руси́ньскым язы́ком, сами себе ниґда
неозначають за Україньців.

Русины (веце шпеціфічно Карпаторусины) жыють в Закарпатьскій области Україны, на
северовыходї Словеньска, юговыходї Польска (де суть часто называны 'Лемко', з їх
характерістічного слова лем, або Лишак) і Мадярску (де люде і їх язык ся зове
Рутен).

Історія русиньского языка охоплює дакілько сторіч. Лем од другой половины XIX.
ст. ся розлічны варіанты русиньского языка зачали вжывати в школах, публікаціях,
періодічных выданях і в уряднім контактї. Але непозераючі на то, же русиньскый
язык нїґда не быв штатным языком, у розлічнім часї і в розлічных країнах, де
жыли Русины, русиньскый язык набывав офіціалный статус в рамках автономных
теріторій, як наприклад, у міджівойновій Підкарпатьскій Руси як части
Чеськословеньска і по другій світовій войнї у Войводинї, бывшій Югославії.

Повойновый час (од 1945 року) быв окреме тяжкый про русиньскый язык. Стало так
зато, бо по другій світовій войнї і по приходї до влады комуністів у вшыткых
европскых країнах, де жыли Русины (окрем бывшой Югославії), русиньскый язык быв
выголошеный за діалект україньского языка. Хоць русиньскы діалекты ся
продовжовали вжывати, літературна форма языка была вышмарена зо школ,
періодічных выдань і публікацій. Докінця діалектны тексты у фолклорных зборниках
або приклады русиньской белетрістікы у літературных антолоґіях, вшыткы мусили
быти „українізованы“ перед тым, як ся зачали друковати.

Така сітуація ся радікално змінила внаслїдку револуцій 1989 року і впаджіня
комунізму в Совєтьскім союзї. Од того часу русиньскый язык ся назад вжывать в
розлічных сполоченьскых діскурзах. Як підкреслёвав знамый славіста, академік
Нікіта Ільїч Тольстой, высвітлюючі возроджіня інтересу к русиньскому языку,
„ідея того літературного языка не є плодом фантазії або представ окремых особ
або ґруп, але презентує природне желаня людей мати язык, котрый бы не зіставав
лем яковсь письменнов, мертвов формов, але абы быв шыроковжываный, т. є. вжывав
бы ся в розлічных сферах жывота“. В усилю реалізовати тоту ідею, было дакілько
спроб кодіфіковати язык. У Новембрї 1992 року вдяка події, яка ся стала знама як
Першый конґрес русиньского языка, публіцісты і учены з розлічных штатів ся
стрітили в Словеньску і вырїшыли прияти такзваный „романшскый прінціп“, значіть
процес кодіфікації языка зреалізованый ретороманшсков меншинов у Швайчарьску. То
значіло створити літературну форму про кажду країну, де Русины жыли (у Польску,
Словеньску, Українї і бывшій Югославії), а потім тыж продіскутовати можность
створити з тых штирёх варіантів шпеціфічне койне або єден літературный язык про
вшыткы реґіоны.

Од кінця 1918 р. русиньскый языковый вопрос ся зачав рїшати в новій політічній
сітуації. Од новембра 1918 до мая 1919 Русины, подобно як і іншы народности
бывшой австро-угорьской монархії, на засїданях народных рад діскутовали о своїй
будучности. Діскузії ся вели навколо дакількох політічных алтернатів: „автономія
в рамках Мадярька; повна самостатность; споїня з Росіёв, Українов або з новов
Чеськословеньсков републіков“. Тоты алтернатівы выпливали і з традічных
політічных і културных концепцій русиньскых репрезентантів. Але наслїдный
міджінародный розвой в 1919 р. створив условія про практічну реалізацію лем
єдной з них – споїня з Чеськословеньском. Русиньскы лідры чекали, же теріторія
южно од Карпат, на котрій жыли, стане „третїм“ штатом Чеськословеньской
републікы. Лемже їх надїї ся не сповнили, бо Чеськословеньско вырїшыло намісто
федералного моделу будовати централізованый штат. Презідент і основатель
Чеськословеньска Томаш Ґ. Масарік і влада републікы узнали Русинам право на
самосправованя, зато ся на політічній мапі зъявила нова провінція –
Підкарпатьска Русь з даякым ступнём самосправы ці автономії, котры были
ґарантованы міджінародныма договорами (Сен Жермен, 1919 і Тріанон, 1920) і
чеськословеньсков конштітуціов (1920). Але наслїдком такого рїшіня проблему ся
мусило одступити од реалізації первістной жадости Руськой народной партії
(Русская народная партия) – зъєдинити вшыткы реґіоны, в якых жыли Русины, „од
рікы Попрад (в Спіській жупі) аж по ріку Тису (в Марамороській жупі)“. Русиньскы
села пряшівского реґіону были частёв выходословеньскых жуп. То значіло, же
Русины на Словеньску были попершыраз выразнїше адміністратівно оддїлены од своїх
братів на выходї. В рамках Чеськословеньска, інтеґралнов частёв якого ся стала
переважна часть угорьскых Русинів (коло 80%), з правного боку быв їх статус
народности, а таксамо і їх языка, дость шпеціфічный. На Підкарпатьскій Руси
„містный язык“ ся став (вєдно з чеськым языком), єдным з двох офіціалных
„штатных“ языків. Чеськословеньска влада уж 18. новембра 1919 в Ужгородї выдала
Ґенералный штатут про орґанізацію і адміністрацію Підкарпатьской Руси, в якім
назначіла рїшіня языкового вопросу Русинів: навчалным і урядным языком ся мав
стати „народный язык“. Штатут рекомендовав тыж „орґанізовати якнайскорше
русиньскы школы“, причім русиньскый язык бы быв навчалным языком у першых класах
а поступно тыж у высшых класах у вшыткых школах. Вдяка новій політічній сітуації
і демократічній сістемі Чеськословеньской републікы, Русины здобыли шансу учіти
ся і публіковати в „містнім“ языку. Але невырїшеный проблем „достойности“ –
языковой і етнічной – їх назад поставив перед ділему: котрый язык бы то мав
быти? Єдны были такого погляду, же містны діалекты Русинів бы ся мали стати
основов про самостатный русиньскый списовный язык, котрый бы ся розвивав на базї
Чопеёвого словника і Волошиновых учебників з кінця XIX. ст. Другы, переважно
еміґранты з выходной Галичі, підкреслёвали, же діалекты Русинів суть діалектами
україньского языка, зато україньскый язык бы мав стати списовным языком Русинів.
Третя ґрупа рекомендовала притримовати ся російского языка і містным жытелям
помагала навчіти ся тот язык. На роздїл од Підкарпатьской Руси, Русины на
Словеньску в тім періодї не мали статус „штатотворного народа“. Были поважованы
лем за народностну меншыну, котра на основі конштітуції мала право хосновати
материньскый русиньскый язык в школстві і в общественнім жывотї, а таксамо право
на пропаґацію русиньской културы. Правда, выникали многы проблемы, кідь тоты
законы было треба увести до жывота. Найвыразнїше то было в школстві: в школьскім
роцї 1923/1924 на выходнім Словеньску было лем 95 народных школ, в котрых ся
вжывав русиньскый діалект. Докінця і презідент Масарік быв мушеный по крітіках
америцькых Русинів конштатовати, же „штатістікы досправды прозраджують, же
Русины на Словеньску не мають адекватну кількость школ“. Тот факт, як і полемікы
навколо (з погляду Русинів) некоректного списованя людей і вопросів становлїня
граніцї з Підкарпатьсков Русёв, сімболізовали новый феномен – наростаня
непорозумінь міджі Словаками і Русинами, што ся найвеце проявлёвало міджі
політічныма дїятелями почас цілого міджівойнового періоду.

Кодіфікація русиньского языка на Словеньску (1995) была основным предположінём
на заведжіня того языка до розлічных функціоналных сфер жывота Русинів. До року
1995 діалекты Русинів окрем того, же были основным середком комунікації в
родинній сферї, т. є. у сферї каждоденного жывота того етніка, вжывали ся в
ненорматівній подобі в медіалній, літературній, сценічно-театралній і в
конфесійній сферї.

27. януара 2010 року Русиньска громада В Словацькій републіцї припомнянула
юбілей – 15 років од кодіфікації русиньского языка. То не є довгый історічный
період з погляду списовного языка, зато на ёго сучасный став ся можеме позерати
лем як на факт корешпондуючій з ёго раннїм віком.

На переданя (означіня) согласных фонем в русиньскім алфавітї хоснуєме буквы: б,
в, г, ґ, д, ж, з, й, к, л, м, н, п, р, с, т, ф, х, ц, ч, ш, щ.

Слова в языку ся дїлять подля того, што называють (повнозначны слова), або якы
одношіня міджі словами выражають (неповнозначны, помічны слова).

На основі того звычайнї роздїлюєме вшыткы слова языка на десять частей речі, з
котрых є шість повнозначных (автосемантічных), три помічны (сінсемантічны) а
остатня часть речі выражать лем почутя і інтенції.

В русиньскім языку є десять частей речі: назывникы (субстантівы), придавникы
(адъєктівы), містоназывникы (прономіна), чісловникы (нумералії), часослова
(вербум), присловникы (адвербії), приназывникы (препозіції), злучникы
(конъюнкції), часткы (партікулы), чутєслова (інтеръєкції).

Повнозначні є назывникы: (сын, пес, хыжа, штат), придавникы (добрый чоловік,
сестрина хыжа), чісловникы (єден, другый, трёми), містоназывникы (я, тот, што,
там, вшыткы), часослово (мама біґлює, гырмить, дїдо сивіє), присловникы
(красно/-нї співать, завтра прийде, є тепло, барз прісный)

Помічны: приназывникы (на дворї, з няньком, коло тебе), злучникы (брат і сестра;
обіцяв, же напише), часткы (лем два рокы; не пише).

Ні к повнозначным, ны к помічным не належыть чутєслова – інтеръєкції (слова
выражаючі волю, почутя і восприятя) Наприклад: Ой! Ах! Ха-ха-ха! Гав-гав!

Слова выражають взаємны одношіня в речінї своїма формами. На основі того, ці
слово може або не може мати різны (роздїлны) формы, дїлиме части речі на змінны
і незмінны.

К змінным частям речі ся односять: назывникы, придавникы, чісловникы,
містоназывникы – склонюють ся, і часослова – часують ся. Остатнї части речі суть
незмінны.

В тій сістемі форм номінатів є основнов словниковов формов і называть ся прямым
падом, а остатнї пады ся называють непрямыма.

Назывник (тыж субстантів) є незмінна часть речі, повнозначне слово, котре
означає назвы особ, звірят, предметів, властностей і дїй. Назывник є головнов (і
кідь не єдинов) частёв речі, котрый у речіню выступує як арґумент часослова.

Природный род є лем мужскый і женьскый, але подля ґраматічного роду ся назывникы
задїлюють до трёх родів: мужского (брат, вітор, гриб), женьского (сестра, доля,
совість) і середнёго (куря, окно, поле). В русиньскім языку суть дакотры
назывникы сполочного (або двоякого) роду: сирота, калїка, потвора, пянюга і т.
п.

Форма єднотного чісла означать, же названый предмет треба розуміти як єден,
вычлененый із якогось множества предметів (хыжа, окно, чоловік, воробель). Форма
множного чісла указує, же названый предмет ся розумить як два і веце єднакых
предметів (хыжы, окна, люде, вороблї).

Містоназывникы (тыж прономіна, з латиньского pro-nomen – „за-імя“) є єдным з
повнозначных змінных частей речі. Є то фактічно заперта ґрупа выразів.
Містоназывникы заступують іншы части речі як назывникы, придавникы ці
чісловникы. З той причіны містоназывникы односиме к указуючім словам.

Придавникы (тыж адъєктівы, з латиньского nomen adiectivum < adiectum „тото, што
лежыть піля“) суть повнозначны змінны части речі, котры передають властности або
одношіня назывників. У языках, якы розлишують роды, ся назывникы справила
згодують з родом назывника, котрый розвивають.

Приназывникы стоять все перед тым меном, з котрым ся вяжуть: выйти з хыжы,
пришов міджі людей, дївча із валалу, положыв на стіл, стоїть за стїнов, лежав
під орїхом і т. д.

К неодводженым односиме тоты приназывникы, што суть стародавны і стратили своє
споїня із словами свого походжіня, напр.: о, од, без, в, над, до, за, к, ід, з,
із, по і ін.

К одводженым односиме приназывникы, што взникли од форм повнозначных слов по
стратї свого первістного значіня, напр.: коло, подля, перед і т. д., а тыж такы,
што ся ужывають в двоякім значіню, напр.: близко, навколо, спереду, зднука і др.

— Як ся ма(є)те Вы (вы)? (Одповідь: Дякую/дякуєме, добрї! Дякую/дякуєме, іде то!
Дякую/дякуєме, помалы.)



https://rue.wikipedia.org/wiki/%D0%A1%D0%BF%D0%BE%D1%94%D0%BD%D1%8B_%D0%A8%D1%82%D0%B0%D1%82%D1%8B_%D0%90%D0%BC%D0%B5%D1%80%D0%B8%D1%86%D1%8C%D0%BA%D1%8B

Споєны Штаты Америцькы ці Споєны Штаты Американьскы, скорочено США (анґліцькы
United States of America, скорочено USA) — федератівна презідентьска републіка в
Северній Америцї, лежача од Атлантічного по Тихый океан. Вдяка енклаві Аляшкы
достане земля США і на берегы Северного ледового океану і на дакотры тихоморьскы
островы (головно Гавай). Споєны Штаты Америцькы ся складають з 50 штатів,
федералной теріторії з головным містом і резіденціов влады і Конґресу (District
of Columbia), придруженых штатів з внутрїшнїм самосправованём (Порторіко,
Северны Маріяны і далшы) і самосправованых земель Споєных Штатів (Ґуам,
Вірґіньскы островы, Америцька Самоа та далшы).

По скінчіню холодной войны і колапсї Совєтского союза США обстали головнов
світовов великов державов з домінантным поставлїнём в економіцї, політіцї,
културї і воєньскій силї.

Плоха країны 9 826 675 км², населїня — 309 134 000 особ (одшацованя 2010 року,
3-тє місце у світї). Офіціялный язык — анґліцькый (де-факто), юридично
офіціялного языка не мать. Мінова єдиніця — долар США. Споєны Штаты — єдна з
найбівше етнічно таркастых і мултікултуральных країн у світї, што обстало
історічно в наслїдку великомасовой іміґрації з різных країн та контінентів. США
мають найрозвинутїшу економіку світа з найвысшым ВВП, што становило в 2011 роцї
$15.1 трильёны (22% номінального світового ВВП і понад 19% глобалного парітету
купчой спроможності) За прибытком на єдного обывателя Штаты мають 7-ме місце у
світї.

США — федеративна конштітучна републіка, в якій владны правомоці ся роздїлюють
міджі федеральный уряд і уряды 50 штатів. Каждый з 50 штатів мать свою
конштітуцію, сістему орґанів влады і управління. Выконавча, законодавча і судова
влада представлены одповідно Презідентом, Конґресом і Верховным Судом. США суть
засновниками ООН і мають стале місце в Радї Беспекы ООН, засновниками
Североатлантічного альянсу. США панують найбівшов економіков у світї
($14,2 трлн), могутныма збройныма силами, передовшыткым найвекшым
войсково-морскым флотом, США тримуть першый ядерный потенціал на Земли.

1507 року нїмецькый картоґраф Мартін Вальдземюллер створив карту світу, на якій
земли в Западній півкулї першыраз назвав «Америков» (America), на честь
флорентійського першоодкрывача та картоґрафа Амеріґо Веспуччі. Колишнї
брітаньскы колоністы перше хосновали сучасну назву країны в роцї 1776 в
Декларації про незалежность — «unanimous Declaration of the thirteen united
States of America». Згодом назва United States of America — Споєны Штаты
Америкы — была офіціално затверджена II американьскый Контінентальный конґресом
1776 року (намісто назвы «Споєны колонії», приятой конґресом 7. юна 1775 року).
У франко-американських договорах 1778 року використовується назва «Сполучені
Штати Північної Америки» (United States of North America).

Пізнїше ся также зъявила скорочена форма назвы, нынї часто повжывана: United
States — «Споєны Штаты». Гевся назва, а тыж іщі коротша форма — «Штаты» ся
хосновали протоколах Континентального конґресу. Абревіатура «U.S.» ся находить в
папірёх Джорджа Вашінґтона 1791 року, а абревіатура «U.S.A.» ся першыраз зъявила
1795 року.

Анґліцькый язык є вылучно материньскым языком про дас 82 % обывателїв,
шпанєльскый язык про 10 % обывателїв. США не мають на федералній уровни законом
кодіфікованый урядный язык, але анґлічтїна їм в практіцї є і дакотры законы і
предписы наказують в дакотрых областях єй познаня (посмоть напр. пожадавкы про
натуралізацію). Дакотры штаты Унії урядны языкы кодіфікованы мають, або
анґлічтїну або веце языків в тім чіслї і анґлічтїну. Вецеязычныма штатами суть
Гавай (анґлічтїна і гавайчіна), Нове Мексіко (анґлічтїна і шпанєлчіна) і Луісяна
(анґлічтїна і францущіна). В різных далшых завислых теріторіях є сітуація іщі
веце таркастїша, часто є екстра предписами сокоченый язык оріґіналных жытелїв.

Тота статя є часточно або цалком основана на перекладї статї Сполучені Штати
Америки на україньскій Вікіпедії. Тота статя є часточно або цалком основана на
перекладї статї Spojené státy americké на чеській Вікіпедії.



https://rue.wikipedia.org/wiki/%D0%86%D0%BD%D1%82%D0%B5%D1%80%D0%BD%D0%B5%D1%82

Інтернет (з анґл. Internet) — цілосвітова сістема компютеровых мереж ці сїтёк,
выбудована на хоснованю протоколу IP. Сполочным цїлём вшыткых людей хоснуючіх
Інтернет є беспроблемова комунікація (черяня дат).

Інтернет суть вольно споєны компютеровы мережы, котры споюють ёго єднотливы
мережозы ґузы. Ґузом може быти компютер, але і шпеціалізоване заряджіня
(наприклад напрямовач). Каждый компютер припоєный на Інтернет мать в рамках
родины протоколів TCP/IP свою IP адресу. На легше запамнятаня ся намісто IP
адрес хоснують доменовы імена, наприклад:

Слово Інтернет походить з міджінародного (оріґінал латиньского) префіксу inter -
міджі і анґліцького слова net - мережа). Спочатку ішло о означіня єдной з мереж
припоєных на Інтернет, але потім дішло к зобщіню терміну, котрый днесь означує
цїлу мережу.

Векшына інтересных інформацій є на Інтернетї концентрована до WWW (вебовой
сторінкы). На улегчіня орьєнтації на сторінках выникли шпеціалізованы службы.
Жебы ся дістати к інформаціям, котры глядаме, хоснуєме тзв. одказы. Найзнамішыма
службами, котры сістематічно з одказами працують, суть:

Першу візію компютеровой мережы найдеме в новелї з року [1946]]. У фебруарї 1958
была основана аґентура ARPA (пізнїше DARPA, у базї то была ґрантова аґентура про
рїшіня короткодобых проєктів в малых тімох), котра мала по успішнім выпущіню
Спутніку в СССП забезпечіти в часї холодной войны обновлїня ведучого
технолоґічного поставлїня США. Дня 29. октобра 1969 была споязднена мережа
ARPANET із 4 ґузами, котры представляли універзітны компютеры в різных областях
США. Мережа была децентралізована, также не мала жадны легко зничітельны центра
і про перенос дат хосновала перепоюванём пакетів (дата путують в мережі по малых
самостатных частях, котры суть напрямованы до ціля єднотливыма ґузами мережы).
Од той добы ся чісло припоєных компютерів і хоснователїв стале чім дале тым веце
навысшує (експоненціалный рост).



https://rue.wikipedia.org/wiki/%D0%92%D0%B5%D0%BB%D0%B8%D0%BA%D0%B0_%D0%91%D1%80%D1%96%D1%82%D0%B0%D0%BD%D1%96%D1%8F

Споєне кралёвство Великой Брітанії і Северного Ірьска (неточно означоване Велика
Брітанія, Великобританія або Анґліцько) — островный штат належаючій ку
северозападу контіненталной Европы. Загорнює остров Велику Брітанію і
северовыходну часть острова Ірьско, де гранічіть з Ірьсков републіков.

Споєне кралёвство є огранічене Атлантічным океаном, респ. ёго локалныма частями,
то єсть Северным морём, Ламанськым переливом, Келтьскым морём, Переливом святого
Юрія і Ірьскым морём. З контіненталнов Европов є споєне Евротунелом. Головне
місто Великобританії є Лондон. Великобританія є конштітучнов монархіёв зложенов
із штирёх земель: Анґліцька, Шкотьска, Валесу і Северного Ірьска.

В період ранного середнёвіча незахищені з моря Брітанські островы не раз ставали
обєктом вторгнень зовні і булы не одноразово завойовані. Кельти, римляни,
анґло-саксы, нормани в різнї епохы привносили ту свої звычаї, правнї нормы,
културнї традіції.



https://rue.wikipedia.org/wiki/%D0%9D%D1%97%D0%BC%D0%B5%D1%86%D1%8C%D0%BA%D0%BE

Нїмецько (офіціална назва Сполкова републіка Нїмецько, скорочіня СРН, нїмецькы:
Bundesrepublik Deutschland, скорочіня BRD) є середоевропскый штат. На севері
сусїдить з Даньском, омывать го Северне море і Балтіцьке море, на выходї
сусїдить з Польском і Ческов републіков, на югу з Ракуском і Швайцаріёв і на
западї з Франціёв, Луксембурьском, Белґіов і Голандіов. Розлога Нїмецька є 357
021 км2, причім земля штату ся находить в мірнїм пасми клімату. Нїмецько мать
через 82 міліонів жытелїв, што з нёго робить найлюднатїшый штат Европской унії.
Нїмецько є домовом третёй найвекшой популації іміґрантів на світї.



https://rue.wikipedia.org/wiki/%D0%94%D1%80%D1%83%D0%B3%D0%B0_%D1%81%D0%B2%D1%96%D1%82%D0%BE%D0%B2%D0%B0_%D0%B2%D0%BE%D0%B9%D0%BD%D0%B0

Друга світова война быв ґлобалный войновый конфлікт, в котрім была участна
векшына штатів світа і котрый ся став з веце як 60 міліонами жертв дотеперь
найвекшым і найвеце знищуючов войновов стрічов в історії людства. Прічіны войны
преставлёвали резултаты версаіллескго договору, котры проглубили чутя понижіня в
пораженых штатах, окремо в Нїмецьку, і велика господарьска кріза на переломі
двадцятых і тридцятых років, котра прінціпалным способом ослабила велику часть
штатів, чім уможнила рост націзму під веджінём Адолфа Гітлера і іншых
тоталітарных режімів в цілій Европі.

Обще приїманым датумом початку войны в Европі є 1. септембер 1939, коли
націстічне Нїмецько напало Польщу, нашто ся до конфлікту запоїла Франція, Велика
Брітанія і штаты Коммонвеалтгу. За першый передчасный атак 2. світовой войны в
Европі є браный тзв. Яблунковскый інцідент. В Азії є за початок войны брана
японьска інвазія до Кітаї 7. юла 1937. Совєтьскый союз перше підписав з
Нїмецьком пакт о неатакованю і уволнив тым простор про націстічну воєньску
інвазію, але 22 юна 1941 быв пропаденый нїмецькым Вегрмахтом. Споєны штаты
америцькы, котры уж скоре давали Споєнцям поміч были затягнуты до войны 7.
децембра 1941 потім, што Японія ударила на їх морьску закладню в Перл Гарборі.
Конець войны в Европі настав 8. мая 1945 капітулаціов Нїмецька. По америцькім
пущіню атомовых бомб на міста Гірошіма і Наґасакі капітуловала і Японія 2.
септембра того самого року.



https://rue.wikipedia.org/wiki/%D0%A0%D1%83%D1%81%D0%B8%D0%BD%D1%8B

Русины (по укр. русини, по слов. Rusíni, по пол. Rusini, по серьб. Русини,
Rusini) — выходославяньска етнічна ґрупа.

Русины населяют Закарпатьску область Україны, Выходне Словеньско (северовыход
Пряшівского края) і часть польскых Бескид; дакотра часть з них жыє в країнах, де
ся переселили в часї послїднїх стороч — Мадярьску, Сербії (в Войводинї, де є їх
язык признаный як єден з офіціалных языків края), Румунії, Молдавії, Хорватiї,
США, Канадї, Австралії, Росії. Помімо самоназываня «Русины» і «Руснакы», тыж ся
называють другыма народами як Угрорусины, Угрорусы, Карпатороссы, Рутены

Русины даякый час назад были включены в список націй UNPO. Теперь Русинів в
списку націй UNPO нїт.

По україньскім списованю населїня в 2001 року, в Закарпатской области было
зареґістровано 10 090 Русинів. Списованя людей в року 2002 в Польску — 5 863
Лемків (підґрупа Русинів), списованя людей року 2002 в Войводинї — 15 626
Русинів, в Мадярьску 2001 — 2 079 людей.

Русины — четвертый выходославяньскый народ, знамый під менами: Руснакы,
Угрорусины, Угрорусы, Карпатороссы, Рутены, Русины. На початку становлїня
штатности выходных славян — Києвской Руси, земли Русинів населяли Славяне: Білы
Хорваты, а Чорны Хорваты населяли Чехы і южне Польско. Земля Русинів з тых часів
ся зове Підкарпатьска Русь. В составі Чехословакії єй называли Підкарпатьска
Русь, а в составі Угорьска ся называла Руська Крайна. В X-XI сторочах
Підкарпатьска Русь належала до Києвской Руси і з той причіны выходны Славяне
Підкарпатя сохраняють свій етнонім «Русины», несмотрячі на періпетії історії.
Австроугорьскы уряды хосновали златинізованый етнонім: «рутены» деріват од
«Русины». В часї XI-XIII віків угорьскы феодалы поступно заберали земли Русинів
за «засечной лініов» — граніцёв края, поступно єй посували по Підкарпатю ку
підножаю гор. Правне включіня Підкарпатьской Руси до Угорьского кралёвства ся
дїало в XIII-XIV віках. Грамоты зафіксовали обшырну катеґорію выходославяньскых
назв поселїня, говорячіх о прожываню там в проїднаванім часї выходных Славян. А
Києвска Русь, ослаблена сепаратізмом містных урядів — князькыма конфліктами,
впала під ударами татаро — монґольского . В резултатї тых подїй Підкарпатьска
Русь до початку XX віка належала Угорьскому кралёвству.

На выходї превладають Русины, на западї суть лем дакотры з русиньскых сел.
Крайнов западнов точков є Остурня у Старой Любовнї.

Списованя людей на Словеньску в року 2001 зазначіло 24 201 Русинів. Найвекша
концентрація русинського і україньского (у выбраных народностей почас списованя
людей) населїня ся находить в окресах Міджілабірцї і Свідник. Русиньске населїня
Словеньска є концентроване передовшыткым в селах в горьскых масівах Спішска
Маґура, Левочскы Верхы, Черґов, Низкы Бескиды, Сланьскы Верхы, Выгорлат,
Буковскы Верхы.



https://rue.wikipedia.org/wiki/%D0%95%D0%B2%D1%80%D0%BE%D0%BF%D1%81%D0%BA%D0%B0_%D1%83%D0%BD%D1%96%D1%8F

Европска унія (ЕУ) є політічна і економічна унія, котру од остатнёго росшырїня
в роцї 2013 творять 28 европскых штатів з 500 міліонами жытелїв (дас 7,3 %
світовой популації). ЕУ выникла в роцї 1993 на основі Договору о Европскій унії,
знамішым як Маастріхтьскый договор, котрый навязовав на европскый інтеґрачный
процес од пятьдесятёх років минулого стороча. Европска унія была паралелным
цілком к Европскым сполоченствам без правной субєктівіты, котрый ся од другых
одрізняв дїянём. Европска унія была в тім часї лем початком політічной
інтеґрації і інштрументом про сполупрацу в дакотрых областях. Лісабоньскым
договором нагородила Европска унія Европске сполоченство (ЕС; оперед Европске
господарьске сполоченство), чім здобыла правну субєктівіту і тыж атрібуты ЕС -
передовшыткым надштатность.

Европска унія як інтеґрачный цілок мать основны роздїлы кідь порівнаме з
міджінародныма орґанізаціями, зато є Европска унія шпеціфічнов орґанізаціов,
котра стоїть в певнім сенсї над членьскыма штатами, котры на ню перенесли
дакотры свої права.



https://rue.wikipedia.org/wiki/%D0%95%D0%BB%D0%B5%D0%BA%D1%82%D1%80%D0%BE%D0%BD%D1%96%D1%87%D0%BD%D0%B0_%D0%BF%D0%BE%D1%88%D1%82%D0%B0

Електронічна пошта, скорочено і-мейл, є способ посыланя, доручованя і приїманя
повідомлїнь през електронічне комунікачны сістемы.

Термін і-мейл ся хоснує як на інтернетову сістему електронічной пошты основану
на протоколї SMTP (Simple Mail Transfer Protocol), так і на інтранетовы сістемы,
котры дозволюють посылати собі взаємны повідомлїня хоснователям внутрї єдной
компанії або орґанізації (тоты сістемы часто хоснують нештандартны протоколы,
мають але ворота котры їм дозволюють посылати і приїмати і-мейлы інтернету). К
шырокому росшырїню і-мейлу приспів передовшыткым інтернет.



https://rue.wikipedia.org/wiki/%D0%9E%D0%B1%D1%80%D0%B0%D0%B7%D0%BE%D1%82%D0%B2%D0%BE%D1%80%D1%87%D0%B5_%D1%83%D0%BC%D0%B5%D0%BD%D1%8F

Образотворче уменя є візуалне уменя. Можеме го дїлити на зображоваче уменя, ці
міметічне уменя, абстрактне уменя, народне уменя ітд. Головныма областями
образотворчого уменя є малярьство, скулптура, архітектура, фотоґрафія ітд. В
сучаснім уменю ся роздїл міджі образотворчімя сортами выразно стерать. Обявують
ся новы технікы. Найконтроверзнїша з них є наприклад перформанс. Образотворче
уменя продукують образотворчі умелци, теоретічно ся нима занимають історіци
уменя. Од самого ремесла дїлить образотворче уменя передовшыткым оріґіналный
вклад автора, снагу ословити позерача, охабити го пережыти подобны емоції, як
котры вели автора ку вытворїню дїла.



https://rue.wikipedia.org/wiki/%D0%9B%D0%B0%D1%82%D0%B8%D0%BD%D1%8C%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Лати́ньскый язы́к (lingua latina) є мертвый індоевропскый язык. Выник латинчіны
мож локалізовати до околицї Рима приближно в добі перед 7. сторочом п.н.е.
Пізнїше ся хоснованя латинчіны росшырило до векшыны днешнёй Італії. З
теріторіалнов експанзіов римской рішы ся латиньскый язык шырив до вшыткык
римскых провінцій. Поступом часу ся говорова латинчіна на тых теріторіях
вывинула в днешнї романьскы языкы, т.є. французчіну, таліянчіну, шпанєлчіну,
портуґалчіну, румунчіну і дакотры далшы. Латинчіна але силно овпливнила (через
французчіну) наприклад анґлічтіну.



https://rue.wikipedia.org/wiki/%D0%9A%D0%BE%D0%BC%D0%BF%D1%8E%D1%82%D0%B5%D1%80

Компютер (од анґл. computer; лат. computator — обчіслёвач, лат. computatrum —
раховати) є в інформатіцї електронічный апарат, котрый обраблять дата помочов
допереду вытвореного проґраму. Сучасный компютер ся складать з гардверу, котре
представлює фізічны части компютеру (процесор, клавесница, монітор ітд.) і зо
софтверу (операчна сістема і проґрамы). Компютер є справила керованый
хоснователём, котрый давать компютеру дата ку оброблїню посередництвом ёго
вступных компонентів і компютер резултаты презентує помочов выступных
компонентів. В сучасности суть компютеры хоснованы скоро во вшыткых сферах
людьской актівіты.



https://rue.wikipedia.org/wiki/%D0%A4%D1%96%D0%BB%D0%BE%D0%B7%D0%BE%D1%84%D1%96%D1%8F

Філозофія, ґрецькы φιλοσοφία, з φιλειν (філеін, любити, тужыти по дачім) і σοφια
(софіа, мудрость, здатность) є сістемове, раціоналне і крітічне дослїджованя
реаліты, світа і чоловіка, евентуално і того, што єй пересягує (метафізіка).
Гляданя правдивого познаня, змыслу тай доброго жывота через рефлексію,
раціоналну арґументацію тай діскузію, яка потребує даякы понятя. Значіть то не
лем академічна дісціпліна, а і способ жывота, якый зачінать чудованём або
скламанём над традічныма передачами річей (Платон) і намагать ся даяк вырівнати
з таємніцёв світа і бытя.

„Чудованя ся є одношіня чоловіка, котрый мудрость досправды любить, а не є
другый початок філозофії як гевтот.“ Платон

„Чудованя ся вело людей к філозофованю – на початку і днесь – а то так, же
наперед ся заставили у найблизшых вопросів а потім ся помаленькы задумовали і
над векшыма річами. А хто ся задумує і чудує, тот собі думать, же не знать.“
Арістотель

„Хто хоче глядати радость сам у собі, не найде єй ниґде лем у філозофії.“
Арістотель

„Штудованя філозофії не є зато, жебы сьме знали, што собі люде думають, але
зато, жебы сьме знали як є то з правдов річей.“ Томаш Аквіньскый

„Жыти тай не філозовати є як мати заперты очі і ниґда не пробовати їх одкрыти.“
Рене Декарт

Іммануіл Кант огранічів задачу філозофії трёма вопросами: „Што можу знати? Што
мам робити? В што можу мати надїю?“, якы може згорнути до єдиного: „Што є
чоловік?“

„Філозофія не наука, а дїяня. Філозофічне дїло є зложене з ґрунту з обяснїня.“
Лудвіґ Віттенґштеін

Од наук, якы колись з філозофії вышли, ся філозофія одрізнять єднако шыршов,
властнов необмедженов областёв тем, єднако і слободнїшов методов. Модерны наукы
ся обмеджують на то, што годен беспечно доложыти, опробовати експеріментом,
моделовати тай міряти, і што платить цїлком на каждого (кідь той методї
розуміть). Значіть, же не годни шацовати, просити ся на змысел свого дїяня ани
одповідати на просты вопросы, якы кладуть наприклад дїти – напримір, што є
наука, што правда або чом ся не може циґанити. І навспак од поезії і літературы
ся філозофія оддрізнять тым, же ся мусить намагати о даякы выражаня в понятях,
але передовшыткым тым, же кажде своє тверджіня мусить вміти даяк обгаїти,
пояснити чом повідать тото што повідать.

Вшыткы людьскы културы мали і мають свою традічну мудрость, росповіданя, поезію
і пословіцї, якы ся в тій громадї беруть як авторіта. На тото, што повідають, не
годно ся звідовати „чом?“ Проблем зачне там, де на ся трафлять дві мудрости:
котра з них теперь правилна? Акурат в такій сітуації ґрецькых варошів выник
даколи в 6. сторочо д. н. е. новый способ гляданя або „тугы по мудрости“
(філо-софія), котрый ся не операв о Гомера ани Гесіода, але намагав ся прийти
річам на корїн позорованём, роздумованём і арґументаціов, скорочено властным
розумом і діскузіов. Бо розум є єден про вшыткых людей а – як повідать Рене
Декарт – „міджі людей найлїпше подїленый“. Але кідь є крітічный і сам к собі, не
хоче право мати дефінітівно платну мудрость, але знать, же єй буде все лем
глядати.

Тота статя є часточно або цалком основана на перекладї статї Filosofie на
чеській Вікіпедії.



https://rue.wikipedia.org/wiki/%D0%9F%D0%BE%D0%BB%D1%8C%D1%81%D0%BA%D0%BE

Польско (польскы Polska) — країна в середнїй Европі. Гранічіть з Літвов,
Білорусіёв і Українов на выходї; Росіёв на северї; з Нїмецьком на западї; з
Чеськом і Словеньском на югу. Головне місто є Варшава. Офіціалный язык є
польскый. Польско є членом Европской унії од року 2004. В Польску є офіціална
валута злотый. Розлога Польска є 312 679 км2. Польско мать через 38 міліонів
жытелїв. В року 2015 в Польску жийэ 38,483,957 мешканьцив.

Польско ся дїлить на 16 воєводств (польскы województwo), котрых ся дїлять на 379
повітів (польскы powiat), котры ся дале дїлять на 2489 ґмін (польскы gmina),
котры ся потім можуть дале дїлити на міста і села.



https://rue.wikipedia.org/wiki/%D0%86%D0%BD%D0%B4%D0%B6%D1%96%D0%BD%D1%97%D1%80%D1%96%D0%BD%D2%91

Інджінїрінґ — є технічна дісціпліна, котра аплікує технічны і науковы познаня,
хоснує законы природы і природных і людьскых середків на творїня матеріалів,
будов, строїв, апаратів, сістем і процесів, котры сповнюють беспечностны і
функчны крітерії з оглядом на економіку, громаду і жывотну околіцю.

Чоловік выконуючій інджінїрінґ ся зове інжінїр, причім ся по нїм выжадує
цертіфікат способности к тїй дісціплінї, наприклад інжінїрскый діплом. Інжінїры
помочов імаґінації, одшацованя і мыслїня хоснують математіку, техніку і
практічны скусености при дізайнї, выробі і роботї хосновных річей і процесів.
Інджінїрінґ загорнює много шпеціалізацій, котры ся занимають проблемами
звязаныма з вывоём істой сорты выробку або і з хоснованём даякой технолоґії.



https://rue.wikipedia.org/wiki/%D0%A2%D0%B0%D0%BB%D1%96%D1%8F%D0%BD%D1%81%D1%8C%D0%BA%D1%8B%D0%B9_%D1%8F%D0%B7%D1%8B%D0%BA

Таліянськый язык ( italiano (опис) ци lingua italiana) є єден из романськых
языкув, котрый має урядный статус у Італії, Швейцарії, Сан Маріні, Ватікані и на
Істрії (у Словенії и Хорватії). Мож ся ним порозуміти ай у бывшых таліянськых
колоніях (в Албанії, Ерітреї, Ефіопії, Лівії и Сомалії), у таліянськых
еміґрантськых общинах в Арґентині, Австралії, США, Тунісови и многых другых
державах.

Таліянськый язык ся веде уд латины и змежи романськых языкув майближый д нюй
лексічно, напротив другым романськым языкам утримлює латинськый контраст межи
куртыми и довгыми согласными. Сучасный таліянськый язык ся сперат на тосканськый
діалект, убробленый таліянськыми класиками Аліґєріём, Петрарком и Бокаччом на
переломі XIII. и XIV. сторуч. Вєдно з ним на теріторії Італії є много вшилиякых
діалектув, дакулько реґіоналных файт таліянського языка и дакулько ідіомув,
котрі ся держат окремішными языками, а не діалектами таліянського (майнаперед
сардінськый и фріулськый).



https://rue.wikipedia.org/wiki/%D0%9B%D1%96%D1%82%D0%B5%D1%80%D0%B0%D1%82%D1%83%D1%80%D0%B0

Література (з лат. littera = буква) або тыж писаня; в шыршім змыслї слова є то
сукупность вшыткых писаных текстів, (з лат. textum = тканина) т.є. вшыткых
екзістуючіх писемно зазначеных языковых проявів людства. То єсть література
умелецька, наукова, технічна, часописецька, мемоарова і пріватна корешпонденція.
В узшім змыслї слова ся літературов звычайно думать література умелецька, т.є.
красна література, белетрія. Література тыж дїйствує як іншпірація про другых
умелцїв - на мотівы літературных дїл выникають образы, скулптуры, піснї і в
модерній добі тыж філмы.

Тыж красна література або белетрія; "красна література" є але шыршый термін як
белетрія, бо на розлуку од нёй обсягує і поезію. Красна (умелецька) література
може мати писемну і устну форму (народна словесность є з векшой части частёв
умелецькой літературы). Основным одрїзняючім ознаком умелецькой літературы є їй
функція: повнить естетічну функцію, т.є. выторгує свого внимателя з реалного
жывота і звыразнює самотный ознак, т.є. себе саму, на укор свого переданя.

Літературов ся занимають многы науковых областей, напр. літературна історія,
літературна теорія, літературна крітіка (оцїнёваня літературы) іі.

Тота статя є часточно або цалком основана на перекладї статї Literatura на
чеській Вікіпедії.



https://rue.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D1%96%D1%8F

Австралія (анґліцькы: Australia, МФА: [əˈstreɪljə], од латиньскы austrālis —
«южный»), офіціално Австральскый Союз (анґліцькы: Commonwealth of Australia,
МФА: [ˈkɒm.ənˌwɛlθ əv əˈstreɪljə]) — штат на южній півкулї, твореный рівноменным
контінентом, дале пак великым островом Тасманіа і множством меншых островів в
Южнім, Індійскім і Тихім океанї[* 1];. На севері сусїдить (по морю) з
Індонезіёв, Выходным Тімором і Папуов Новов Ґуінеов, на северовыходї із
Шаламуновыма островами, Вануату і Новов Каледоніёв і на юговыходї з Новым
Зеландом.

Хыбна цітація: Найдена значка <ref> про ґрупу „*“, але не існує приналежна
значка <references group="*"/> або хыбить заперачій </ref>.



https://rue.wikipedia.org/wiki/Yahoo!

Yahoo! — американська корпорація, що спеціалізується на Інтернет-службах,
заснована випускниками Стенфордського університету Джеррі Янгом (анґліцькы:
Jerry Yang) та Девідом Файло (анґліцькы: David Filo) в січні 1994 року.
Штаб-квартира компанії — у Саннівейлі, Каліфорнія, США.

Корпорація надає низку інтернет-услуг, што об'єднані на веб-порталі:
інтернетовый выглядавач (Yahoo! Search), каталог сайтів (Yahoo! Directory),
електронна пошта (Yahoo! Mail), Yahoo!Games, Yahoo!Groups, новини, веб-хостинг,
погода, мапи та інші — разом на сентябрь 2007 року біля 60 сервісів. У 2005 році
портал поповнено новими публічними сервісами Yahoo!Music, Yahoo!360° та
фотосервісом Flickr. Станом на январь 2010, корпорація Yahoo! володіла
найбільшою часткою ринку інтернет-реклами у світі. JP Morgan визначила частку
компанії на ринку США для показу об'яв як 17%, обігнавши Microsoft з 11%, та AOL
з 7%.

Станом на сетябрь 2007 року у корпорації — 36 регіональних підразделєній: із них
15 — в Європі, 14 — в Азії, 2 — в Австралії та Океанії, 5 — у Південній та
Центральній Америці і Канаді, — што орієнтовані або на мовний ареал (як,
наприклад, Y! Québec чи Y! Russia), або на географічну територію (як Y! Asia).

Согласно с статистическіми даними компанії Net Applications за ноябрь 2012 року,
Yahoo! є вторим за популярністю в світі інтернетовым выглядавачом з часткою у
7,57% ринку. В Україні часка Yahoo! становить 0,95%, що є третім показником.



https://rue.wikipedia.org/wiki/%D0%92%D1%96%D0%BA%D1%96%D0%BD%D2%91%D0%BE%D0%B2%D0%B5

Вікінґове (од стар.шканд.- víkingr, тыж нормане або варяґове) —
шкандінавскоязычны племена, котры в Середовіку заселяли прибережну, а тыж
контіненталну часть Шкандінавії тай Балтіцького моря. Од 8 ст. стали шыроко
знаныма в северозападній Европі як войовници, піраты і купцї. Свою експанзію
пошырили на вшытку Европу, Северну Атлантіку і Близкый Выход. У Франції «северны
люде» были знаёмы як «нормане», в Анґлії їх звали «данцями», у Візантії —
«варанґами», на Руси — «варяґами». Часто на выноёваных землях заснововали
властны поселїня. В Анґлії, Нормандії, в Ісландії, на Сіцілії тай міджірічу
Днїпра і Волхова утворили властны державы. До остатку ся помішали з містныма
племенами. Населїня Ісландії ся триме за чістых етнічных нащадків вікінґів.

Тота статя є часточно або цалком основана на перекладї статї Вікінги на
україньскій Вікіпедії.



https://rue.wikipedia.org/wiki/%D0%90%D0%BD%D1%82%D1%80%D0%BE%D0%BF%D0%BE%D0%BB%D0%BE%D2%91%D1%96%D1%8F

Антрополоґія (з ґрецького ανθρωπος антгропос чоловік) є наука занимаюча ся
чоловіком, людьскыма громадами, културами і людством вообще. Належыть міджі
наукы голістічны - усилує ся створити цїлковый образ чоловіка, занимать ся
вшыткыма людми во вшыткых добах і тыж вшыткыма розмірами людства. Од анатомії ся
одрізнять векшов вагов на функчны звязаности і вывой, од соціолоґії векшов вагов
на єднотливого чоловіка і усїлём порозуміти ёго поглядам, од етноґрафії усїлём о
зобщіня і захоплїня сполочного.

По іншім роздїлїню, котре выникло під впливом Франца Боаса в 20. сторочу в США,
творить общу антрополоґію:

Фізічну антрополоґію як порівнаваюче штудіум людьскых рас основав нїмецькый
анатом Блуменбах року 1775 роботов De generis humani varietate nativa (О
вродженій пестрости людьского роду).



https://rue.wikipedia.org/wiki/%D0%A0%D0%B8%D0%BC%D0%BE%D0%BA%D0%B0%D1%82%D0%BE%D0%BB%D0%B8%D1%86%D1%8C%D0%BA%D0%B0_%D1%86%D0%B5%D1%80%D1%8C%D0%BA%D0%BE%D0%B2

Римокатолицька церьков (латиньскы Ecclesia Catholica Romana) — інштітут
католицькой Церькви латиньского обряду (частково амвросіаньского, ліоньского тай
мосарабского) з центром у Ватіканї на чолї з Папом Римскым, якый є їй земнов
головов. Од другых церьквей ся Римокатолицька церьков одрїзнять орґанізачнов
централізованостёв і найбівшым чіслом прихылників (коло четвертины населїня
світу в 2004 р.); неформално і найчастїше ся кличе просто Католицьков церьквов.
Одповідно традіції, (так само як і Православна церьков) ся характерізує штирёма
роздїлными ознаками (латиньскы notae ecclesiae): єдина, свята, вселеньска (што і
означать слово католицька), тай апостольска.

Тота статя є часточно або цалком основана на перекладї статї Римо-Католицька
Церква на україньскій Вікіпедії.



https://rue.wikipedia.org/wiki/%D0%95%D0%BA%D0%BE%D0%BB%D0%BE%D2%91%D1%96%D1%8F

Екологія - наука, же виучує взиимоодношеня межи жывов і нежывов прыродов, сись
термін быв предложен німыцьким ученим, біологом Ернст Геккельом у 1866 гуду.

Современное значеніе слова екологія має булш широкое значеніе же у перши гуди
существованія сыї наукы. Даже булш того, ныні пуд значеніем сьго слова
пудрузуміваеся проблему сокочіння прыроды. У многому сяка пудміна смисла
обясняєся силнов шкодов, же чулувік нанюс окружаючому мыру. Єднак у анґліцькому
языку существувуть два опреділенія сьго слова єдно ecological(йсе ся говорить
про саму науку), другое environmental (сокочіння окружаючого мыра). Всеобща
увага до еколоґії потягло за собов ото, же типирь первоначальное значеніє чотко
указаное Е. Геккелём у області біолоґії розширилося на другі природознавчі і
даже гуманітарні наукы.

На екогогію зазвик никавуть як на пудтип біолоґії (же є общев науков про жыття).
Живи організму годни розниковатися на вшитких уровях починавучи, уд удділних
атумув і молекул кунчавучи пупуляциями, біоценозами і біосферов у цілому.
Екологія тоже зучає середу де оны жывуть. Йся наука зъязана з иншими іщи туму,
же выучае орґанизацію жывих орґанізмув на дуже високуму уроаню. Ісслідуя звъзок
меже жывими орґанізмами і містом де туті жывуть. Еколоґія тісно зїязана з такими
науками ги біолоґія, хемія, математіка, ґеоґрафія, фізіка.

Методологічний пудход до екології, ги до науки позволяе удукремити предмет,
задачі і методи іследовання.

Обект іследовання екології - у цілому, системи же суть висше уровня уддыльного
органызму: популації, біоценози, екосистеми, тай вшитка біосфера. Предмет
увчення - організація і функціунування сих систем. Май важнов задачов прикладної
екології є розробка принципув раціонального хосновання природних ресурсу на
освнові общуї закунумірності організації жыття.

Методології діляться на польові і експереминталні. Польві методу пудрузумівавуть
пудниковання за жывими організмами у нормальнув середі жыття. Експерементальний
метод включае у себе варіровання вшиткими факторами, же кивавуть організм, по
удробленув програмі у стаціонарних лаборторних умовах.

Современна екологія ісе не лим удділний розділ біології, йсе ціла системе
фундаментальних і прекладних дісціплин, кутрі Н. Ф. Реймерс назвав мегаекологія,
другі учині називавуть сись комплекс макроекологія.



https://rue.wikipedia.org/wiki/%D0%9F%D1%81%D1%96%D1%85%D0%BE%D0%BB%D0%BE%D2%91%D1%96%D1%8F

Псіхолоґія (з ґрецького ψυχή (псіхе) = душа, дух, дых і -λογία (-логія) = наука,
дослїджованя) є наука, котра штудує людьске справованя, менталны процесы і
тїлесне дїяня враховано їх взаємных одношінь і інтеракцій (довєдна означованых
як псіхіка) і намагать ся їх описати, пояснити і предіковати. Метов псіхолоґії є
тыж здобыты познаня вывжыти на підвышіня спокойности і здоровя людей, через
псіхотерапію їх годно іщі к тому хосновати на лїкованя. Чоловік занимаючій ся
псіхолоґіов дослїджованём та і практічно, ся кличе псіхолоґ, чоловік якый робить
псіхотерапію є псіхотерапевт (даколи ся тоты понятя людям мішають). Псіхолоґове
ся намагають порозуміти ролї коґнітівных функцій в індівідуалнім і соціалнім
справованю в тім чіслї і порозумлїня фізіолоґічным і невробіолоґічным процесам
овплывнюючім конкретны функції. Псіхолоґове нашли і пояснили ряд ключовых понять
і концептів, як наприклад перцепція, коґніція, позорность, емоція, мотівація,
індівідуалность, інтерперсоналны одношіня або підсвідомость. На їх здобываня
суть розвиваны емпірічны методы дослїджованя на обявованя і пояснёваня
прічіновых і корелачных одношінь міджі перемінныма, і к їх простому попису і
інтерпретації. Псіхолоґія ся рядить міджі соціалны наукы, своїм россягом ся але
рушать по граніцї і загорнює і дослїджованя з природных наук, соціалных і
гуманітных наук аж по філозофію.

Тота статя є часточно або цалком основана на перекладї статї Psychologie на
чеській Вікіпедії.



https://rue.wikipedia.org/wiki/%D0%92%D0%B5%D0%BB%D0%B8%D0%BA%D0%B0_%D1%84%D1%80%D0%B0%D0%BD%D1%86%D1%83%D0%B7%D1%8C%D1%81%D0%BA%D0%B0_%D1%80%D0%B5%D0%B2%D0%BE%D0%BB%D1%83%D1%86%D1%96%D1%8F

Велика французька револуція є означіня про час історії Франції міджі роками 1789
і 1799, то єсть згруба од зозваня ґенералных ставів кралём Людовіком XVI. по
ухоплїня моці Наполеоном Бонапартом.

Тогдышня абсолутна монархія во Франції была під час нёй нагороджена панованём
народа і републіканством; французька галузь римокатолицькой церькви была змушена
до радікалній рештруктуралізації. І кідь ся Франція по впаджіню першой републікы
Наполеоновым переворотом метала 75 років міджі републіков, царьством і
рештавраціов колишнёго кралёвства, револуція і наперек тому значіла дефінітівный
конець про старый режім. В людовых представах тїнїть і наступны револуції з
років 1830 а 1848.



https://rue.wikipedia.org/wiki/%D0%9D%D0%90%D0%A2%D0%9E

Североатлантічна аліанція (анґліцькы North Atlantic Treaty Organization – NATO,
французькы Organisation du Traité de l'Atlantique Nord – OTAN, дослова
Орґанізація Североатлантічного договору) є евроатлантічна міджінародна воєньска
атакова орґанізація.

Орґанізація была основана 4. апріля 1949 підписом тзв. Вашінґтоньского договору,
котрый закотвив выник беспечностной орґанізації западных демокрацій як одповідь
на повойнову сітуацію у Европі. Слова першого ґенералного секретаря Гастінґса
Ізмая было задачов НАТО „утримати Америку у Европі, Росію мімо западну Европу і
Нїмецько при земли.“



https://rue.wikipedia.org/wiki/%D0%9A%D1%83%D0%BB%D1%82%D1%83%D1%80%D0%B0

Словом култура (cultura, од латиньского colere, плекати, значіть, „што є
плекане“) ся спочатку означовало плеканя рослин. Як метафору то повжыв Ціцеро
про переклад Платонового понятя „старослтивость о душу“ а од 16. стороча ся
повжывать на означіня зволеных людьскых актівіт, передовшыткым умелецькых (тзв.
„высока култура“). До нёй належыть література, уменя, музика, припадно і наука і
філозофія. В тім змыслї маме днесь културну рубріку в новинках або міністерство
културы. Проти той выбраной, елітной высокой културї, потребуючой освіту, пак
стояла „низка“ ці народна култура, пізнїше попкултура. Залежно од того ся пак
люде і цїлы нації могли дїлити на веце ці менше култівованы, припадно варварскы.
Дослїджованём културы ся занимать културолоґія.

Напроти тому узкому значіню понятя културы уж пішов Йоганн Фольфґанґ фон Ґёте. В
ёго понятю културы же не сміє хыбити „ани облечіня і звыкы стравованя, історія
ани філозофія, уменя ани наука, дїтачі бавкы ани пословіцї, господарство ани
література, політіка ани пріват, но ани картка на шкоды, выникаючі одлїснїнём
гор. Акурат у тім шырокім значіню днесь понятя културы вжывать антрополоґія і
соціолоґія.

В тім шырокім значіню є култура повинным предположінём людьского жывота в
громадї тай не годен єй брати лем як „надбудову“ матеріаловой „базы“, як то
чінили марксісты. Матеріалова і културна ці духовна сторона чоловіка ся певно
взаємно овплывнюють; росповіданя о тзв. „вовчіх дїтях“, выроснутых мімо людьску
громаду але вказують, же без приналежной енкултурації, т.є. освоїня даякой
културы не є чоловік способный навязати ани сексуалне одношіня. Културу годен
найти наприклад і у пріматів, птахів ці рыб. Молоды макакы ся од матерї вчіють
омывати бандуркы перед їджінём, молоды птахы наподобнюють спів дорослых.

Антрополоґ Кліффорд Ґіртз характерізує културу як „мережу значінь“, в котрій і з
єй помочов чоловік жыє, котру приїмать од своёй громады і котры передавать своїм
дїтям. Ґерт Гофстедетвердить, же то „колектівный софтвер“ громады. З іншого
аспекту є то способ, як люде жыють в згодї із своїм вірованём, языком, історіов
но і способом облїканя. Сполочны значіня, сімволы, способ справованя і ґеста
створюють сполочный рамик людьского дїяня, выкликує взаємну довіру і помагать
добрій комунікації.

Култура ся вызначує даяков немінностёв в часї, разом є спружна і приспособлива
(адаптівна) на новы условія. Єй продовжованя ці репродукція ся забеспечує єднак
спонтанно, наподобнёванём в родинї і пізнїше в околіцї верстаків, єднако
сістематічно в школах. На ґенерачній передачі културы, т.є. передовшыткым языка,
росповіданя, звыків, облїканя, моралкы або віры традічно брали участь дві
ґенерації, особливо матїрь і баба (тзв. grandmother hypothesis). Днесь
енкултурацію дїтей стале веце робить телевізія, што громаду міцно гомоґенізує:
вшыткы слухають тых самых говорцїв і тоты самы росповіданя, перед очами мають
тоты самы приклады справованя ітд.

Затоже ся култура выражать і передавать передовшыткым бісїдов, часто ся розуміть
як вязана на даяке языкове середовище (русиньска, французька, нїмецька култура).
Про іщі векшы і менше гомоґенны наднародны цїлкы ся хоснує понятя цівілізація,
одказуюча к містьскому середовищу (латиньске civis, civilis) значіть к даякому
козмополітізму. Навспак про меншы громады, маприклад локалны, професны або
віковы ґрупы ся хоснує понятя субкултура (наприклад субкултура шоферів каміонів
або тінеджерів). В подобнім змыслї ся повідать о фіремній културї, т.є.
заведженым способом комунікації міджі працовниками, рїшіня конфліктів іпод.

В сучаснім рушным і ґлобалізованім світї ся вшелиякы културы, скорше веце ці
менше оддїлены, часто стрїчають а зато же собі добрї не розумлять, выникають
важны соціалны конфлікты.

Тота статя є часточно або цалком основана на перекладї статї Kultura на чеській
Вікіпедії.



https://rue.wikipedia.org/wiki/%D0%90%D1%80%D1%85%D0%B5%D0%BE%D0%BB%D0%BE%D2%91%D1%96%D1%8F

Археолоґія (ґрец. αρχαιος — стародавный, λογος — слово) — наука, што пояснює
історію людьской громады на основі памяток камняного, мідяного (бронзового),
желїзного віка і пізнїшых часів. У контрастї з історіов ся занимать матеріалнов
културов. Цілём археолоґії є познати минулы подїї людьскых комуніт і штруктуру
їх справованя - културу. Належыть до тых пару науковым дісціплінам, котры суть
способны інтерпретовати минуле людства з часїв перед хоснованём писма, але тыж
про порозуміня пізнїшым громадам.

Окрем археолоґії ся подобным цїлям венують і іншы науковы области антрополоґії,
особливо културной і соціалной антрополоґії і фізічной антрополоґії. Міджі далшы
дісціпліны помагаючі археолоґії належыть палеонтолоґія, ґеолоґія, історіоґрафія,
палеоеколоґія ітд.

Сама археолоґія ся дїлить на дакілько підобластей, дефінованых або добов або
шпеціфічнов темов, котрым ся тота ці тамта підобласть занимать, напр.: правіка
археолоґія, класічна археолоґія, середовіка археолоґія, церьковна археолоґія,
археолоґія країны а або шпеціалныма методами, котры поужывать напр.
експеріментална археолоґія, летецька археолоґія ітд.

Археолоґія ся намагать основати свої тверджіня на базї тзв. археолоґічных
жрідел. На їх добываня ся векшынов волить поступ дештруктівного археолоґічного
дослїджованя, т.є. обзераня місця, проведжіня археолоґічных выкопавок,
дескріпція условій найджіня - аналіза, сінтеза і слїдуюче выводжіня резултатів -
інтерпретація. Теренова документація і выслїдкы лабораторной аналізы творять
основну часть археолоґічной документації.

Далшов археолоґічнов методов є тзв. недештруктівна археолоґія, коли справила не
доходить к будьякому (або лем мінімалному) нарушаню терена і археолоґічных
сітуацій. Хоснує ся наприклад еропланове знимкованя при гляданю антропоґенного
релъєфа країны, або шпеціалізованых детекторів на гляданя фізікалных ці хемічных
аномалій даной локаліты. Недештруктівна археолоґія ся дасть схосновати на
місцях, де не годен з хоцьякой прічіны учініти дештруктівне археолоґічне
дослїджованя.

Тота статя є часточно або цалком основана на перекладї статї Archeologie на
чеській Вікіпедії.



https://rue.wikipedia.org/wiki/%D0%AE%D0%BB%D1%96%D0%B9_%D0%A6%D0%B5%D0%B7%D0%B0%D1%80

Ґай Юлій Цезар (латиньскы Gaius Iulius Caesar; 12./13. юла 100 до н. е. – 15.
марца 44 до н. е. Рим) быв римскым войводцом і політіком і єдным з найміцнїшых
пановників антічной історії. Мав ключову ролю в процесї занику рімской републікы
і єй трансформацію в монархію. Він захватив для Риму Францію яка тоды называла
ся Ґаллiя. Тай фактічно го мож щитати першым римскым імператором. У 46 році
перед Різством Христовым (хоць то тыж неє пресні вырахуване як рік 0) Юлиюс
Цезар завіл реформу каландаря, якый составил ґрецкый філозоф і астроном
Сосіґенес. Він переробил египетскый каландарь и зробил солнечный каландарь, де
рік творило 365,25 днів.



https://rue.wikipedia.org/wiki/%D0%95%D0%BD%D0%B4%D1%96_%D0%92%D0%B0%D1%80%D0%B3%D0%BE%D0%BB

Енді Варгол (Andy Warhol, Andrew Warhola, Андрій Варгола; 6. авґуста 1928,
Піттсбург — 22. фебруара 1987, Ню Йорк) — америцькый малярь, ґрафік, філмовый
автор і ведуча особность америцького руху поп арт. Быв то Русин, котрый ся став
світознамым умелцём.

Andrew Warhola ся народив в америцькім Піттсбурґу русиньскым іміґрантам, котры
походжінём были з Ракусько-Угорьского села Микова (днесь часть северовыходного
Словеньска). Точне дата ёго народжіня не є цілком ясне. В жрідлах годен найти
дакілько даных, котры одказують на рокы 1928-1931. Наконець Варгол сам твердив,
же ёго родный лист з року 1930 є лем фалзіфікат. Найчастїше ся як дата ёго
народжіня споминать акурат 6. авґуст 1928. Варголів отець, Андрій Варгола, робив
в угольных банях і на будовах в Пенсілванії. Енді мав іщі двох старшых братів,
Джона (Яна) ай Паула (Павла). Вшыткы вєдно жыли на піттсурзькій 55. уліцї Білен.
Родина была ґрекокатолицькой віры. Як дїтина ся Енді трираз нервово зосыпав;
першыраз, як мав вісем, а потім іщі двараз бігом слїдуючіх двох років.

Бігом 60. років ся Варгол выпрацовав - з автора інзератів ся став єдным з
найславнїшых умелцїв своёй добы. Із своїма сполупрацовниками дефіновав основны
терміны той декады. Зачав малёвати знамы америцькы продукты, як наприклад
бляшанкы Кемпбеловой поливкы од компанії Campbell Soup Company. Тыж ся занимав
творчостёв портретів такых знамых особностей, якыма были наприклад Мерілін
Монро, Елвіс Преслі, Мугаммад Алі, Троі Донагу або Елізабет Тейлор. Окрем іншого
дізайновав днесь уж преславну фляшку на Кока-Колу. В тій добі Варгол основав
умелецьке штудіо „The Factory“ („Фабрика“), в котрім ся обколесив шыроков шкалов
умелцїв, писателїв, музикантів і андерґроундовых целебріт. В авґустї зачав
Варгол з масовов продукціов сїтодруку. Намагав ся так вытворити уменя нелем з
масовых продуктів, але і в масовім чіслї. Метода ґумяного штумпля му зразу
зачала припадати „барз домашня“. Проголосив: „Єм незвычайно пасівный. Беру річі
так, як суть. Лем ся на них смотрю, позорую світ.“ Тым, же в добі творчого
процесу мінімалізовав погляд на дїло, роспутав умелецьку револуцію - ёго роботы
ся стали дуже швыдко нелем контроверзны, але і популарны.

Тота статя є часточно або цалком основана на перекладї статї Andy Warhol на
чеській Вікіпедії.



https://rue.wikipedia.org/wiki/%D0%90%D1%84%D1%80%D0%B8%D0%BA%D0%B0

Африка — другый найвекшый на планеті контінент по Азії з цїлковов розлогов через
30 500 000 км², што представлює 20,3 % цілкового поверьху сушы на Землї. На ёго
теріторії ся находить 54 штаты, а серед них шість высповых. Лежыть южно і
северно од ровника з векшынов на выходній півкулї. З векшой части є обколесена
океанами, на выходї Індійскым і на западї Алтантічным океаном. На севері ся
находить Середоземне море, котре оддїлює Африку од Европы. В области Суезькой
шыї є Африка споєна з Евроазійсков дочков.

Велику часть Африкы творять пустынї (Сагара, Калагарі), напівпустынї і саваны. У
централній части Африкы ся пак находить доджовый пралїс.



https://rue.wikipedia.org/wiki/%D0%9E%D1%81%D0%BC%D0%B0%D0%BD%D1%8C%D1%81%D0%BA%D0%B0_%D1%96%D0%BC%D0%BF%D0%B5%D1%80%D1%96%D1%8F

Османьска імперія або тыж Османьска ріша (Оттоманьска імперія; османьскы: دولت
عليه عثمانيه — Девлет-і Āлійе-и Осмāнійе, турецькы: Osmanlı İmparatorluğu) —
офіціална назва державы, заснованой накінцї 13. ст. султаном Османом І., в Малій
Азії. Столиця з 1453 р. - Стамбул (колишнїй Константінополь). Основу державы
спочатку складали туркы. Бігом 15-16. ст. внаслїдку войн в Азії, Африцї і Европі
імперія досягла своёй теріторіалной і войсковой величі.

Держава османьскых султанів єствовала з 1299 до 1923 року. В Европі Османьску
імперію часто называли Оттоманьсков імперіов. В період розквіту в XVI—XVII
сторочах держава включала Анатолію, Близкый Выход, Южну Африку, Балканьскый
півостров і прилеглы к нёму южны земли Европы.

Анатолія (Мала Азія), в якій росположена сучасна Турція, в давнину была колысков
много цівілізацій. Туркы, котры ся гев нащали в XI. сторочу, были першов вовнов
турецькых воёвників, тай они поступно започали доывати земли, над якыма дотогды
пановала Візантія, тай асіміловали єй ґрецьке населїня і освоїли єй културну
дїдовизны.

Наступником першых Труків ся стала Османьска імперія, яка завершыла добываня
Візантії взятём Константінополя в 1453 роцї. На вершынї своёй могутности, під
час правлїня Сулеймана I. Пышного (1520—1555), імперія ростїговала ся од ворот
Віднї до Перьской затокы, од Криму до Марока.

По закінчіню Першой світовой войны ся Османьска імперія роспала: Франція
обтримала Сірію, Анґлія — Ірак і Палестину; турецькы земли входять до сучасной
Турції.

Тота статя є часточно або цалком основана на перекладї статї Османська імперія
на україньскій Вікіпедії.



https://rue.wikipedia.org/wiki/%D0%9E%D1%80%D2%91%D0%B0%D0%BD%D1%96%D0%B7%D0%B0%D1%86%D1%96%D1%8F_%D0%97%D1%8A%D1%94%D0%B4%D0%B8%D0%BD%D0%B5%D0%BD%D1%8B%D1%85_%D0%9D%D0%B0%D1%86%D1%96%D0%B9

Орґанізація Зъєдноченых Націй (ОЗН), анґліцькы United Nations Organization
(UNO), тыж Споєны нації (скорочіня ся не хоснує), анґліцькы United Nations (UN),
є ґлобална міджінародна орґанізація,котра была заснована 24 октобра 1945 на
конференції у Сан-Франциску на основі Харты Зъєдноченых Націй. Декларованов
метов дїялности організації є підпора і посилніня міру і міжнародной безпекы і
розвиток співпрацї міджі державами світу.

Головны органы ОЗН: Генеральне громаджіня ОЗН, Рада Беспечности ОЗН, Секретаріат
ОЗН (Генералный секретар ОЗН ся выберать Генеральным громаджінём подля
рекомендації Рады Беспечности на 5 років), Міджінародный Суд, Економічна і
соціална рада ОЗН; Рада зо Справ ОЗН; штабна реыиденція ся нацходить у Ню Йорку.

Членами-закладателями было 51 штатів. У роцї 2011 ОЗН мать 193 штатів-членів.
Орґанізаці ся фінансує з повинных і добровольных приспівків од своїх
штатів-членів. У роцї 201ž є шість офіціалны языків ОЗН: арабськый, кітайскый,
анґліцькый, французькый, російскый і шпанєльскый язык.



https://rue.wikipedia.org/wiki/%D0%9D%D1%8E_%D0%99%D0%BE%D1%80%D0%BA_(%D0%BC%D1%96%D1%81%D1%82%D0%BE)

Ню Йорк (офіціално The City of New York) є найлюднатїше місто Споєных штатів і
ёго метрополітна область належыть ку найлюднатїшым на світї. Місто было заложене
Голандянами в роцї 1625 і од року 1790 є найвекшым містом Споєных штатів. Ню
Йорк быв тыж першым головным містом Споєных штатів по приятю конштітуції. В
сучасности є єдным із світовых центер обходу і фінанчницьтва. Ню Йорк мать тыж
цілосвітовый вплив в области медій, політікы, едукації, забавы, уменя, моды і
рекламы. Є огниском міджінародных одношінь і діпломації, бо ся ту находить
резіденція Орґанізації споєных націй.



https://rue.wikipedia.org/wiki/%D0%9A%D1%96%D1%80%D1%96%D0%BB%D1%96%D1%86%D1%8F

Кіріліця ці азбука є алфавітноє писмо, што ся обявило в Першой булгарьской ріші
бігом 10. стороча. Вна є основа многых алфавітôв минулости і сучасности, головно
выходноевропскых і азійскых. Кіріліця ся обявила з ґрецького алфавіту з введеням
новых ліґатур і согласных з старшой глаголіцы. Є названа на честь братôв Кіріла
і Мефодія, котры перед тым створили глаголіцу. Науковцї сучасности мерькують, же
кіріліця была розвита вже учнями Кіріла і Мефодія (як то Кліментом Охридьскым).

Кіріліця цалком обсягує ґрецькый алфавіт, але дакотры ґрецькы буквы (ксі, псі,
іжіця, фіта) суть не на своёму місцї, а в концю. Дакотры буквы кіріліцї, хыблячі
ґрецькому алфавіту, суть подобны глаголічным. Ц і Ш вызерають подобно на дакотры
буквы алфавітôв того часу (арамейскоє, етіопскоє, коптьскоє, гебрейскоє писмо,
брахмі), і прото назвати жрідло пожычкы не є можне. Б є подобна В, Щ — Ш.
Прінціпы утворїня діґрафôв у кіріліцї (Ы з ЪІ, ОУ, йотованы буквы) суть подобны
глаголічным.

Буквы кіріліцї ся хоснують про запис чісел так само як в ґрецькôй сістемі.
Намісто архаічных дісіґмы і стіґмы, котрых не є ай в класічнôм ґрецькôм
алфавітї, суть хоснованы буквы Ц (900) і S (6); а пак і третїй такый знак,
коппа, што ся спершу хосновав про обозначіня 90, быв вытїсненый буквов Ч.
Дакотры буквы, хыблячі ґрецькому алфавіту (наприклад, Б, Ж), не мають чіселного
значіня. Тото роздїлює кіріліцю од глаголіцї, де чіселны значіня не одповідають
ґрецькым і сесї буквы ся не проскакують.

Першов формов кіріліцї было уставноє писмо, характерноє про найстаршы славяньскы
рукописы. Уставноє писмо мало каліґрафічноє, ґеометрічноє выкреслїня, буквы
стояли тїсно в рядках.

В 14.—15. сторочах ся обявляє нова форма писма — напôвустав. Выкреслїня стало
май дрôбным і округлым. Напôвуставноє писмо ся в церьковных і світьскых книгах
хосновало до 18. стороча, за чім было вытїснено із світьской літературы.

В 1708-1711 Петро I. реформовав російскоє писмо. Были вылучены надрядковы знакы,
дублетны буквы і буквы, котры ся хосновали лем про запис чісел. Зникли пары:

Было унормовано Е (спершу — орфоґрафічный варіант Є), про запис твердого /е/
была введена буква Э. В 1735. роцї было конечно вылучено Ѯ з алфавіту.

Мовда на латиніку принесла до світьскых книг новоє, подобноє тогдышнёму
латиньскому, писмо. Окрем алфавіту і формы букв ся помїнялы пунктуачны правила,
были введены арабскы чісла, унормованый запис великых літер. Приклад російского
нового писма схосновали ай другы народы, котры тогды повжывали кіріліцю — Сербы,
Болгары, Румуны.

Дакотры буквы кірілічной курзівы мають выкреслїня дуже неподобноє своёму
обычайному. В серьбскôм і македоньскôм писмї ся дакотры буквы пишуть не так, як
інде. Такы формы букв ся часто хоснують в рекламї, на дорожных знаках ітд.,
менше — в новинках і книгах.

До 9. стороча свідчінь о якôмсь пошыренôм, упорядкованôм славяньскôм писмї не є.
Помежи вшыткых фактôв о обявлїню славяньского писма важноє місце має «Жытя
Костантіна», де ся говорить о «руськых писменах», котры учив до створїня
кіріліцї Константін-Кіріл. Прямо о докірілічнôм писмї говорить Чорноризець Храбр
в трактатї «О писменах»: «Спершу ж славяне не мали букв, айбо по черьтам і рїзам
читали, нима і гадали, поганами будучі.»

Коло 893. року браты Константін (Кіріл) Філозоф і Мефодій із Солунї за росказом
візантійского імператора Михайла III. створили писмо про славяньскый язык.
Довгый час стояло звіданя, ці была то кіріліця, ці глаголіця — азбукы, котры ся
роздїлюють головно лем выкреслїням. Теперька переважає думка, же глаголіця є
старша, а кіріліця — другорядна. Глаголіцю довгый час хосновали Хорваты (до 17.
стороча).

Обявлїня кіріліцї повязують з дїятельством булгарьской школы. В жытї Клімента
Охридьского ся прямо говорить о тôм, же вôн створив славяньскоє писмо вже по
Кірілу і Мефодію. Вдяка попереднёму дїятельству братôв ся азбука скоро пошырила
в югославяньскых землях, і прото папа заказав ї хоснованя в церьковнôй службї у
855. роцї, борячі ся з резултатамы місії.

В Булгарії царь Боріс I. прияв хрістіанство. Булгарія стала центром славяньской
літературы. Ту ся обявляє перша славяньска книжна школа — Преславска книжна
школа. Переписують ся кіріло-мефодіёвскы оріґіналы церьковных книг, роблять ся
новы переложіня ґрецькых книг, створює ся оріґінална славяньска література.

Спершу кіріліцю хосновала лем часть южных Славян, выходны Славяне і Румуны. З
часом хосновати ї зачали десяткы народôв світу, розвили ся новы варіанты
кіріліцї (змішаны латиньско-кірілічны алфавіты, босанчіця, анбур).

Славяньскы: булгарьскый, білоруськый, македоньскый, російскый, русиньскый,
серьбскый, чорногорьскый, україньскый, даколи босняцькый.

Іншы: абхазькый, алеутьскый (теперька головно в церьковных текстах) башкірьскый
язык, ерзяньскый, казахскый, кілдіньскый саамскый, комі, кірґізькый, марійскый
язык, мокшаньскый, осетіньскый, таджіцькый, татарьскый, тлінкітьскый (теперька
головно в церьковных текстах), туваньскый, удмуртьскый, циґаньскый, юітьскы,
юпікскы, якутьскый.



https://rue.wikipedia.org/wiki/%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD

Казахста́н (офіціалнов назвов Рэспубліка Казахстан, каз. Қазақстан [qɑzɑqˈstɑn])
є штат, котрый ся знаходыть в основному в Середнїй Азії, а свойов малов частинов
на запад од ріки Урал лежить теж у Европі. На северї, северозападї і
северовыході гранічіть з Російсков Федераційов — 7548,1 км., на выході з
Кітайсков Народнов Республіков — 1782,8 км., з южної сторони його сусіди
Кіргізія — 1241,6 км., Узбекістан — 2351,4 км. і Туркменія — 426,0 км., а на
югозападі ся омыває Каспіцкым морем.

Являє ся єднов зо найбівшых країн світа (плоха 2 717 300 км², што є бівше за 4
України, або 34крат велё ніж ЧР). Казахстан є найбівшым на Землї внутроземським
штатом, але бівшість із го областей є рїдко залюднїня (15 міліонів жытелїв
представляє густоту нецїлых 6 жітелїв на км²). Астана ся в році 1997 стала
главным містом намісто Алматы.



https://rue.wikipedia.org/wiki/%D0%97%D0%B0%D0%BA%D0%B0%D1%80%D0%BF%D0%B0%D1%82%D1%8C%D1%81%D0%BA%D0%B0_%D0%BE%D0%B1%D0%BB%D0%B0%D1%81%D1%82%D1%8C

Закарпатска область (по укр. Закарпатська область, по мад. Kárpátalja) — область
на крайном югозападѣ Украины, в верхном току рѣкы Тиса з центром в Ужгородѣ.
Область уникатна своев пологов: мать границѣ з четырма сосѣдныма державами:
Польща, Словакия, Мадярщина, Румыния.

До октобра 1944 территория теперѣшной области выше 1000 роков была частьов
Мадярщины, а в роках 1919—1939 частьов Чехословакии. По приходѣ Червеной Армады,
26. октобра 1944 Первый зъѣзд Народных комитетов Закарпатской Украины в Мукачовѣ
выголосив републику Закарпатска Украина и просив найвысшы органы УССР и СССР
прияти ю в состав УССР. Тота просьба была удоволена. Народна Рада Закарпатской
Украины докончила величезну роботу организации житя новоствореной републики. Але
република мала куртый живот. 22. януара 1946 указом Президиума Найвысшой Рады
СССР она была перетворена в Закарпатску область в составѣ Украины з двома
городами и 13 округами, а 25. януара в Закарпатской области были введены законы
УССР.

Область административно дѣлить ся на 13 районов и два городы областного
подряджѣня: Ужгород и Мукачово.

Архивны документы свѣдчать, же много раз чехословацкы власти пробовали въедно з
мѣстными политиками Подкарпатской Руси створити прапор края, удоволяючый
розличны политичны ориентации. Але вшиткы пробы натыкали ся на нерѣшимость
вопроса: якый прапор мать быти в основѣ: славянскый триколор або украинскый
сино-жовтый. Року 2006 быв выголошеный конкурс на проект заставы, але и тот не
дав резултат. Наконець, под тиском политичных обстоянь, перед грядущым визитом в
область Президента В. Ющенка, Областна Рада 27.02.2009 прияла нову заставу
области, яка символизуе входжѣня области в Украину.



https://rue.wikipedia.org/wiki/%D0%90%D1%80%D0%B0%D0%B1%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Арабскый язык (арабскы: اللغة العربية ‎) є семітьскый язык. Суть значны роздїлы
міджі кодіфікованов арабчінов і реґіоналныма говоровыма языками (наприклад
еґіптьсков, сірьсков, ірацьков, мароцьков говоровов арабчінов). Кодіфікована
арабчіна ся лем мало одрїзнять од языка Корану, але актівно єй знать лем
інтеліґенція. В єднотливых говоровых языках ся обявують сепаратівны тенденції,
такы якы наприклад одкапчали романьскы языкы од даколи єднотной латины. На
роздїл од романьскых языків ся але роздїлы лем в малій мірї проявують в писаній
формі языка, а то і наперек тому, же дакотры писателї пишуть в реґіоналный
варіантах. Прічін є пару - арабске писмо незахоплює зміны в куртых гласных
звуках, змінены согласны звукы собі зясь охабляють оріґіналный запис (напр. ج,
звычайно переписованый і чітаный як [дж], ся в Еґіптї высловлює [ґ], а пише ся
все так само).



https://rue.wikipedia.org/wiki/%D0%A1%D0%B2%D1%96%D1%82%D0%BB%D0%BE

Видиме світло є електромаґнетічне жарїня о вовновій довжцї 400–750 нм. Вовновы
довжкы світла лежать міджі вовновыма довжками ултрафіалового жарїня і
інфрачервеного жарїня. В дакотрых областях наукы і технікы може быти світлом
розумене і електромаґнетічне жарїня хоцьякой вовновой довжкы. Три основны
властности світла (і електромаґнетічного вовнїня вообще) суть світивость
(амплітуда), фарба (фреквенція) і поларізація (угол вовнїня). Про дуалітї
частицї і вовнїня мать світло властности як вовнїня, так частицї. Штудіов світла
і ёго інтеракціями з матеріалом ся занимать оптіка.

Видиме світло є часть електромаґнетічного спектра о фреквенції 3.9×1014 Hz
(гертз) аж 7.9×1014 Hz, де швыдкость (c), фреквенція (f або ν), і вовнова довжка
(λ) утримують одношіня:

і швыдкость світла у вакуу c є конштанта. В оптіцї ся тыж хоснує кругова
фреквенція ω, котра є споєна з фреквенціов f одношінём ω = 2πf. Вовнова довжка
видительного світла у вакуу є 400 нм аж 800 нм.

Точнїше повіджено, тот россяг є видимым світлом про чоловіка. Дакотры виды жывых
творів внимають россяг інакше - наприклад пчолы го мають дале напрямом ку
куртшым вовновым довжкам (ултрафіалове жарїня), тай наспак дакотры плазы
внимають і інфрачервене жарїня.

Характер світла ся пробовали вчены трафити довгый час. Наприклад Платон собі
думав, же людьскы очі суть актівныма жрідлами світла. Ёго понятя оптікы было
актуално інверзне к днешнїй лучовій оптіцї (тоты самы лучі, але спачный напрям
світла). Єдным з першых фізіків в днешнїм змыслї слова быв Ісаак Ньютон, котрый
розумів світло як ток частиць в механічнім змыслї. Теорія але была в роспорї з
експеріментом, бо за тов теоріов доходило к лому світла од колміцї допаду при
переходї світла з оптічно рідшого середовища до оптічно густїшого (тіпічно
воздух-скло). Вовнова теорія доказала подати пояснїня і много іншых явів.
Частицёвый погляд на світло быв знову ожывленый аж квантовов фізіков.

Од половины 20. стороча є платна теорія о дуалітї частицї і вовнїня. То єсть
світло ся справать як вовна, котра несе квантоване множество енерґії.

Лучі світла ся при переходї з єдного середовища до другого ламуть, наприклад
кідь світло допадать під углом на переглядный матеріал, як є скло або вода.
Різны матеріалы спомалюють світло роздїлно, та лом є все під другым углом.

Швыдкость світла в доконалім вакуу c была міряна многораз в історії. Єдно з
першых документованых мірянь ведучіх к приближному резултату учінив Дан Оле
Ромер року 1676. У звязаности з проблематіков навіґації мореплаваня позоровав
рушаня планеты Юпітер і ёго місяця Іо телескопом, де зазначів одхылку в
помыселній дорозї кружіня То. Міряв час штиридцять кружінь. А то при рушаню ся
Земли в напрямі к Юпітеру і од нёго. Розознав розлуку 22 минут і тоту правилно
прираховав конечной швыдкости світла. О кідь Ромер з тым найджінём дале не
робив, многы з того значіня пізнїше выраховали швыдкость світла. Першым быв
вызначный нідерландьскый математік, фізік і астроном Хрістіан Гуіґенс.

Перше успішне міряня поземныма середками выконав Гіпполіте Фізеау в роцї 1849.
Фізеау післав звязок світла на зеркало, котрому до драгы клав крутяче ся зубчате
колесо. При знамій швыдкости колеса выраховав швыдкость світла на 313 000 км/с.

Взглядом к тому, же швыдкость світла у вакуу є універзалнов конштантов, котрой
великость є становлена значінём c=299 792 458 м/с, і час годен міряти в сучасній
добі з высоков точностёв, є значіня довжкы метер дефінована помочов швыдкости
світла у вакуу.

В іншім середовищу ся світло шырить швыдкостёв v, котра є все низша як c. Подїл
тых швыдкостей є рівный індексу лому даного середовища n, т.є. n = c/v. В
резултатї того доходить на граніцях матеріалів з різныма значінями n к лому
світла.

Точнїше повіджено, тото ся тыкать середовища без дісперзії, т.є. припадів, коли
індекс лому не залежыть на вовновій довжцї. В середовищу з дісперзіов треба
одрізняти фазову і ґрупову швыдкость: фазова швыдкость описує швыдкость шырїня
плох з тов самов фазов, причім ґрупова швыдкость ся односить к обалцї амплітуды,
ці ку швыдкости шырїня сіґналу (інформації).

Кідь є залежность індексу лому на круговій фреквенції n(ω), пак ся фазова
швыдкость рівнать:

v g ( ω ) = c n ( ω ) + ω d n d ω {\displaystyle v_{g}(\omega )={\frac
{c}{n(\omega )+\omega {\frac {dn}{d\omega }}}}} .

Ґрупова швыдкость не може перевышыти годноту c у згодї з теоріёв релатівіты.
Напроти тому ся фазова швыдкость, котра не є споєна з переношанём інформації,
може набывати скоро хоцьякы значіня, высшы як c ці докінце мінусовых (смоть тыж
індекс лому).

Шырїня світла в матеріалї можеме внимати як повторяне абсорбованя і выжарованя
фотонів, і то так, же по ожарїню ся дістане атом до ексцітованого статусу, у
котрім перебуде лем куртый час і наслїдно фотон выжарить назад, тот наслїдно
поїсть далшый атом ітд.... Світло ся рушать помалше, бо атомы перебывають в
ексцітованім статусї даякый час. То єсть світло ся в матеріалї шырїть так скоро
як у вакуу, але є в кусї абсорбованый і выжарованый атомами матерії.

ЯК світло трафіть на поверьх, часть є абсорбована атомами зверьху даного
матеріалу, причім поверьхня ся барз слабо огрїє. Каждый вид атому абсорбує даякы
вовновы довжкы (фарбы) світла. Фарба поверьхнї залежыть од того, як вовновы
довжкы вбере і котры одбє. Лист є так видженый як зеленый, бо абсорбує вшыткы
фарбы окрем зеленой, і мы видиме лем одбиване зелене світло.

К інтерференціям доходить, кідь ся стрїтять дві вовны світла. Як ся зыйдуть, пак
ся взаємно посилнять. Тому ся говорить позітівна (тыж конштруктівна)
інтерференція і виджена є як ясне світло. Кідь ся не згодують, пак можуть єдна
другу зрушыти. То є неґатівна (дештруктівна) інтерференція і тоту є видно як
тїнь. Інтерференчны смужкы (Фізеауовы смужкы) суть смугы світла і тїня створены
черявым зосилнїнём і ослаблїнём складаючіх ся світловых звязків.

На інтерференчны максіма (конштрукт. інтерфер.) платить: 2 × n × d = (m − 1) × λ
На інтерференчны мініма (дештрукт. інтерфер.) платить: 2 × n × d = (2 × m − 1) ×
(λ / 2)

де d є найкуртша сторона триуголника, m є чісло максім (мінім) – m = {1, 2, 3,
…}, n індекс лому середовища і λ сімболізує вовнову довжку допадаючого жарїня.

Різны фреквенції світла видиме як фарбы, од червеного світла з найнизшов
фреквенціов і найдовшов вовновов довжков по фіалову з найвысшов фреквенціов і
найкуртшов вовновов довжков.

Такой піля видимого світла ся находить ултрафіалове (UV), в напрямі до куртшых
вовновых довжок, і інфрачервене жарїня (IR), напрямом до довшых довжок. І кідь
люде не видять IR, можуть влизке IR чути як тепло своїма рецепторами в скорї.
Ултрафіалове світло ся зясь на чоловіку проявить звышінём піґментації скоры,
знамым як опалїнём.

Світло ся хоснує в много апаратах (LCD образовках, DVD перегравачах, мобілах), з
ёго помочов зварює і рїже, або наприклад оперує в медіцінї. Світло ся хоснує в
много областях (міджі них належыть напр. комунікація, здравотницьтво, выробны
технолоґії). За помочі світла люде позорують і далекы весмірны тїлеса, котру
выжарують, одбивають або іншым способом суть овпливнены світлом.



https://rue.wikipedia.org/wiki/%D0%9F%D0%BE%D1%80%D1%82%D1%83%D2%91%D0%B0%D0%BB%D1%8C%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Портуґальскый язык (портуґальскы: língua portuguesa) — язык романьской ґрупы
індоевропской языковой фамилії. Зараз є офіціалным языком Портуґалії, Бразілії,
Анґолы, Мозамбіка, Кабо-Верде, Ґвінеї-Бісау, Сан-Томе і Прінсіпі, Выходного
Тімору і Макао.

Портуґальскый язык зато занимать позіцію серед языків світа по кількости
говорцїв (понад 200 міліонів), і перше в Южній Америцї (186 міліонів, понад 51 %
населїня). Тыж є вызначным лінґва-франка в Африцї. Портуґальскый язык ся пошырив
по цїлім світї в 15. і 16. сторочах, коли Портуґалія встановила обшырну
колоніалну і комерційну імперію (1415—1999), котра ся ростїгує од Бразілії в
Америці до Макао в Кітаї. Бігом того періоду ся зъявило много креолскых языків,
заснованых на португальскім языцї, передовшыткым в Африці, Азії і басейнї
Карібского моря.

«Остатня воля» Т.Г. Шевченка портуґальскым языком (переклад Сильвестра Калинця):

Тота статя є часточно або цалком основана на перекладї статї Португальська мова
на україньскій Вікіпедії.



https://rue.wikipedia.org/wiki/%D0%94%D1%83%D0%BD%D0%B0%D0%B9

Дуна́й - друга ріка Европы довжков і плохов (перша є Волґа). Поріча Дунаю
засягує до теріторій Румуньска (28,9%), Мадярьска (11,7%), Австрії (10,3%),
Сербії (10,3%), Нїмецька (7,5%), Словеньска (5,8%), Булгарії (5,2%), Босны і
Герцеґовины (4,8%), Хорватії (4,5%), Україны (3,8%), Чеська (2,6%), Словенії
(2,2%), Молдавії (1,7%), Швайцарії (0,32%), Італії (0,15%), Польска (0,09%),
Албаньска (0,03%).

Сама ріка тече через штаты Нїмецько, Австрія, Словеньско, Мадярьско, Хорватія,
Сербія, Румуньско, Булгарія, Молдавія і Україна.

Ріка зачінать свою путь на території Нїмецька у верьхох Шварцвалд наперед стіком
рік Бреґ і Бріґах. Свою назву Дуна́й наберать у місті Донауешінґен. Свою путь
закінчує втоком до Чорного моря в Румунїї і Українї як делта.



https://rue.wikipedia.org/wiki/%D0%91%D0%B0%D1%80%D0%BE%D0%BA%D0%BE

Баро́ко (очівісно з порт. pérola barroca – перла неправильной формы) є
умелецько-културный напрям, якый пановав в Европі міджі роками 1600 і 1750.
Выник в Італії тай пошырив ся по цїлій Европі і в їй колоніях. Словом бароко ся
пак означує і тота епоха.

Найправдоподобнїшый выклад слова бароко є, же походить з портуґалчіны, термін
perles baroques ся про перлы неправилной формы хосновав уж початком 16. стороча.
В середовікій лоґіцї ся так означовало вшытко напучнїте, набырнїте і смішне. В
сїмнадцятім сторочу є зазначене хоснованя понятя „бароковый“ в значіню
„тордованый“ (крученый). Подобно як означіня много другых слогів было ай бароко
назване аж назад і в тім припадї мало тото додатково хосноване означіня
пейоратівный надых.

Характерістіку барока як пізного і правила обходячого слогу хосновав в двадцятых
роках історік уменя Войтєх Бірнбаум у формулації тзв. „бароковой теорії“.

Основны черты барокового уменя уж суть ґенетічно положены в ренесанчнім уменю,
бо бароко є росшырїнём і додуманём ренесанчных умелецькых тенденцій. В істым
змыслї але бароко разом значіть спераня ідеалів ренесанції, бо в собі мать
компоненту выходячу в базї із середовікого хрістіаньского думаня. Тота
компонента ся выразно проявила передовшыткым по Трідентьскім концілі. Вело к нїй
тото, же ся ренесанція, як в уменю так і у філозофії барже скоро по дочагнутю
якогось думаного верьху коло рока 1520 зачала істым способым вычерьповати, што
вело к вынику тзв. манірізму. Тот але ся выжывав в ґротескности, оптічных
ілузіях атп. Выник барока є перекрочінём того статусу, зато же быв (мі. акурат
Трідентьскым концілом) фомрулованый ясный і порозумілый проґрам думаня, што є
фактічно оброда хрістіанства.

Тота статя є часточно або цалком основана на перекладї статї Baroko на чеській
Вікіпедії.



https://rue.wikipedia.org/wiki/%D0%9E%D0%BF%D0%B5%D1%80%D0%B0%D1%87%D0%BD%D0%B0_%D1%81%D1%96%D1%81%D1%82%D0%B5%D0%BC%D0%B0

Операчна сістема (operating system) є в інформатіцї базове проґрамове
забеспечіня компютера (т.є. софтвер), котре є заведжене до памятї компютера при
ёго штартї і оставать в дїяню аж до ёго выпнутя. Є зложеный з ядра (кернел) і
помічных сістемных інштрументів. Головна задача операчной сістемы є забеспечіти
хоснователёви можность овладати компютер, створити про процесы стабілный
аплікачный інтерфейс (API) і додавати їм сістемовы жрідла. Операчна сістема є
дуже комплексный софтвер, котрого вывой є омного зложытїшый і намагавішый як
вывой нормалных проґрамів.



https://rue.wikipedia.org/wiki/%D0%96%D1%83%D1%80%D0%BD%D0%B0%D0%BB%D1%96%D1%81%D1%82%D1%96%D0%BA%D0%B0

Журналістіка (або журналізм, обидві походять з французького слова журнал –
денник) пописує новинарьску роботу і продукты того дїяня, котры приношають
інформації о актуалнім сполоченьскім дїяню і додавають коментарї, погляды і
повязаности. Тоты, што журналістіку професіонално выконують, тыж кличеме
журналістами.

Журналістіка ся зачала розвивати на початку нововіку, в добі новых заморьскых
обявів і розвою торговлї, коли значіня інформації різко ся підняло і новина ся
стала продайным продуктом. Оперед ходило о ручно писаны листы, котры плачены
дописователї посылали своїм передплатителям. Далше росшырїня журналістікы бы
было неодмыслїтельне без вынайджіня друкованя книжок.

Бігом ренесанції і реформації ся надале розвивала ідея „права на інформації“,
тота думка пак досягла найвекшого уплатнїна в 19. і 20. сторочу. Повідаме о
„золотім віку журналістікы“.

Тогды тыж дішло ку діференціації журналістікы подля области, котров ся занимала:
економія, політіка, громада, забава, култура, шпорт… З наступом новых технолоґій
(фотоґрафія, радіо, телевізія, електронічны медія) ся вывиваюуть стале новы
професії, звышує ся россяг одберателїв такым способом спрацованой інформації і
знижує ся час, котрый убігне міджі самов подїов і інформованю о нїй.



https://rue.wikipedia.org/wiki/%D0%9C%D0%BE%D0%BD%D2%91%D0%BE%D0%BB%D1%8C%D1%81%D0%BA%D0%B0_%D1%80%D1%96%D1%88%D0%B0

Монґольска ріша была другов найвекшых ріш в історіях людства. Екзістовала в 13.
і 14. сторочу і в добі свого найвекшого розмаху овладала теріторії о плосї
33 000 000 км2 (22 % сушы). Під монґольсков владов жыло коло 100 міліонів
жытелїв.

Монґольска ріша выникла в роцї 1206, коли Темуджін зъєднотив роскыршены
монґольскы кменї і став ся Чінґісханом ("найвысшым пановником"). Чінґісхан
започав могутнов експанзіёв, при котрій была добита Китай, Середня Азія, Перзія,
Кавказ і Выходна Европа. В роцї 1241 ся монґольскы войска находили і на Мораві і
в Угорьску. Монґолы ся тыж пробовали добити Індію, Японію, Яву і Еґіпет, але
безуспішно. При монґольскых атаках вмерло веце як 40 міліонів людей.



https://rue.wikipedia.org/wiki/%D0%A7%D0%B5%D1%81%D1%8C%D0%BA%D1%8B%D0%B9_%D1%8F%D0%B7%D1%8B%D0%BA

Чеськый язык (чеськ. čeština высловность: [ˈt͡ʃɛʃcɪna]) є западославяньскый
язык, котрым ся бісїдує передовшыткым у Чеську. Бісїдує ним приближно 12
міліонів людей на цілім світї. Чеськый язык є подобный і взаємно зрозумілый зо
словенчінов, значно менше з польщінов, лужіцков сербчінов.

Чештіна ся розвила на кінцї 1. тісячроча з западного говора праславянчіны. В
прачеськім періодї всокотила дакотры праславяньскы знакы, такы як єры, носовы
гласны, палаталізацію ці сістему четверых минулых часів (аоріст, імперфект,
перфект, плусквамперфект). Тоты знакы не пізднїше 15. стороча поступно счезли (в
указанім порядку).

Писомны памняткы з найстаршого періоду суть лем спорадічны. Чітати і писати тоды
знало векшынов лем духовенство. Функцію офіційного языка выконовала латінчіна,
даколи старославянчіна. Першов чеськов писомнов памнятков суть дві речіня з
документу о заснованю літомеріцькой капітулы з 1057. року, котры суть очівидно
май молоды, судячі з ушыткого аж із 12. стороча. Тоты речіня были писаны тзв.
прімітівным правописом, котрый хосновав незмінену латиніку і про запис звуків,
котры были латинї чуджі (єдна буква могла означати веце звуків).

У 14. сторочу чештіна проникла до літературы і сферы урядных контактів. Обявили
ся першы чеськы писаны книгы. Рїшінём Карла IV. быв зробленый першый чеськый
переклад Біблії. Хосновав ся діґрафный правопис. На переломі 14. і 15. сторіч ся
обявила пропозіція о реформі правопису, котра завела до чештіны хоснованя
діакрітічных знаків. Пропаґатором той реформы быв Ян Гус, айбо не є докус ясно
ці быв ай ї автором.

Великый розвиток чеськой писаной літературы ся став по вынаходжіню
книгодрукованя в 16. сторочу. За примір списовного языка ся довго хосновала тзв.
краліцька Біблія. По поражцї ставового повстаня в 1620. роцї дошло до поступного
упадку чеськой літературы, спричіненого передовшыткым еміґраціёв чеськой
некатолицькой інтеліґенції (Яна Амоса Коменьского, Павла Страньского ітд.). Але
і в тій добі выходила чеська література, котра єднач підлїгала строгій цензурї.
У 1627–1628. роках другым урядным языком у Чехах і на Мораві ся став нїмецькый
язык, одтоды прирівненый до чештіны (і фактічно вдяка політичному тиску дістав у
часї слїдуючіх сторіч верьх). Снага завести нїмецькый язык єднотным на вшыткых
землях габсбурской монархії ся обявила у 18. сторочу (Марія Терезія, Йосиф II.)
з практічных (скорше як націоналных) причін. Не позераючі на тото ся вказала
нереалнов, бо чеськоязычноє общество было великым і по стратї векшыны земель
понїмченой Сілезії мало в остатку Чеськой коруны над нїмецькоязычныма процентну
перевагу. Зрушіня невольніцтва доволило пак на кінцю 18. стороча обяву двиганя,
означеного народным возроджінём.

Вдяка снагам народных будителїв была у 19. сторочу зась піднята уровень чеськой
літературы. А вдяка повинному школованю і высокій ґрамотности общества списовный
язык перестав быти завислым од узкой верствы інтеліґенції. По вшелиякым пробам
кодіфікації была наконець прията ґраматіка Йосифа Добровского, котра першыраз
вышла в 1809. роцї. Обновлїню чеськой лексікы приспіло передовшыткым выданя
пятитомного Словника чесько-нїмецького (1830-1835) Йозефа Юнґманна. Розвила ся
публіцістіка, красна література ся намагала наближыти ід жывому языку. Были
одвержены дакотры зостаткы застарїтого правопису краліцькой Біблії. Списовна
чештіна в тій добі дістала веце-менше днешню подобу.

Чештіна має много говорів, котры суть векшынов взаємно зрозумілы. Під впливом
медії а бісїдной чештіны ся стирають роздїлы меджі нима. Чеськы говоры ся дїлять
на 4 ґрупы:

Чештіна хоснує латиніку, доповнену діакрітічныма знаками і діґрафом ch, котрый
ся тримле за окрему букву. Надшоровый знак гачок (чеськ. háček) означає сычачі і
мнягкы согласны, а кідь стоїть над гласнов e — мнягкость опереднёго согласного;
обычайно буква ě одповідать старославяньскому ятёви (ѣ). Довжень (čárka)
означать довгость гласных (над u ся щі хоснує кружок (kroužek), кідь тото u іде
з давного о). Буквы q, w і x ся хоснують лем в пожычках.

Чештіна мать 10 гласных фонем (по пять куртых і довгых), 27 согласных і три
діфтонґы.

* Ґрафічноє роздїлёваня тых гласных в писмі є дане історічныма причінами і не
мать ниякый уплив на їх днешню высловность.

Вшыткы тоты двогласкы суть падаючі, складовый у них першый компонент, а другый є
півгласным (нескладовым u). Злучіня гласных ia, ie, ii, io, iu в словах
чуджоязычного походжіня ся за двогласкы не тримлють, высловлюють ся з [j] меджі
гласныма ([ɪja, ɪjɛ, ɪjɪ, ɪjo, ɪju]).

Чештіна є флектівный язык, котрый выражає сінтаксіс речіня з помочов флексій
(склонёваня і часованя).

Чештіна выдїлює три ґраматічны роды: мужскый, женьскый і середнїй. Мужскый род
ся дале дїлить на жывый і нежывый.

Чештіна выдїлює дві ґраматічных чісла: єднотне і множне. Окрем того ся при
склонёваню стрїчають зостаткы двойного чісла.

Чештіна має сїм Падів (номінатів, ґенітів, датів, акузатів, вокатів, локал,
інштрументал), котры ся хоснують при склонёваню назывників, придавників,
містоназывників і чісловників. Закладнов формов обычайно є номінатів єднотного
чісла.

Чеськы часослова мають три часы: минулый (претеріт), теперїшнїй (презенс) і
будучій (футурум). Мають ай семантічну можность роздїліня одношіня до плынутя
часу і завершености дїяня з помочов виду (аспекту). З того погляду ся дїлять на
завершены і незавершены. Завершены слова не годны выразити притомность, їх
притомны формы выражають будучность. Выдїляють ся три часословны способы:
ознамовый (індікатів), условный (кондіціонал) і розказовый (імператів).
Закладнов формов є інфінітів.

Порядок слов є дуже вольный, рядить ся передовшыткым тзв. актуалным членїням
речіня Закладный порядок слов є типу SVO (пôдмет–присудок–предмет).



https://rue.wikipedia.org/wiki/%D0%A6%D0%B5%D0%BD%D1%82%D1%80%D0%B0%D0%BB%D0%BD%D1%8B%D0%B9_%D0%BF%D1%80%D0%BE%D1%86%D0%B5%D1%81%D0%BE%D1%80

Централный процесор (CPU – Central Processing Unit) є основна часть компютера.
Даколи бывать тыж порівнаваный ку „сердцю“ або „мозґу“ компютера. Процесор
чітать з памятї строёвы інштрукції і на їх основі выконовать проґрам. Зато бо
процесор, котрый бы выконовав проґрам записаный в даякім высшым языку
проґрамованя быв бы дуже зложытый, каждый процесор мать свій властный язык -
строёвый код, котрый ся залежно од тіпу процесора складать з простїшых ці
зложытїшых строёвых інштрукцій. Під понятём процесор ся днесь майже все скрывать
електронічный інтеґрованый обвод, і кідь на самім початку компютеровой еры были
реалізованы процесоры і електромеханічно.



https://rue.wikipedia.org/wiki/%D0%A5%D0%BC%D0%B0%D1%80%D0%B0

Хмара є видима сукупность малых частіць воды або леду (припадно іншых латок)
в атмосферї Земли або іншых планет. Хмары выникають тогды, кідь волгкость
воздуху скондензує на капкы або ледовы крішталикы. Высота, в котрій ся така дїя
одбывать є різна і граніця за котров ся вода в ґазовій формі мінить на капалину
ся зове точка росы. Залежыть на стабілітї воздуху і множестві прітомной
вогкости. Звычайна хмарна капка або ледовый крішталик мать середнїй діаметер
приближно 0,01 мм. Холодны хмары творячі ся у великых вышках обсягують лем
ледовы крішталикы, низшы, теплїшы хмары обсягують лем водны капкы.

Часто ся обявує помыленый погляд, же хмары суть зложены з водной пары. То не
правда, бо сама водна пара не є видима без огляду на вышку і густоту. Хмары
творить вода в капалній або певній формі.

Найвекше значіня хмар є в тім, же з них падать додж або снїг і вода з атмосферы
ся їх посередництвом вертать назад на земный поверьх. Кідь мають капкы воды
досягнути земного поверьху, мусять мати даяку мінімалну великость, жебы ся кідь
падають з атмосферы не выпарили (респ. не высублімовали). Важна є тыж довжка
паданя, т.є. высота хмары. З высокых і середнё высокых хмар снїг ці додж на
землю не впаде, бо ся вшытко выпарить іщі перед впаджінём.



https://rue.wikipedia.org/wiki/%D0%A1%D0%BE%D0%B2%D1%8B

Совы (Strigiformes) суть релатівно чісленым рядом класы птахів обсягуюча веце як
200 видів. Совы суть векшынов самостатно жыючі ночны жывотны (хоць єствують і
выїмкы, котры ся жывлять малыма ссавцями, хробаками і другыма видами птахів,
дакотры ся шпеціалізують вылучно на лов рыб. Нестравительны части жертвы потім
вывертають. Находять ся на вшыткых світовых контінентах з вынятком Антарктіды,
великой части Ґроньска і дакілько океаньскых островів.

До ряду сов рядиме дві родины: чісленїша і видово розличнїша родина сововы
(Strigidae) і менше чісленїша родина сипуховы (Tytonidae).

Совы мають на голові піря коло ух так, же напрямують звук до ушной дїркы.
Дакотры можуть твар того піря поужытём свалів управляти. Совы чують і ултразвук.
Дакотры виды мають єдно ухо высше як друге - дякуючі тому можуть становити
позіцію нелем як угол до стороны але і як угол до вышкы.

Тота статя є часточно або цалком основана на перекладї статї Sovy на чеській
Вікіпедії.



https://rue.wikipedia.org/wiki/%D0%A0%D1%8B%D0%B1%D1%8B

Рыбы (Pisces) — парафілетічна ґрупа водных хырбетных быдел, звычайно
холоднокровных (точнїше екзотермных) із вкрытыма лусками тїлом і зябрами.
Актiвно ся рушать з помочов плавцїв або рухом цїлого тїла. Рыбы пошырены як в
морьскых, так і солодководных середовищах, од глубокых окреачных місць аж по
гірьскы потїчкы. Рыбы мають велике значіня про вшыткы водны екосістемы як часть
стравового ланцу і велике економічне значіня про чоловіка через концумацію. Люде
як выловлять дикых рыб та їх розмножують в ґаздівствах на то встановленых.

В ранных етапах створїня біолоґічной сістематікы рыб класіфіковали до єдного
таксону, бо через поліфілетічность ґрупы, "рыбы" бівше не брали ся як
таксономічна ґрупа. Через великый спектр часом взаємовыключаючіх анатомічных і
фізіолоґічных особливостей орґанізмів - представників той ґрупы, їй вызначіня є
іщі неточным.

Тота статя є часточно або цалком основана на перекладї статї Риби на україньскій
Вікіпедії.



https://rue.wikipedia.org/wiki/%D0%A0%D0%B5%D0%BD%D0%B5%D1%81%D0%B0%D0%BD%D1%86%D1%96%D1%8F

Терміном ренесанція є означованый умелецькый слог і історічна епоха тырваюча од
14. до 17. стороча. Вызначовав ся міджііншым і зосвітщінём, індівідуалізмом і
навернутём ку антіцї.

Термін зновузроджіня (rinascenza) быв першыраз ужытый в часї росквіту уменя і
наукы, котре започало на кінцї 13. стороча в Італії, таліяньскым історіком
Джорджо Васарім в роцї 1550. Термін ренесанція є французькый переклада
хоснованый французькым історіком Жіл Мішелетом і дале росшырёваный швайчарьскым
кунсісторіком Жакобом Буркгардтом в 19. сторочу.

Бігом послїднёй четвертины 20. стороча ся дакотры історіци зачали выражати у тїм
змыслї, же ренесанцій могло быти і веце. Уважує ся о ренесанції 12. стороча і уж
заведженым і обще приїманым терміном є кароліньска ренесанція. Дале є выраз
хоснованый ужываный у споїню з народныма процесами у тїм часї, напр. анґліцька
ренесанція, таліяньска ренесанція ітд.

Початкы ренесанції суть звычайно кладжены до северной Італії на переломі 13.
стороча і 14. стороча. Єй колысков было єднозначно місто Флоренція. Од 12.
стороча росла в многых містах у середнїй і северній Італії просперіта жытелїв,
запрічінена передовшыткы розвоём мореплавецького обходу (Піса, Янов), пізнїше
тыж банковницьтво (пожычаваня пінязь – Флоренція) і ремеселной выробы
(Флоренція, Лукка). Міста ся поступно выманили з під панованя шляхты і єпіскопів
і формовали ся як самосправны єдиніцї – комуны. В містах мала резіденції велика
часть шляхты. Часточно гев пришла уж в добі варварськых атаків у пізно-антічній
епосї. Нынї змушовали містьскы комуны, котры поступно опановали
польногосподарьскый тыл міста, ку переселїню далшой части шляхты, жыючой іщі на
селї. Шляхтічны роды суперили в містї з ввызначныма міщаньскыма родинами і сами
міджі собов. Поступно ся але тыж запоїли до містьского ґаздованя. Пінязї здобыты
з ґрунтовой ренты вложыли до фінанчных операцій або до выробы і пропоїли ся
женитбов з найбогатшым міщаньством. Так ся сформовала у векшынї міст владнуча
верства, котра хосновала повных прав містьской самосправы. Головныма прічінами
вынику того умелецького напряму, респ. той добы, є господарьскый розвой і
богатство таліяньскых міст, котре здобывала дякувші мореплавецькому обходу. Дале
мали вплив новы обявы (теріторії, наукы),…).

Середня і северна Італія з вынятком Бенатьска была правда частёв Святой рішы
рімской, але малохто з цісарїв там доказав просадити свою міц, і кідь гей, так
лем дочасно. Цісарї наперед суперили з папами рімскыма о перевагу в
хрістіаньскім світї (салска дінастія), пізнїше, за влады Штауфів, пробовали ся
опановати Італію, але выкликали міджі тутешнїма містами силный одпор. На сторону
противників цісарьской надвлады ґуелфів ся поставили проти папови рімскому.
Приверженцї цісарїв ся писали ґгібеліні. Почас тых боїв таліяньскы міста, котры
стале боёвали о росшырїня свого впливу тыж міджі собов, знавовала. Вызначнїшы з
них ся зміцнили нелем своёй околіцї але тыж меншых міст і зачали ся міняти в
містьскы штаты.



https://rue.wikipedia.org/wiki/%D0%9F%D0%B5%D1%80%D0%B5%D0%BA%D0%BB%D0%B0%D0%B4_(%D1%8F%D0%B7%D1%8B%D0%BA%D0%BE%D0%BD%D0%B0%D1%83%D0%BA%D0%B0)

Переклад є писемный перевод тексту з єдного языка до другого, ці уж іде о текст
умелецькый, одборный, популарно-науковый, адміністратівный, реліґійный, мануал
на хоснованя апарату іпод. У умелецькім перекладї є важный перевод нелем обсягу,
але і естетічных годнот тексту і індівідуалного штілу автора. У остатнїх видів
перекладу переважує потреба на точность і зрозумілость.

Перекладатель звычайно перекладать з чуджого языка до свого материньского.
Потребує высше знаня обидвох языків, окрім того і знаня лінґвістікы, штілістікы,
літературной теорії і теорію перекладу, припадно історію перекладу.

Науковым дослїджованём в области перекладу (і тлумачіня) ся занимать наукова
область транслатолоґія.

Хоць найчастїша форма перекладу є перевод міджі двома чуджіма языками, годен в
прінціпі розлишовати три виды перекладу (подля Романа Джакобсона):

Тота статя є часточно або цалком основана на перекладї статї Překlad на чеській
Вікіпедії.



https://rue.wikipedia.org/wiki/%D0%9C%D0%B5%D1%82%D0%B5%D1%80

Дефініція метра (із сістемы SI): Метер є довжка, котру перейде світло во вакуу
за 1/299 792 458 с.

Фемтометер (значка фм), 10−15 метрів або 1 біліардтина метра, є довжкова єдиніця
хоснованя в ядерній фізіцї, бо рядом одповідать великости атомового ядра. Ядерны
фізіци єй на учтивость Енріка Ферміго неофіціално зовуть фермі (не мусять ани
завести нову значку, бо „фм“ одповідать обидвом назвам).

Напр. одлеглости атомів в певных латках суть рядово зломкы (тіпічно четвертина
аж пятина) нанометра.

Удаваня розмірів в міліметрах є ужыване наприклад в конштрукції машын.
В міліметрах за становленый час ся тыж удавать тыж множество доджу
в метеоролоґії. Єден міліметер доджу значіть, же на каждый квадратный метер
нападав єден літер.

Удаваня розмірів в центіметрах бывало ужыване наприклад у ставебницьтви, згруба
в половинї 20. стороча ся але перешло на міліметры. В центіметрах ся тыж
удавають вышкы уровни водных токів.



https://rue.wikipedia.org/wiki/%D0%97%D0%B2%D1%96%D0%B7%D0%B4%D0%B0

Звізда є козмічный обєкт такой вагы, же в нїм загорїла термонуклеарна реакція.
Звізды мають майже кулёвову форму, в котрій ся утримує ротація.

Появлїня мореплавства та рільництва запрічінило збожнёваня звізд. Уже в сиву
давнину люди зєдинили ґрупы звізд в созвіздя тай дали їм назвы людей, быдел,
рослин і річей. Немало назв созвіздей тай звізд повязано з давноґрецьков
міфолоґіов. Александрійськы вчены в 3 ст. до н. е. привели в певну сістему
уявлїня антічности о созвіздях, дали їм назвы, котры ся сокотили до нашого часу.
Велика Медведіця повязана з міфом о Каллістови; Візничий — кучер Еномая Міртіл.
Созвіздя Дївы повязане з міфом про нещастя дївкы Ікарія або з міфом про Астрею,
што охабила землю. Созвіздя Геркулеса, Гіад, Делфіна ся односять до міфа о
Аріонови або Діоніса й тірреньскых розбійників, відомы созвіздя Дракона — до
Ладона, якых стеріг сад Гесперид, Змієносця — до Асклепія. Кассіопея, Цефей,
Персей, Андромеда — ґрупа созвіздь, повязаных з міфом про Персея та Андромеды,
Корабель Арго — з міфом про арґонавтів.



https://rue.wikipedia.org/wiki/%D0%93%D0%BE%D0%BB%D0%BE%D0%BA%D0%B0%D1%83%D1%81%D1%82

Голокауст (з ґрецького ὁλόκαυστον голокаустон; ὅλος голос цїлый + καυστός
каустос спаленый), означованый тыж як шоа (гебрейскы שואה напасть, зничіня,
нещастя), хурбен (їдіш חורבן зничіня), є означіня про сістематічне і штатом
выконоване пронаслїдованя і масове выгублїня особ означованых як Жыде выконоване
націстічным Нїмецьком і ёго споєнцями в часї другой світовой войны. Під час той
ґеноціды было загубеный коло 6 міліонів Жыдів

Термін голокауст быв пізнїше росшыреный і на сістематічне забиваня далшых
етнічных, реліґійных і політічных ґруп. Їднать ся о Циґанів, Поляків, Русинів,
громадянів Совєтьского союза, тїлесно ці ментално постигнутых, політічных
одпорцїв (особісто комуністів і соціалных демократів), гомосексуалів і Свідків
Єгововых. Подля той дефініції є чісло жертц міджі 11 аж 17 міліонів.

Термін голокауст є одводженый з ґрецького голокаустон, што є означіня про
реліґійну жертву, котра ся цїла спалить. Автором терміну є носитель Нобелівской
премії за мір Еліе Віесел (* 1928), котрый го першыраз хосновав у своїм романї
Ніч (La Nuit, 1958) у змыслї „нічіня огнём“. Жыде преферують біблічный выраз шоа
(гебрейскы השואה, знічіня, загуба), котрый є але обмедженый на другу світову
войну. Вывраждёваня Циґанів ся зове Пораймос.

Не екзістує общій консенз над ограніченём терміну голокауст. Яд Вашем і ряд
історіків односить тот термін лем ку забиваню Жыдів або другых ґруп означованых
як расов меншецїнны (Циґане) в часї другой світовой войны.

Термін голокауст є часто ужываный про хоцьяку ґеноціду ці масакер, наприклад про
етнічны чіщіня у Рвандї ці ґеноціду Арменів Турції по 1. світовій войнї.

Фідел Кастро означів за расовый голокауст выганяня Циґанів без поволїня ку
бываню з Франції.

Головнов жертвов голокаусту были Жыде. Голокауст є практічнов аплікаціёв
„конечного рїшіня жыдівского вопроса“ (Endlösung der Judenfrage), котрым мало
быти цілком выгубити жыдівску популацію.



https://rue.wikipedia.org/wiki/%D0%91%D1%80%D1%96%D1%82%D0%B0%D0%BD%D1%8C%D1%81%D0%BA%D0%B0_%D0%86%D0%BC%D0%BF%D0%B5%D1%80%D1%96%D1%8F

Брітаньска Імперія (анґл. British Empire) была найвекша колоніална ріша в
історії людства. Розлога в року 1921 была 36,6 міліонів км², то єсть приближно
четвертина цілковой розлого земной сушы. Цілкова кілкость жытелїв быв у тому
роцї приближно 458 міліонів, што была четвертина тогдышнёй світовой популації.
Про незвыклый россяг брітаньской колоніалной рішы ся до велё країн росшырила
окрем іншого анґліцька култура, анґліцька правна сістема (звыкове право),
традічны шпорты (напр. крікет, раґбі, фотбал), анґліцька сістема міряня, способ
едукації і анґлічтїна, котра є днесь обще найхоснованїшым языком дорозуміваня.
Брітаньска Імперія ся роспала в десятьрочах по другій світовій войнї, векшына
наступницькых країн є днесь в Громадї Народів (анґл. Commonwealth of Nations).



https://rue.wikipedia.org/wiki/%D0%A2%D0%B5%D0%BD%D1%96%D1%81

Теніс (анґл. tennis < angl. tenes, tenetz < fr. tenez! = nate, берьте, тримте!),
означованый і як білый шпорт, є лоптова гра про 2 аж 4 грачів. Варіант з 2
грачами є двогра, варіанта зо 4 грачами ся пак зове штирьгра. Розлишує ся тыж
змішана штирьгра, у котрій в каждій двойцї грає єдна жена і єден хлоп. Суперы
стоять на гріску проти собі, і пробують одразити лоптічку тенісовов ракетов так,
жебы єй супер не міг в рамках правил тенісу вернути назад.

Року 1592 были в Паріжі зазначены правила французькой гры пауме. Анґічан Валтер
Клоптон Вінґфілд ся тыма правилами іншпіровав, жебы собі року 1875 дав
патентовати гру звану теніс. В юлії 1877 ся у Вімбледонї дїяло перше змаганя.



https://rue.wikipedia.org/wiki/%D0%A1%D0%BE%D0%BD%D1%86%D0%B5

Сонце є звізда головной поступности, спектралной класы G2V належаюча до класу
світивости V. Обігать коло середины Молочной сістемы далеко од 25 000 до 28 000
світловых років. Обіг тырвать приближно 226 міліонів років. Творить центер
сонячной сістемы, од Земли є далеко 1 AU (дас 150 міліонів км). Та же є звіздов
найблизше к Земли. Вага Сонця є дас 330 000 раз векша як вага Земли і то робить
99,8 % вагы сонячной сістемы.

Діаметер Сонця є згруба 1 400 000 км, што чінить приближно 109 діаметрів Земли.
Та же ёго обєм є дас 1,3 міліонраз векшый як обєм Земли. Густота Сонця є середнё
1400 кґ м−3.

Сонце є звізда найблизша к Земли, котрой поверьхню засобує теплом і світлом.
Світло досягне Землю приближно за 8 минут і 19 секунд. Енерґія сонячного жарїня
рушать скоро вшыткы процесы, котры ся на Земли дїють. Є на нім завіслый клімат,
зміны хвілї і теплоты, значно пособить на прилив і одлив. Помагать утримати на
земній поверьхнї воду в капалній формі, є ключовым фактором фотосінтезы рослин і
уможнює жывым творам відїти.



https://rue.wikipedia.org/wiki/%D0%A1%D0%BB%D0%B0%D0%B2%D1%8F%D0%BD%D1%8C%D1%81%D0%BA%D1%8B_%D1%8F%D0%B7%D1%8B%D0%BA%D1%8B

Славяньскы языкы суть ґрупа близкородинных языкôв індоевропской родины.
Славяньскыма языками говорять дас 400-500 міліонôв людей головно в Европі і
Азії.

Троякоє дїлїня славяньскых языкôв ся не творить на бісїдны діалекты каждого
языка. Приміром, розрыв межи западо- і выходославяньскыма языками є заповненый
переходныма словеньско-русиньскыма діалектами. Кайкавскый діалект хорватьского
языка є ближчый ід словіньскому як ід літературному хорватьскому языкови.

Хоць славяньскы языкы ся майпôздно оддїлили од общого праязыка, роздїл межи
вшелиякыма славяньскыма языками і діалектами є доста великый, жебы обтяжыти
комунікацію межи носителями розличных славяньскых языкôв. Удну окремых
славяньскых языкôв годна быти невелика варіабілность, як у російскôм, ці намного
бôлша, як у словіньскôм.

Зо вшыткых індоевропскых языкôв ід славяньскым суть найближы балтіцькы. Якраз
прото векшына научникôв мерькує же в минулости быв даякый балтіцько-славяньскый
праязык. На основі фактôв археолоґії і ґлотохронолоґії шацують, же балтіцькый і
славяньскый конарї ся розышли дас сперед 3500-3000 рокôв.

До 8-9. стороча славяне ся помалы всїли в Централнôй і Выходнôй Европі ай на
Балканах. По приятю славянами хрістіанства браты Кіріл і Мефодій вытворили
славяньскоє писмо про переложіня літурґічных текстôв з ґрецького языка. Были дві
славяньскых писма: кіріліця і глаголіця. Майдавны всокочены славяньскы тексты
суть з 10. стороча. Теперїшнї славяньскы языкы хоснують алфавіты на основі
латинікы і кіріліцї. Глаголіця ся хоснує в католицькôм богослужіню в Чорнôй Горї
і дакôлькох районах Хорватії.



https://rue.wikipedia.org/wiki/%D0%A1%D0%B5%D1%80%D0%B5%D0%B4%D0%BE%D0%B2%D1%96%D0%BA

Середнёвіча — період европской історії од 5. стороча (впаджіня Римской імперії і
Велике переселїня народів) до епохы Оброджіня та Реформації (конець 15.
стороча — початок 16. стороча). За усталенов періодизаціов раннє середнёвіча ся
швыдше одбыло в Западній Европі, як в Выходній (близко 9.-11. ст.).

Середнёвіча як общесвітовый період в історічнім розитку країн Азії, Северной
Африкы, Америкы є діскутабілным вопросом. Зараз панує думка, же середнёвіча як
явище є чісто реґіоналным, але тото слово часто ся хоснує про опис подїхй6 як ся
стали 500-1500 років тому незалежно од реґіону і шпеціфікы.

Тота статя є часточно або цалком основана на перекладї статї Цитування на
україньскій Вікіпедії.



https://rue.wikipedia.org/wiki/%D0%A1%D0%B5%D1%80%D0%B5%D0%B4%D0%BD%D1%91%D0%B2%D1%96%D1%87%D0%B0

Середнёвіча — період европской історії од 5. стороча (впаджіня Римской імперії і
Велике переселїня народів) до епохы Оброджіня та Реформації (конець 15.
стороча — початок 16. стороча). За усталенов періодизаціов раннє середнёвіча ся
швыдше одбыло в Западній Европі, як в Выходній (близко 9.-11. ст.).

Середнёвіча як общесвітовый період в історічнім розитку країн Азії, Северной
Африкы, Америкы є діскутабілным вопросом. Зараз панує думка, же середнёвіча як
явище є чісто реґіоналным, але тото слово часто ся хоснує про опис подїхй6 як ся
стали 500-1500 років тому незалежно од реґіону і шпеціфікы.

Тота статя є часточно або цалком основана на перекладї статї Цитування на
україньскій Вікіпедії.



https://rue.wikipedia.org/wiki/%D0%A1%D0%B2%D1%96%D1%82%D0%BE%D0%B2%D0%B0_%D0%BE%D1%80%D2%91%D0%B0%D0%BD%D1%96%D0%B7%D0%B0%D1%86%D1%96%D1%8F_%D0%BE%D1%85%D0%BE%D1%80%D0%BE%D0%BD%D1%8B_%D0%B7%D0%B4%D0%BE%D1%80%D0%BE%D0%B2%D1%8F

Світова орґанізація охороны здоровя (World Health Organisation, WHO) є аґентура
Орґанізація споєных націй, актівна як коордіначна авторіта в міджінароднім
здравю - централа Женева, Швайцарія. WHO была основана Споєныма націями 7.
апріля 1948. Тот день ся на цїлім світї святить як Світовый день здравя.
Сучаснов діректорков є Др. Марґарет Чен. WHO здїдила много мандатів і жрідел по
своїм попередникові, Здравотній орґанізації (Health Organisation - HO), котра
была аґентуров орґанізації Сполоченства націй. Перебрала повнїня повинностей і
задач Міджінародного уряду публічного здравотництва (OIHP) з резіденціов в
Паріжі, так як были становлены в міджінароднім договорї підписанім в Римі 9.
децембра 1907.



https://rue.wikipedia.org/wiki/%D0%94%D1%97%D1%82%D0%B8%D0%BD%D0%B0

Дїтина — чоловік, якый іщі не досяг дорослого віку. Є то перша часть жывота
чоловіка.

Значіня понятя «дїтина» так само як і понятя «дорослый вік» ся мінить залежно од
културных ососбливостей каждой країны. Конвенція з прав дїтины означать дїтину
як людське бытя, котре іщі не досягло віку вісемнадцять років. Але пріоріта в
тій сферї ся основує на націоналных законах.

Згодно з міджінародным правом, дїтина од народжіня мать властны права, якы єй
ґарантує держава: право на жывот, право на свободу і особну беспеку і тыж
родинный жывот.

Тота статя є часточно або цалком основана на перекладї статї Дитина на
україньскій Вікіпедії.



https://rue.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0

Америка є другый найвекшый із шестёх контінентів на Земли. Є то єдиный
контінент, котрого цїла теріторія лежыть на Западній півкулї тай разом (тыж як
Африка) на южній і северній півкулї. Традічным датумом обявлїня Америкы
Европанами є рік 1492, коли на берегы того контінента приплавала флотіла
керована Кріштофом Колумбом. З Европы але з великов правдоподобностёв стали на
америцьку землю як першы Вікінґы, а то уж о дакілько сто років оперед Колумбом.

З фізічно-ґеоґрафічного погляду ся выдрізнять Северна, Середня і Южна Америка,
якы од ся дїлить Тегуантепецька, респ. Панамска шыя. Западны побережа омывать
Тихый океан, выходны Атлантіцькый океан, на северї контінент засягує ай до
Северного ледового океана. Америка закрывать 8,3 % поверьхнї Земли (28,4 %
певнины) тай жыє в ній дас 14 % людской популації (900 міліонів).

Тота статя є часточно або цалком основана на перекладї статї Amerika на чеській
Вікіпедії.



https://rue.wikipedia.org/wiki/%D0%90%D0%B7%D0%BE%D1%82

Нітроґен (латиньскы Nitrogenium, N) — хемічный елемент V ґрупы періодічной
сістемы елементів з протоновым чіслом 7 тай атомнов вагов 14,008. Два атомы
нітроґену, зъєдинюючі ся складають молекулу хемічной речовины азоту.

Азот — ґаз без фарбы, запаху, смаку; ся складать з двоатомных молекул N2. За
нормалных условій 1 л азоту важыть 1,25046 ґ, крітічна t° дорівнює —147,16°,
малорозчінный у воді. При звычайных условіях азот хемічно малоактівный; при
высокых температурах і тиску, при наявності каталізаторів азот утворює сполуки з
воднем, металами, окдісом та ін. В природї азот існує як головна складова
частина воздуху.



https://rue.wikipedia.org/wiki/%D0%A2%D0%B0%D0%BD%D0%BA

Танк — бронёвана боёва машына на гусенічнім шасі, звычайно з каноновым основным
озброїнём.

В ранных етапах розвитку танкобудованя ся вырабляли танкы з выключно кулёметовым
озброїнём, а по Другій світовій войнї експеріментовали з конштруованём танків
ракетовым озброїнём. Знаны суть варіанты танків з огнёметом.

Основнов розлуков танку од другых гусенічных боёвых машын з каноновым озброїнём
є можливость танку швыдко стрїляти в шырокых меджах кутів піднесїня тай
горізонталных кутах. В переважній векшынї припадків таку можливость реалізовали
встановлїнём канона на баштї, котра ся обертать в горізонталній площінї, хоць
суть нечісленны выняткы.

Тота статя є часточно або цалком основана на перекладї статї Танк на україньскій
Вікіпедії.



https://rue.wikipedia.org/wiki/%D0%A1%D1%82%D0%B0%D1%80%D0%BE%D0%B2%D1%96%D0%BA%D0%B5_%D2%90%D1%80%D0%B5%D1%86%D1%8C%D0%BA%D0%BE

Старовіке Ґрецько припадно антічне Ґрецько, є термін про історічну етапу
ґрецькой історії, котра ся почала коло року 800 п.н.е. і скінчіла в добі
розквіту хрістіанства. Много історіків тримле епоху старовікого Ґрецька за епоху
взнику сучасной модерной западной цівілізації. Ґрецька култура здобыла значной
славы уж в добі римской рішы, котрой посередництвом ся росшырила до векшыны
Европы. Цівілізація старовікого Ґрецька мала великый вплыв на язык, політіку,
едукачну сістему, філозофію, науку і уменя. К обновлїню дішло в западній Европі
в часї ренесанції і знову в добі класіцізму в 18. і 19. сторочу.



https://rue.wikipedia.org/wiki/%D0%9F%D1%81%D0%B5%D0%B2%D0%B4%D0%BE%D0%BD%D0%B0%D1%83%D0%BA%D0%B0

Псевдонаука і панаука суть означіня про такы тіпы знаня ці поступів, котрых їх
выконователї поважують за науковы і повжывають про їх презентацію науковый або
науково вызераючій язык, але не дотримують при тім основны правила наукы
(наприклад не мають характер овірительной науковой методы, тезы або теорії
ненеходячі потверджіня у науковый дослїджованях або докінце суть в спорї з
позорованём апод.) Тоты означіня суть вниманы як ганливы (дегонестуючі). Префікс
псевдо є од ґрецького слова псевдос што значіть циґанство або брехню. Суфікс па
є праславяньского походжіня і к основному слову додасть значіня неправый,
меншый, меншецїнный атд.

Тота статя є часточно або цалком основана на перекладї статї Pseudověda на
чеській Вікіпедії.



https://rue.wikipedia.org/wiki/%D0%9F%D1%80%D0%BE%D0%BC%D1%8B%D1%81%D0%BB%D0%BE%D0%B2%D0%B0_%D1%80%D0%B5%D0%B2%D0%BE%D0%BB%D1%83%D1%86%D1%96%D1%8F

Промыслова револуція быв час од 18. до 19. стороча, коли ся прінціпіално змінило
сільске господарьство, выроба, здобываня і далшы господарьскы секторы.

Во выробнім процесї приходило к переходу од ручной выробы к фабрічній
механізованій великовыроби, і тым доходило к роснучій дїльби роботы і
шпеціалізації (дале індустріалізації).

Дішло і ку прінціпіалным сполоченьскым, културным і політічным змінам во векшынї
штатів світа. Тот процес започав у Великій Брітанії і потім продовжовав в далшых
землях Западу. В тім процесї грали значну ролю новы научны і технолоґічны обявы.
Допад промысловой револуції на громаду быв барз россяглый. Історіци согласять,
же іде о єден з найважнїшых періодів людьской історії вообще. На кінцї той
періоды дішло ку злїпшіню жывотной уровни головно в штатах, де ся удїяла
індустріалізація.



https://rue.wikipedia.org/wiki/%D0%9D%D1%96%D2%91%D0%B5%D1%80%D1%96%D1%8F

Ніґерія (офіціалнов назвов Федерална Републіка Ніґерія, Federal Republic of
Nigeria, Njíkötá Óchíchìiwù Naíjíríà, Republik Federaal bu Niiseriya, Àpapọ̀
Olómìnira ilẹ̀ Nàìjíríà, Jam-huriyar Tarayiar Nijeriya) — країна в западній
Африцї. Має розлогу 923.768 кілометрів штворцовых. На западї сусїдить з Беніном,
на выходї з Чадом і Камеруном, на севері з Ніґером. Теріторію на югу огранічує
берег Ґуінейского заливу. З чіслом жытелїв через 150 міліонів є найлюднатїша
країна Африкы (пятина вшыткых жытелїв). Головным містом є Абуя в серединї
країны. Найвекшым містом є пристав Лаґос, днесь уж тринадцятьміліонове
меґамісто. Урядным языком є анґлічтїна.



https://rue.wikipedia.org/wiki/%D0%9B%D0%B5%D0%BC%D0%BA%D1%8B

Лемкы суть русиньскый етнос, жыючій в юговыходнім Польску, в Закарпатьскій
областї Україны,в Галичине,в Пряшівскім краю на Словеньску (векшына). Тото
історічне і натуральне жытлиско Лемків ся называть Лемковина.

Слово „Лемкы“ выникло в 19. сторочу і спочатку бо Лемкы хоснують слово лем
намісто лиш, але самы Лемкы себе означовали за „руськый народ“, Русинів,
„Руснакы“. На преломі 19. а 20. сторочу прияли назву Лемкы Лемкове в Польску за
свою. Перед першов світовов войнов ся за Лемків тримали Русины Низкых Бескід -
од Попрадьской долины аж к долинї рікы Ослава в Польску; выходного Словеньска -
аж к Вігорлату і Спіськой Маґуры - вшытко на теріторії тогдышнёго
Ракусько-Угорьска (Австро-Угорьска).

В рамках Акції Вісла было Лемковины выселеных коло 150.000 Лемків і Українцїв .
Зістали лем невеликы ґрупы, напр. в Команьчі і Крампні. Лемківске населіня было
насилно зо свого обыстя, де жыло ціле стороча, де мало свої земли, де ґаздовало,
выселене до тогдышнёго СССР на Україну і тоты, што мали веце щастя скінчіли на
западных теріторіах Польска. Лем мала часть з них дістала по роках можливость
вернути ся на рідну землю.

Часть Лемків ся голосить к україньскій народности, часть к русиньскій/лемківскій
і векшына є асімілованых і голосять ся к словеньскій, польскій і україньскій. На
основі лемківскых діалектів польскых была кодіфікована польска верзія
русиньского языка, на основі лемківскых діалектів на Словеньску была
кодіфікована словеньска варіанта русиньского языка.



https://rue.wikipedia.org/wiki/%D0%9A%D1%83%D1%80%D0%BA%D0%B0

Курка домашня (Gallus gallus f. domestica), є удомашненый птах. Вшыткы племена
куркы домашнёй походять правдоподобно з куркы банківськох, лїсного курковитого
птаха жыючого в юговыходній Азії. Доместікація пробігла перед дакілько тісяч
роками - коло рока 3 200 п.н.е. быв кур банківськый годованый в Азії,
передовшыткым в Індії. Коло 1400 п.н.е. годовали куркы Кітайцї і Еґіптяне і в 7.
сторочу п.н.е уж были доместікованы куркы годовали монахами в Европі про яйця і
мясо. Першы доместікованы куркы ся але правдоподобно тримали переважно на запасы
когутів. В середовіку куркы слободно бігали по дворї.

Курка домашня ся годує головно на продукцію курячого мяса і на яйця. Союзы
фаховых годователїв забеспечують племенітбу звірят, сокочіня ґенофонду і
звышованя уровни племен.



https://rue.wikipedia.org/wiki/%D0%97%D0%B2%D1%83%D0%BA

Звук є механічне вовнїня в речовиновім середовищі, котре є способне выкликати в
людьскім уху слухове одчутя. Фреквенція того вовнїня лежыть в россягу приближно
16 Гз аж 20000 Гз; за ёго граніцями чоловік звук слухом не чує. В шыршім смыслу
ся дасть звук означовати як і вовнїня з фреквенціями мімо тот россяг.

Звук з фреквенціов низшов як 16 Гз (котре чують напр. слоны) є інфразвук. Звук з
фреквенціов высшов як 20 кГз (напр. делфіновы ці пергач чують звук аж до
фреквенції коло 150 кГз) є ултразвук. Дїї, котры суть споєны зо взником звуку,
ёго шырінём і чутём ся зовуть акустіка.



https://rue.wikipedia.org/wiki/%D0%95%D0%BD%D0%B7%D1%96%D0%BC

Ензім є простый ці зложеный протеін з каталітічнов актівітов. Ензімы становлюють
характер і швыдкость хемічных реакцій і керують векшыну біохемічных процесів в
тїлї вшыткых жывых творів враховано чоловіка. Наука о ензім ся зове ензімолоґія
і розвивать ся передовшыткым од 19. стороча, коли люде зачали внимати процесы,
котры выникають напр. при травлїню їдла.

Основнов компонентов ензімів суть протеіны, на котры ся дуже часто вяжуть далшы
додатковы молекулы знамы як кофакторы або протетічны ґрупы, котры мають участь
на каталізї. Сама ензіматічна реакція проходить звычайно в тзв. актівнім місцї
ензімів. Ензімів є дуже велё і годен їх класіфіковати до шестёх ґруп:
оксідоредуктазы, трансферазы, гідролазы, ліазы, ізомеразы і ліґазы. Вшыткы мають
сполочну каталітічну функцію; знижують енерґетічну барьєру (ΔG) потребну на
учінїня реакції. Ензімы обще суть выразно шпеціфічны і обычайно переміняють єден
або дакілько мало субстратів, а то єдным дефінованым способом. Актівіта ензімів,
заключена в овпливнїню швыдкости хемічных реакцій знижованём їх актівачной
енерґії, залежыть головно на концентрації субстратів, теплотї, pH і притомности
актіваторів і інгібіторів. Цїла шора ензімів уж нашла практічне схоснованя і в
промыслї і дослїджованю.



https://rue.wikipedia.org/wiki/%D0%94%D1%96%D0%B0%D0%BC%D0%B0%D0%BD%D1%82

Діамант (од анґліцькы: diamond; нїмецькы: Diamant) — безфаребный транспарентный
мінерал класу самородных неметалів, тверда крісталічна кубічна форма вуглецю.
Односить ся до дорогоцїнного каміня, є найтвердшов із знаёмых речовин (твердость
10 за шкалов Мооса). Діаманты можуть быти як природныма, так і сінтетічныма.
Промысловы діаманты вдяка своїй надзвычайній твердости ся хоснують на шліфованя,
свердліня і рїзаня, буряня твердых горьскых скал, обробкы твердых металів і їх
сплавів тыж.

Тота статя є часточно або цалком основана на перекладї статї Алмаз на
україньскій Вікіпедії.



https://rue.wikipedia.org/wiki/%D0%92%D1%94%D1%82%D0%BD%D0%B0%D0%BC%D1%81%D0%BA%D0%B0_%D0%B2%D0%BE%D0%B9%D0%BD%D0%B0

Вєтнамска война быв озброєный конфлікт, якы міджі роками 1964 і 1975 проходив на
теріторії Вєтнаму (днесь єдиного штату) а в пригранічу сусїднїх країн (Камбоджа
і Лаос). На югу Вєтнаму ішло о поземну войну, на северї пак конфлікт мав подобу
бомбардованя. США тай дакотры далшы країны (Австралія, Новый Зеланд, Южна Кореа,
Тгайско і Філіпіны) помагали южному Вєтнаму, котрый воёвав прори северному
комуністічному сусїдови. Того пак підтримовав штаты выходного блока, вызначну
роль мала ай партізаньска комуністічна орґанізація Народна фронта ослободжіня
Южного Вєтнама (знама під назвов Вєтконґ), матеріалну підпору забеспечовала ай
Кітай тай Совєтьскый союз.

У Вєтнамі є тот конфлікт знаёмый як „америцька война“. Інтервенція США у Вєтнамі
значіка остатню ескалацію тридцятьрочного озброєного кофлікта, якый започав в
роках 1945 і 1946 одпором вєтнамскых комуністів тай другых ґруп проти
перебываню, респ. навернутю французького колоніалного панованя. Зато ся часто
описує рік 1957 як початок вєтнамской войны.

Тота статя є часточно або цалком основана на перекладї статї Válka ve Vietnamu
на чеській Вікіпедії.



https://rue.wikipedia.org/wiki/%D0%91%D1%96%D0%BB%D0%BE%D1%80%D1%83%D1%81%D1%8C%D0%BA%D1%8B%D0%B9_%D1%8F%D0%B7%D1%8B%D0%BA

Білоруськый язык (білоруськы говориме Беларуская мова) — є выходославяньскый
язык, котрым говорять головно білорусы і іншы народы Выходной Европы.
Білоруськый язык входить в Індоевропску языкову родину, приналежный до
Славяньской языковой ґрупы. Має два головны діалекты. Окрем того суть два
штандарты: офіціалный (академічный) і тарашкевіца («класічный»). У Білорусії є
білоруськый язык од року 1990 штатным языком і од референда в роцї 1995, респ.
од року 1998, коли была подля резултатів референда змінена конштітуція, здїлять
тот статус з російскым языком. Резултатом є домінантне хоснованя російского
языка у вшыткых сферах сполоченьского жывота з вынятком народной літературы,
часточно музикы і народной културы вобще; обмежено го хоснують і штатны орґаны і
повинно ся учіть на школах, у меншынї школ є ужываный як язык выучованя,
переважує але російскый язык. Но білоруськый язык є дуже росшыреный міджі
білоруськов політічнов опозіціёв і на Інтернетї.



https://rue.wikipedia.org/wiki/%D0%91%D0%B0%D1%81%D0%BA%D0%B5%D1%82%D0%B1%D0%B0%D0%BB

Баскетбал (анґліцькы: basket — кошык і анґліцькы: ball — лопта) — шпортова
тімова гра з лоптов, котру метають руками до коша закріпленого на щітї у высотї
3 метры 05 центіметрів (10 футів) над гріском.

Грають дві команды по 5 особ на гріску 28 х 15 м. На куртых сторонах гріща
вкапчаны на щітах у высотї 305 цм «кошыкы» — металовы цірклї з діаметром 45 цм з
мотузянов сїтков без дна. Переможцём є тот тім, котрому ся подарило бівше разы
шмарити лопту до «кошыка» противників. Час гры — штири періоды по 10 мінут, з
півдругамінутовыма перервами міджі першов та другов і третёв і четвертов
четвертинов, і великов перервов з 15 мінутами міджі другым і третїм періодом. В
Націоналній баскетбаловій Асоціації гра тырвать 48 мінут тай розбивать ся на 4
четвертины.

Тота статя є часточно або цалком основана на перекладї статї Баскетбол на
україньскій Вікіпедії.



https://rue.wikipedia.org/wiki/%D0%86%D0%BD%D1%84%D0%BE%D1%80%D0%BC%D0%B0%D1%87%D0%BD%D0%B0_%D1%82%D0%B5%D1%85%D0%BD%D0%BE%D0%BB%D0%BE%D2%91%D1%96%D1%8F

Інформачна технолоґія (анґліцькы: information technology, скорочено ІТ) є наука,
котра ся занимать способом, якым фунґують компютеры, респектіве якы способом
фунґує їх гмотна часть, т.є. гардвер. Тыж є то і означіня про тоты технолоґії.

Інформачнов технолоґіов є каждый електронічный пристрой способный обробити даякы
інформації (або выконовати алґорітм), т.є. прияти даякы вступны дата, самостатно
з нима выконати даякы операції і выдати прислушны дата выступны (припадно часть
той технолоґії). Область інформачной технолоґії глядать найефектівнїшы рїшіня,
як тоты технолоґії створити, зоставити, перепоїти, здоконалити, вынаходжають
новы і створюють проґрамы, котры забеспечать комунікацію з далшыма проґрамами,
котры буде хосновати хоснователь пристроя (аплікаціями або софтвером).

Люде, котры роблять в области або ся інтересують о область інформачных
технолоґій ся скорочено зовуть інформатіци єднако як ай люде, котры ся занимають
спрацованём інформацій, што веде к перечеряням і хаосу в термінах інформатіка і
інформачна технолоґія (ІТ), і кідь каждый мать інше наповнїня.



https://rue.wikipedia.org/wiki/%D2%90%D0%BB%D0%BE%D0%B1%D0%B0%D0%BB%D0%BD%D0%B5_%D0%BF%D0%BE%D1%82%D0%B5%D0%BF%D0%BB%D1%97%D0%BD%D1%8F

Ґлобалне потеплїня (анґліцькы: Global warming) — проґресуюче поступне підвышіня
температуры поверхнї Земли, што є повязане з скленниковым ефектом тай веде до
зміны клімату в ґлобалных крітеріях. Єднак треба зазначіти, же дакотры прічіны
ґлобалного потеплїня не знаме. Тыж треба розуміти, же потеплїня є обще
усереднена тенденція, зміна температур ся одбывать нерівномірно в залежности од
сезону тай місця, бівше того місцями в даякых сезонах клімат ся навеце стане
зимнїшым. Наприклад в Українї температуры в зимушнїй період зросли значно бівше
ніж в лїтушнїй, а в централній Росії (Московскый реґіон) при значному потеплїню
в зимі, лїтушнї теплоты ся не змінили тай осенны похолоднїли.

За останнїх сто років середня теплота воздуху нас сушов зросла, як ся твердить,
веце, як на пів ґрадуса. За даними доповіді Міджінародной ґрупы експертів з
вопросів зміны клімату гевсе наростаня ся складать за остатнїх сто років о 0,74
± {\displaystyle \pm } 0,18 oC

Тота статя є часточно або цалком основана на перекладї статї Глобальне
потепління на україньскій Вікіпедії.



https://rue.wikipedia.org/wiki/%D0%AF%D0%BD_%D0%93%D1%83%D1%81

Майстер Ян Гус (чеськый: Jan Hus; коло р. 1370 Гусінец – 6. юла 1415 Костніце)
быв римокатолицькый священик, чеськый середнёвікый реліґійный мыслїтель,
реформатор і казатель. Гус быв, по Джонові Вайклайфові, котрого думками та і
арґументаціов быв іншпірованый, єден з першых реформаторів церькви, він майже
єдно стороча передбіг своїх наступників - реформаторів Лутера, Калвіна і
Цвінґліго.

Од року 1398 учів на празькій універзітї а в роках 1409–1410 быв єй ректором. В
своїх реліґійных роботах брав на зубы підупаджіня моралкы, в котрім ся находила
католицька церьков. Католицька церьков ёго означіла за каціра, ёго учіня за
єрезу та екскомуніковала го (1411). На костніцькім концілї быв одсудженый як
кацір, а наперек тому же цісарь Зікмунф Луцембурьскый заручів беспеку, быв даный
світьской моці на упалїня на граніцї, коли повив, же не одрече своє учіня. В
роцї 1999 проголосив папа римьскый Ян Павло II., же му жаль окрутной смерти Ян
Гуса та признав го як реформатора церькви. Дакотры Гусовы мнїня (наприклад тото,
же священик што мать грїх, не може давати святости) суть до днеска вниманы
католицьков церьквов як теолоґічно планы.

Тота статя є часточно або цалком основана на перекладї статї Jan Hus на чеській
Вікіпедії.



https://rue.wikipedia.org/wiki/%D0%AF%D0%B7%D1%8B%D0%BA%D0%BE%D0%B2%D0%B0_%D1%80%D0%BE%D0%B4%D0%B8%D0%BD%D0%B0

Языкова родина або Языкова фамилія (ґенеалоґічна класіфікація языків) – є
сістема класіфікації языків, якій в їй основі даный прінціп прибузности. Сесь
прінціп ся базує на єствуваню частых і усталеных сістемных фонетічных,
ґраматічных і лексемічных роздїлів, котры закономірно споєны міджі собов в
близкых языках. Єднакы языкы ся комбінують у підґрупы, ґрупы (ветвы), фамилії
або родины, а тыж на великы сістемы - надродины (гіперфамилії). Вшыткых рахуєме
коло 240 языковых фамилій, бівше 100 ізолатів і до 100 некласіфікованых языків.

До языковой фамилії входять вшыткы класіфікованы їй языкы із їх ідіомом — міджі
собов споєны языкы + наріча + діалекты + говоры + говірки. Найбівше легшым
способом класіфікації такого значного чісла языковых фамілій є не ґенетічный, а
ґеоґрафічный — за певнинами або контінентами, а про меншы ґрупы - реґіонами.



https://rue.wikipedia.org/wiki/%D0%A7%D0%BB%D0%B5%D0%BD%D0%B8%D1%81%D1%82%D0%BE%D0%BD%D0%BE%D0%B3%D1%8B

Членистоногы (Arthropoda) представлюють найвекшый тіп рішы быдел із значным
господарьскым значінём. Окрем хробачі к ним тыж належать ракоподобны, павукы а
далшы довірно знамы ґрупы безхырбетных.

У вывоёвій ветві першоротых достали на найвекшый ступень досконалости, якый
годен порівнати із статусом хырбетных міджі другоротыма. Характерістічным
ознаком вшыткых першоротых є неєднакоцїнне (гетерономне) членїня. Бігом
філоґенезії у них доходило к сплываню сусїднїх тїловых чланків до векшых частей,
котре было спроваджане одповідныма змінами внутрїшнїх орґанів (напр. сплыванём
нервовых ґанґлій).

Тота статя є часточно або цалком основана на перекладї статї Členovci на чеській
Вікіпедії.



https://rue.wikipedia.org/wiki/%D0%A7%D0%B0%D0%B9

Чай або тыж тей (з высловованя кітайского 茶 – чха в мандарінскім і кантонскім
діалектї; в діалектї менше вызначного приставу Сіа-мен чітане те – одты названя
в дакотрых другых языках) є културный напой, готовленый звычайно лугованём
листків рослины чаёвника в горячій водї. Про самы листкы ся тыж хоснує назва
чай. Означіня чаю ся часто поужывать і на іншы одвары, запары з різных рослин
(наприклад тзв. былиновы чаї або свербогузковый чай). Чай мать в много припадах
тыж благодарный вплив на орґанізм дякуючі речовинам в нім обсягнутых.

Чай взникать спрацованым листків чаёвника. З ботанічного погляду є чаёвник
всезеленый кряк, доростаючій в природї до вышкы 5 аж 15 метрїв, вынятково аж
коло тридцять метрів. На плантажах суть крякы утримованы у вышцї коло єдного
метра, што уможнює комфортнїше збераня чаёвых листків і звышує уроджай.

Природно чаёвник ріс в юговыходній Азії, коло граніць Кітаї і Індії. Як културна
рослина ся плекать на много місцях з пригодныма условіями, міджі знамы чай
продукуючі країны належыть Індія, Пакістан, Іран, Шрі Ланка, Тайван, Японія,
Індонезія, Непалl, Австральскый союз, Арґентіна і Кеня.



https://rue.wikipedia.org/wiki/%D0%A3%D0%B6%D0%B3%D0%BE%D1%80%D0%BE%D0%B4

Ужгород (Уґоград, Užhorod; Ungvár; Ungwar) — місто на Українї, 116 334 жытелїв
(2012) адміністратівный центер Закарпатьской области.

Перед приходом Мадярів належав міджі славяньскы міста; тогды ся гев находила
часть теріторії населена Білыма Хорватами. Тоты ту выбудовали певность і
резіденцію ранно містьского тіпу. На початку 10. стороча ся там обявили Мадяре,
котры ся міста, так само як цалой Паноньской низины, зміцнили.

У середовіку быв Ужгород угорьскым городом; быв ту центер Узькой жупы а іщі коло
року 1910 творили Мадяре дас 80 % жытелїв. Од року 1776, коли была з Мукачова
гев пересунута єпископска резіденція, ся Ужгород став центром русиньской
културы. Року 1872 гев была добудована желїзніця з Чопу, пізнїше продовжена
через Ужоцькый переход до Львова. Міджі роками 1919 і 1938 быв головным містом
Підкарпатьской Руси, части Чеськословеньска. У тых лїтах быв великый розвой
міста: выникло много будов у тіпічным чеськословеньскім штілї, збудовали ся новы
кварталы (як наприклад Мале Ґалаґо). В роцї 1938 ся Ужгород (і цалый юг
Підкарпатя) став на базї Віденьской арбітражі знову частёв Мадярьска.

27. октобра 1944 ослободив місто 4. україньскый фронт. По II. світовій войнї
была Підкарпатьска Русь передана Совєтьскому союзу, тай Ужгород ся так став
частёв Україньской ССР. Іщі того самого року (1945) была основана Ужгородьска
народна універзіта. Сучасне поставлїня головного міста Закарпатьской области
мать Ужгород од року 1946, од року 1991 є частёв независлой Україны.

В Ужгородї, стале облюбленїшым цїлём турістів, суть про перезераня
архітектонічны памяткы вшелиякых епох. Домінантов є Ужгородьскый замок, стоячі
на 30 м высокім сопечнім горбку; днесь є там музей з дакілько експозіціями.
Недалеко є тыж сканзен народной архітектуры.

Ґрекокатолицька катедрала з двома вежами была выбудована в роцї 1646 і оперед
служыла римскым католикам. Ужгородьска сінаґоґа дотеперь стоїть, была але
перемінена на філгармонію і збавлена вшыткых реліґійных предметів. Дале ся ту
находить множество храмів різных реліґій.

Тото місто мать уже 6 Турістічных марок - ч. 1 про Горяньску ротунду, ч. 6 про
сканзен, ч. 18 про бусту Т.Ґ. Масаріка, ч. 70 про сінаґоґу, ч. 96 про
Ужгородьскый замок і ч. 136 про корчму „Децо у нотаря”. Далше інфо на Турістічны
маркы Україны.

Од середовіку до початку 20. стороча были переважуючов націоналностёв Мадяре.
Часты політічны і теріторіалны зміны але етнічным складом порядно замахали. За
списованём в роцї 2001, коли ту жыло 117 317 жытелїв, творили Українцї 77,8 %,
Росіяне 9,6 %, Мадяре 6,9 %, Словаци 2,5 % a Циґане 1,5 %. Міджі реліґіями
перевладать ґрекокатолицька і православна церьков.

Тота статя є часточно або цалком основана на перекладї статї Užhorod на чеській
Вікіпедії.



https://rue.wikipedia.org/wiki/%D0%9C%D0%B0%D1%80%D1%81_(%D0%BF%D0%BB%D0%B0%D0%BD%D0%B5%D1%82%D0%B0)

Марс є четверта планета сонячной сістемы, друга найменша планета сістемы по
Меркурї. Названа є по римскім Богови войны Мартові. Іде о планету терестрічного
тіпу, то єсть має певный горниновый поверьх покрытый імпактныма кратерами,
высокыма сопками, глубокыма канёнами і далшыма утварами. Має два місяцї
нереґуларной формы званых Фобос і Деімос.

В часї коли є Марс в опозіції к Сонцю і Земли ся находить міджі тыма двома
тїлесами, є Марс позоровательный на небі цїлу ніч. Сполягливы інформації о
першых позорованях Марсу як планеты не суть, але є правдоподобне, же к ним
пришло міджі роками 3000 аж 4000 до н. е. Вшыткы старовікы цівілізації,
Еґіптяне, Вавілоняне і Ґреци, знали тоту „путуючу звізду“ і мали про ню свої
назвы. Про їй начервенїлу фарбу, запрічінєну червенов фарбов зоксідованой земли
на верьху планеты, тримали стары народы Марс векшынов за сімбол вогня, крови і
кінця.

Детайлне баданя планеты уможнили од 60. років 20. стороча 20 успішны автоматічны
сонды. В сучасній добі (2011) суть на орбіталній дорозї коло Марсу штири функчны
сонды (Mars Odyssey, Mars Express і Mars Reconnaissance Orbiter) і на планетї ся
находять дві рухливы єдиніцї місії Mars Exploration Rover котры додали дата, якы
уможнити змаповати векшу часть поверьху, дефіновати основны історічны епохы ці
порозуміти основным явам одбываючім ся на планетї.



https://rue.wikipedia.org/wiki/%D0%9B%D0%B0%D1%82%D0%B8%D0%BD%D1%8C%D1%81%D0%BA%D1%8B%D0%B9_%D0%B0%D0%BB%D1%84%D0%B0%D0%B2%D1%96%D1%82

Латиньскый алфавіт є найповжыванїшоє писмо в світї. Розвив ся із западного виду
ґрецького алфавіту, пожыченого і управеного Етрусками, чій алфавіт пак быв
адаптованый й іщі управеный давныма Риманами про запис латиньского языка.

Бігом Середовіку латиньскый алфавіт быв адаптований до романьскых языкôв, прямых
нащадкôв латины, а такой до келтьскых, ґерманьскых, балтіцькых ай дакотрых
славяньскых языкôв, а пак до векшины языкôв Европы.

В час епохы колоніалізму ся латиньскый алфавіт пошырив за океан і быв уведженый
до індіаньскых, австралійскых, австронезійскых, выходноазійскых і африканьскых
языкôв.

В сучасности термін латиньскый алфавіт означує хоцьякый алфавіт, прямо выведеный
од алфавіту Латинян. Такы варіанты можуть не мати вшыткых букв класічного
римского писма (напр. польскый алфавіт) ці доповнёвати го новыма (напр. даньскый
алфавіт).

Латиньскый алфавіт ся обявив із алфавіту Етрускôв, котрый сам походив із
западного (італійского) ґрецького алфавіту. Обявленый приближно в 7. сторочу
п.н.е. латиньскый алфавіт спершу мав лем 21 букву:

Буква C была западным варіантом ґрецькой ґамы, айбо повжывала ся про запис як
[g], так і [k], може вдяка впливу етруського языка, котрый не мав звонкых
выбуховых согласных. Пôзнїше, приближно в 3. сторочу до н.е., буква Z, котру
латиньскый язык не потребовав, была замінена на нову букву G, котра была
модіфікаціёв старой C. Одтовды G означовала звонкый выбуховый [g], а C — глухый
выбуховый [k]. Буква K ся повжывала лем в дакотрых окремых словах.

За завоёваням Ґреції Риманами в 1. сторочу п.н.е. латиньскый язык пожычив
ґрецькы буквы Y і Z про запис пожычок із ґречтіны. Імператор Клавдій без успіху
пробовав ввести до алфавіту буквы на означіня bs/ps, v (в класічнôм латиньскôм
алфавітї буква v означовала як V, так і U) і sonus medius, звука межи U і I. По
ёго смерти «Клавдіёвы буквы» были забыты.

На роздїл од Ґрекôв, Римане не повжывалы традічны семітьскы назвы літер. Буква Y
ся называла іґреком ("i Graeca" — ґрецькоє і), бо Латинянам было тяжко роздїляти
чуджій звук /y/ од /i/. Z мала своє ґрецькоє імня — зета.

Давны Римане хосновали лем заголовны формы букв, малы буквы повстали на переломі
Антічности і Середовіку. В Середовіку ся зъявила буква W, котра ся хосновала в
записї ґерманьскых языкôв. Вызначіня I і U як гласных, а J і V як согласных
конечно ся утвердило лем в добі Ренесанції (перед тим вни были вольныма
алоґрафами).

Латиньскый алфавіт ся пошырив, вєдно з латинчінов, з Італійского пôвострова до
земель наоколо Середоземного моря в добу експанзії Римской рішы. Хоць выходна
часть імперії — Ґреція, Турція, Левант і Еґіпет, продовжыла хоснованя ґречтіны
як лінґва франка, латинчіна была значно пошырена в западной части, і повсталы
западны романьскы языкы продовжовали хоснованя і адаптацію латиньского алфавіту.

З шыріням заходного хрістіанства бігом Середовіку, алфавіт ся поступно перебирав
народами северной Европы, котры говорили келтьскыма (вытїсняючі алфавіт оґам),
ґерманьскыма (вытїсняючі рунічны алфавіты), балтіцькыма языками, а таксамо
носителями дакотрых уральскых языкôв, а саме мадярьского, фіньского і
естоньского. Алфавіт тіж зачали хосновати про запис западославяньскых і дакотрых
югославяньскых языкôв бігом того як їх носителї переяли римо-католицізм.
Носителї выходославяньскых языкôв обычайно переймали кіріліцю вєдно з
православієм.

За послїднї 500 рокôв ся латиніка пошырила світом до Америкы, Океанії, частей
Азії і Африки европсков колонізаціёв, вєдно з шпанєльскым, портуґальскым,
анґліцькым, французькым, шведьскым і голандьскым языками. Латиньскый алфавіт ся
іщі хоснує про многы австронезійскы языкы, в тôм чіслї про таґальскый і іншы
языкы Філіпін, офіційны языкы Малайзії і Індонезії.

На концю 19. стороча латиньскый алфавіт переяли Румуны. До того румуньскый язык
хосновав кіріліцю. В 1928. роцї латиньскый алфавіт змінив арабскый в Турції.
Векшина тюркоязычных народôв минулого СССР, втч. Татарôв, Башкірôв,
Азербайджанцьôв, Казахôв і іншых, перейшли на алфавіты на основі латинікы в
1930-ых роках, але в 1940-ых былы переведені на кіріліцю. По падіню Совєтьского
Союзу в 1991. роцї ся латиньскый алфавіт зась зачав хосновати про запис
азербайджаньского, узбецького, туркменьского, казахского, татарьского языкôв і
румуньского в Молдавії.

За час свого хоснованя латиньскый алфавіт быв адаптованый про новы языкы, при
тому даколы мусив обозначати фонемы, не притомны в языках, котры ся вже
записовали римскыма буквами. Про обозначіня такых звукôв были створены
модіфікації алфавіту.

Ліґатура є злитя двох ці веце обычайных букв до нового ґліфу ці літеры. Приклады
суть Æ/æ (з AE), Œ/œ (з OE), скорочіня & (з лат. et «і»), нїмецька буква ß
(«есцет», з ſz ці ſs).

Приклады новых букв, введеных до стандартного латиньского алфавіту, суть рунічны
вінн (Ƿ/ƿ), торн (Þ/þ) ай ет (Ð/ð), введены до староанґліцького алфавіту. Іншов
таков літеров є середнёанґліцькый ёґ (Ȝ/ȝ). Пак вшыткы штирї были замінены: ёґ —
на gh, вінн — на w, ет і торн — на th. Послїднї два ся доднесь хоснують в
ісландьскôм і фарерьскôм алфавітах.

Діґраф є пара літер, хоснованых на означіня єдного ці веце звукôв, што ся в
обычайнôм споїню такых букв не читають. Приклады суть ch, th, sh в анґлічтінї,
ch, dz, dž в словенчінї.

Діакрітічный знак є невеликый сімбол, што може стояти над ці пôд буквов, ці в
іншôй позіції, як то знак умлауту в нїмецькых буквах Ä, Ö, Ü. Ёго головнов
функціёв є зміна высловности літеры, ід котрôй ся припоює, айбо іщі може
змінёвати высловность цілого складу ці ай слова, ці роздїлёвати гомоґрафы.

Слова з языкôв, котры ся записують нелатиньскым писмом, обычайно ся в латиньскôм
текстї транслітерують ці транскрібують.

На концю 19. стороча, характерізованого ідеями мадяронства, ся зачало вываданя
русиньскых книг в мадярьскôй транскрібції. Русиньска інтеліґенція мала на то
крітічну реакцію.

В мадярьскôй транкрібції ся выдавала перша в Пряшові новинка про Русинів «Nase
Otecsesztvo»:



https://rue.wikipedia.org/wiki/%D0%97%D0%B5%D0%BC%D0%BB%D0%B5%D1%82%D1%80%D1%8F%D1%81%D1%97%D0%BD%D1%8F

Землетрясїня ( анґліцькы: earthquake, earth shock, нїмецькы: Erdbeben n,
unterirdische Stöß m) — куртотырвалы, раптовы стрясїня земной коры, выкликаны
перемінным переміщінём мас скал внутрї Земли, што приспівать к порушіню
ростяжности серед скал і выникнїня сейсмічных вовн; під час силных землетрясїнь,
на поверхнї Земли часто выникають росщіпіня, звезла, цунамі; часом землетрясїня
запрічінюють великы дештрукції (наприклад, 1988 року в Арменії).

Серед вшыткых тіпів природных катастрох, за даными ЮНЕСКО, землетрясїня
занимають перше місце в світї в еконімічных шкодах і кількостёв загыблїв.

Тота статя є часточно або цалком основана на перекладї статї Землетрус на
україньскій Вікіпедії.



https://rue.wikipedia.org/wiki/%D0%95%D1%82%D0%BD%D0%BE%D1%81

Етнос або етнічна ґрупа (з ґрецького ἔθνος, етгнос, т.є. народ) суть понятя,
якыма ся звычайно означує історічно выникла ґрупа людей, котры може мають тото
саме історічне походжіня, расовый тіп, язык, матеріалну і духовну културу,
менталіту і традіції тай обывають сполочну теріторію. Досправды але представа
того самого ґенетічного походжіня членів єдного етносу неточна, а то про
міґрацію і мішаня різных етносів міджі собов, і фахівцї зато розумлять етнос
скорше як ґрупу людей, котры хоснують тоту саму културу. Дакілько етносів годны
творити націю.

Тота статя є часточно або цалком основана на перекладї статї Etnikum на чеській
Вікіпедії.



https://rue.wikipedia.org/wiki/%D0%91%D0%BE%D1%82%D0%B0%D0%BD%D1%96%D0%BA%D0%B0

Ботаніка або рослинопис ці фітолоґія є природна наука спадаюча до великой
области наук біолоґічных. Дослїджує гев часть природы, котру означуєме терміном
флора, т.є. рослины і вшытко, што з нима звязане. В рамках ботанікы можете
одрїзняти далшы шпеціалізованїшы науковы области, як ґеоботаніка, фітоґеоґрафія,
морфолоґія рослин, палеоботаніка, фізіолоґія, сістематіка, еколоґія, анатомія
рослин і подобно.

Флорістіка є конарём ботанікы, котрый ся занимать гляданём, становлёванём і
евідованём рослинных видів на даякій теріторії.

Історія ботанікы мать корїня в устній передачі палеолітічного чоловіка, котрый
ся жывив вылучно збером плодів. Очівісны проґресівны знаня реґіструєме в часї
неолітічной револуції - переходї чоловіка к польногосподарству. Векшый інтерес о
саму рослину ся вказав уж в старых Атенах у Арістотелового учня Феофраста. В
Европі быв по добу середовіка векшынов інтерес лем о лїчівы ефекты рослин, котры
были записованы до тзв. гербарїв.



https://rue.wikipedia.org/wiki/%D2%90%D1%80%D0%BE%D0%BD%D1%81%D1%8C%D0%BA%D0%BE

Ґронсько ци Ґренланд (по ґронськы: Kalaallit Nunaat, МФА: [kaˈla:ɫit ˈnuna:t]
«земля Ґронцюв»; по данськы: Grønland) є самоуправна держава удну Королювства
Данія, котра ся розміщат меджи Сіверным ледовым и Атлантічным океанами. Хоть
ґеоґрафічно Ґронсько є частёв Сіверної Америкы, културно и политічно вно вже
булш ги тысячу рокув приналежит ид Европі (конкретно д Норвеґії а пак ид Данії).
З територіёв 2 166 086 км2 и з людностёв 56,6 тыс. Ґронсько є ай майбулшый
остров и майменше густозалюднена територія світу.

У передисторічнум часі (середина 3. тысячолітя до н.е.—14. столітя) Ґронсько
населяли вшелиякі праескімоські културы, за котрых знаєме з археолоґічных
найдень. Потому културу Дорсет, послідню праескімоську културу в Ґронську,
вычередовала култура Туле — предкове днешніх Інуїтув, котрі міґровали з Аляскы и
принесли на Ґронсько даякі технолоґічні иновації (приміром, псячый запряг ци
здвоєный конець гарпуна).

Ісландсько-норська колонізація Ґронська ся зачала в 986. році. Колоністы на
югозападі острова ділили го з представителями пузднёї културы Дорсет на сівері и
востоці, а пак и з представителями културы Туле, приходячыма з сівера.
Скандинавські поселенці стали пудданцями Норського королювства в 13. столітю (з
кунця столітя — Калмарської унії). Из зачатком малої ледової добы силно ся
змінив климат Ґронська. Перед тым на острові росли дерева, ростины дикі и
хосенні (напр. ярець), пасла ся марга, айбо по зачатку малої ледової добы на
острові быв зазначеный повторюючый ся голод, даколи процвітаючі городы (як то
Братаглід) счезли, а поселенці зохабили остров.

По удмираню скандинавськых поселень остров фактічно перешов пуд контроль
вшелиякых ґруп Інуїтув. Данія ся ниґда не зрекла свого права на Ґронсько и зась
ствердила свуй суверенітет над островом кой ся з ним повбновив контакт. У 1721.
році Данія послала до Ґронська експедицію, котра в 1728. році заложила город
Ґотгоб (по данськы Godthåb, «добра надїя»; теперька ся зве Нук, «мыс»). Сесю
експедицію мож тримати за часть данської колонізації Америкы.

Кой ся в 1814. році зрушила унія меджи Даніёв и Норськом, бывші колонії Норська
позад Кілського договору были удділені уд Норська и удышли Данії. Пак, у юлію
1931. року, Норсько окуповало и требовало Землю Еріка Рыжого, часть
тогды незалюдненого восточного Ґронська, айбо в 1933. році Стала комора
меджинародної справедливости вырішила сесь спор на хосен Данії.

Капча меджи Ґронськом и Даніёв была урвата 9. апріля 1940. року, кой Данію
окуповала нацистська Німещина. У 1941. році Ґронсько окуповали Зъєдинені Штаты,
жебы го уд атакы Німещины всокотити. Америцька окупація шла до 1945. року. У тум
часі Ґронсько куповало америцькі и канадські товары за гроши з продажу кріоліту,
котрый ся добывав у Івітуті. За войны остров рядив ґубернатор Еске Брун позад
закона, котрый ґубернаторови дозволяв перебирати контроль при выимковых
варунках. До того Ґронсько было дуже изолованым обществом, айбо в часі
войны розвило чутя самостуйности и независимости. Назріла реформа системы. У
1953. році Ґронсько стало рувноправнов частёв Данії, а в 1979. році достало
право самоуправы.

По Другуй світовуй войні США розвило ґеополитічный интерес у Ґронську, и в 1946.
році предложило го перекупити за сто миліонув доларув, айбо Данія сесю
пропозіцію удверла. Єднакож у 1950. році Данія дозволила США повбновити авіабазу
Туле. З 1960 до 1966 чинила ся проба избудовы секретної пудземної сіти пунктув
запуску ядерных ракет у ледовуй поверьхности Ґронська, за яку ся Данія дознала
лем у 1997. році.

По приятю нової данської констітуції в 1953. році скончив ся колоніалный статус
Ґронська — остров став администратівнов частёв Данії, што росширило данське
пудданство на Ґронцюв. Сесе привело ай ид зміні данської политикы в Ґронську —
новов стратеґіёв Данії стала културна асимилація. У сесь період данська влада
пропаґовала хоснованя лем данського в офиціалнуй сфері и требовала Ґронцюв ити
до Данії на высокоє школованя. Много ґронськых діти выросло в данськых школах и
зохабило свою капчу з отцюзнинов. Сеся політіка обернула Ґронцюв из традиційных
ловцюв у городжан, айбо ид тому способила обновленю ґронської културної
идентичности. З неї ся зародило двиганя про самостуйнусть, котроє досягло свуй
верьх у 1970. роках. Выслідком политічных тяжкостий у зачлененю Данії до
Европейського ґаздувського общества (ЕҐО) в 1972. році быв Акт за самоуправу,
приятый у 1979. році, котрый дав Ґронську обмеджену автономію. Парламент
Ґронська перебрав контроль над дакотрыми сферами днукашної политикы, а Парламент
Данії удержовав повный контроль над вонкашнёв, обороннов политиков и природными
ресурсами. Королева Данії Марґарета II. ся лишила головов державы. У 1985. році
Ґронсько лишило ЕҐО позад ёго реґулацій у комерційнум рыбарьству и заказу
выробкув з туленячої кожі.

У 2009. році (по референдумови в 2008. році) Ґронсько перебрало контроль над
суднов владов, полиціёв и природными ресурсами. Данія утримує контроль над
вонкашнёв и обороннов политиков. Ґронськый язык став єдиным офиціалным языком
Ґронська. Помалу данські дотації Ґронську будут ся зменшовати як крочай ид
независимости острова.

Голова державы в Ґронську є королева Данії Марґарета II. Данська влада именує
Высокого комісаря, котрый ю представлят на острові. Теперішнёв комісарьков є
Мікаела Енґел.

До Фолкетінґа, данського парламента, Ґронці выбирают двох заступцюв (з ушиткых
179). Сёгочасными заступцями сут Сара Олсвіґ з партії Народноє общество и Доріс
Якобсен з партії Вперед.

Ґронсько має ай свуй парламент, у котрому є 31 член. Голова влады є
премєр-министер, обычайно вто лидер векшинової партії. Теперішнім
премєр-министром є Купік Клейст, голова партії Народноє общество.

Ґронсько є збулша незаселеным, айбо ділит ся на чотыри території, котрі ся
кличут комунами (ґр. kommunia): Сермерсок (Sermersooq, «много леду»), Куялек
(Kujalleq, «южна»), Кеката (Qeqqata, «середня») і Касуїтсуп (Qaasuitsup,
«темнота»). До жадної комуны не приналежит сіверовосток острова (Народный парк
Сіверовосточноє Ґронсько) и авіабаза Туле, котра ся находит удну Касуїтсупської
комуны.

У партійнуй системі теперька доминуют дві партії: «Народноє общество» (14
депутатув), бывші комуністы, пропаґуют соціалізм и независимусть уд Данії и
«Вперед» (9 депутатув), соціал-демократы з подобными взорами. У парламенті
заступлені ай инші партії: «Демократы» (4 депутатув), «Солидарнусть» (3
депутатув) и «Здруженя Кандидатув» (1 депутат).



https://rue.wikipedia.org/wiki/%D2%90%D0%B5%D0%BD%D0%BE%D1%86%D1%96%D0%B4

Ґеноцід (од ґрецькы γένος γένος — род, плем'я та латиньскы caedo — убиваю) є
злочін проти людьскости дефінованый міджінародным кріміналным правом як „нароком
сістематічне нічіня, цїлой або части, етнічной, расовой, реліґійной або
народностной ґрупы“ хоць што значіть „часть“ є субєктом дебаты правників.

Понятя „ґеноцід“ выдумав Рафаел Лемкін, правник польско-жыдівского походжіня в
роцї 1944, з ґрецького корїня слова ґенос (γένος) (народжіня, раса, род); і
латиньского суфіксу -цідіум (загубити) кріз французьке -ціде.

В роцї 1933 Лемкін запропоновав „злочін варварства“ правній радї Сполоченству
націй в Мадрідї. То была перша проба о створїня закона проти тому што буде
пізнїше называне ґеноцідом. Концепт пропозіції походив з ёго молодости, коли
першыраз чув о Османьскім громаднїм забиваню (арменьскый ґеноцід) хрістіаньского
жытельства бігом першой світовой войны і анті-Ассірьскій перзекуції в Іраку. Ёго
пропозіція была одвергнута і ёго праца навела незгоду польской влады, котра
выконовала політіку змірїня з націстічным Нїмецьком.

В роцї 1944 Carnegie Endowment for International Peace опубліковав Лемкінову
найвызначнїшу працу під назвов Axis Rule in Occupied Europe в США. Тота книжка
загорнёвала шыроку правну аналізу Нїмецького панованя в землях окупованых
націстічным Нїмецьком в часї другой світовой войны, в тім чіслї дефініції понятя
ґеноціду („знічіня нації або етнічной ґрупы“).

Лемкінова ідея ґеноціду як злочіну проти міджінародному праву была прията
міджінароднов комунітов і была схоснована як єден з правных підкладів
норімберьского процесу (обвинїня шпеціфікованы 3 пунктом скаргы, же обвинены
„нароком учінили сістематічный ґеноцід – передовшыткым вымазаня расовых і
народностных ґруп“) Лемкін презентовав пропозіцію договору о ґеноціду в шорї
країн, намагав ся їх пересвідчіти к підпорї резолуції. З підпоров США,
пропозіція была предложена к зважіню



https://rue.wikipedia.org/wiki/%D0%AF%D0%B4%D0%B5%D1%80%D0%BD%D0%B0_%D0%B5%D0%BD%D0%B5%D1%80%D2%91%D0%B5%D1%82%D1%96%D0%BA%D0%B0

Ядерна енерґетіка є галузь енерґетікы і промыслу, котра ся занимать
передовшыткым выробов енерґії в ядерных електрарнях, і шыршім змыслї може іти о
проєктованя і будованя ядерных апаратів (передовшыткым ядерных реакторів і
ядерных електрарнї).

Як сіноніма ся про тот термін менше точно хоснують тыж терміны ядерный промысел,
ядерна енерґія ці атомова енерґетіка або атомова енерґія, або (скорше сленґово)
ядро ці атом. Означіня обсягуюче словну базу атом є але треба брати як
неправилне і неточне (енерґія уволнена з атому є і хемічна енерґія, енерґія
здобывана з фосілных палив).



https://rue.wikipedia.org/wiki/%D0%A1%D0%B2%D1%8F%D1%89%D0%B5%D0%BD%D0%BD%D0%B0_%D1%80%D0%B8%D0%BC%D1%81%D0%BA%D0%B0_%D1%96%D0%BC%D0%BF%D0%B5%D1%80%D1%96%D1%8F

Священна Римска імперія (латиньскы Sacrum Romanum Imperium, нїмецькы: Heiliges
Römisches Reich), з XVI ст. Священна Римска імперія нїмецькой нації (латиньскы
Sacrum Romanum Imperium Nationis Germanicæ, нїмецькы: Heiliges Römisches Reich
Deutscher Nation) — державна формація, яка існовала од 962. р. по 1806. р. і
зъєдинёвала земли Централной Европы. В період найбівшого розквіту до складу
імперії входили нїмецькы земли, якы были єй ядром, южна і середня Італія,
Швейцарія, Бурґундьске королівство, Нідерланди, Белґія, Чесько, Сілезія, Елзас і
Лотарінґія. Формално ся складала з трёх королівств: Нїмецька, Італії і
Бурґундії.

Імперія была заснована выходофранкським королём Оттоном I., другым правителём із
Саксоньской дінастії тай брала ся як пряме продовжіня антічной Римской імперії
тай франкской імперії Карла Великого. Процесы становлїня єдиной державы в
імперії за вшытку історію єй існованя так і не были завершены, і она остала
децентралізованов формаціов з тяжков феодалнв єрархічнов штруктуров, же
зъєдиняла пару стовок теріторіално-державных формацій. На чолї імперії стояв
імператор. Імператорьский тітул не дїдив ся, і давав ся з вольбы колеґіов
курфюрстів. Влада імператора нїґда не была абсолутнов тай обмеджовала ся
нїмецьков арістокраціов, а з кінця XV. стороча — рейхстаґом, котрый представляв
інтересы основных класів сполочности. Датов заснованя імперії ся уважує 962
рік — рік коронації Оттона I. в Римі.

Тота статя є часточно або цалком основана на перекладї статї Римська імперія на
україньскій Вікіпедії.



https://rue.wikipedia.org/wiki/%D0%A0%D0%BE%D0%B4_(%D0%B1%D1%96%D0%BE%D0%BB%D0%BE%D2%91%D1%96%D1%8F)

Род (латиньскы genus) є надвидовый (інтершпеціфічный) таксон, т.є. є высшый як
вид. Высшым таксоном як рід є родина. Рід належыть міджі таксоны основны (вид,
рід, родина, ряд...), належыть до єрархічной ліннеёвской класіфікації з точно
ограніченыма катеґоріями таксонів і прінціпами надряджености і підряджености.

Кідь у перевірёваных орґанізмів є найджене достаточне чісло згодных ознаків,
котры вказують на сполочне походжіня, (т.є. орґанізмы суть монофілетічны), суть
заряджены до того самого роду.

Кідь ся холем два виды не найдуть подля высше уведженого, створить ся лем рід
про єдиный вид. Такый рід ся зове монотіпічный.

Тота статя є часточно або цалком основана на перекладї статї Rod (biologie) на
чеській Вікіпедії.



https://rue.wikipedia.org/wiki/%D0%9A%D0%BE%D1%81

Кос (Turdus merula) є малый птах жыючій в цїлій Европі і в южній Азії, быв
інтродукованый ай до Австралії і на Новый Зеланд. Дякуючій своёй
приспособливости ся адаптовав на жывот коло чоловіка а успішно жыє і гнїздить і
в тїснім сусїдстви людьского обыстя. Самцї суть незамінительны своїм
характерістічным чорным пірём і жовтым дзёбаком, упозорнюють на ся тыж
мелодічным співом.

Кос є середнї великый птах, о дакус меншый як горліця. Дорослый самець є матно
чорный з помаранчово жовтым дзёбаком і жовтым цірклём коло оч. Саміця є бурава з
білавишым горлом і невыразно флякастов грудёв, дзёбак і ногы суть чорны.
Молодята суть подобны саміцї, але суть світлишы і можуть мати буро точковану
грудь і світло поздовжны смужкы на крижах. Саміцї ани молодята не мають очну
смужку. Молоды, річны самцї не мають іщі выфарбеный дзёбак. котрый зіставать
чорнявый.

Даколи ся обявують екземплары з векшым і меншым подїлом білого піря. Рїдкишы,
але не незнамы, суть пак цїлком білы птахы з червеныма очами (албінізм).

По цїлій Европі є популація коса роздїлена на дві оддїлены субпопулації. якы ся
одрізняють способом жывота односно к чоловікови. Оріґінална, лїсова популація,
все жыє скрытым способом жывота в шпильковых і листяных лїсах, популація
містьска, вароська ці урбанна, ся приспособила жывоту в інтравіланах сел і в
сучасности чіслено перевышує лїсовых косів. Містьскы косы суть актуално тоты, з
котрыма чоловік ся стрїтить.

Лїсовы косы суть полохливы птахы, якы жыють на приземній части лїса. Страву
глядають на земли і жывлять ся головно хробачінов, глистами або плазами, а
дрібныма лїсовыма плодами (ягодами, чорніцями і подобно). Лїсова популація є
перелїтна.

Тота статя є часточно або цалком основана на перекладї статї Кос на чеській
Вікіпедії.



https://rue.wikipedia.org/wiki/%D0%9A%D0%BE%D0%BD%D1%82%D1%96%D0%BD%D0%B5%D0%BD%D1%82

Контінент з латиньского contineō, -ēre, што значіть триму покопі) є великов
неперерывнов певнинсков масов.

Кідьже не єствує жаден штандарт про дефініцію контіненту, різны културы і
науковы области мають одлишны спискы того, што поважують за контінент. Обще
узнаны характерістікы контіненту суть: мусить іти о розлогов велику теріторію,
мусить быти з непонуреной певнины і мусить мати ґеолоґічно зазначены граніцї (до
увагы ся можуть окрем морь ці гір брати напр. і літосферічны дочкы). Закы
дакотры твердять, же екзістує лем 4 або 5 контінентів, во світї ся найчастїше
уваджать 7, респ. 6.



https://rue.wikipedia.org/wiki/%D0%93%D0%B0%D0%BD%D2%91%D1%8B%D0%BB

Корейськый алфавіт, циже га́нґыл (по корейськы 한글; [hanɡɯl]) — корейськый
фонематичный алфавіт.

Сучасну назву ганґыл (한글) удумав у 1912 році корейськый языкознатель Чу Сіґён.
Ган (한) — корейськый архаізм из значенём «великый», ґыл (글) — «письмо» (ганґыл —
«великоє письмо»). Ган щи мож потовмачити ги китаізм «корейськый» (韓).

У Сівернуй Кореї воліють назву чосонґыл (조선글; [tɕosʌnɡɯl]), удповідну иншуй
назві краины.

Гласні буквы ся вытворюют из трёх елементув: горизонтална линія символізує Землю
(інь), цятка (теперь риска) символізує сонце (янь), вертикална линія символізує
чоловіка межи Землёв и Небом. Прості гласні:

Гласні з конечным ㅣ были дифтонґами, айбо подакотрі з них стали єдным звуком,
циже монофтонґізовали ся:

[o] ай [u] сперед [a] ци [ʌ] ся промінили на [w]. Туй ся додержує гармонія
гласных (світлі/темні):

Буквы ся все збирают у склады з двох, трёх, даколи чотырёх чамо. Склад ся все
зачинат согласным (зачаточна буква), дале йде гласный ци дифтонґ (середня
буква), по нюй годен ити щи єден согласный (конечна буква). Кідь у складови не є
согласного на зачатку, зачинат ся німов буквов ㅇ, также каждый склад має холем
дві чамо.

Ушиткі буквы ся розтігают так, обы склад мож было записати в квадрат означеных
розмірув (такых само ги в китайськых символув). Єднак даякі сучасні шрифты
(приміром Eun, HY깊은샘물M, UnJamo) перебирают европейську практику и лишают буквам
сталый розмір.

Языкознатель Чу Сіґён предлагав линійный запис букв на западный способ, циже
місто 한글 (ганґыл) писати ㅎㅏㄴㄱㅡㄹ итд. Тоты експерименты пудпоровала новинка
«Теганін Чонкёбо» (кор. 대한인 졍교보) у Приморськум краю (1914 рук).

Сучасный алфавітный ряд ганґыла становив Чве Сечін у 1527 році. У тот час щи не
были здвоєні согласні и щи ся розлучовали ㅇ (німый согласный) з ㆁ (заднёязычный
носовый согласный; МФА: [ŋ]). Зато тоты нові буквы были пак по рузному
пошоровані у Сівернуй и Южнуй Кореї.

Тота статя є часточно або цалком основана на перекладї статї Хангыль на
російскій Вікіпедії.



https://rue.wikipedia.org/wiki/%D0%92%D0%B8%D0%BD%D0%BE

Вино є алкоголовый і неалкоголовый напой тіпічно выникаючій квашінём мушту з
плодів ревы виновой. Слово вино походить з латиньского vinum.

Біле вино: выроблене з білых, ружовых, червеных або синїх грозен ревы виновой.
При ёго выробі ся рмут (нарушеной скоркы грозен) такой лісує і здобывать ся
чістых мушт на квашіня. Певны остаткы по лісованю ся зовуть матоліны. Білым
винам выробленым з червеных або синїх грозен ся гварить кларет.

Ружове вино: выроблене зо синїх грозен без наквашіня, у столовых вин шумивых і
перливых і зо змішаного білого і червеного вина.

Червене вино: выроблене лем зо синїх грозен (бо червене фарбиво ся находить лем
в тых файтах), наквашінём або їх тепелным спрацованём. При ёго вырові ся рмут
зохабить пару днїв квасити. Скоркы так оставають в контактї з квасячов ся щавов.
Квашіня ся дїє довшу добу і за высшой теплоты як у білого вина. В червенім винї
суть так у высшій мірї трїсловины і тыж лїчівый середок ресвератрол (зо скорок і
з ядерок), котрый ся находить і у білім винї. Два децілітры червеного вина
обсягують 600 мікроґрамів ресвератролу. Остатнї дослїджіня уможнюють вырабляти
червены вина з аж 3x высшым обсягом ресвератролу по їх ожарёваню за дозрїваня.



https://rue.wikipedia.org/wiki/%D0%92%D0%B5%D0%BB%D0%B8%D0%BA%D0%B0_%D0%B4%D0%B5%D0%BF%D1%80%D0%B5%D1%81%D1%96%D1%8F

Велика депресія (або тыж Велика економічна депресія) є означіня про пропад акцій
на америцькій бурзї тай слїдуючій економічный колапс в роцї 1929.

В резултатї того краху ся фактічно роспали економікы на цїлім світї мімо
Совєтьского союза. В часї крізы собі велё людей думало, же капіталізм скінчів а
пришли к усвідомлїню же виновата є демократічна сістема. Тото схосновали головно
фашісты ай комуністы, якы обіцяли впаджіня демокрації і настолїня певных сістем.
Велика депресія скінчіла аж в половинї 30. років 20. стороча.

Тота статя є часточно або цалком основана на перекладї статї Velká hospodářská
krize на чеській Вікіпедії.



https://rue.wikipedia.org/wiki/%D0%A7%D0%BE%D0%BB%D0%BE%D0%B2%D1%96%D0%BA

Чоловік (Homo) є род з челядї гомініды (Hominidae), ку котрому належыть чоловік
розумный (Homo sapiens) і ёго близкы вымерты прибузны. Одгадує ся, же род є коло
2,3 міліонів років старый. Выник роду Гомо ся датує до той самой добы, коли ся
обявують першы камяну інштрументы т.є. в добі, коли зачінать найстаршый
палеоліт.

Вшыткы виды, з вынятком чоловіка мудрого, вымерли. Homo neanderthalensis вымер
дас перед 30 000 роками, Homo floresiensis але аж перед 12 000 роками.

Сістематіка ся у звязаности з новыма палеонтолоґічныма найджінями мінять.
Дакотры виды (напр. Homo neanderthalensis) ся даколи означують лем як підвиды
іншых видів.

Вшыткы виды роду Homo хосновали інштрументы, язык і цалком выспілу културу. З
анатомічных знаків є засадный передовшыткым звекшінём обєму мозґу (з вынятком
Homo habilis веце як 1000 мл), чало од оч ступать горї, лебка ся закулятює,
доходить ку істій редукції зубів, скорочованю рук і наспак продовжованём нїг.
Чоловік є вшыткопожераючій.



https://rue.wikipedia.org/wiki/%D0%A2%D1%80%D0%B8%D0%B4%D1%86%D1%8F%D1%82%D0%B8%D1%80%D0%BE%D1%87%D0%BD%D0%B0_%D0%B2%D0%BE%D0%B9%D0%BD%D0%B0

Тридцятирочна война — єден з першых общеевропскых збройных конфліктів, якый
тырвав од 23. мая 1618 до 24. новембра 1648 року міджі двома уґрупованями
держав: габсбурґзьков і антігабсбурґзьков коаліціов за домінованя на европскім
контінентї.

Война ся роспочала як реліґійный конфлікт міджі протестантьскыма князівствами
Священной Римской імперії і католицьков дінастіов Габсбурґів, на завершалнім
етапі война стратила выключно реліґійный характер.

Тота статя є часточно або цалком основана на перекладї статї Тридцятирічна війна
на україньскій Вікіпедії.



https://rue.wikipedia.org/wiki/%D0%A1%D1%82%D0%B0%D1%80%D0%BE%D0%B2%D1%96%D0%BA%D1%8B%D0%B9_%D0%95%D2%91%D1%96%D0%BF%D0%B5%D1%82

Старовікый Еґіпет быв єднов з вызначных і тыж найстаршых старовікых цівілізацій
в Середоземній области і на Переднїм Выходї. Єй центром была область
северовыходной Африкы на теріторії днешнёго Еґіпта, де ся концентровала поздовж
нижнёго току рікы Ніл аж ку першому катаракту творячого природну граніцю южной
граніцї. Шпеціфічны условія нілской долины і правилных нілскых заплав уможнили в
контрастї з обмедженыма можностями тогдышнёй Сагары дуже скоро перемінити окраї
заплавовой области на высоко выносну польногосподарьску землю, і то простыма
управами природного середовища. Тото вело ку значному концентрованю жытелїв до
долины і ку ёго незавіслости на сусїднїх областях і наслїдно і середовища. В
різных епохах вплив еґіпетьскых пановників обсяговав і далшы области, особливо
на югу теріторії Нубії, на северї Сінайскый півостров і южну Леванту, дале пак
Западну пустыню враховано єй оаз, Выходну пустыню і берег Червеного моря. Тоты
теріторія але векшынов не были самотныма Еґіпетянами триманы за часть Еґіпта як
такого, о чім свідчать їх незвычайны назвы хоснованы в еґіптщінї.



https://rue.wikipedia.org/wiki/%D0%9D%D0%B0%D1%86%D1%96%D1%8F

Нація (латиньскы natio) є громада людей, якы ся голосять к той самій народности.
Точне і обще прията дефініція понятя нація не є.[жрідло?]

Гевтым терміном ся в різных країнах і языках выдрізняють начісто іншы соціалны
орґанізмы. Особливо ся так выдрізнять міджі політічнов тай етнічнов націов.

В соціалных науках переважує назор, же няція є соціалный конштрукт. Тзв.
конштруктівісты твердять, же нація пак не є обєктівно дана властность, яков бы
годно было незалежно становлёвати. Вспачный назор мать прімордіалізм. З погляду
модерністічных теорій ся прімордіалізм явить як часть націоналістічной
пропаґанды, а як такый мать быти предметом а не резултатом аналізы „націй“ тай
націоналізма. Націонална приналежность, значіть народность годен подля
конштруктівістічного приступа становлити лем на базї прокламації індівідуа (к
якій нації ся голосить). Часто але є нація становлёвана ай подля обєктівных
крітерій - найчастїше подля комбінації языка і державной приналежности.

Націонална приналежність є формована на ґрунтї пособлїня різных факторів,
передовшыткым ґеоґрафічных тай языковых, а тыж політічных, економічных ай
реліґійных. Членів нації векшынов споює тота сама култура, історія і язык, часто
ай господарьскый жывот і населена теріторія.

Подля подобной дефініції Сталіна „нація є історічно розвитов, стабілнов громадов
языка, теріторії, господарьского жывота і псіхолоґічного склада, котры ся
проявують в културній громадї“.

Термін нація ся даґде перекрывать з терміном етнічна ґрупа ці етніка, народность
з терміном етніціта.

Терміны нація і держава выражають дві річі різного характера: веце-менше
субєктівну колектівну ідентіти в першім припадї і правнополічный обєкт в припадї
другім. Днесь на світї суть націоналны державы і державы мултінаційны, але ай
нації, якы свою державу не мають.

Новодобый націоналізм быв із спізнїнём перевзятый на різных місцях нашой
планеты, наприклад у выходній Азії спочатку як реакція на аґресію колоніалных
держав, і вытворив там шпеціфічны модіфікації, одповідны містным условіям.

Оперед слободнїше розумена націонална ідентіта ся бігом 19. стороча "перемінила"
на ідеолоґію, націоналізму. Тота ідеолоґія передавать змысел жывота громады і
орґанізації єднотливцїв на основі приналежности к нації.

Дакотры соціалны вчены (напр. Ернест Ґеллнер) твердять, же нація не є жрідлом
націоналізма, а навспак модерна нація выникла про потребы націоналізма.

За єдну ознаку нації є браный тот самый язык. За помочі зашорїня языка до
языковых ґруп або родин сьме годны найти близкость дакотрых націй.

Тота статя є часточно або цалком основана на перекладї статї Národ на чеській
Вікіпедії.



https://rue.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%8C%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Македонськый язык (маке́донски ја́зик) — словянськый язык, офіційный язык
Македонії, граничит из болгарськыми і торлацькыми (восточносербськыми) говорами
через языковый контінуум. Общі тіполоґічні черты має ай из грецькыми,
албанськыми и румунськыми говорами (поз. балканськый языковый союз).

Сперед кодіфікаціёв македонськый язык причислёвали межи сербські вадь болгарські
діалекты. Межи сербські діалекты ся пораз причислёвав и болгарськый язык. Ищи й
днесь дакотрі лінґвісты, головно болгарські, тримлют македонськый язык за часть
болгарського, айбо се спорна и політічна позіція.



https://rue.wikipedia.org/wiki/%D0%9A%D0%B0%D0%B2%D0%B0

Кава є обычайнї гірькый напой з плодів кавовника. Тыж означує порошок, котрых ся
на выробу напоя хоснує. Тот ся здобывать помолотём праженого насїня кавовника.

Кава є характерістічна своїм пахом і чорнов фарбов. Обсягує міджі іншым алкалоід
кофеін, котрый ободрює роботу сердця і про ёго ободряючі ефекты ся кава пє
передовшыткым.

Кава ся фахово горовить як змішаня плодів різных сорт кавовнику. Найчастїше ся
стрїчаме з плодами Coffea Robusta і Coffea Arabica (менше хоснованы Excelsa і
Liberica ся на торгу находять рідше). На рыхтованя кавы в нашых ґеоґрафічных
шырках ся хоснують лем два основны тіпы: кава arabica і robusta. Арабіка (дас
25% світовой продукції) є кава высшой кваліты з меншым обсягом кофеіну і шырокым
спектром делікатных смаків і пахів. Пестує ся у векшых надморьскых вышках, часто
на сопковім ґрунтї, ці як лїсова флора (напр. Етіопска кава Гарар ці Вайлд
Форест). Зерна суть векшы як у робусты тай під час пражіня і самого готовлїня
суть дуже чутливы на теплоту. Робуста є менше тяжка сорта на плеканя. Їй дїл на
світовій продукції є дас 75%. К найвекшым продуцентам належыть Бразілія, Вєтнам
і Індія. Зерна суть меншы, смаково є тота кава веце землиста і міцна. Обсягує
двараз веце кофеіну як арабіка. На торгу годен купити і дуже якостны єдносортовы
робусты, котры певно годны заінтересовати.

Кава є по ропі друга найважнїша комодіта і на їй плеканю, спрацованю і
дістрібуції к спотребителям бере участь на цїлім світї 500 міліонів людей.



https://rue.wikipedia.org/wiki/%D0%95%D0%B2%D0%BE%D0%BB%D1%83%D1%86%D1%96%D1%8F

Еволуція (з латиньского «evolvere» — розвивати, одкрывати, «evolutio» —
розвиваня, одкрываня) означує помаленьке, неперерване розвиваня.

В біолоґії є еволуція означіня процесу змін спадковых власностей міджі
орґанізмами. Ядро тых змін дослїджує науковый фах еволучна біолоґія. Першу
цїлістну теорію створив Жан Батіст Ламарк (смоть ламаркізм), але днешнї вчены
скоре выходять з теорії, котру пізнїше презентовав Чарлз Дарвін (смоть
дарвінізм, неодарвінізм), котрый споїв думку поступной еволуції сорт з
природженым выбером, як причіну і рушачу силу еволуції. Окрім еволуції
біолоґічной ся одбывать і еволуція културна.



https://rue.wikipedia.org/wiki/%D0%93%D0%B0%D0%B9%D0%B2%D0%BE%D1%80%D0%BE%D0%BD

Великый дас ги ворона, росте до 45–47 цм, важыть 200–625 ґ і роспятя крыл мірять
81 - 94 цм. Тїло мать зароснуте тмавым пірём, яке мать в яснім сонячнім світлї
характерістічный металовый надых, выразно суть на ёго тїлї тырчачі пірка на
ногах і міцный, сивобурый дзыбак, котрого корїнь мають дорослы екземплары
світлый і неопіреный, з чім го годен добрї одлишыти од далшых середоевропскых
вороновых співаків. Молоды птахы але мають згруба аж до шестого місяця корїнь
дзёбака опіреный.

Гайворон мать дуже россяглый ареал росшырїня і належыть к найросшыренїшым і
найчіселнїшым европскым вороновым птахам (лем европска популація рахує дас
20–35 000 000 екземпларів). Практічно ся находить в цїлій Европі з вынятком
северной части Шкандінавії і Ісланду і в шырокім пасї од западной Азії аж по
выходне прибережа Японії. В роках 1862-1874 быв інтродукованый тыж на Новый
Зеланд, де ся але в сучасности находить уж лем рїдко. Переважно є переселивый, в
зимі звычайно міґрує лем на куртшы оддалености.

Належыть міджі силно сполоченьскы птахы. В мімогнїзднїм часї ся находить в
чісленых ґрупах, на сполочныйх становищах ся многораз згромаждюють і десять
тісячі птахів. Є тіпічный вчыткопожераючій, выглядавать переважно глисты,
хробакы і ларвы, одпадкы, в меншій мірї жере і овоцины і пташачі яйця, годен
уловити і меншых ссавцїв.. Многораз быв уж збаченый коло морьского прибережа, де
їмать переважно водяны хробакы і слимакы. Через зиму любить навщівляти складкы
одкаду і центры міст.

Гайворон є релатівно голосный вид. Часто ся озывать глубокым „крааа-крааа“,
„кро“ або куртым „ґаґ“.

Гнїздить в колоніях. Величезне, неуправене гнїздо з конарїв будує справила на
верьхах стромів і бігом апріля до нёго кладе 3-5 світло бурых, 39,1 × 27,9 мм
великых яєць з тмавыма фляками. На їх інкубації, яка тырвать дас 16-18 днїв, ся
дїлять лем саміцї; самцї на яйцях не сидять, але по цїлый час зганяють про
саміцї їджіня. Молодята суть опірены по 32-33 днях і поглавно доростатють уж
коло 1. рока жывота. Середня довжка жывота гайворона у вольній природї є веце як
15 років, затля найстарпый вольно жыючій екземплар ся дожыв цїлых 22 років.

Тота статя є часточно або цалком основана на перекладї статї Havran polní на
чеській Вікіпедії.



https://rue.wikipedia.org/wiki/%D0%92%D0%BE%D0%B2%D0%BD%D1%97%D0%BD%D1%8F

Цілы процес вовнїня годен демонштровати на прикладї вязаных осцілаторів. Кідь
маме вязаны осцілаторы, переношать ся енерґія колысаня поступно з єдного
осцілатора на другый і назад. Подобно то фунґує міджі частицями в латках, міджі
котрыма екзістують вязобны силы. Енерґія колысавого рушаня єдной частицї ся
поступно переношать на частицї в околицї. Резултатом є факт, же енерґія
колысавого рушаня ся в матеріалї поступно шырїть і переношать і на одлеглїшы
частицї. Тїлесом ся пак переміщує колысаве рушаня (і з ним і енерґія того
рушаня), без того, жебы ся ціле тїлесо перемістило. Тым способом ся в матеріалї
шырить іста зміна, тзв. розрух.



https://rue.wikipedia.org/wiki/%D0%90%D1%80%D0%B0%D0%B1%D1%8B

Арабы суть етнічна ґрупа семітьского походжіня росшырена передовшыткым в
северній Африцї і на Близкім выходї.

Цїла популація Арабів ся рахує на коло 350-422 міліонів людей. У дакотрых ґруп є
приналежность к Арабом спорна (лібаноньскы мароніты, Суданяне ітд.) Ґрупа є
дефінована дакілько алтернатівныма способами, при котрых часто грають роль і
другы аспекты (напр. реліґійны). Векшына Арабів ся голосить до ісламу.

Країнами арабского світа суть передовшыткым Мароко, Мавретанія, Алжірія,
Туніско, Лібія, Еґіпет, Судан, Саудьска Арабія, Йемен, Оман, Споєны арабскы
еміраты, Кувайт, Катар, Баграйн, Лібанон, Йорданія, Сірія, Ірак і Палестіньска
автономія.

Тота статя є часточно або цалком основана на перекладї статї Arabové на чеській
Вікіпедії.



https://rue.wikipedia.org/wiki/%D0%90%D0%BA%D1%86%D1%96%D1%8F_%D0%92%D1%96%D1%81%D0%BB%D0%B0

Акція Вісла была воєньска операція у Польску у р. 1947, котра была комуністічным
Польском офіціалні заміряна на розбитя штруктур УПА (Україньской повстанецькой
армады) і ОУН – (Орґанізації україньскых націоналістів) тзв. бандеровці а
переселіня выбраных ґруп жытельства - передовшыткым Лемків і Українцїв, котры
УПА і ОУН - подля них - підпоровали. В рамках Акції Вісла было выселеных коло
150.000 Лемків і Українцїв . На домашнїх землёх зісталі лем невеликы ґрупы
Лемків, напр. в Команьчі і Крампні. Лемківске населіня было насилно зо свого
обыстя, де жыло ціле стороча, де мало свої земли, де ґаздовало, выселене до
тогдышнёго СССР на Україну і тоты, што мали веце щастя скінчіли на западных
теріторіах Польска. Лем мала часть з них дістала по роках можливость вернути ся
на рідну землю. Люди мали 24 аж 48 годин на тото, жебы собі взяли найпотрібнішы
речі, опустили вшытко, што было до теперь сучастьов їх жывота і без того, жебы
знали, што їх чекать і де ідуть, мусили на возах перейти до вызначеных міст, в
котрых наступовали на влаковы транспорты, якы їх везли гет.

Дослідникы – історикы не сут согласны в оціні, ці рїшіня про выселіня было
придумане у Варшаві, ці в Совітскым Союзі. Догварка з чеськословеньсков владов
мала забезпечыти граніцю, жебы призначены до выселіня Лемкы та бандерівці не
втікали на єй територию, або запад Европы. Кідь же Польско нерозлишовало Лемків
як самостатну народность і раховала їх за Українців, подобні як нескорше в
бывшій Чехословакії, aкція, яка розбігла ся при помочі польской армады і поліції
постигла нелем польскых Українців, котрых депортації проходили уж од 1944 р.,
але і Лемків, котры были тыж означены як тоты, котры підпорують україньскых
націоналістів і повстанців. Польска влада знеужыла пропаґанду, заміряну протів
діяня УПА у Польску і обвинили Лемків з протідержавных актівностей. Лемківску
інтеліґенцію, ґрекокатолицькых і православных священиків, котры были „підозрівы“
зо співпраці з УПА і націоналістічных ґруп, але часто і нагодных людей посылали
до арештів і до лаґру в Явожнє. В тім лаґрі было скоро 3900 арештантів - з того
823 жен, 22 ґрекокатолицькых і 3 православны попи. Веце як 150 з них в лаґрі
умерло.



https://rue.wikipedia.org/wiki/%D0%A8%D0%BF%D0%B0%D0%BA

Шпак є голосный птах выдаваючій шыроку шкалу выразных і мелодічных звуків, годен
імітовати і голосы другых видів птахів. Співаня, котрым ся озывають переважно
самцї, творить ряд мляскавых, шкряпчавых і пісклявых тонів. Почас ваблїня ся
озывать грубым шеер.

Отцюзнинов шпака є Европа і западна Азія. В южній і западній Европі і
югозападній Азії є сталый, северовыходны популації суть справила стяговавы і
міґрують южным або западным напрямом, особливо на Піренейскый півостров і до
северной Африкы. Бігом 19. стороча быв завлеченый і до далшых областей світа, в
роцї 1862 на Новый Зеланд, в роцї 1857 до Австралії, року 1890 до Северной
Америкы і того самого року і до южной Африкы.

Тота статя є часточно або цалком основана на перекладї статї Špaček obecný на
чеській Вікіпедії.



https://rue.wikipedia.org/wiki/%D0%A8%D0%B2%D0%B5%D0%B9%D1%86%D0%B0%D1%80%D1%81%D1%8C%D0%BA%D1%8B%D0%B9_%D1%84%D1%80%D0%B0%D0%BD%D0%BA

Швейца́рськый франк (по німецькы Franken, по французькы franc, по таліянськы
franco, по романшськы franc) — валюта Швейцарії, Ліхтенштейну (поз.
Ліхтенштейнськый франк) и Кампіоне д’Італія, таліянського ексклава вдну
Швейцарії. Швейцарськый франк ся ділит на 100 рапенув (по німецькы Rappen, по
французькы centime, по таліяньскы centesimo, по романшськы rap). Код валюты в
ISO — CHF, де CH означат Confoederatio Helvetica, имня Швейцарії по латинськы.

Перьва провба твореня швейцарського франка ся стала в 1798. році в
наполеонувськуй Гелветськуй республіці. Сесь франк ся перестав хосновати по
концёви республікы в 1803. році, айбо став моделёв про валюты дакотрых кантонув,
котрі назад утворили Швейцарськый Союз.

Пак Швейцарія впят не мала єдної валюты. Хосновало ся дас 8 тысяч вшелиякых
банкнот и монет, бо каждый кантон муг мати свою валюту. Айбо вже в 1848. році по
Зондербундськуй войні была прията нова констітуція, позад якої робити гроші в
Швейцарії мож было лиш федералному урядови, котрый увюг швейцарськый франк 7.
мая 1850. року.

У 1865. році Швейцарія вєдно з Белґіёв, Італіёв и Франціёв прирувняла свою
валюту до 4,5 ґ срібла ци 0,290322 ґ золота. Швейцарія ся опстала на тому
стандарті до 1936, коли вна мусіла вчинити девалвацію позад Великої Депресії. У
1945. році Швейцарія зайшла до Бретон-Вудської сістемы и прикапчала франк ид
америцькому доларови (1 USD = 4.30521 CHF). Пак через чотыри рокы курс измінили
на 1 USD = 4.375 CHF.

Швейцарськый франк ся все держав за тверду валюту иззад малої інфляції и законно
реґулованого уровня золотовалютных резервув (маймало 40%). По референдумови в
2000 році франк перестав быти прикапчаный ид золотови, айбо золотовалютні
резервы Швейцарії ся обстали на уровню 20% ай по проґрамі продаваня золота.

Монеты Гелветської республікы ся робили в Берні, Базелі и Золотурні. Єден франк
Гелветської республікы ся ділив на 100 батценув, а єден батцен — на 100 рапенув.
Білонні монеты в 1 рапен, пувбатцена и батцен ся робили з 1798 до 1803 року.
Робили ся ай сріберні монеты в 5, 10, 20 и 40 батценув. Золоті 16- и 32-франкові
монеты ся робили в 1800 році.

Швейцарські монеты роблять на монетному дворови Swissmint. Ныні ся там роблят
сякі монеты:

У фебруарі 2005. ся зачав конкурс на девяту серію банкнот з темов Швейцарія
удперта світови, котру ся хотіло выдати в осени 2010. Журі дало першый приз
Мануелови Кребсови, айбо иззад публічної крітікы ёго проекта нова серія франка
ся буде базовати на проекті Мануелы Пфрундер, котрый дустав другоє місто. Выданя
нової серії удкладовали не єден раз. 13. децембра 2012. другый предсідник
Націоналного банка Швейцарії Жан-Пєр Дантін проінформовав, же девяту серію
выдадут майрано в 2015. році.

У октовбрі 2012. року повна ціна выданых монет и банкнот была 59,2 млрд.
швейцарськых франкув.

Тота статя є часточно або цалком основана на перекладах статей Swiss franc на
анґліцькій Вікіпедії a Schweizer Franken на нїмецькій Вікіпедії.



https://rue.wikipedia.org/wiki/%D0%A8%D0%B0%D1%85%D1%8B

Шахы або шах (з перьского шаг, пановник) суть класічна дочечкова гра про двох
грачів, в подобі змаганя тыж признана за область шпорту. Выникла в 15. сторочу в
южній Европі управов перьской гры шатрандж, наслїдника старой індіцькой гры
чатуранґа. Шахы ся грають на шаховницї, штворцёвій дочечцї роздїленой на 8×8
поличок де ся черять чорна і біла фарба. Каждый грач має на початку гры цїлком
шістнадцять каменів шість сорт: краля, даму, по дві вежы, стрелців і коників і
вісем пішаків. Грачі означованы як „білый“ і „чорный“ подля фарбы каменів з
котрыма грають, черяво выконовають тягы, т.є пересуны каменів по шаховницї.
Цілём гры є мат, такый атак краля супера, котрый ся не дасть одвернути. Шахы не
обсягують елемент нагоды, партії рїшать здатности і зналости грачів.



https://rue.wikipedia.org/wiki/%D0%A5%D1%80%D0%BE%D0%B1%D0%B0%D1%87

Хробач (Insecta) є клас шістьногых з тіпу членистоногых, якы мають роздїлене
тїло до трёх чланків (голова, грудь і гузіця). Про вшыткы виды є
характерістічне, же мають три пары ніг, векшынов зложены очі, тыкадла а суть
єдиныма членистоногыма, котры годны актівно лїтати. Іде о розмаїту ґрупу жывотин
на світї, яка загорнює веце як міліон описаных видів. Хробач представлять веце
як половину вшыткых знаёмых жыючіх орґанізмів. Чісло єствуючіх видів ся одгадує
на 6–10 міліонів а є можливе же представляють веце як 90% вшыткых жывых форм на
Земли. Хробач можеме нати скоро в каждім середовищу нашой планеты, хоць
наприклад лем в малім чіслї обывать океаны, де переважують ракообразны. Новы
виды ся обявують переважно в тропічных областях, в котрых хробач достала на
найвекшу видову розмаїтость, але новы виды ся обявують і в Европі.

Великость днешнїх видів дорослой хробачі колыше од 0,139 мм у халцідок виду
Dicopomorpha echmepterygis аж до 567 мм у виду Phobaeticus chani. Найтяжшый
здокументованый сучасный вид хробачі є кобылка з виду Deinacrida з вагов 70 ґ. В
минулости жыла і овелё векша хробач, найвеце знама є важка Meganeura monyi з
карбону, яка мала роспятя крыл аж 750 мм. Еволучне одношіня хробачі к другым
ґрупам є заты неясный, хоць ся появили доказы же хробач і ракоподобны мають
тотых самых предків.

Тота статя є часточно або цалком основана на перекладї статї Hmyz на чеській
Вікіпедії.



https://rue.wikipedia.org/wiki/%D0%A4%D0%BE%D0%BB%D0%BA%D0%BB%D0%BE%D1%80

Фолклор (з анґліцького folk lore – народны знаня) означать проявы народной
културы, якы ся сокотять на істій теріторії по предках. Фолклор може быти або
словный (напр. приповідкы, ці леґенды), но тыж і спів (наприклад спів даякых
співанок односячіх ся ку конкретным добам), драматічный фолклор (народный
театер), ці танцї.

Фолклорны звычаї ся тыкають цїлой шоры різных подїй. Часто суть присвячены тому,
што ся одбывать бігом рока (жнива, Різдво, Великдень), або бігом жывота людей
(народжіня, свадьба, погріб).

Фолклорны проявы зачали чезнути з приходом модерной технікы; такой як ся зачало
шырити уменя і записаный текст, якый люде уж были годні чітати, не было уж
простору про властну народну творчость. В тых часах (19. стороча) ся цїлый ряд
дослїджователїв пробовав документовати фолклорны звычаї з одлеглых кутів Европы.
Їх робота приспіла до ґрунту фолклорістікы і етнолоґії, єднак тыж к підоймутю
знаня о селї. Оперед было село внимане як завергнутягодне місце, много
обродженцїв і културно дїяльных особ в своїм поглядї ся обернуло. Про Европу 19.
стороча были народны мотівы з гор, сїльского середовища або далекых місц дашто
нове, незнаме і выкликало велику одозву. Богатство народных звычаїв започало
быти швыдко розумено як народна дїдовизна, з яков ся могли чісленно выникаючі
народы добрї ідентіфіковати.

Фолклор ся проявує і в матеріаловым выражіню – як малярство, архітектура, руков
вырабляны продукты або і ґастрономія.

Тота статя є часточно або цалком основана на перекладї статї Folklór на чеській
Вікіпедії.



https://rue.wikipedia.org/wiki/%D0%A2%D1%96%D0%BF_(%D0%B1%D1%96%D0%BE%D0%BB%D0%BE%D2%91%D1%96%D1%8F)

Тіп (латиньскы phylum) є основна катеґорія єрархічной класіфікації орґанізмів,
высша як клас (classis) і низша як царьство (regnum). Прислушници істого тіпу
суть все характерізованы знаками іншыма од прислушнуків другых тіпів. Дакілько
тіпів творить царьство, закля што каждый тіп ся складать з єдной аж дакілько
клас.

Тіпічне є хоснованя той таксономічной єдиніцї в царьстві жывых творів. В припадї
дакотрых другых еукаріотічных ґруп тыж годен тот термін поужыти, але звычайно ся
не хоснує про рослины і грибы. Подля установлїня Міджінародного коду ботанічной
номенклатуры є в ботаніцї катеґорія тіп дефініторічно кладжена на уровень
катеґорії оддїлу (divisio).

Тота статя є часточно або цалком основана на перекладї статї Kmen (biologie) на
чеській Вікіпедії.



https://rue.wikipedia.org/wiki/%D0%A1%D0%BF%D1%96%D0%B2%D0%B0%D0%BA%D1%8B

Співакы (Passeriformes) суть найвекшым рядом класы птахів. Тота ґрупа рахує
5200–5500 видів, а то веце як половина видів птахів суть актуално співакы. Суть
поважнованы за стромовый птахів дякувші своїм ногам приспособленым на сиджїня і
на барзже тонкых конарях. Про співаків є природно найхарактерістічным ознаком
спів. І дякуючі способности творити комплікованы голособы проявы суть співакы
поважованы за найвывинутїшый ряд птахів. Співакы можеме стрїтити на цїлім світї,
в пустынях і тропічных доджовых лїсах.

Векшына видів того ряду суть співавы птахы і в карку мають компліковане свалство
контролююче голосівкы. Співовый орґан, котрый є прі співаків тіпічный ся зове
сірінкс. Дякуючі нёму вынятково контролюють голос (і кідь дакотры співакы можуть
выдавати і нелюбозвучный голос, як наприклад вороны). Співом означують
теріторію, в котрій жыють, тыж їм ваблять самцї самічкы к парїню. Подля співу
годен розознати єднотливы роды і виды співаків.

Векшына співаків є менша як остатнї виды класы птахів. Вшыткы члены того ряду
мають кормливы молодята (старають ся о них).

Тота статя є часточно або цалком основана на перекладї статї Pěvci на чеській
Вікіпедії.



https://rue.wikipedia.org/wiki/%D0%A1%D0%BC%D0%B5%D1%80%D1%82%D0%BD%D0%B0_%D0%BA%D0%B0%D1%80%D0%B0

Смертна кара або найвысша кара, ці тыж абсолутна кара є кара, котра
предпокладать забитя одсудженого чоловіка за карный чін, за котрый є з платного
карного права можливе таку кару зволити.

Майже вшыткы громады людства в дакотрій штадії свого розвитку хосновали смертну
кару про кріміналных і політічных злочінцїв. "Руська Правда", як і "варварьскы
правды", не предпокладала смертну кару. Спробы їй заведжіня в Кыївскій Руси ся
робили, але не подарили ся. Найвысшов, вынятковов міров покараня было выгнаня
("поток і розграбленіє"), яке не выключовало загыбелї одсудженого, бо на
выгнанця ся не пошырёвала защіта закону. Сістематічне хоснованя смертной кары в
Україні ся почало у Літовскый період їй історії ("Судя" Казимира IV. Ягеллончика
1468 р. тай "Штатут Літовскый" 1529 р.).

В богатёх сучасных громадах была смертна кара зрушена, в тім чіслї ай в Українї.
Смертна кара ся бере яй недопустна на теріторії Рады Европы. Дакотры країны
зрушыли смертну кару з выїмков екстра условій, такых як наприклад, зрады під час
войсковых дїй. В другых країнах была смертна кара зрушена на практіцї, але
законодавство іщі все зохабило найвысшу кару. Такы державы, як Кітай, США і
далшы всокотили смертну кару за злочіны, окремо вызначены законодавством.

В країнах, якы практікують смертну кару, метода загыбеля ся становлюе законом.
Традічно найпошыренїшы виды смертной кары: повішіня, застрїлїня, одсїчіня
головы. В США з 20-го стороча ся притрафіли шыроко хоснованыма тыж електрічный
столець і смертна інъєкція.

Всягды зрушыли смертну кару выходячі з гуманістічных прінціпів, а не внаслїдку
народного выявлїня волї. В жадній країнї Европы, де была зрушена смертна кара, з
того выводу не было учінене референдум, та у вшыткых тых країнах на момент
зрушіня згодно з звідованём, векшына населїня підпорує всокочіня такой сорты
покараня.

Тота статя є часточно або цалком основана на перекладї статї Смертна кара на
україньскій Вікіпедії.



https://rue.wikipedia.org/wiki/%D0%A1%D0%BB%D0%BE%D0%B1%D0%BE%D0%B4%D0%BD%D0%B0_%D0%B2%D0%BE%D0%BB%D1%8F

Слободна воля є понятя, котре у філозофії означує ідею, же чоловік конать лем на
основі своїх властных розумовых постановлїнях а не під впливом вонкайшнїх
імпулзів, як долї, Бога ці іншых факторів, котры не суть в ёго моци. Із
слободнов волёв є звязаный трафунок і детермінізм (філозофічна ветва, котра
твердить, же вывой світа є даный ёго сучасным ставом. З вопросом слободной волї
іде рука в руцї вопрос о одповідности за властны дїяня. Кідь наше рїшіня не є
слободне, можеме быти одповідны лем за властны дїяня? Вопрос слободной волї є
єдным з головных тем філозофії уж од єй початку.



https://rue.wikipedia.org/wiki/%D0%A1%D0%B5%D1%80%D0%B5%D0%B4%D0%BD%D1%8F_%D0%95%D0%B2%D1%80%D0%BE%D0%BF%D0%B0

Середня Европа є реґіон лежачій міджі різно дефіновательныма областями выходной
і западной Европы.

Термін середня Европа быв першыраз хоснованый на Віденьскім міровім конґресї, де
быв так означеный простор днешнёго Нїмецька і Бенелуксу (Europe intermédiaire).

Скоре як фізічне зґрупованя є термін „середня Европа“ сімболом зъєдночіня, у
контрастї з Выходом репрезентованым Османьсков рішов і Російскым царьством і до
першой світовой войны ся одрізняв од Западу так, же быв утвореный областями
релатівного політічного конзерватівізму проти лібералізму на западї (Франція і
Велика Брітанія) і впливу Французькой револуції. В 19. сторочу, коли ся Франція
стала републіков і Брітанія была ліберална парламентна монархія, у котрій мав
пановник дуже мало моци, Ракусько-Угорьско і Прусько (пізнїше часть Нїмецькой
рішы), на другу сторону зістали конзерватівныма монархіями, у котрых пановник і
ёго двір грав головну роль, вєдно з впливом церькви.

Особливый статус середнёй Европы (ґеоґрафічно западный окрай выходной Европы;
історічно і штруктурално выходный окрай Европы западнок) ся найлїпше одразило в
статусї Нїмецька, котре ся розуміло находити у тій „середовікій полозї“
(Mittellage) і в часї першой світовой войны вывинуло концепт Нїмецьком
овладаного середнёевропского простору, тзв. Mitteleuropa.

По першій світовій войнї, а то веце по Другій світовій войнї, лібералне і
конзерватівне роздїлїня міджі Выход і Запад ся нарушыло і было вычеряне
політічным дїлїнём міджі демократічны і автократічны ряджены країны.

Хоснованя терміну середня Европа барз упало бігом Холодной войны, але у остатнїм
часї ся все і все веце і веце хоснує, переважно у звязаности з недавным
росшырїнём Европской унії.

Тота статя є часточно або цалком основана на перекладї статї Střední Evropa на
чеській Вікіпедії.



https://rue.wikipedia.org/wiki/%D0%A0%D0%BE%D0%BC%D0%B0%D0%BD%D1%82%D1%96%D0%B7%D0%BC

Романтізм є умелецькый і філозофічный напрям і жывотне одношіня евроамерицькой
културы кінце 18. стороча і початку 19. стороча. Фундаментовыма камінями суть
емоція, індівідуаліта (і індівідуалне зажытя) і душа (особливо мучена душа).
Романтізм выник як реакція на монопол розума у філозофії просвітництва,
строгость антікы іншпірованого класіцізму. Базовы імпулзы глядав в давнинї
(преважно в середовіку) а в екзотічных землях.

Против освітницькому розуму романтізм ставлять часто (про романтізм скоро все)
іраціоналне почутя, против желаню знати і познати желаня прожыти і зазнати,
против ясній і знамій містерії і таємніцї, против раціоналітї фантазії.
Просвітницькый оптімізм проґресу вычеряла безнадїя і завзятя к (тыж даремній)
жертві. Тоты характерістікы суть призначны окремо про романтічне уменя
(образотворче уменя, музика), а і жывотны одношіня.

Понятя романтізм было створене на основі слова роман, значіть од означіня
літературного жанру, якый в 18. сторочу започав богато обсяговати і псіхолоґічны
(сентіменталный роман) ці містічны (ґотічный роман) елементы.

Тота статя є часточно або цалком основана на перекладї статї Romantismus на
чеській Вікіпедії.



https://rue.wikipedia.org/wiki/%D0%A0%D0%BE%D0%BA-%D0%BC%D1%83%D0%B7%D0%B8%D0%BA%D0%B0

Рок-музика є жанер популарной музикы, котрый ся до головного пруду дістав в 60.
роках 20. стороча. Корїня мать в рокенролї, рітмандблуз і кантрі музицї 40. і
50. років, але тыж є овпливненый фолком, джезом і класічнов музиков. Як
іншрументы ся найчастїше хоснують електрічна ґітара, басґітара, бубны і
клавесовы інштрументы як наприклад гаммонд варганы, клавір або од кінце 60.
років сінтезатор. В року ся часто обявують ґітаровы але даколи і клавесовы,
саксафоновы або гармоніковы сола.

На кінцї 60. і початком 70. років ся з року вывинуло пару піджанрів. Споїнём з
фолком выник фолкрок, помішанём з блуз блузрок і рок з джезом сотворили джез
фюжын. У 70. роках рок овпливнив совл, фанк і латиноамерицька музика. В тім часї
взникли далшы піджанры як софтрок, ґлемрок, гевіметал, гардрок, проґресівный рок
і панкрок. У 80. роках выникла нова вовна, гардкор і алтернатівный рок і у 90.
роках ґрандж, брітпоп, індірок і нюметал.



https://rue.wikipedia.org/wiki/%D0%9F%D1%96%D0%B4%D0%BA%D0%B0%D1%80%D0%BF%D0%B0%D1%82%D1%8C%D1%81%D0%BA%D0%B0_%D0%A0%D1%83%D1%81%D1%8C

Підкарпатьска Русь (до рока 1918 означана як Угорьска Русь) эсьм означуючый
історичну теріторию, на котруй ся днесь роспространять днешня україньска
Закарпатьска область, з чісто історичного никаня є то означіня єдной із штирёх
самосправованых теріторій Чеськословеньска в роках 1919-1939 і курто од скинчіня
Другой світовой войны до 29. юна 1945, котрой теріторія мала дакус іншы граніцї
(загорнёвала наприклад і днесь словеньске село Лїкаровцї, а навспак не
загорнёвала узку смугу земель на югозападї з містом Чоп, якый быв в добі частёв
Словеньска). Їй головным містом быв Ужгород; в новембрі 1938 ся їй центром
справованя стало по Першій віденьскій арбітражі, котра причленила южны области,
враховано Ужгорода і Мукачова, населено передовшыткым Мадярами к Мадярьского
кралёвства, місто Хуст.

30 децембра 1938 (платність од 1. 1. 1939) автономнов владов перейминована на
Карпатьску Україну — як автономний край у складі «другої» Чехословацької
Республіки .



https://rue.wikipedia.org/wiki/%D0%9F%D0%B5%D1%82%D1%80%D0%BE_I._%D0%A0%D0%BE%D1%81%D1%96%D0%B9%D1%81%D0%BA%D1%8B%D0%B9

Петро I. Великый, знамый тыж як Петро Алексовіч (Пётр Алексеевич; 9. юна 1672,
Москва – 8. фебруара 1725, Санкт-Петербурґ), быв російскый царь од року 1682,
фактічно пановав од року 1689 аж до своёй смерти. Спочатку пановав вєдно із
своїм хворым невластным братом Іваном V., в роцї 1689 ся уяв реалной влады, по
Івановій смерти року 1696. Року 1724 ся сполувлады над Росіёв уяла ёго жена
Катарина I. Петро Великый ся прославив своёв великов снагов модернізовати Росію,
в політічній, економічній і културній области. Росія за Петра Великого реално
вступила міджі европскы великы державы.



https://rue.wikipedia.org/wiki/%D0%9F%D0%B0%D0%B2%D1%83%D0%BA%D1%8B

Павукы (Araneae, Clerck 1757) — є ряд членистоногых быдел, што належать до класу
павукоподобных, підтіпу Хеліцеровы. Знамых єсть близко 41000 видів, порозлїзаных
по вшыткій Земли за вынятком Антарктіды, океанів і морь. В Галичінї і
Україньскых Карпатах знамых 78 видів з 15-и родин. Павукы суть обліґатными
драпежниками, котры ся жывлять різноманітнов быдловов стравов. Єдиным
рослиноїдным видом, раціон якого на 90% складають тільця Белта (особливы
выдїлїня листків акацій), є Багіра Кіплінґа (Bagheera kiplingi Peckham &
Peckham, 1896). Розміры павуків колышуть од 0,8 мм до 150 мм. Отискы першых
досправдовых павуків ся датують до камяновугельным періодом — 318—299 млн. років
тому, а подобны быдла до павуків, котры способны были плести павучіну — до
девоньского періоду, 386 млн. років тому. Сучасны ґрупи павуків: Міґаломорфы
(Mygalomorphae) та Аранеоморфы (Araneomorphae) выникли в тріасовім періодї
близко 200 млн. років тому. Найсилнїшу отрову серед вшыткых быдел на земли мать
павук каракурт.

Тота статя є часточно або цалком основана на перекладї статї Павуки на
україньскій Вікіпедії.



https://rue.wikipedia.org/wiki/%D0%9F%D0%B0%D0%B2%D0%BB%D0%BE_(%D0%B0%D0%BF%D0%BE%D1%81%D1%82%D0%BE%D0%BB)

Апостол Павло (нар. на початку 1 ст. — † міджі 63 і 67 рр.) — найвызначнїшый
раннёхрістіаньскый місіонарь, «апостол народів» тай єден з першых богословів
хрістіанства.

Походив з єврейской глубоко реліґійной родины, мав перше імя Савло, належав до
колїна Веніамінового, найменшого з колїн ізраїлевых і очівісно быв названый на
честь леґендарного героя веніаминян — царя Саула. Павло ся народив в містї Тарсі
(Кілікія) у Малій Азії, яке тоды было славне своёв ґрецьков академіов і
освіченостёв своїх жытелїв. Здїдив од свого няня римске обчанство, зато мав і
друге, латиньске імя Тарсянина — Paulus чі Paullus(малый), Павло, яке він часто
поужывать в своїх посланях. Євангеліст Лука в Дїях Апостолів го называть Савлом
а другым іменом Павло лем рїдко. Значіть Савло не змінив своє імя через
навернутя на Павло, а лем мав два імя Савло/Павло і хосновав їх без видимой
перевагы. Пышыв ся тым, же не быв елліністом, і повив о собі «я, обрїзаный
восьмого дня, з роду Ізраіля, з племена Веніяминового, єврей із євреїв, фарізей
за Законом.» , сокотив язык няна і традіції предків.

Подалшу освіту здобыв в Єрусалимі в школї відомого рабіна Гамалиїла. Неуважуючі
на приналежность до партії фарізеїв, быв чоловіком вольнодумным і знателём
ґрецькой мудрости. За єврейскым звычаём молодый Савло вывчів ремесло робити, яке
му потім допомогло заробляти на прожыток властнов працов. Можливо, тото є
непрямым свідчіням того, же ся Павло зберав стати: за навчаня Торі не годно было
брати грошы, зато вшыткы рабіны собі заробляли на жытя тым ці іншым ремеслом. У
посланях Павло не раз споминать, же не быв тягарём про громаду, накілько годовав
ся сам. Ці быв Павло неженатым або вдовцём в Новім Завітї неписано єднозначно,
єднак він сам повідать «Говорю к неженатым і вдовам: добрї їм, як остануть они
так як і я. Павло пройшовши курз Закону і коментарь до нёго, быв напевно свідком
першых промов першомученика Стефана, якы го дуже образили. На стрїчі старшых
Савло «дасть голос» заєдно із садукейсков партіёв згрозеный підрыванём
авторітыХраму. Стане ся з пресвідчіня певным гонителём ранных хрістіан і
фактічно веде їх перенаслїдованя. Богатёх Назарян увязненых; в чеканя процесу їх
змушують зречі ся імені Ісусового. Савло почув, же єресі ся шырять дале і єдным
з центрів ся став Дамашк. Він іде до першосвященика Каяфи з просьбов ёму дати
повну міц, же поглядать сектантів і з охоронов їх приведе до Єрусалима.
Першосвященик охоче дасть Савлові листы до провідників дамаськых синаґоґ.

Але під час своёї подорожі до Дамашку (з метов перенаслїдованя хрістіан) мав
віджіня Хріста, потім ся став незнавным апостолом хрістіанства. Опівдні в дорозї
ёго і супутників несподївано осяяло світло з неба. Він упав на землю і почув
небесный голос: «Савле, Савле, чом ты ня перенаслїдуєш?». На што Савло повив:
«Хто ты, Господе?». І чув одповідь: «Я Ісус, котрого ты перенаслїдуєш. Встань же
та ідь до міста і тобі повідять, што маш робити». Здивованого і солїпленого
Савла привели до Дамашку, де по стрїчі з учнём Хріста Ананіём він прозрів, а той
повив: «Бог отцїв нашых выбрав тебе, жебы ты волю ёго зрозумів і жебы відїв ты
Праведника, і чув голос із уст Ёго. Бо будеш ти свідком Ёму перед вшыткыма
людми…»

Павло в Посланю до Галатів повідомлять, же він по Дамашку не пішов до Єрусалима,
але выправив ся проповідовати до Аравії, по чім ся вернув до Дамашку. По
навернутю Павла до хрістіанства і сповнїня Святым Духом інші Апостоли з
недовіров ся поставили до нёго і сполковали ся через посередника — Апостола
Варнаву, з якым Павло згодом здійснював апостольскы роботы в Антіохії,
Македонії, Афінах, Солуні, Корінфі і Ефесі. І лем через три рокы він ся одважыв
стрїтити ся з апостолом Петром. Заручівшись підпоров апостола Петра, Павло ся
заставив в Антіохії, де ёго сполочниками ся стануть Варнава і Марко.

Потім Павло іщі 14 років ся занимать проповідницькым служіням в Сірії і Кілікії,
де він выкликать нарїканя з боку юдеїв-хрістіян (фарізейской єресі) за
заперечіня необходности обрїзаня. Перекы міджі приверженцями Павла і ёго
противниками вымогають скликаня Апостольского собору. На апостольскому соборї в
48-49 р. высловив рїшуче пересвідчіня, же про навернутя язычників до
хрістіанства є вырїшалнов віра в Хріста, а не приналженость до юдейской реліґії.
. Ефесяни спалюють чаклуньскы книгы по роповіді апостола Павла.

Тота статя є часточно або цалком основана на перекладї статї Павло (апостол) на
україньскій Вікіпедії.

Олександр Мень. Перші Апостоли. Львів. Свічадо. 2006 р. 228 с. ISBN
966-395-015-4



https://rue.wikipedia.org/wiki/%D0%9E%D1%80%D2%91%D0%B0%D0%BD%D1%96%D1%87%D0%BD%D0%B0_%D1%85%D0%B5%D0%BC%D1%96%D1%8F

Орґанічна хемія — єдна з найважнїшых областей хемії, яка вчіє штруктуру і
властности орґанічных злученин. Орґанічныма ся зовуть злученины вуглеця з іншыми
елементами. Здатность вуглеця зъєдиняти ся з векшынов елементів тай утворёвати
молекулы різного складу і будобы обусловлює вшелиячіну орґанічных злученин (до
кінця XX. стороча їх чісло перевышыло 10 млн, зараз бівше 20 млн). Орґанічны
злученины грають ключову роль в існованю жывых орґанізмів.

Орґанічна хемія — галузь наукы, яка ся занимать росправованём метод сінтезы і
навчанём будовы, властностей, реакціовой здатности орґанічных злученин різных
класів.

Тота статя є часточно або цалком основана на перекладї статї Органічна хімія на
україньскій Вікіпедії.



https://rue.wikipedia.org/wiki/%D0%9D%D0%B0%D1%86%D1%96%D0%B7%D0%BC

Націоналный соціалізм, з нїмецького Nationalsozialismus, скороченым терміном
націзм (Націоналный соціалізм) є тоталітна ідеолоґія офіціално заведжена
діктатуров в Нїмецьку в роках 1933–1945 (тзв. Третя риша) через Націонално
соціалістічной нїмецькой роботницькой партії (Nationalsozialistische Deutsche
Arbeiterpartei, NSDAP) керованой Адолфом Гітлером. Націстічна ідеолоґія комбінує
елементы соціалізму, націоналізму, панґерманізму (преферованя расы перед націов
а ідея зєдиненой ґерманьской Европы), фашізму, расізму (окремо антісемітізму)
тай евґенікы.

Тота статя є часточно або цалком основана на перекладї статї Nacismus на чеській
Вікіпедії.



https://rue.wikipedia.org/wiki/%D0%9A%D0%B0%D1%80%D0%B0%D1%82%D0%B5

Вшыткы азійскы боёвы уменя суть узко звязаны з выходныма філозофіями, особісто з
будгізмом. Будгізм выник в Індії, поступно ся росшырив до цїлой Азії і в тім
сторочу міцно овпливнив і філозофічне змышляня западного світа. Індія у тім часї
выла остро кастовно подїлена. Як к єднотливым высшыма кастам належали різны
прівілеґія, належали к ним ай повинности. Міджі найвызначнїшы з них належало і
штудіум боёвых технік і філозофічных дісціплін. Так ся удїяло, же Бодгідгарма
(третя дїтина короля Суґандгы) была цвічена в уменю голыма руками (Вайрамушті) і
тыж быв монахом Прайнатаров вченый і у будгізми. Прайнатара давав найвекшу вагу
на медітачны цвічіня, котры были часто дуже тяжкы і унавны.

Даколи коло року 520 (споминать ся і 524 або 527) пришов Бодгідгарма уж як скоро
шістьдесятьрочный хлоп до Кітаї. Історічны жрідла ся не згодують, ці там дішов
по морю або через горы. Правда але є, же в храмовім комплексі Шаолін започав
учіти своє понятя будгізму. Жебы ёго ученици лїпше біровали тяжкы медітачны
технікы, створив про монахів проґрам цвічіня на звышованя фізічной кондіції
основаный на уж спомянутім уменю голыма руками. Треба підчаркнути, же тоты
цвічіня не были становлены на выцвічіня монахів на боёвників, але зато, жебы ёго
ученици усвідомили собі функчность єднотливых частей свого тїла і тым клали
основу про опанованя медітачных технік.

Занедовго по Бодгідармовой смерти але в Кітаї настали тяжкы часы. Была война і
не обходила і монастырь. Монахы были змушованы ся боронити і прото были учены
фізічны цвічіня вгодны - шак з боёвого штілу походили. Монастырь ся успішно
уборонив і поступом часу боёвы уменя розвивав дале. Даякый час докінце і цісарь
посылала на выцвік дакотрых своїй елітных вояків.

Властна сорта неозброєного боя выникла тыж на Окінаві, што є єден з островів
Ръюкю. Тамтешнїй пановник (даімё) заказав простым людям носити і хосновати
хоцьякы збранї. Взглядом к атакам бандітів і крутости панів, были жытелї Окінавы
змушены розвивати техніку боя голыма руками. Тоту техніку назвали Те (рука).
Дякуючі бізнісовому споїню з Кітаёв ся окінавське Те дістало під вплив Кемпо
(Кемпо загорнює кітайскы боёвы уменя) і розвинуло ся в різны самостатны штілы.

Тото боёве уменя ся дякуючі свому кітайскому походжіню называло спочатку
„кітайска рука“. То было і оріґіналне значіня сімболів, котрыма ся карате в
Японії означовало. Модерный майстер того уменя Ґічін Фунакоші, котрый вмер в
році 1957 во віку 88 лїт, змінив сімболы так, же дословно значіли „порожня
рука“. Фунакоші але зволив тоты сімболы і про їх значіня у зенбудгістічній
філозофії: „стати ся порожнїм“. Про майстра было карате боёвым уменём, але было
і середком творїня характера. Написав: „Як блищачій поверьх зеркала одбивать
вшытко, што перед ним, і як ся тихов долинов несе і слабый звук, так собі мусить
каждый ученик карате выпорожнити з своёй мыслї еґоізм і попсутость при намазї
вгоднї реаґовати на хоцьшто, з чім ся може стрїтити. Тото є значіня кара, або
„порожнїй“, в карате“.

Карате было першыраз указане японскій публіцї в роцї 1922, коли Фунакоші, котрый
быв професором на окінавскій высокій педаґоґічній школї, быв закликаный, жебы
учів і указовав приклады традічных боёвых умень, під охранов міністерства
школства. Ёго приклады так запособили на позерачів і слухачів, же зістав учіти в
Токію.



https://rue.wikipedia.org/wiki/%D0%97%D0%B2%D1%8B%D1%87%D0%B0%D0%B9%D0%BD%D0%B0_%D1%81%D0%B8%D0%BD%D0%B8%D1%86%D1%8F

Звычайна синиця (Parus major) є наша найвекша і найросшыренїша синиця. Спочатку
преферовала листяны лїсы, але днесь жыє тыж в парках і загородах і барз добрї ся
навчіла выужывати близкость людей в свій проспіх. Звычайна синиця є релатівно
выразно фарбена. Мать жовтый брішок з поздовжнов чорнов смужков, чорнов чапочков
і чорне лемоване лице. Мать вшелиякы голосовы проявы а є цїлком добрым
імітатором головів другых видів. В лїтї ся жывить хробаками, але в зимі мусить
перейти на насїня з высокым обсягом туку, котры ся часто находять на кормитках
(найлїпше сонячніця) і годны про них прилетїти аж на людьску руку. Дале ради
конзумують різны шмалцї (напр. шмалець із скота) і в Анґліцьку ся прославили
синицї тым, же ся навчіли кловати алумініовы верьшкы фляшок молока і дзёбати
сметани під ним.

Звычайна синиця мать палеарктічне росшырїня (Европа, Азія і сервер Африкы) а
дїлиме єй на три ґрупы підвидів (цїлком дас 20 підвидів). Наша звычайна синиця
европска (P. major major) обывать векшыну Европы і западну Сібірь. Особливо
выглядавать листяны лїсы, але обявує ся і в шпильковых. Часто ся находить піля
людьского обыстя в загородах, парках, садах ітд.

Природне гнїздїня є в дутинах стромів, дуже часто обывають будькы, але суть
барже приспособливы а годен їх найтит в дрывах, желїзных рулках, дутинах стїн,
старых гнїздах сорок, але ай в земных дїрях. Гнїздо будують лем саміцї а пак до
нёго зношають коло десять яєць. Яєчка важать дас 1,6 ґ а суть червенобуро
точкованы на білім підкладї. На яйцях сидить лем самічка, яку самець кормить.
Довжа сиджиня є 12–16 днїв, пак родічі 14–23 днїв кормлять молодята на гнїздї
а далщых 8–14 днїв суть молодята кормлены по выведжіню з гнїзда. Звычайны синицї
часто гнїздять двараз в єдній сезонї. Молодята оставають з родічами і через зиму
а іщі в першім роцї жывота поглавно дозрївають. Найвысшый зазначеный вік быв асі
15 років.

Через лїто ся жывить переважно стравов з жывых творів. Головну часть творять
хробакы в різных вывоёвых штадіях. На осїнь а в зимі выглядавають олїёвы насїня
сонячницї, бука, орїхы а даколи і насїня грабу. Може і оскіповати дужинаты плоды
деревистых рослин, квітя або листя. Молодята суть кормлены переважно гусеніцями
(ай через 80 %), павуками а різныма ларвами хробаків. Про свої молодята часто
зоженуть 500 кусів гусеніць денно, чім дуже успішно реґулують росшырїня шкодцїв.
Страву зберають на конарях стромів і кряків, на земли а выїмково єй їмають при
лїтаню.

Звычайна синиця є велика асі як воробель, але щіглкиша. Є то наша найвекша
синиця, є 14 цм довга а важыть 20 ґ. Голову мать чорну, лем лиця і приуша суть
білы. Чорна фарба продовжує і на грудь і зужує ся до чорной смужкы, як ся тягне
через бріх (у саміць є тота смужка тонша і менше выразна). Хырбет є жовткавый аж
зеленый, бріх жовтый, гудзіця а зверьхнї кровкы хвоста синёсивы, крыла суть
тмаво синёсивы з невыразнов білов смугов. Дзёбак є міцный, кужелёвый а чорный.
Молоды птахы суть блядшы а лиця мають жовткавы, дзёбак буросивый.

Тота статя є часточно або цалком основана на перекладї статї Sýkora koňadra на
чеській Вікіпедії.



https://rue.wikipedia.org/wiki/%D0%94%D0%B8%D0%BA%D0%B0_%D0%BA%D0%B0%D1%87%D0%BA%D0%B0-%D0%BA%D1%80%D1%8F%D0%BA%D0%B2%D0%B0

Дика качка (Anas platyrhynchos), є найвекша плаваюча качка. Належыть міджі
найуспішнїшы виды, котры были способны ся напросто приспособити швыдко ся
мінячім жывотным условіям. З дикой качкы была пізнїше вышляхтена качка домашня
(Anas platyrhynchos f. domestica).

Дика качка жыє по цїлій теріторії Евразії і Северной Америкы. Обывать низшы
пологы, єй біотопом суть течучі і стоячі воды і морьскы берегы. Годен єй найти і
в містах, на котры ся доказала вынятково приспособити.

Найбогатше є заступена в Росії (коло 800 000 парів), Нїмецьку, Нідерландах,
Польску і Фіньску (згруба 60 % европской популації) і цїлкове чісло дикых качок
в Европі є вычіслёване на 5 - 8 міліонів екземпларів. В Северній Америцї є
вычіслёвана на 17 - 18 міліонів кусів.

Дика качка є великый птах доростаючій 50 - 60 цм. Вага колыше міджі 690 - 1300 ґ
і роспятя крыл чінить 81 - 95 цм.

Качур ся од качкы одрізнять головно выразным зафарблїнём, котре є найвыразнїше
на голові і карку, котры бывають тмаво зелены і блищачі, дзёбак є зеленожовтый.
Інакше самець є сивый з буров грудёв. На заднїм краю крыл мать металовосинёбілый
лем. В часї розмножованя є піря самця незамінительне од самічкы. Але і дзёбак
мать знак розпознаня: самцї го мають тмаво жовтый і саміця го мать бурый, даколи
аж бурочорный.



https://rue.wikipedia.org/wiki/%D0%90%D1%80%D2%91%D0%BE%D0%BD

Арґон (Ar) — хемічный елемент з протоновым чіслом 18, та тыж проста речовина,
інертный ґаз, без фарбы і запаху. Уважує ся, же він не вступує в реакції з
іншыми елементами, против тому недавно встановлено, же він може ся зъєдинёвати з
фторидом бору. Містить ся в атмосферї Земли (1 %).

(Argon; ґрец. αργος— недїялный) Ar — хемічний елемент нуловой ґрупы періодічной
сістемы Д. І. Менделєєва, єден з інертных ґазів. Порядкове чісло 18, атомна вага
39,944. Природный арґон складать ся з ізотопів 36Ar (0,337 %). 38Ar (0,063 %),
40Ar (99,600 %); штучно обтриманы радіоактівны ізотопы 35Ar, 37Ar і 41Ar.

Арґон — бесфаребный, ёго молекулы суть єдноатомны; t° кып. — 185,83 °C, t° топ.—
189,3 °C, крітічна температура — 122,4 °C; крітічный тиск — 48 атм. В природї ся
арґон находить у вольнім станї і становить 0,933 % (по обємю) воздуху, з якого
першыраз го оддїлили в 1894 роцї У. Рамзай і Дж. Релей. В промыслї добывають
арґон фракціонованём рідкого воздуху.



https://rue.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D0%B5%D1%80_%D0%9F%D1%83%D1%88%D0%BA%D1%96%D0%BD

Александер Серґеєвіч Пушкін (російскы: Александр Сергеевич Пушкин; 26. мая / 6.
юна 1799, Москва – 29. януара / 10. фебруара 1837, Петроград) — російскый поет,
прозаік і драматік. Бывать признаваный за закладателя модерной російской
літературы. Представитель револучного романтізму.

Походив зо старого шляхтічного роду. Штудовав в Царьскім Селї на ліцеї про
шляхтїцїв. Пушкін ся політічно анґажовав (сімпатізовав з декабрістами). Быв
членом сполку Зелена лампа і Арзамас. Року 1820 одышов до выгнанства до южной
Росії і в року 1823 до Одесы. В року 1825 му дозволили ся вернути і він одышов
до Москвы де засновав часопис Московский Вестник. Року 1831 ся переселив до
Петрограду де ся оженив з Наталіёв Николаёвнов Ґончаровов. Того самого року ся
став урядником міністерства загранічных дїл.

Дня 8. фебруара 1837 ся Пушкін стрїтив в бої з піштолями з миленькым своёй жены
і пізнїшым французькым діпломатом Ґеорґесом д'Антгесом. Тот быв швыдкішый і
стрїлив Пушкіна до бріха. В страшных муках го привезли домів, де царїв особный
лїкарь проголосив ёго статус за безнадїйный. Вмер о два днї пізнїше. О ёго
родину ся постарав з дожывотнов рентов царь.



https://rue.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D0%B5%D1%80_%D0%94%D1%83%D1%85%D0%BD%D0%BE%D0%B2%D1%96%D1%87

Александер Васильєвич Духновіч (24. апріля 1803, Тополя – 30. марца 1865,
Пряшів) — русиньскый народный будитель, поет, писатель, етноґраф, публіціста,
выдаватель, ґрекокатолицькый священик.

Народив ся в селї Тополя і дїтячі рокы прожыв в селї Стащін. Основну освіту
здобыв в селї Клокочів. Потім штудовав на містьскій школї (1812-15) і ґімназії
(1816-21) в Ужгородї. В роках 1822-23 ся учів Філозофію в Кошіцях зо штіпендії
од пряшівской ґрекокатолицькой єпархії. Пак штудовав знову в Ужгородї на
духовній семінарії (1823-27). Тогды уж писав по мадярьскы першы свої творы -
мадярьскы оды, сентіменталны віршы овпливнены мадярьскым романтізмом. Кідь ся
вернув до Пряшова, служыв в канцеларії єпіскопа Ґеорґія Тарковіча (1827-33). По
звадах з конзерватівным єпіскопом му было приказане робити священика наперед в
горьскім селї Хмелёва а потім в селї Біловежа (1834-38). Міджііншым так зберав і
народны піснї. Року 1838 ішов до службы єпіскопа Мукачовской єпархії Василя
Поповіча і там спочатку працовав як нотаріус а нескорше як каноник. Як вмер
єпіскоп Тарковіч (1843) ся Духновіч вернув до Пряшова і там быв менованый
кановником про єпіскопа Пряшівской єпархії Йосифа Ґаґанця. Року 1847 выдав на
властны наклады першый учебник про народны школы Книжица читальная для
начинающих написану говоровов русинчінов. Хоць не была схвалена была дуже
популарна не лем в Підкарпатю але і в Галічі. Львівскы новины Зоря Галіцька
публіковали в 1849 ёго россяглу статю Сітуація Русинів в Угорьску. 27. апріля го
арештовали про ёго писаня в русиньскім языку. Занедовго быв пропущеный. В
остатнїй роках свого жывота Духновіч стратив надїю про справедливе вырїшіня
націоналного ворпоса і прияв москвофілскы языково-културны погляды, сподїваювші
ся на поміч од Царьской Росії. Вєдно з А. Добряньскым і Й. Ґаґанцём основав
културну орґанізацію Общество св. Іоанна Крестителя (1862).

Духновіч є признаваный за єдного з найвызначнїшых русиньскых і україньскых
гуманістів і педаґоґів. Словами Івана Франка "він зробив вшытко про то, жебы
забыти Русины духовно ожыли". Ёго погляды были основаны на Хрістіаньскых
прінціпах а ідеалах.

Духновіч тыж актівно брав участь в русофільскым руху. І кідь писав і в містнім
языку, не вірив, же то оддїленый язык і не хотїв приспіти ку створїню
літературного языка про Русинів. Намісто того писав свої роботы у умелім
діалектї названым язычє створеного з Російского, церьковнославяньского і
містного лемківско-русиньского.



https://rue.wikipedia.org/wiki/The_Beatles

The Beatles («Бітлз») была анґліцька рокенролова банда з Ліверпулу. Єй членами
были Джон Леннон (спів, ґітара), Пол Меккартні (спів, басова ґітара), Джордж
Гаррісон (солова ґітара, спів) і Рінґо Старр (бубны и спів). Належыть міджі
комерчно найуспішнїшы і крітіками найузнаванїшы ґрупы в історії популарной
музикы. Музика Бітлз є доднесь грана і облюблена по цїлім світї. Кідь
реномованый часопис Роллінґ Стоун в роцї 2003 зоставив рейтінґ найлїпшых албумів
в історії популарной музикы, Бітлз ся дістали до першой десяткы цїлком штири раз
(враховано 1. місця за Сґт. Пеппер'с Лонлі Гартс Клаб Бенд).



https://rue.wikipedia.org/wiki/Scheme

Scheme є мултіпарадіґматічный проґрамовачій язык. Фунціонална парадіґма належыть
міджі такзваны декларатівны парадіґмата. Scheme є єден з двох головный діалектів
функціоналного проґрамовачого языка Lisp. Язык предложыли Гай Луіс Стіл (Guy
Lewis Steele) і Жералд Джей Сусман (Gerald Jay Sussman) і ёго першый попис быв
списаный в роцї 1975. Scheme быв представленый академічному світу через серію
статей, нынї знамых як Сусмановы і Стіловы Ламбда Папіря. Язык Scheme дефінують
два штандарты: офіціалный IEEE штандарт і штандарт званый Revisedn Report on the
Algorithmic Language Scheme, скорочено RnRS, де n є чісло ревізії. Сучасный
штандарт є R5RS, і R6RS ся вывивать.

Scheme быв першым діалектом Lisp-у, котрый понукав вольбу міджі лексікалным або
дінамічным россягом платности переменной. Тыж быв першым языком, котрый
підпоровав „first-class continuation“.

Тот язык є в праксі хоснованый рідше, хоснує ся передовшыктым в школах про учіня
проґрамованя алґорітмів. Найзнамішов імплементаціов є ґрафічный едітор GIMP,
котрого додатковы засувный модулы і скріпты суть писаны в діалектї языка Scheme.

Не першім рядку дефініції процедуры hello, котра выпише текст „Агой світе!“ і
одрядкує. На четвертім рядку є пак тота процедура кликана.

Наслїдній приклад указує дефініцію функції, котра вырахує факторіал зазначеного
чісла:

Писаня конштрукції lambda мож быти довготырваюче, і зато Scheme нукать
скороченя:

Другов інтереснов річов є подмінка if. Тота має способ (if (výraz) true false),
де ветва true ся проведе, кідь є выраз правдивый (кідь не є посудженый як #f),
ветва false в припадї, же є выраз неправдивый (#f; еквівалентне части else в
іншых языках).

Третёв інтереснов річов є рекурзівне кликаня себе самого на пятім рядку
дефініції функції. Функція про рахованя факторіалу ся дасть переписати:

В такім припадї будуть вшыткы рекурзівны кликаня концово рекурзівны. Дочасны
параметры не суть укладаны на засобник, але суть передаваны як арґументы
рекурзівной функції і інтерпрет може зашмарити обсяг засобника і знову закликати
функцію. То значіть же рахованя функції ся дїє в конштантім простору памятї.
Штандарт языка Scheme R5RS, точно дефінує, коли дійде ку консовому кликаню. В
прикладі коду є тыж хоснована конштрукція „пописаный лїт“, котра ся хоснує про
створїня рекурзії в тїли функції без того, жебы сьме імпліцітно дефіновали
функцію в ґлобалнім средстві.



https://rue.wikipedia.org/wiki/%D2%90%D0%B5%D0%BE%D1%80%D2%91_%D0%92%D1%96%D0%BB%D0%B3%D0%B5%D0%BB%D0%BC_%D0%A4%D1%80%D1%96%D0%B4%D1%80%D1%96%D1%85_%D0%93%D0%B5%D2%91%D0%B5%D0%BB

Ґеорґ Вілгелм Фрідріх Геґел (27. авґуста 1770 Штутґарт – 14. новембра 1831
Берлін) быв вызначный філозоф, представитель нїмецького ідеалізму. Геґеловым
головным приносом є обяв історічности: світ не є незмінне, стале розложіня, але
єдно велике дїйство, в котрім дух глядать дорогу сам ку собі. Тому, што є, ся не
дасть розуміти інакше, як процесу, змінї, евентуално і борьбі. Тоту думку
перевзяла під час 19. стороча нелем філозофія, але поступно і єднотливы наукы:
языконаука, право, соціолоґія і в подобі еволуції тыж наприклад біолоґія,
антрополоґія і козмолоґія.



https://rue.wikipedia.org/wiki/%D0%A7%D0%B5%D1%81%D1%8C%D0%BA%D0%BE%D1%81%D0%BB%D0%BE%D0%B2%D0%B5%D0%BD%D1%8C%D1%81%D0%BA%D0%BE

Чеськословеньско або і Чехословакія быв штат, котрый екзістовав в середній
Европі в роках 1918-1939 і потім в роках 1945-1992. Головне і найвекше місто
Чеськословеньска была Прага. Чеськословеньско в роках 1918-1939 мало 140.446 км²
і 15 мілїонів жытелїв. У роках 1945-1992 мало 127.876 км² і 15 мілїонів жытелїв.

Чеськословеньско взникло 28. октобра 1918 выголосінём Народного выбору на основі
Версайскых міровых договорів. Од 14. марцу 1939 до маю 1945, коли ся скінчіла
война, штат неексістовав. Адміністратівнї было Чеськословеньско од року 1920
ділене на штірі провінції - Чехы, Мораву а Слезьско, Словеньско і Підкарпатьску
Русь.

У року 1945 Чеськословеньско взникло де юре у передвойновых гранїцёх, але од 29.
юна 1945 уж без Підкарпатьской Руси, котру Чеськословеньско мусіло передати
Совітскому Союзу. Дотепер дефінітівный конец штату Чеськословеньско значів датум
1. 1. 1993, коли ся Чеськословеньско мірно розпало.

Теріторія Чеськословеньска засяговала на землі сучасных штатів Чесько,
Словеньско, Україна і Польско.



https://rue.wikipedia.org/wiki/%D0%A2%D0%B5%D1%80%D0%BE%D1%80%D1%96%D0%B7%D0%BC

Як терорізм суть розумены вшыткы акты майже все насилны, непредповідательны,
звычайно заміряны на цівілістів, ведучі к вытворїню атмосферы страху за цілём
досягнутя політічных цілїв. Терорістічны методы хоснують ултраправицовы ґрупы,
ултралявицовы, реліґійны, націонално вымеджены ці револуціонарьскы. В припадї же
суть на выконованя терорізму хоснованы войско, поліція ці далшы штатны
інштітуції, говориме о "штатнім терорізми". Нештатны терорістічны ґрупы мають
звычайно мале чісло членів, обмеджены жрідла і до знаня публікы ся сусилують
дістати передовшыткым насилныма атаками выконованыма тактіков "вдарь та втеч".
Через публіціту споєну з насилныма атаками ся намагають публіку овпливнёвати про
свій хосен. Міджі терорістічны методы належать бомбовы атакы, уносы персон і
транспортных середків, затримованя рукоємників, забитя, кібернетічны атакы,
хоснованя хемічных, біолоґічных і теоретічно і атомовых збраней.



https://rue.wikipedia.org/wiki/%D0%A1%D0%BD%D1%97%D0%B3

Снїг є шпеціфічна форма леду, певной формы воды. Твореный є ледовыма
крішталиками зосередженыма до снїговых влочок. В природї выникать природно за
пригодных кліматічных условій в хмарах, одкы падать на землю. Тота дїя ся зове
паданя сїгу. Снїг нагромадженый у векшім множестві на достаточно зимнім земнім
поверьху ся зове снїгова прикрывка. На роздїл од доджовой воды з місця допаду не
одтїкать такой, представлює так важный елемент кружіня воды в природї. Вызначна
є тыж ёго тепелно ізолачна способность, котра уможнює много рослинам і быдлам
перебыти морозы.



https://rue.wikipedia.org/wiki/%D0%A0%D0%B0%D1%81%D1%96%D0%B7%D0%BC

Расізм є теорія і ідеолоґія єрархізуюча соціалны ґрупы на базї расового ключа.
Расізм як політічна ідеолоґія ся намагать леґітімізовати сполоченьскы нерівности
на основі біолоґічных (расовых) роздїлів міджі людми.

Ёго модерна форма выникла в часї романтізму як реакція на просвітницькы теорії о
обчаньскій рівности. Тогдышнїй расізм быв повязаный з розвоём етнічного
націоналізму і пізнїше зо зловжытём еволучной теорії тзв. соціалным дарвінізмом.

Расізм бывать часто черяный з расовов ненавістёв і в обычайнім говорї тоты
терміны часто сплывають.

Тота теорія твердить, же різный вывой різных людьскых рас і етнік, овплывненый
ґеоґрафічнов діверзітов, детермінує способности і властности єднотливых членів
расы. В праксї пак тот погляд в рядї припадів вив (ці стале іщі веде) к расовій
сеґреґації, публічноправній ці пріватноправній діскрімінації, і у вынятковых
припадах ай пробам о выгублїня неприятельскых ґруп.



https://rue.wikipedia.org/wiki/%D0%9F%D1%80%D0%B8%D1%80%D0%BE%D0%B4%D0%BD%D1%8B_%D0%BD%D0%B0%D1%83%D0%BA%D1%8B

Природны наукы є означіня про сукупность наук занимаючіх ся науковыми методами
ряд і законами, котрымя ся рядить весмір, выходячі з природной філозофії.
Дослїдным тиском на хоснованя чісто науковых метод ся выдрізняють од філозофії,
теолоґії і соціалных наук тай суть ґрунтом про розвиваня тзв. аплікованых наук.

Про выдрізнїня природных наук ся традічно повжывать дакілько вольных катеґорій,
зато же граніця міджі природныма і соціалныма науками годна быти многораз
неостра тай потім є зашорїня области міджі природны наукы скорше під вплывом
традіці.

Тота статя є часточно або цалком основана на перекладї статї Přírodní vědy на
чеській Вікіпедії.



https://rue.wikipedia.org/wiki/%D0%9F%D1%80%D0%B8%D0%B4%D0%B0%D0%B2%D0%BD%D0%B8%D0%BA%D1%8B

Придавникы (тыж адъєктівы, з латиньского nomen adiectivum < adiectum „тото, што
лежыть піля“) суть повнозначны змінны части речі, котры передають властности або
одношіня назывників. У языках, якы розлишують роды, ся назывникы справила
згодують з родом назывника, котрый розвивають.

Максімалный прояв якости означать частка як- на початку суперлатіва:
якнайуспішнїшый, якнайкрасшый, префікс пре- приданый на початок суперлатіва
выражать максімалну ознаку: пренайблаженїша і префікс пре- на початку основной
формы творить форму найвысшого ступня штілово зафарблену: прекрасный,
превеликый.

Дакотры придавникы суть утворены з часослов (біжати - біжачій), з придавників ся
можуть творити присловникы (быстрый - быстро) або назывникы (фаребный -
фаребность).

Тота статя є часточно або цалком основана на перекладї статї Přídavné jméno на
чеській Вікіпедії.



https://rue.wikipedia.org/wiki/%D0%9F%D0%B5%D1%87%D1%83%D0%BD%D0%BA%D0%B0

Печунка (лат.: iecur) є централный орґан метаболізму хырбетных і найвекша жляза
в їх тїлї. У чоловіка печунка тыж найвекшый орґан в брісї. Є ключовым орґаном
забеспечуючім черяня і переміняня речовин, є незаступимый про біотрансформацію
речовин і детоксікацію орґанізми і мать участь тыж на травлїню стравы в тонкій
кышцї. Міджі далшы єй функції належыть сінтеза протеїнів кровной плазмы в тім
чіслї коаґулачных факторів, якы мусять быти про зражаня крові і продукцію
гормонів, якы реґулують ґаздованя з водов і солёв, служыть і як склад копы
речовин, як є ґліґоґен, желїзо або вітаміны.

Тота статя є часточно або цалком основана на перекладї статї Játra на чеській
Вікіпедії.



https://rue.wikipedia.org/wiki/%D0%9C%D1%96%D1%81%D1%8F%D1%86%D1%8C_(%D0%BA%D0%B0%D0%BB%D0%B5%D0%BD%D0%B4%D0%B0%D1%80%D1%8C%D0%BD%D1%8B%D0%B9)

Місяць є часова єдиніця в много календарёх. В ґреґоріаньскім календарю мать 28
аж 31 днїв. Спочатку быв выводженый од довжкы сінодічного місяця, котрый тырвать
дас 29,5 днїв. Але затоже рік не є сінодічным місяцом без остатку дїлїтельный,
мусило ся прикрочіти ку ёго змінам. Значіть, рік мать в ґреґоріаньскім календарю
12 місяцїв.

Сінодічный місяць означуї місячны фазы, накілько фаза Місяця залежыть од
видимого з Земли положіня Місяця односно Сонця. Кідь Місяць чінить оберт навколо
Земли, Земля ся вертать о даякый угол рушаюча ся по орбітї навколо Сонця. Зато
по закінчіню сідерічного періоду Місяць мать пройти дале по своїй орбітї, жебы
посїсти тото саме положіня односно Сонця й Земли. Такый довшый період ся зове
сінодічным, од ґрецького σύνοδος, súnodos – „зближіня“ (Місяця й Сонця).
Середнїй час сінодічного місяця є 29,530589 днїв (29 днїв 12 год. 44 мін. 2.9
с).



https://rue.wikipedia.org/wiki/%D0%9C%D1%96%D0%B4%D0%B6%D1%96%D0%BD%D0%B0%D1%80%D0%BE%D0%B4%D0%BD%D1%8B%D0%B9_%D1%81%D1%83%D0%B4

Міджінародный суд (МС) (анґліцькы International Court of Justice (скорочіня
ICJ), французькы Cour Internationale de Justice (скорочено CIJ)) є головным
судным орґаном Орґанізація споєный націй. Є уміщеный в Нідерландії в Гааґу в
Палаці міру. Быв зрядженый в року 1945 на базї Харты ОСН як наступник Сталого
двора міджінародной справедливости. Головным документом дїяня того суду є Штатут
Міджінародного судного двора. Штатут є в базї згодный зо штатутом свого
попередника і творить неоддїлїтельну часть Харты ОСН. Їдначій порядок собі МС
приїмать і мінить сам. Урядным языком є французькый язык і анґліцькый язык.



https://rue.wikipedia.org/wiki/%D0%9B%D0%B0%D1%81%D0%B5%D1%80

Ласер (з анґліцького Light Amplification by Stimulated Emission of Radiation,
т.є. 'зосилованя світла стімуловану емісію жарїня') є оптічне жрідло
електромаґнетічного жарїня т.є. світла в шыршім змыслї. Світло є з ласера
выжароване у формї узкого звязку; на роздїл од світла природных жрідел є
когерентна і монохроматічне. Прінціп ласера хоснує законы квантовой механікы і
термодінамікы.

Ласер є твореный актівным середовищом (1), резонатором (3,4) і жрідлом енерґії
(2).

Жрідлом енерґії, котре може представляти наприклад выбойка, є до актівного медія
додавана ("помпована") енерґія. Тота енерґетічно выбудить електроны актівного
середовища з базовой енерґетічной уровни до высшой енерґетічной уровни, дойде к
тзв. ексцітації. Так є до высшых енерґетічных статусів выбуджена векшына
електронів актівного середовища і выникать так тзв. інверзія популації.

При поворянім переступі електрона на низшу енерґетічну уровень дійде ку выжарїню
(емісії) кванта енерґії у формі фотонів. Тоты фотоны наслїдно інтераґують з
далшыма електронеами інверзной популації, чім спущають тзв. стімуловану емісію
фотонів, з тов самов фреквенціёв і фазов, і у них.



https://rue.wikipedia.org/wiki/%D0%9A%D0%B0%D0%BD%D1%8F_%D0%BB%D1%97%D1%81%D0%BE%D0%B2%D0%B0

Каня лїсова або тыж сарыч звычайный (Buteo buteo), є середнё великый вид хища
з родины ястрябовых (Accipitridae).

Найчастїше почути ёго мнявкаве але далеко слухательне "віє", котре часто
наподобнює сойка (Garrulus glandarius). Молодята пак о страву уж першого дня
жебрають натягнутым „піііій піііій“, котре ся з прибываючім віком ставать
глубшым і голоснїшым.

Гнїздить скоро у цілій Европі з вынятком Ісланду, части Ірьска і Шкандінавії
выходно засягує у подобї шырокой смугы через середню Азію аж по Японію. Закля
што у Европі суть популації передовшыткым сталы (з вынятком тых северскых),
азійскы птахы на зиму векшынов міґрують на юг Азії.

Гнїздить у лїсах, за їдлом лїтать на одкрыты пространства, якыма суть поля, лукы
або пасовиска, часто сїдить і піля дорог.

У часї гнїздиня суть канї теріторіялны, мімо того часу, особливо пак в областях
з богатов стравов дуже часто творить малы ґрупы. Тоты годен зазначіти і у
стягованя. Знама є і дякуючі свадьбянім лїтаням, коли кругово плахтить, падать
вольно долов і знову іде горї.

Страва канї лїсовой є творена переважно малыма ссавцями, у середнїй Европі іде
пак передовшыткым о мышы, плазы, птахы, рыбы.

Поглавно доростать у 2. або 3. роцї жывота. Пары суть моноґамны і велё раз вєдно
жыють цілый жывот. Велике гнїздо з конарїв будує справила высоко в корунї
стромів. Першы яйця саміцї зачінають у середнїй Европі класти уж в марцї,
векшынов але аж в половинї апріля. У єдній зношцї суть звычайно 2–3, даколи і 1
або 4 білы, червено-буро флякасты, середнї коло 56 x 45 мм великы яйця, што
важать дас 60 ґ.

Тота статя є часточно або цалком основана на перекладї статї Káně lesní на
чеській Вікіпедії.



https://rue.wikipedia.org/wiki/%D0%97%D0%B0%D0%B3%D0%BE%D1%80%D0%BE%D0%B4%D0%B0

Загорода є простор про плеканя рослин. Годна служыти про окрасны цїлї або быти
вывжыта про плеканя рослин на їджіня. Науковым, дослїджовачім і педаґоґічным
цїлям пак служать шпеціалізованы ботанічны загороды і арборета. Шпеціалнов
загородов суть зоолоґічны загороды, якы сімулують природну околїцю звірят, котры
в нїй ся находять. Загороды годни мати вшелияку подобу, суть напр. водяны
загороды, зеновы загороды або японьскы сухы загороды. Загороды можуть быти
даколи мішаны з далшыма країновыма елементами як суть алеї, паркы або лїсопаркы
ітд.

Тота статя є часточно або цалком основана на перекладї статї Zahrada на чеській
Вікіпедії.



https://rue.wikipedia.org/wiki/%D0%95%D0%BB%D0%B2%D1%96%D1%81_%D0%9F%D1%80%D0%B5%D1%81%D0%BB%D1%96

Елвіс Аарон Преслі (Elvis Aaron Presley знамый тыж як „Краль рокенролу“ або
скорочено як „Краль (The King)“, (8. януара 1935, Тупело, Міссіссіпі, США – 16.
авґуста 1977, Мемфіс, Теннессе, США) — америцькый співак і актор. Доказав
неґвалтовно споїти іншпірацію з чорнюского шпірітуалу, блуз, кантрі і став ся
найвызначнїшов фіґуров америцького рокенролу. Під час своёй веце як 20 років
тырваючой карьєры здолав много рекордів продая платнєй і навщівности концертів.
Веце як 100 ёго сінґлів ся дістало до ТОП 40 в США і 17 было на першым місцї.
Доднесь было продано через єдну міліарду копій ёго награвок.



https://rue.wikipedia.org/wiki/%D0%94%D1%83%D0%B4%D0%BE%D0%BA

Дудок або удод (Upupa epops) є птах з ряду сиворакшоподобных а єдиный жыючій
представитель родины удодовых (другый представитель Upupa antaios, якый давнїше
жыв на острові Свята Гелена, быв выгубеный бігом 16. стороча). Од мая року 2008
є народным птахом штату Ізраіль.

Дудок жыє на россяглій теріторії Европы, Азії а северной і субсагарьской Африкы.
Є переважно перелїтный, европскы птахы мають свої зимовища в субсагарьскій
Африцї, азійскы пак на югу азійского контіненту.

Тота статя є часточно або цалком основана на перекладї статї Dudek chocholatý на
чеській Вікіпедії.



https://rue.wikipedia.org/wiki/%D0%94%D0%B6%D1%83%D0%B4%D0%BE

Джудо (По японьскы: 柔道; дословно субтілна драга) є штіл японьского боёвого уменя
і барз росшыреный шпорт.

Джудо, ціла назва Кодокан Джудо, выникло з дакілько школ джіу-джітсу (анґл.
транс. jiu-jitsu), котры выучовали себеобрану неозброєного чоловіка у тогдышнїм
понятю. Себеобрана рішыла реалны боёвы сітуації, котры выникали за боя хлопа
проти хлопови. Як дакотрый з боёвників пришов о свою збрань, настала сітуацуя,
коли мусив боёвати о свій жывот. Успішне выконаня тых технік пак кінчіло смертёв
атакера або ёго дештруктівным пошкоджіным т.є. поламаныма костями, выклубенинами
ітд. Метов джуда є мати можность вольбы по успішно выконаній обранї атакера
поранїнём або лем зздобытём контролї і пояснити ёму збыточность ёго почінаня.
Той метї одповідать і складба технік ваза. Колысков джуда є Японія.



https://rue.wikipedia.org/wiki/%D0%93%D1%96%D0%B4%D1%80%D0%BE%D2%91%D0%B5%D0%BD

Гідроґен (Н) — хемічный елемент з протоновым чіслом 1, котрый належыть до 1-ой
ґрупы періодічной сістемы елементів. Проста речовина Гідроґену — водень H2 —
безфаребный, без запаху і смаку ґаз, найлегшый з вшыткых знаных ґазів.

Ізотопы гідроґену мають властны назвы: 1H — протій (Н), 2H — дейтерій (D) і 3H —
трітій (T).

Гідроґен — єден з основных компонентів вшыткых природных органічних сполук.
Водень реаґує з неметалами, з металами ся утворюють гідріды. Змішанина водня з
оксідом выбуґує при підпалёваню.

Тота статя є часточно або цалком основана на перекладї статї Водень на
україньскій Вікіпедії.



https://rue.wikipedia.org/wiki/%D0%93%D1%83%D0%BC%D0%BE%D1%80

Гумор (з лат. (h)umor вогкость, текутина) є тіп емоції, способность чоловіка,
річей або сітуації выкликати почутя забавлїня в другім чоловікови і згорнутя
способів як тото забавліня, часто спроваджане сміхом, выкликати. Понятя
оріґінално описовало темперамент єдинця, якый ся подля антічных представ складав
із штирох основных тїлесных текутин (humores). З гумором є узко звязаный щірый
сміх.

Точна дефініція гумору є проблематічна, не є ани ёго зъєдинена, обще узнана
теорія. Теріов комічна ся занимав напр. Зіґмунд Фройд (в дїлї Фіґлї і їх
одношіня к несвідомости).

Тота статя є часточно або цалком основана на перекладї статї Humor на чеській
Вікіпедії.



https://rue.wikipedia.org/wiki/%D0%91%D1%96%D0%BE%D1%85%D0%B5%D0%BC%D1%96%D1%8F

Біохемія є наукова дісціпліна на граніцї біолоґії і хемії. Занимать ся хемічныма
процесами в жывых орґанізмах. Предметом штудія біохемії є штруктура і функції
основных ставебных каменів жывого матеріалу як суть наприклад цукры, тукы,
протеіны, нуклеовы кислоты і далшы біомолекулы.

Початкы біохемії і орґанічной хемії ідуть до року 1828, коли нїмецькый хемік
Фрідріх Воеглер сінтетізовав простый орґанічный матеріал (мочовину) з
анорґанічных матеріалів кіанату драселного і сірану амонного. Тым доказав, же
жыва і нежыва природа суть створёваны тыма самыма елементами, і же годен з
анорґанічных матеріалів готовити тоты самы матерії, якы находиме в жывій
природї. В роцї 1833 быв Паєном ізолованый першый ензім амілаза, т.є. ензім
роскладаючій шкроб. Великый розмах біохемії настав в 20. сторочу вєдно з розвоём
новых експеріменталных технік як хроматоґрафія, електрофореза, рентґеновы
діфракції, НМР спектроскопія, мікроскопія і технік молекуларной біолоґії. В
днешнїй добі так познаме векшыну метаболічных процесів в жывых бунках, знаме як
бунка здобывать енерґію, як комунікує зо своёв околицёв, з чого ся складать.
Маме представу і о тім, в чім ся єднотливы формы жывота одрізняють і навспак,
што мають сполочне.

Бурливый розвой біохемії і молекуларной біолоґії мать велике значіня про
медіціну (клінічна біохемія), польногосподарьство, промысел, охрану жывотного
середовища і далшы области людьского дїяня.



https://rue.wikipedia.org/wiki/%D2%90%D1%80%D0%B5%D0%BF

Ґрепфруйт, скорочено ґреп (Ботанічно Citrus paradisi або Citrus × paradisi), є
субтропічна деревина плекана про свої цітрусовы плоды той самой назвы.

Ґрепфруйты звычайно роснуть до вышкы 5-6 метрів, зрїдка аж 13-15 м. Листя суть
тмаво зелены, довгы аж 150 мм, узкы і не опадують. Квіты мають 5 і суть великы
асі 5 центіметрів. Плод - ґрепфруйт - мать жовту скорку і в діаметрї мать
10-15цм. Внутрїшня їдла часть є дїлена, єй фарба ся мінить од білой і ружовой аж
по червену. Одрізняють ся і солодкостёв. Ґрепфруйтовый стром шторік родить аж
700 кусів ґрепів. Плекать ся в Бразілії, Ізраілї, Тексасї, Каліфорнії, на
Флорідї або і в Турції і в Іспанії.

Ґрепфруйт обсягує богате множество вітамінів Ц, Б1 і К, самый плод є наповненый
благодарно пособлячіма природныма флавоноідами.



https://rue.wikipedia.org/wiki/%D2%90%D1%80%D0%B0%D0%B2%D1%96%D1%82%D0%B0%D1%86%D1%96%D1%8F

Ґравітація, ґравітачна інтеракція є універзалне силове вплываня міджі вшыткыма
формами матеріалу тай актуално ся тым одрізнять од вшыткых другых інтеракцій.
Ґравітачна інтеракція є найслабша з основных інтеракцій і мать бесконечный досяг
і є все притяжлива. Найвызначнїшо вплывать на обєкты з великов вагов
(макросвіт). Про малы швыдкости і слабе поле ся про попис ґравітачной інтеракції
хоснує, про ёго простоту і релатівну точность про малы швыдкости, Ньютонів
ґравітачны закон. На силне поле і великы швыдкости (релатівістічны, ближачі ся
швыдкости світла) ся хоснує обща теорія релатівіты (платить і на слабы поля і
малы швыдкости). Глядана квантова теорія ґравітації предпокладать частицю звану
ґравітон як далшу елементарну частицю.



https://rue.wikipedia.org/wiki/%D2%90%D0%B5%D1%80%D0%BC%D0%B0%D0%BD%D1%8C%D1%81%D0%BA%D1%8B_%D1%8F%D0%B7%D1%8B%D0%BA%D1%8B

Ґерманьскы языкы — конарь індоевропской родины. Общій предок вшыткых языкôв того
конаря — праґерманьскый (общоґерманьскый) язык, котрым говорили приближно в
серединї 1. тісячроча п.н.е. в Севернôй Европі. Праґерманьскый язык і ёго
потомкы ся характерізують істыма унікатныма языковыма знаками, як то зміна
согласных, знама як закон Ґрімма. Майпошырены ґерманьскы языкы суть анґліцькый і
нїмецькый — материньскы языкы 300—400 і веце як 100 міліонôв людей в тôм
порядку. Иншы росшырены языкы ґрупы суть голандчіна з 23 міліонами і афріканчіна
з веце як 6 міліонами родженых говорцьôв; северогерманьскы языкы, враховано
норчіны, данчіны, шведчіны, ісландчіны і фаєрчіны, котры вєдно мають приближно
20 міліонôв родженых говорцьôв.

Найстаршы свідчіня ґерманьскых языкôв — ґерманьскы імена, записаны в 1. сторочу
Тацітом. Найстарша памнятка ґерманьского писма — напис на Неґовскôй гелмі (2.
стороча пне.). Приближно в 2. сторочу ся обявив старшый футарк, рання форма
рунічного алфавіту. Ґотьскый язык ся записовав ґотьскым алфавітом, створеным
єпіскопом Вулфілов про переложіня Біблії в 4. сторочу. Пак, хрістіанскы
священикы і монахы, котры окрем ґерманьскых языкôв говорили і писали латинчінов,
зачали писати по ґерманьскы управеныма латиньскыма буквамы. Окрем штандартного
латиньского алфавіту, много ґерманьскых языкôв хоснують буквы з діакрітіков (Å,
Ä, Ö, Ü), модіфікованы буквы (ß, Ĳ, Ø, Æ, Ð), латинізованы руны (Þ).

Вшыткы ґерманьскы языкы повстали з праґерманьского языка, обєдиненых звуковыма
змінами як то закон Ґрімма ці закон Вернера. Законы зачали дїяти приближно в
500. роцї пне., окрем того екзістовали иншы общі іновації, подля котрых
праґерманьска языкова сполочность іщі была єдинов у бронзову добу.

Іщі з першых свідчінь ся ґерманьскы языкы дїлять на три ґрупы: западну, выходну
і северну. Їх одношіня тяжко ся дає зістити протоже рунічны памняткы суть
малоінформатівны, а ґерманьскы языкы міґрачного періода суть дуже подобны.
Наприклад, ломбардьскый язык 6. стороча годен быв быти поводом северо- ці
выходоґерманьскым языком перед тим, як быв асімілованый западныма ґерманцями,
кідь ся Ломбарды всїли на Лабе.

Найстаршый звязаный ґерманьскый текст є ґотьскоє переложіня Нового Завіту з 4.
стороча. Екзістують ранны тексты по давнофраньскы (5. стороча),
давноверхнёнїмецькы (слова і речіня з 6. стороча, звязаны тексты з 9. стороча і
давноанґліцькы (звязаны тексты з 10. стороча).

Довшы рунічны написы суть захованы з 8. і 9. стороч, довшы тексты латиніков — з
12. стороча (напр. Книга о Ісландянах), а дакотра скалдічна поезія — аж з 9.
стороча.

До конця міґрачного періоду (~7. стороча) выходоґерманьскы языкы выгынули.
Бурґундцї, Ґоты і Вандалы ся асіміловали межи їх сусїдами. Приближно до 10.
стороча ґерманьскы языкы вже были доста далекыма, жебы їх носителї ся тяжко межи
собов розуміли.

В Середовіку западоґерманьскы языкы были силно роздїлены. Островный анґліцькый
язык ся розвивав одокремлено. З другого боку, контіненталны ґерманьскы языкы
были роздїлены верхнёнїмецькым пересуваням согласных. Доднесь роздїл став омного
бівшым — од найвысшоалеманьского конаря на югу до северонижнёсаського діалекту
на северї. Хоць обидва суть поважованы за варіанты нїмчіны, їх дуже тяжко
назвати взаємнозрозумілыма. З другого боку, североґерманьскы языкы ся лишили май
єдиныма — контіненталны североґерманьскы языкы суть взаємнозрозумілы і
доднеська.

Дакотры з слов в тôй таблічцї змїнили своє історічноє значіня. Наприклад,
анґліцьке слово starve значіть «голодовати», а ёго вшыткы коґнаты (покровны
слова), наприклад, нїм. sterben значать «мерти». 



https://rue.wikipedia.org/wiki/%D0%AF%D0%B3%D0%BD%D1%8F%D1%82%D0%BD%D0%B8%D0%BA_%D0%B1%D0%BE%D1%80%D0%BE%D0%B4%D0%B0%D1%82%D1%8B%D0%B9

Ягнятник бородатый (Gypaetus barbatus) є великый (95 - 125 цм) хищ з родины
ястрябовых, єдиный представитель роду Gypaetus. Наверьху є тмавый, спід тїла є
помаранчовый, голова є лем мягко опірена, выразны суть і ёго чорны бородкы.
Гнїздить на скалах у высокых горах на теріторії южной Европы, Африкы, Індії і
Тібету, шторік кладе 1 - 2 яйця. Популація є резідентна. Ягнятник бородатый быв
успішно реінтродукованый тыж до Алп, але і наперек тому іщі все належыть міджі
найрідкішы хиюі Европы. Тыж як другы супы ся жывить здохлинами, способный є
притім роспучіти і дуже тверды кости.

Тота статя є часточно або цалком основана на перекладї статї Orlosup bradatý на
чеській Вікіпедії.



https://rue.wikipedia.org/wiki/%D0%A7%D0%B0%D1%81%D0%BE%D1%81%D0%BB%D0%BE%D0%B2%D0%B0

Часослова (лат. verbum) є змінна часть речі, яка выражать дїяня (іти), статус
(лежати) або зміну статусу (зачервенїти).

Час (tempus) в лінґвістіцї значіть часослово выражаюче часовый момент, у котрім
дїя ся учінила/чінить/буде чінити. В різных языках ся можуть часы дїлити на
актуалны (минулый, теперішнїй, будучій) і релатівны (напр. передминулый,
передтерперішнїй, передбудучій), котры служать на выражаня передчасности ці
наслїдности дїй.

Способ (modus) є катеґоріов часослова, котре пописує одношіня часослова і
реалности ці умыслу.

Часословный рід (genus verbi) є катеґорія часослова. Звычайно є в різных языках
двоїтый, а то актів і пасів.

Вид (aspekt) є катеґоріов часослова, котра выражать, же часословне дїяня ся
усвідомлює:

Тота статя є часточно або цалком основана на перекладї статї Sloveso на чеській
Вікіпедії.



https://rue.wikipedia.org/wiki/%D0%A1%D1%82%D1%97%D0%BD%D0%BE%D0%BB%D0%B0%D0%B7

Стїнолаз (Tichodroma muraria) є вид меншого горьского птахa з родины
поповзенёвых, о дашто векшого як воробель. Росшыреный є в горах южной а середнёй
Европы а западной а середнёй Азії. Росшыреный є i в Татрах, што суть
найсевернїшы гнїздовиска того виду в Европі. Не є то перелїтный птах, мімо час
гнїздїня ся выберать лем на курты путї до низшых горьскых теренів.

В сучасности ся лучать на два підвиды стїнолаза. Окрем підвиду T. muraria
muraria (Европа а Турція аж po Кавказ) было зазначене в середнїй Азії росшырїня
підвиду T. muraria nepalensis, якый ся лем маленько одрізнять тмавшов фарбов
піря і росшырїнём у высшых горьскых пологах.

Тота статя є часточно або цалком основана на перекладї статї Zedníček skalní на
чеській Вікіпедії.



https://rue.wikipedia.org/wiki/%D0%A1%D1%82%D0%BE%D1%80%D0%BE%D1%87%D0%BD%D0%B0_%D0%B2%D0%BE%D0%B9%D0%BD%D0%B0

Сторочна война (1337—1453) — тырвалый войсково-політічный конфлікт міджі Анґліов
і Франціов, прічінов якого стало прагнїня Анґлії вернути тоты теріторії на
контінентї, што оперед належали анґліцькым кралям. Окрем того анґліцькы кралї
были звязаны родинныма ґузами з французьков дінастіов Капетінґів, внаслїдок чого
предъявляли претензії на французькый престол. У свою чергу Франція прагнула
вытїснити анґлічанів з Аквітанії (яка была закріплена за ними Парізькым
договором 1259 року). Без огляду на початковы успіхы, Анґлія зазнала поражкы у
войнї, в резултатї на контінентї ся у нёй всокотило вшыткого єдно опанованя —
порт Кале, якый вна утримовала до 1559 року.

Война ся продовжовала 116 років (з перервами). Сторочна война была шором різных
конфліктів: першый (Едвардіаньска война) ся продовжовав в 1337—1360, другый
(Кароліньска война) — в 1369—1389, третїй (Ланкастерьска война) — в 1415—1429,
четвертый — в 1429—1453. Термін «Сторочна война» — назва, яка зобщує вшыткы тоты
конфлікты — ся зъявив пізнїше.

Тота статя є часточно або цалком основана на перекладї статї Столітня війна на
україньскій Вікіпедії.



https://rue.wikipedia.org/wiki/%D0%A1%D0%B5%D1%80%D0%BF%D0%B8%D0%BA

Серпик або тыж стриж (Apus apus) є малый перелїтный птах з ряду серпикоподобных
(Apodiformes), якы належать міджі найлїпше лїтаючіх птахів.

Гнїздить скоро в цїлій Европі, в северній Африцї а на россяглій теріторії Азії.
Є міґруючій із зимовищами на южній половинї Африкы. Там одлїтать в септембрі і
до середнёй Европы ся назад зачінать вертати в марцї. Жыє переважно в містах і
на валалї, рїдко і в лїсах або в скалистых областях.

Серпик з выїмков часу гнїздїня ся скоро безперерывно стримує у воздусї, де
докінце і спє, пє і топтать ся, черять притім швыдке лїтаня з плахтїнём, бігом
якого наберать вышку аж єден аж два кілометры, жебы потім як спє міг помаленькы
слизкати ся воздухом долов. Бігом падавого лїтаня падать до мікроспаня, де
одкапчать єдну половину мозґу, причім друга керує лїтаня. Серпиковы ночують в
ґрупах. Середня швыдкость лїтаня є 35 км/г, але годен летїти і через 200 км/г.
Мінімалне рушаня ся по певній поверьхнї доказують і ёго невывинуты ногы, дякуючі
котрым здобыв біномічне імя (Apus apus – з ґрецького apous = без ніг).

Тота статя є часточно або цалком основана на перекладї статї Rorýs obecný на
чеській Вікіпедії.



https://rue.wikipedia.org/wiki/%D0%9F%D1%96%D0%B4%D0%B7%D0%B5%D0%BC%D0%BD%D0%B0_%D0%B2%D0%BE%D0%B4%D0%B0

Підземна вода загорнює вшытку воду, яка ся находить під земнов поверьхнёв,
особливо у порах міджі частіцями ґрунту а в місцях, де є нарушена контінуіта
горнин. Дослїджованём підземной воды ся занимать гідроґеолоґія. Підземна вода
творить коло 20 % світовых засоб воды, хоснує ся часто як жрідло воды.

Векшына воды під земнов поверьхнёв походить зо всяку поверьхнёй воды, тота ся
кличе вадозна підземна вода. Часть той воды може быти довгу ґеолоґічну епоху
заперта міджі непропустныма верствами і тоту підземну воду пак означуєме як
фосілну. Як выступує з внутра Земли, іде о ювенілну підземну воду. Tота може
выверати наприклад у вулканічных областях і тектонічных ломах. Вода котра
зістане в седіментї, котрый ся до нёй укладав, ся зове конатна.

Тота статя є часточно або цалком основана на перекладї статї Podzemní voda на
чеській Вікіпедії.



https://rue.wikipedia.org/wiki/%D0%9F%D1%80%D0%BE%D1%81%D0%B2%D1%96%D1%82%D0%BD%D0%B8%D1%86%D1%82%D0%B2%D0%BE

Освітництво є інтелектуалный рух, жывотне одношіня і філозофічный напрям 18.
стороча, якыв значів переворот у вывою европского думаня. Просвітництво є
одмогавов реакціов на барокову реліґіозіти, против яків ставлять властны
средства і можливости чоловіка: раціоналізм, лоґіку і гуманізм. Вытворило
властны духовны, етічны і естетічны прінціпы, до того часу незнамы, якы зробили
базу мімоіншого днешнїм концептам громадяньской слободы тай рівности,
демокрації, проґресу і людьскых прав.

Тота статя є часточно або цалком основана на перекладї статї Osvícenství на
чеській Вікіпедії.



https://rue.wikipedia.org/wiki/%D0%9F%D0%BE%D0%B7%D0%BD%D0%B0%D0%BD%D1%8F

Познаня або коґнітівность значіть як процес набываня зналостей (познаваня) о
реалным світї, так і ёго резултат (знаня). Не дотулять ся уж єствуючіх наук
(напр. даякой партії математікы, хемії, етікы апод.), якы чоловік не познавать,
але хоче ся їх навчіти ці порозуміти. На розлуку од неясного тушіня, неовіреного
т.є. несполегливого суджіня, припадно лем прияманого вірованя, є выслїдком
познаня певне, сполегливе і припадно і овірене знаня.

Познаня є про каждого чоловіка важне, сістематічным познаванём різных областей
реаліты ся занимають наукы, но характер, припадно условія і можности познаня
дослїджує філозофія, передовшыткым єй конарь ґнозеолоґія.

Тота статя є часточно або цалком основана на перекладї статї Poznání на чеській
Вікіпедії.



https://rue.wikipedia.org/wiki/%D0%9F%D0%B5%D1%81

Пес домашнїй (Canis lupus f. familiaris) є найскорше доместікованый підвид
вовка, найстарше доместіковане звіря зо вшыткых. Предпокладать ся, же быв
доместікованый перед мінімално 15 000 роками. Є підозрїня, же потім дішло
мінімално в дакотрых популаціях к помішаню з шакалом, тота теорія але не є
шыроко приїмана.

Найстаршы археолоґічны найджіня походять з Турції (Цаіону, 9500 п.н.е.) і зо
Шкотьска (Стар Кар, 7500 п.н.е.). Псы суть зображены на еґіптьскых і
мезопотамскых кресбах (3000-2000 п.н.е.), кресбы вказують і куртоногы племена
або псы з беленґаючіма ухами.

Пес є чоловіком хоснованый на ряд актівіт і грав велику роль в людьскій історії.



https://rue.wikipedia.org/wiki/%D0%9E%D0%BA%D0%BE

Око є змысловый орґан реаґуючій на світло (фоторецептор), т.є. забеспечуючій
зрак. В часї вывиваня жывых творів дішло к вызначному розвою од світлочутливых
орґанів реаґуючіх лем на екзістенцію світла аж по око „просте“ у хырбетных (у
тім чіслї чоловіка) і головоножцїв і око зложене напр. у членовцїв.

Много жывых творів (векшына ссавцїв, птахів, плазів і дакотрых рыб) мать очі
уміщены на переднїй сторонї головы, што їм уможнює тридімензіоналне віджіня –
єднотливы образчікы з обидвох оч ся складають до єдного, котрый внимаме. Опроти
тому екзістує монокуларне віджіня, де жывый твор внимать сучасно два роздїлны
образы, як наприклад заяць або хамелеон.



https://rue.wikipedia.org/wiki/%D0%9C%D1%96%D0%BD%D1%81%D0%BA

Мінск є головне і найвекше місто Білорусії. В Мінску жыє на плосї 307,9 км2
1 800 000 людей (2007). Місто ся дїлить адміністратівно на 9 районів. Густота
населїня є коло 7 030 жытелїв на 1 км2. Місто є головным господарьскым і
културным центром Білорусії і резіденціёв Сполоченства независлых штатів.

В рамках теріторіалного дїлїня Білорусії мать окремый статус і є центром
Міньской области і Мінского района.

Перше спомянутя Мінску є з року 1067. В роцї 1326 ся Мінск став частёв
Великовоєводства літовского і в року 1499 здобыв містьскы права. Од року 1569
быв головным містом Міньского воєводства в Польско-Літовскій унії. На початку
18. стороча го зничіли Шведы. Як резултат другого дїлїня Польска быв року 1793
анектованый Росіёв.

По другій світовій войнї, почас котрой місто окуповали на три рокы Нїмцї, быв
Мінск правда перебудованый, але не реконштруованый, як іншы міста. Руіны впали
за жертву сталіністічній архітекрутї, обявили ся так великы булвары і
великолепны будовы.



https://rue.wikipedia.org/wiki/%D0%9C%D0%B0%D1%82%D0%B5%D0%BC%D0%B0%D1%82%D1%96%D0%BA

Математік є чоловік, котрого прімарнов областёв, яку штудує і дослїджує є
математіка. Інакше повіджено, математік є особа, яка приносить новы знаня на
полю математікы, напр. новы правила і прінціпы. Люде, котры аплікують
математічну теорію, звычайно не розумены як математіци. Суть то інжінїры,
економове, фізіци, компютеровы шпеціалісты іпод.

На розлуку од другых наук, основнов методов дослїджованя в математіцї не є
выконованя практічных експеріментів. Ґрунтом математікы є математічне
доказательство. Правдивость новой теорії є выводжена з уж єствуючіх правдивых
тверджінь.

Тота статя є часточно або цалком основана на перекладї статї Matematik на
чеській Вікіпедії.



https://rue.wikipedia.org/wiki/%D0%9A%D0%BE%D0%BC%D0%BF%D0%BB%D0%B5%D0%BA%D1%81%D0%BD%D0%B5_%D1%87%D1%96%D1%81%D0%BB%D0%BE

Комплексны чісла (з латиньского complexus, складженый) выникають росшыринём
области реалных чісел так, жебы у нїм кажда алґебраічна ровніця мала приналежне
чісло рїшінь подля основного речіня алґебры. Наприклад квадратічна формула x2 +
1 = 0 не мать в области реалных чісел рїшіня, бо їй діскрімінант (−4) є запорный
і ёго одмоцнина гев не є дефінована. Комплексне чісло мать дві части, реалну тай
імаґінарну і записує ся найчастїше як a + bi, причім i значіть імаґінарну
єдиніцю, дефіновану одношінём i2 = −1. Спомянута ровніця пак мать два резултаты,
± i. На операції з комплексныма чіслами платять правила на рахованя з
двойчленами.



https://rue.wikipedia.org/wiki/%D0%9A%D0%B2%D0%B0%D0%BD%D1%82%D0%BE%D0%B2%D0%B0_%D0%BC%D0%B5%D1%85%D0%B0%D0%BD%D1%96%D0%BA%D0%B0

Квантова механіка є піля квантовой теорії поля частёв квантовой теорії, што є
основна фізікална теорія, котра зобщіла і росшырила класічну механіку,
передовшыткым на атомовій і субатомовій уровни. Од класічной механікы ся
одрізнять передовшыткым пописом статуса фізікалных обєктів. Статус мікрочастицї
в квантовій механіцї не є пописаный їх пологов а імпулзом, як є тому в класічній
механіцї, але вовновов фунцкіов, обдобно як є поступна електромаґнетічна вовна
пописана гармонічнов функціёв. За точно дефінованых вонкашнїх условій пак годен
за помочі квантовой механікы выраховати з Шредінґеровой формулы вовнову функцію
в хоцьякім часовім моментї.

Вовнова формула пописує де Броґліову вовну частицї і квадрат абсолутной годноты
вовновой функції давать густоту правдоподобности находжіня ся мікрочастицї.
Простїше годен тото повісти, же дана частиця ся находить в часї t на місцї
уданім коордінатами x, y, z з істов правдоподобностёв.

Головным рісом квантовой механікы є правдоподобностный попис. Далшым тіпічным
рісом є тзв. квантованя, діскретность і неспоїтость дакотрых величін, котры в
класічній механіцї бывають споїты. Рісом квантовой механікы є тыж екзістенція
величін і явів, якы не мають на уровни класічной механікы пряму аналоґію: напр.
спін частиць, провязаность (заплечіня) ставів, релація неясности, ітп.



https://rue.wikipedia.org/wiki/%D0%94%D1%96%D0%B0%D0%BB%D0%B5%D0%BA%D1%82%D1%96%D0%BA%D0%B0

Діалектіка (з ґрецького діалектіе техне од діалегестгаі, повідати) є філозофічне
понятя, котрый набывав під час історії різны значіня і днесь є неєднозначный.
Філозофічный словник (Валтер Бруґґер і кол.) докінце зачінать гесло діалектіка
так: "Хоснованя выразу діалектіка досягло в сучасній філозофії такой міры хаосу,
же лем ледво можне подати што і лем што найбівше общу характерістіку того
понятя."Выраз "діалектіка" значів спочатку уменя повіданя ці діскузію, де ся
черяли тверджіня і контры, підпорены раціоналныма арґументами. Цілём такого
повіданя є приближыти ся правому знаню так, же участници собі взаємно вывертають
необґрунтованы суджіня. „Уменя“ є в тім, же каждый участник мусить правилно
порозуміти змысел тверджіня і одповідати на нёго в згодї з правилами лоґікы.



https://rue.wikipedia.org/wiki/%D0%93%D1%83%D0%BC%D0%B0%D0%BD%D1%96%D1%82%D0%BD%D1%8B_%D1%96_%D1%81%D0%BE%D1%86%D1%96%D0%B0%D0%BB%D0%BD%D1%8B_%D0%BD%D0%B0%D1%83%D0%BA%D1%8B

Гуманітны і соціалны наукы суть общі наукы занимаючі ся чоловіком і громадов. На
розлуку од природных наук (фізіка, біолоґія) не суть точно екзактны, дозволюють
всуповати субєкту до позорованя. Гевсесь вступ субєкту є але велёраз жаданый і
єдиный можливый, бо многораз є предметом соціалных наук даяка властность
субєкту. Вести єднозначну лінію, котра бы дїлила гуманітны і соціалны наукы є
дуже тяжке, но справила ся уводжать, же соціалны наукы суть характерістічны
высшым ступнём квантіфікації і повжыванём звычайных науковых метод, напр.
експеріменту, закля што гуманітны наукы мають скорше аналітічный характер.

Тота статя є часточно або цалком основана на перекладї статї Humanitní a
společenské vědy на чеській Вікіпедії.



https://rue.wikipedia.org/wiki/%D0%93%D0%B0%D1%80%D0%BC%D0%BE%D0%BD%D0%B8%D1%87%D0%BD%D1%8B%D0%B9_%D1%88%D0%BE%D1%80_%D0%B7%D0%B2%D1%83%D0%BA%D1%96%D0%B2

Гармоничный шор, тыж ряд вадь серія звуків  — наступа звуків, де основа каждого
звука ― рувно дїлимоє основї майнизшого звука; тыж называют верьхная натуралная
гармоничная шка́ла лебо натуралный ци обертоновый звукоряд.

У звука гармонічного шора ачий имня алiквотный, парцiальный, частичный тон вадь
обертон. Штобы писати вадь говорити про обертоны и частичные тоны чісленно, гія
правильно нумеровать каждый без плутанини міджі ними: другый обертон не ачий
третїй частичный тон, потому что это другый звук шора, чом и першый частичный
тон, вадь фундаментал, ачий першым обертоном, кой гія.

Одночасне звучання усіх обертонів гармонічного ряду утворює так званий со́звук
(анґліцька сторінка), зазвичай чутний як одна висота на рівні фундаменталу,
тобто найнижчого, першого партіалу. Тембр співзвуку залежить від розподілу
гучності на множині усіх партiалів та може переміщати відчуття висоти співзвука
на рівень другого чи третього або якогось іншого партiалу у окремих випадках
близької до нуля гучності деяких партiальних підмножин.

Обертон як частковий чи партіальний тон, на відміну від частки чи партіалу, не
єдиний чистий тон, але складний звук, утворений особливою підмножиною партіалів
будь-якого співзвуку, тобто співзвук у співзвуці, чому є докладний опис та
нотний приклад:

Оскільки будь-який даний співзвук завжди містить в собі інші співзвуки, він
безумовно існує як співзвук у складі самого себе і може бути співзвуком у складі
іншого співзвуку, висота якого сприймається неодмінно як більш низька і завжди
відповідає частоті стимулу целочисельно кратної частоті стимулу з відчуттям
висоти даного співзвуку. Іншими словами усякий співзвук є обертоном деякого
унтертону, включаючи випадок коли співзвук є першим обертоном свого першого
унтертону, тобто самого себе. Низхідна послідовність усіх співзвуків, що містять
у собі один і той же даний співзвук утворює унтеральну ска́лу:

Вертикальний гармонічний ряд або співзвук, як різновид складного звуку, робить
активними нервові волокна деякої групи, що розділена групами неактивних волокон,
притому активні волокна відповідають партіалам. Властивості нервових волокон
окремо проводити відчуття відповідного для кожного з них партіалу розвиваються,
ймовірно, ще до народження організму, під впливом невтомного звуку серця матері.
Взаємодія нервових волокон у процесі сприйняття партіалів декількох складних
звуків робить істотний вплив на загальну оцінку приємності/неприємності
одержуваних відчуттів. У разі сприйняття декількох співзвуків не викликає
сумнівів залежність відчуттів консонансу/дисонансу від виражених раціональними
числами співвідношень частот фундаменталів.

Значну роль у сприйнятті співзвуку грає здатність його партіалів колективно
відтворювати відчуття висоти відсутнього фундаменталу, або якогось іншого
партіалу з таких найбільш відчутних, тобто низькочастотного у даному співзвуці
партіалу. Тому й висота сприйняття співзвуку у цілому є відчуттям точного
унісону між висотою окремо узятого фундаменталу та висотою колективно її
виражаючого резідууму, як множини усіх партіалів даного співзвуку без
фундаменталу, тобто найнижчого з партіалів.

Для надійного письмового запису висот обертонів гармонічного ряду є особливий
нотний приклад, який може допомогти:

Дотримання правопису, що дав Мерсен для розподілу октави на 12 недотонов,
переконує, що у першом приближыни (без енгармонічных, тота єст мікротоновых,
виправлень) найбарже вірна ачий, наприклад, музична нотація Кетлін Шлезінгер
(анґліцька сторінка):

Відомо, що будь-яка ска́ла, а натуральна особливо, тісно пов'язана з
піфагорійськимы висотамы (україньска сторінка). Таке порівняння виявляє у
множині перших 32-х обертонів фрагмент піфагорійського ланцюжка з 3-х чистих
квінт, утворений чотирма обертонами з номерами 8, 12, 18, 27; і підмножыну
обертонов піфагорійськых высот, што містить не толькы перераховани обертоны, але
и такие з октавных ланцюжкив, де знаходятся ци перераховани. Цей факт наочно
демонструє відношення на множині матричної будовы, што відображає висоты нотного
приклада із залученням буквеной нотацыи Гельмгольца, де приставками θ
{\displaystyle \theta } (від ґрецькы Πυθαγόρας) відзначени піфагорійськи ноти і
стрілками ↙ ↗ {\displaystyle \swarrow \!\!\!\!\!\!\nearrow } ― ланцюжок чистих
квінт:

Підмножина не піфагорійських обертонів залишається після видалення
піфагорійської підмножини з множини усіх обертонів ряду:

Кой непіфагорійськи висоты сравнивати з підходящимы піфагорійськимы, то першы
відрізняються від другых на нявелики інтервали, звани комами (україньска
сторінка), серед різноманіття яких є одна з найбільш відомих ― синтонічна кома
Дідима (російска сторінка) (подальше позначення Δ ι , {\displaystyle \Delta
\iota {,}} ― від ґрецькы Δίδυμος ― для підвищення, та інвертоване ― ι Δ ,
{\displaystyle \iota \Delta {,}} ― для пониження):

Ги непифагорийскы висоты e 1 [ 5 ] , e 2 [ 10 ] , b 2 [ 15 ] {\displaystyle
e^{1}[5],e^{2}[10],b^{2}[15]} ачий отриманы з піфагорійскых θ e 1 [ 81 / 16 ] ,
θ e 2 [ 81 / 8 ] , θ b 2 [ 243 / 16 ] {\displaystyle \theta e^{1}[81/16],\theta
e^{2}[81/8],\theta b^{2}[243/16]} путём понижения последних на ι Δ , [ 80 / 81 ]
{\displaystyle \iota \Delta {,}[80/81]} , их надо нотировать как ι Δ , θ e 1 [ 5
] ; ι Δ , θ e 2 [ 10 ] ; ι Δ , θ b 2 [ 15 ] {\displaystyle \iota \Delta
{,}\theta e^{1}[5];\iota \Delta {,}\theta e^{2}[10];\iota \Delta {,}\theta
b^{2}[15]} . Действительно:

Для чёткой нотации высот b e s 1 [ 7 ] , b e s 2 [ 14 ] {\displaystyle
bes^{1}[7],bes^{2}[14]} нужна ещё одна кома, відома як септимальна кома Архита
(україньска сторінка) (подальше позначення A ρ , {\displaystyle \mathrm {A} \rho
{,}} ― від ґрецькы Αρχύτας ― для підвищення, та інвертоване ― ρ A ,
{\displaystyle \rho \mathrm {A} {,}} ― для пониження):

Путём использования префиксов пониження на ρ A , [ 63 / 64 ] {\displaystyle \rho
{\mbox{A}}{,}[63/64]} пифагорейских висот θ b e s 1 [ 64 / 9 ] , θ b e s 2 [ 128
/ 9 ] {\displaystyle \theta bes^{1}[64/9],\theta bes^{2}[128/9]} нотация чёткого
интонирования для b e s 1 [ 7 ] , b e s 2 [ 14 ] {\displaystyle
bes^{1}[7],bes^{2}[14]} получает вид ρ A , θ b e s 1 [ 7 ] , ρ A , θ b e s 2 [
14 ] {\displaystyle \rho {\mbox{A}}{,}\theta bes^{1}[7],\rho {\mbox{A}}{,}\theta
bes^{2}[14]} , истинность якого легко проверяется:

Висоті f 2 [ 11 ] {\displaystyle f^{2}[11]} необхідна ундецімальна кома
аль-Фарабі (україньска сторінка) (позначення Φ α , {\displaystyle \Phi \alpha
{,}} ― від ґрецькы αλ-Φαράμπι ― для підвищення, та інвертоване ― α Φ ,
{\displaystyle \alpha \Phi {,}} ― для пониження):

Префікс підвищення Φ α , [ 33 / 32 ] {\displaystyle \Phi \alpha {,}[33/32]}
призводить піфагорійську нотацію θ f 2 [ 32 / 3 ] {\displaystyle \theta
f^{2}[32/3]} до виду Φ α , θ f 2 [ 11 ] {\displaystyle \Phi \alpha {,}\theta
f^{2}[11]} , який відповідає чіткому інтонуванню f 2 [ 11 ] {\displaystyle
f^{2}[11]} :

Ще одній висоті a 2 [ 13 ] {\displaystyle a^{2}[13]} необхідна трідецімальна
кома (позначення ρ ι , {\displaystyle \rho \iota {,}} ― від ґрецькы δεκατρία ―
для підвищення, та інвертоване ― ι ρ , {\displaystyle \iota \rho {,}} ― для
пониження):

Пониження θ a 2 [ 27 / 2 ] {\displaystyle \theta a^{2}[27/2]} на ι ρ ,
{\displaystyle \iota \rho {,}} дає ι ρ , θ a 2 [ 13 ] {\displaystyle \iota \rho
{,}\theta a^{2}[13]} , що означає чітке інтонування a 2 [ 13 ] {\displaystyle
a^{2}[13]} :

Треба врахувати, що подвійність існування кратності гармонічної і
субгармонічної, а також інтервалів і тонів, відбилася в подвійності нумерації
(через косу, рідше звичайну, дробну рису) висот системи чіткої інтонації. Перед
(над) рисою пишуть номер висоти в ряду обертонів, а після (знизу) риси ― номер
унтертону, від якого цей ряд збудований.

Таким чином, якщо для повної визначеності додати ще й позначенням відсутності
будь-якої коми χ , {\displaystyle \chi {,}} (від ґрецькы χωρίς), множина перших
16-ти обертонів має вигляд:

Суміщення з нотним прикладом показує, що буквені імена йому сповна відповідають.
Тому й нотація Кетлін Шлезінгер виділяється з інших відомих як найбільш вірна
для застосування до неї енгармонічних фікт (в цьому прикладі вони над нотами),
які наказують всі необхідні мікротонові вигини висот для досягнення їх чіткого
інтонування.

Звертаючи увагу на факт присутності у кожній енгармонічній фікті символу θ
{\displaystyle \theta } , вказуючого піфагорійський рівень висоти, слід
пам'ятати, що вигин звичайної темперованої висоти, наприклад, до висоти чіткого
інтонування треба спочатку виконати до піфагорійського рівня, а потім або таким
й залишити, якщо коматичного префікса немає чи є безкоматичний χ ,
{\displaystyle \chi {,}} префікс, або від піфагорійського рівня виконати ще
вигин, вказаний коматичним префіксом.

Значок ⋔ {\displaystyle \pitchfork } над θ {\displaystyle \theta } висоти a 2
{\displaystyle a^{2}} ув'язує її піфагорійський рівень зі стандартною частотою
настройки, що виражає рівність:



https://rue.wikipedia.org/wiki/%D0%92%D0%BE%D1%80%D0%BE%D0%BD

Є сталый. В часї мімо гнїздїня вандрує в околїцї гнїзда. Жыє сам в тырвалых
парах по велё років. На гнїздища ся вертать коло фербуара, коли зачінать з
будованём ці справованём старого гнїзда, котре собі будує на высокых стромах і
недоступных скалах. Своє гнїздо повжывать пару років, также за дакілько років
може быти выразне своёв великостёв. Властне ставляня выконує саміця закля што
самець приносить ставебный матеріал - конарикы, траву, мог. До гнїзда знесе 5 аж
6 синёзеленых чорнобуро і сиво флякастых яєць, котры загрївать саміця. Саміця
сидить векшынов сама по добу 20 аж 21 днїв. Молодята кормлять обоми родічі.

Тота статя є часточно або цалком основана на перекладї статї Krkavec velký на
чеській Вікіпедії.



https://rue.wikipedia.org/wiki/%D0%91%D1%80%D1%8E%D1%81_%D0%9B%D1%96

Брюс Лі або тыж Лі Юн Фан (27. новембер 1940, Сан Френсіско - 20. юл 1973, Гонґ
Конґ) быв герець, майстер а популізатор боёвых умень. Засвятив ся тренінґу
боёвых умень, што го пізнїше привело на філмове полотно. Своёв акторьсков
роботов овплывнив накручаня філму а популаріту тогдышнїх акчных філмів. Курто по
своїй смерти ся став леґендов а до днеська є знамый як вплывна фіґура боёвых
умень 20. стороча.

Народив ся як черверте з пятёх дїтей до родины Лі Гоі Хуен а Грейс Го в Сен
Френсіску. Курто по народжіню ся цїла родина вернула до Гонґконґі. Мав дві
старшы сестры Феобе тай Аґнес, старшого брата Петра і молодшого Роберта. Єдна із
спомин, котры собі сокотив од дїтинства была японьска окупація в часї другой
світовой войны. Зато же быв Гонґконґ брітаньсков колоніов од половины 19.
стороча, з вплывом чуджой держав ся стрїчав од своёй молодости. Як му было 13
років започав треновати Вінґ Чун. Не присвятив ся лем бою. В роцї 1958 выграв
гонґконґскый танечный конкурз в ча-ча. Тай дякуючі свому вродженому таленту ся
указав в дакілько філмах. Ёго отець ся правом бояв о будучность свого сына, якый
преферовав танець, бой і філм перед школов. Кідь ся Брюсь дістав до биткы, котру
рїшыла поліція, родічі вырїшыли, же пришов час, абы схосновав своє америцьке
обчанство і вернув ся до земли свого народжіня.

Даякый час бывав у приятеля свого вітця в Сен Френсіску, де зараблав як
інштруктор танця. Не вытримав там довго а скоро ся одстяговав до Сіетлу, де мала
Рубі Чов свою рештаврацію, як дякуючі ёго вітцёви забеспечіла бываня і роботу.
Приголосив ся тай старостливо доходив до Едісон Текнікал Ковлідж. Ёго резултаты
в школї были дость добры, жебы го прияли на Юніверзіті ов Вошінґтон, де пізнїйше
здобыв тітул бакаларя боёвых умень. Фрустрованый платнёв, што го жывила,
засновав вроцї 1963 Йун Фан Ґунґ Фу Інстітъют, де учів за невелику платню
кунґ-фу. В тім часї не были школы боёвых умень тїко росшырене, та же штуденты не
браковали. Докінце міджі нима стритив Лінду Емері, с яков ся оженив в роцї 1964.
Свою школу боёвых умень охабив на старости свому камаратови Такіму Кімурови а із
женов ся перемістив до Овкленду к Джеймсови Лі, де вєдно одкрыли другу філіалку
Йун Фан Ґунґ Фу Інстітъют. Брюс Лі учів хоцького, што ся не любило кітайскій
мінорітї. Тото досягло верьх в дуелї, котрый мав закінчіти навчаня некітайскых
штудентів, як бы Брюс прохрав. По нецїлій мінутї бой скінчів успіхом Брюса. Він
сам але не быв з резултатом спокійный бы ся сподївав же скінчіть скорше. Тота
битка го привела к снажіню лїпше проведжіня боёвых умень, як бо сторінцї
фізічній, так і по сторінцї філозофічній і менталній. В тім часї выникла думка
Джіт Куне До.

Тота статя є часточно або цалком основана на перекладї статї Bruce Lee на
чеській Вікіпедії.



https://rue.wikipedia.org/wiki/%D0%91%D0%BE%D0%B3%D0%BE%D1%80%D0%BE%D0%B4%D1%96%D1%86%D1%8F

Богородіця, Дїва Марія, Матїрь Божа, Марія (арам. מרים — Маріам) — мати Ісуса
Хріста . З Новой Заповідї знаме, же жыла в Назаретї в Ґалілеї із своїм мужом
Йосифом.

Знаня про народжіня Дївы Марії ся не згадують в Новій Заповідї, а переданы лем в
апокріфічній літературї. Згодно з апокріфічным Протоєвангелієм Якова родічами
Марії были Святый Йоаким і Свята Анна: пізнїше так учіли святы Іоанн Дамаскін,
Ґриґорій Ніскый, Ґерман Константінопольскый, Фулберт Шартрьскый, тай богато
другых вчітелїв Церькви — і гевто ся стало неоддїльнов частёв Священного
переказу.

Місцём народжіня, як правило, тримають Єрусалим; так твердив Святый Софроній і з
ним быв згоден святый Іоанн Дамаскін.

Тота статя є часточно або цалком основана на перекладї статї Діва Марія на
україньскій Вікіпедії.



https://rue.wikipedia.org/wiki/%D0%90%D0%BA%D1%82%D1%96%D0%BD%D1%96%D0%B9

Актіній (російскы: актиний, анґліцькы: actinium, нїмецькы: Aktinium) —
радіоактівный хемічный елемент III. ґрупы періодічной сістемы елементів, сімвол
Ас, ат. н. 89; ат.м. 227,0278. Найдовше жывый бета-радіоактівный ізотоп 227Ас.
Період напівроспаду 21,773 р. Ізотопы 227Ас і 228Ас (наз. тыж мезоторій II, Ms
Th II) входять до складу природных радіоактівных рядів. Обсяг актінія у земній
корї дуже малый ( 6 ⋅ 10 − 10 % {\displaystyle 6\cdot 10^{-10}\%} ). Актіній -
стріблясто-білый метал з граноцетричнов кубічнов гратков.

Дость є тяжкый (густота 10,7 г/см3) і барз хімічно актівный. Ёго температура
топлїня, найджена експеріментално, 1040±50°С, а температура кыплїня, розрахована
теоретічно, близко 3200°С

Містить ся в урановых тай торієвых рудах. Высокотоксічный tпл = 1050 oC, tкип =
3590 oC.



https://rue.wikipedia.org/wiki/%D0%AF%D1%81%D1%82%D1%80%D1%8F%D0%B1_%D0%B3%D0%BE%D0%BB%D1%83%D0%B1%D1%8F%D1%82%D0%BD%D0%B8%D0%BA

Ястряб голубятник (Accipiter gentilis), є середнё великый хищ з родины
ястрябовых, росшыреный по цалій Европі аж на їй северну і северозападну часть, в
северній Азії, Турції, Іранї, Тібетї, Японії і у Северній Америцї.

Ястряб голубятник є найвекшый представитель роду Accipiter. Мать курты шыроко
закулятены крыла, довгый хвіст, вгодный про лїтаня поміджі стромы, силны пазуры,
плоху голову, куртый шпіцятый дзёбак і буры аж помаранчовы очі. Самець мать сиву
верьхню сторону тїла зо синїм надыхом, білы бровы і білый спід зо сивыма
смугами. Саміця є выразно векша як самець і на роздїл од нёго мать верьхню часть
тїла зо сивым надыхом. Молоды птахы суть зверьху буры і місто вовнок на грудї
мають дакілько бурых фляків.

Ястряб голубятник є на векшынї теріторії сталым птахом, і кідь у дакотрых
локалітах, напр. у Канадї або северній Азії, міґрує до южнїшых областей. Жыє
скрытым способом жывота з богатшым поростом і збачіти го годен лем рідко, за
стравов ся але даколи выдасть і до одкрытой країны. На уловок чекать зо своёй
позоровательнї і потім выконує атак несподїванов швыдкостёв. Справила іде о
опортуністічного хища, котрого стравов суть звычайно меншы виды птахів, окремо
пак голубы, ластївкы, воровлї, хоць можуть напасти і векшы виды, наприклад
бажанты або водны птахы, аж до великости дикой качкы.

К своїм гнїздовым локалітам ся вертать міджі марцом і апрілём і на яйцях сїдить
од апріля до [[юн]а]. Гнїздовы плохы суть векшынов зароснуты великыма і силныма
стромами, на котрых ястряб гнїздить. Кладе 2 аж 5 яєць о великости 59×45 мм і
вагов коло 60 ґ. Свої яйця собі твердо хоронить і остро атакує і на векшы виды
хищів. Інкубачна доба тырвать 28 аж 38 днїв і на яйцях сидять обоми родічі.
Молодята опущають гнїздо по 35 днях жывота і лїтати зачінають згруба о десять
днїв пізнїше. Молоды птахы можуть зістати близко своїх родічів аж по добу єдного
рока жывота. Ястряб голубятник не мать велё природных неприятелїв і час од часу
є ловленый векшыма видами канї, або пугачами, хоць тоты хищі бывають самы
жертвами самых ястрябів в часї гнїздиня, коли ся у них обявує несподївана
аґресія.

Тота статя є часточно або цалком основана на перекладї статї Jestřáb lesní на
чеській Вікіпедії.



https://rue.wikipedia.org/wiki/%D0%A8%D0%BF%D1%96%D0%BD%D0%B4%D0%BB%D0%B5%D1%80%D1%83%D0%B2_%D0%9C%D0%BB%D0%B8%D0%BD

Шпіндлерув Млин (по чеськы Špindlerův Mlýn, по німецькы Spindlermühle) се знамый
курортный варош у чеськых Кырконошах. Назвав ся позад родины Шпіндлерув, котра в
нюм мала млин.

Шпіндлерув Млин ся находит на сіверу Чех на граници з Польщов. Ун ся розлягає на
высоті 575–1555 м над морём у Кырконошах на збиванці Лабы и Сятопетерського
потока. Варош з усіх бокув закрытый горами Кузі хребты, Высока плань и Медведин.
Майвысша точка се Лучна гора, друга майвысша гора Чеської републікы. Шпіндлерув
Млин має чотыри районы, котрі колись были окремыми селами: Передня Лабська
(Přední Labská), Лабська (Labská), Бедрихов (Bedřichov), Сятый Петер (Svatý
Petr).

Перші документалні споминкы за се поселеня сут из початку XVI. столітя, коли быв
заоснованый приход Сятого Петра. Заселеня сёго міста было зъязано з копанём
срібра и міди. Поселеня Бедрихов ся заосновало в 1746. годі коло малої
склярської фабрикы, де май пак была металурґійна фабрика, а потому лісопилня.

Сам Шпіндлерув Млин быв заоснованый в кунци XVIII. столітя дрыворубами из
Шлезії. В 1784. годі туй были лиш пять хыж, єдна яґерська хыжа ай млин. В 1793.
годі цісарь Ференц II. позволив приходови поставити нову церьков місто старої,
напув розваленої.

Шпіндлерув Млин се єден из майзнамых и майнавщивленых центрув зимніх спортув на
Чехах. Варош може прияти дас 10 тысяч людий. Лыжарські трасы на чотырёх курортах
(Svatý Petr, Medvědín, Horní Mísečky, Labská) вєдно мают 25 км и роблят 5
місяцюв в годі. 14 вытягув обслуговуют 17,5 тысяч лыжарюв на годину. Булша часть
трас має снігові каноны. Шпіндлерув Млин интересный ай у літнёму сезоні ги місто
діля пішого турізму и гурных біціґель. Мимо иншого варош має ай аквапарк.

Тота статя є часточно або цалком основана на перекладах статей Špindlerův Mlýn
на чеській Вікіпедії, Шпиндлерув-Млин на російскій Вікіпедії a Špindlerův Mlýn
на анґліцькій Вікіпедії.



https://rue.wikipedia.org/wiki/%D0%A7%D0%BE%D0%BF

Чоп є місто на югозападнім рогу Закарпатьской области на западній Українї.
Лежыть на граніцї з Мадярьском тай Словеньском на узкій смузї міджі ріками Тиса
і Латоріця, дас 25 км на юг од областного центера Ужгорода.

В часї міджівойновой Першой републікы Чеськословеньска належав Чоп к Словеньску;
під політічный і судный район з резіденціов в Кралёвскім Хылмці. При передаваню
Підкарпатьской Руси Совєтьскому Союзу в роцї 1945 належав як стратеґічный
железнічный ґуз (стрїчають ся ту штрекы од Кошіць, Будапештї, Ужгорода і
Мукачова) к теріторії выходного Словеньска, котре было передане СССР, і наперек
тому же адміністратівно не лежало на земли підкарпаторуьскій.

Жыє гев неповных 9000 людей, з них коло 40 % суть Українцї і Русины, 40 %
Мадяре, решту пак Циґане, Росіяне, Білоросіяне, Словаци і Жыде.

Чоп є знамый передовшыткым зато, же є першов україньсков железнічнов станіцёв по
приходї із Словеньска або Мадярьска (з Мадярьском є там і рядна драга і
гранічный переход). Вєдно з Чєрнов над Тисов і Загоны так творять великый тай
комплікованый железнічный ґуз, бо ся там стрїчать нормалный европскый розход шын
(1435 мм) з російскым (1520 мм). Заставують ту влакы споюючі Братїславу, Кошіцї,
Відень тай Будапешть а через Чоп, Мукачово а Львів з Київом а Москвов; тым ся ту
выміняють подвозкы. Далша, менше затяжена штрека іде через Ужгород і Самбір до
Львова.

Тота статя є часточно або цалком основана на перекладї статї Čop на чеській
Вікіпедії.



https://rue.wikipedia.org/wiki/%D0%A7%D0%B0%D0%B9%D0%BA%D0%B0_%D0%B7%D0%B2%D1%8B%D1%87%D0%B0%D0%B9%D0%BD%D0%B0

Чайка звычайна або тыж чібис (Vanellus vanellus) є птах з родины ржанковых,
котра вєдно з далшыма родинами належыть до ряду ржанкоподобных.

Птах приближно великости голуба, з вагов 130 - 330 ґ, довжков тїла 28 - 31 цм і
роспятём крыл 82 - 87 цм. Фарба є подобна у обох поглавей, хырбет і крыла мають
металово зеленкасту фарбу. На розлуку од самця мать саміця на груди білу смужку.
Молодята суть зафарблены веце до бурой, жебы были веце хоронены перед зраком
предаторів.

Тіпічным середовищом чайкы звычайной суть мочарї, лукы і поля, тыж преферує
скоре одкрыты пространства і недуже богату веґетацію. Голосовы проявы суть
зложены переважно з варовного ґрявчаня. Рушать ся ходжінём по земли, але є то
шыковный лїтач, котрого свадьбяне лїтаня ся вызначує множеством швыдкых
елементів і прудкых ступань. Справила жыє в парї, припадно в ґрупі дакілько
парів. Гнїздїня зачінать уж кінцём марца. Гнїздо ся находить в ямцї в земли, яку
глубить самець як часть токаня і є постелене сухов травов. Як місце про гнїздїня
собі часйкы звычайны выберають мокры лукы і поля. зато суть часто зничены
сільскоґаздївсков техніков, што ся неґатівно підписує на чіслености того виду.
Саміця знесе обычайно 4 яйця, їх інкубація тырвать нецїлый місяць. Закля што о
зогрїваня яєць ся старать головно саміця, о молодята ся старають обоми родічі.
По 5-6 тыжднях зачінають молодята лїтати. На граніцї лїта і осени одлїтають
середоевропскы чайы на зимовищя в югозападній Европі і северозападній Африцї.
Тамта популація не міґрує.

Европа, часть Азії (Турція, южна і выходна Сібірь, Монґолія, Кітай), северозапад
Африкы.

Тота статя є часточно або цалком основана на перекладї статї Čejka chocholatá на
чеській Вікіпедії.



https://rue.wikipedia.org/wiki/%D0%A6%D1%83%D0%BA%D1%80%D1%91%D0%B2%D1%8B%D0%B9_%D0%B4%D1%96%D0%B0%D0%B1%D0%B5%D1%82

Цукрёвый діабет або тыж цукрёвка (ґрецькы διαβήτης — «надмірне сечовыпущаня») —
ґрупа ендокрінных захворїнь, што ся розвивають в наслїдку абсолутного ці
одностного недостатку гормону інсуліну, в наслїдок чого выникать підвышіня
уровни ґлукозы в крові — гіперґлікемія. Захворёваня ся характерізує хронічным
перебігом і порушінём вшыткых видів обміны речовин: вуглеводного, жырового,
білкового, мінералного і водно-солёвого. Характерістічныма сімптомами суть
невгамовна спрага (полідіпсія) тай надмірне мочовыдїлїня (поліурія), єднак тоты
сімптомы можуть быти слабіцько выраженыма, кідь уровень ґлукозы в кровли
підвышена помірно.

Тота статя є часточно або цалком основана на перекладї статї Цукровий діабет на
україньскій Вікіпедії.



https://rue.wikipedia.org/wiki/%D0%A6%D0%B8%D2%91%D0%B0%D1%80%D0%B5%D1%82%D0%BB%D1%8F

Циґаретля є табаковый продукт – дрібно насїченый табаковый мікс спакованый в
циґаретлёвім паперику. В сучасности суть промыслово вырабляны циґаретлї векшынов
з філтром. Табак в циґаретлях є мішанинов табаків (аж 30 файт) вшелиякого
походжіня з різныма поступами ферметації а далшых інґредієнцій. Выслїднїй мікс
робить смак різным маркам циґарет. Творить го табак насїченый на барже тонкы
нитковы смужкы з высокым обсягом ламіны тай з мінімалным множеством фраґментів
ламіны. Днесь векшына циґарет хоснує рїз 0,9 мм. ЯК є грубшый рїз, пак є міцнїше
і пахнячіше курїня і разом векше творїня частіцёвой фазы.

Тота статя є часточно або цалком основана на перекладї статї Cigareta на чеській
Вікіпедії.



https://rue.wikipedia.org/wiki/%D0%A5%D0%BE%D1%85%D0%BB%D0%B0%D1%82%D0%B0_%D1%81%D0%B8%D0%BD%D0%B8%D1%86%D1%8F

Хохлата синиця (Lophophanes cristatus, оперед Parus cristatus) є малый вид
співака з родины синицёвых (Paridae).

Є о дашто меншый як воробель, росте до 12-13 цм, роспятя крыл мірять 17-20 цм а
важыть 10-13 ґ. Міджі европскыма синицями є цїлком незамінительна, а то особливо
дякуючі выразной хохолцї на голові. Зверьхня часть тїла є бура, од чорнобілой
головы ясно оддїлена тмавов смугов, котра продовжує аж під дзёбак, де переходить
до великого поздовжного фляку. Спід тїла є буробілый а ногы, дзёбак і очі тмавы.
Обі поглавя суть притім дуже подобны.

Хохлата синиця є росшырена на россяглій теріторії Европы а западной Азії. Єй
ареал росшырїня сягать од Іспанії аж по Урал, причім ёго северны граніцї ся
находять на северї Росії а южны пак в пасмі од южной Іспанії через юг Франції а
Южны Алпы по Булгарьско а Ґрецько.

Є стала а вязана передовшыткым на шпильковы лїсы, може ся але находити тыж в
змішаных лїсах ці в парках а загородах з поростами шпильковых стромів.

Тота статя є часточно або цалком основана на перекладї статї Sýkora parukářka на
чеській Вікіпедії.



https://rue.wikipedia.org/wiki/%D0%A2%D1%96%D2%91%D1%80%D1%96%D1%81

Тіґріс (по турецькы Dicle Nehri, по курдьскы Dîjle, по арабскы دجلة Діджла) є
ріка в Турції і Іраку і тыж часточно творить їх граніцї із Сіріёв. В давнинї
з выходу огранічовала стародавны теріторії Мезопотамії (на западї Еуфрат – назва
„Мезопотамія“ походить з ґрецького слова, котра значіть земля міджі ріками). Є
1750 км довга. Бассейн мать розмір 258 000 km². Жрідло мать у выходній Анатолії,
тече через полонину Джезіре і значнов частёв Мезопотамской низины. В Іраку
стїкать вєдно з Еуфратом і творить з ним ріку Шатт ал-Араб, яка занедовго потім
ся вливать до Перьского заливу.

Тота статя є часточно або цалком основана на перекладї статї Tigris на чеській
Вікіпедії.



https://rue.wikipedia.org/wiki/%D0%A1%D0%BE%D0%B9%D0%BA%D0%B0

Сойка або тыж кукша (Garrulus glandarius) є птах великости голуба з родины
вороновых, росшыреный в цїлій Европі, Азії і в северозападній Африцї.

Обычайно ся озывать храптивым „кшрее“, мнявкавым „пієее“, котре є про лаіка
нерознательне од кликаня канї лїсовой або гыбкым „куіт“.

Гнїздить од кінце мая до початку юна. В припадї страчіня першой зношкы гнїздить
звычайно бігом юна іщі раз. Гнїздо з конариків і постелене мохом або травов собі
будує на конарях стромів або высокых кряках обычайно 5 м над землёв. В
єднотливых інтервалах кладе саміця 5-7 жовтосивых 40×33 мм великых яєць; друга
зношка парів, котры пришли о першу, мать 3-4 яйця. Інкубачна доба тырвать згруба
16–17 днїв.

Розознаваме приближно 42 підвидів сойкы, в середнїй Европі жыє підвид сойка
середоевропска (G. g. glandarius).

Тота статя є часточно або цалком основана на перекладї статї Sojka obecná на
чеській Вікіпедії.



https://rue.wikipedia.org/wiki/%D0%A1%D0%B2%D1%96%D1%82%D0%BE%D0%B2%D0%B0_%D0%B1%D0%B0%D0%BD%D0%BA%D0%B0

Світова банка, заснована была в 1944 роцї, є єднов з найвекшых орґанізацій на
світї, котры давають поміч з цїлём розвоя. Банка, котра дала у фінанчнім роцї
2002 країнам-клієнтам пожычкы на цїлкову суму 19,5 млрд дол. США, в тот час
дїять в бівше як 200 країнах, якы ся розвивають, додаваюча фінанчну і
конзултачну поміч з метов підвышіня рівня жытя і полїпшаня жытя найбіднїшого
обывательства. Банка розроблять стратеґії помочі про кажду із своїх
країн-клієнтів в кооперації з державныма орґанами, невладныма орґанізаціями і
пріватным сектором.

Тота статя є часточно або цалком основана на перекладї статї Світовий банк на
україньскій Вікіпедії.



https://rue.wikipedia.org/wiki/%D0%A0%D0%B5%D1%96%D0%BD%D0%BA%D0%B0%D1%80%D0%BD%D0%B0%D1%86%D1%96%D1%8F

Реінкарнація (дословный переклад зновувтїлёваня), перевтїлїня є означіня
представы, же поземный жывот ся бівше раз повторює. Будгістічна термінолоґія
намісто выразу реінкарнація вжывать зновузроджованя.

Представа, же жывот чоловіка по ёго смерти даяк продовжує, є тота сама скоро про
ушыткы реліґії, векшыну култур і ряд філозофічных сістем. З такого погляду годен
міджі нима найти дві базово різны позіції.

Подля першого погляду, якый передавать наприклад векшына вірників юдаізму,
хрістіанства і ісламу, суть жывот і смерть унікатны. Быдла ся народять, жыють
тай пак в очімінь смерти їх душа або друга смертёв незасягнута часть ся
переселить до сферы, котра жывым бытям не є ниякраз доступна, тай там оставать
навікы або до кінце поземного світа.

Про другы, кприкладу індійськы реліґії, є навспак тіпічна представа о
повторёваню поземного бытя. Быдла ся родять, жыють, вмруть і потім знову ся
зродять (ці уж в тій самій або іншій формі), тай тото ся бівше раз повторює.
Конкретна представа може притім быти або ціклічна, значіть же быдло ся може
повтореным поземным роджінём дістати до все тых самых статусів (пак говориме о
перевтїлёваню, метепсіхозе ці переселёваня душ), або лінеарна, же быдло ся
поступныма жывотами вывивать (потім говориме о зновувтїлёваню, о реінкарнації в
узшім змыслї слова).

Тота статя є часточно або цалком основана на перекладї статї Reinkarnace на
чеській Вікіпедії.



https://rue.wikipedia.org/wiki/%D0%9F%D1%96%D1%80%D0%B0%D0%BC%D1%96%D0%B4%D0%B0

Піраміда є пірамідова будова. Базов пірамід є звычайно штирьуголник або
триуголник, обще то але може быти хоцьякый поліґон. То значіть, же піраміда мать
звычайно три або штири бокы. Тоты бокы мусять быти триуголниковы. Конштрукчно
найпростїше є зробити піраміду на квадратовій (респ. приближно квадратовій)
базї, бо не выникать проблем споїти стїны до єдного пункту. Тоту властность
мають майже вшыткы старовікы піраміды.

Знамы суть староеґіптьскы піраміды, нубійськы, котры были выводжены од
еґіптьскых, але были меншы, мезоамерицькы, андьскы, Французькы,
босеньскогерцеґовиньскы, Цестіова піраміда в Римі, і нынї і україньскы (смоть
[1]).

Піраміды в Еґіптї суть найзнамішы і найстаршы з пірамідовых будов, належать к
найвекшым будовам у історії. Хеопсова піраміда є зашорена міджі сїм чуд світа і
была найвекшов будовов аж до будованя Айфеловой вежы.

Еґіпетьскы піраміды суть поставлены з камяных блоків, або з цегел. Будованя
пірамід ся выконовало без знаня желїза і зложытїшых технолоґій. Перша піраміда
походить з часу III. дінастії, послїдня пак з XIII., даколи бывать спомянута
XIV. дінастія (тзн. же вшыткы были поставлены міджі роками 2700 і 1700 п. н. е..



https://rue.wikipedia.org/wiki/%D0%9E%D0%BA%D1%82%D0%BE%D0%B1%D1%80%D0%BE%D0%B2%D0%B0_%D1%80%D0%B5%D0%B2%D0%BE%D0%BB%D1%83%D1%86%D1%96%D1%8F

Октоброва револуція (інакше тыж Большевицька револуція, Російска револуція або
Велика октоброва соціалістічна револуція) быв озброєный переворот, проведженый в
Росії 7. новембра 1917 (25. октобра в юліаньскім календарю, якый тогды в земли
платив). З ініціатівы лідера колишнёй большевицькой фракції Російской соціално
демократічной партії В. І. Леніна была прирыхтована акція, яка вызначно
овплывнила цїлосвітове дїяня в 20. сторочу. Тыж то быв початок громадяньской
войны в Росії, слїдоване створїнём Совєтьского союза тай росшырїня комунізму на
велику часть світа.

Тота статя є часточно або цалком основана на перекладї статї Říjnová revoluce на
чеській Вікіпедії.



https://rue.wikipedia.org/wiki/%D0%9D%D0%B5_%D0%BA%D1%83%D0%BF%D1%83%D0%B9_%D1%80%D1%83%D1%81%D1%8C%D0%BA%D0%B5!

«Не купуй руське!» або «Бойкотуй руське!» — громадська компанія бойкоту руськых
товару в Україні, котра ся появила як реакція на торгово-експортну блокаду
Україны з боку Росії. Компанія ся начала 14 августа 2013 года із заклику в
соціальных мережах, котрі ся масово появили в інтернеті. Активісты провели
акцію, після котрої началися масово розповсюджувати листівкы, плакаты, наклейкы.
Компанія утратила системный характер уд коли ся начав Євромайдан в ноябрі 2013.
Ай-бо 2 марта 2014, після начала «Крымської кризы» і вторженія в Україну руськых
військ, активісты об'явили што компанія бойкоту руського товару ся возобновляє.
Основатєльом і організатором компанії являє ся гражданське об'єднання «Відсіч».

Причинов начала компанії активісты называют вынесення 14 августа 2013 года
таможенов службов Росії у список «ризиковых» усіх українськых імпортеру. І як
факт, што такі дії притянули за собов фактичну блокаду поставкы товару із
Україны в Росію, із-за чого на пограничных пропускных пунктах сталися робити
очереді із сотень фур і жєлізнодорожных вагону із українськыми товарами. Ай-бо
активісты тоже кажут, што прийняти такоє рішення про удновлення команії
вплинулиі старі економічні войны протии Україны із стороны Росії, особенно:
м'ясні, сырні, чоколадні тай иншакі.

22 августа 2013 года активісты провели акцію протеста пуд Адмінстраціов
Президента Україны, на котруй упувіли про начало компанії бойкота руського
товару. Після сього, активісты начали масово розповсюджувати листівкы, плакаты
по Україні. Станом на ноябрь 2013 года розповсюження охватило мало май бульше
чим 45 неселеных пункту. У час Євромайдана активных справ у рамках команії не
было.

Из 2 марта 2014 года, активісты компанії упувіли про то, шо начинают бойкот
руського товару наново. На сторінках в соціальных мережах они опублікували
сообщеніє, в котрому закликали не фінансувати окупанта. Причинов начала активних
дії активісты означили начаті Російов Кримськый кризис і руський напад на
Україну.

Із марта 2014, активісты організовуют і проводят флешмобы в супермаркетах із
призывами не купляти руські товары, і так само акції і флешмобы із призывами
бойкотувати АЗС (заправкы), банкы, концерты.

Літом 2014 активісты в Києві начали організовувати акції в руськых ресторанах і
кафе.

В кунці августа 2014 года началась компанія яка была направлена проти руськых
фільму і серіалу у телевізорі. Потом она переросла в окрему компанію пуд назвов
«Бойкот руського кіно» (укр. «Бойкот російського кіно»).

Із марта 2014 бойкот поширився і на инакші страны, особенно, акції проходили в
Білорусії, Літві, Латвіі, Естонії, Польскі, Молдавії, Ґрузії, США і Чихії.

У апрелі 2014 года появилися повідомлення, прото што руські выробники через
асоціацію GS1 міняют штрих-коды із руськых шртих-коду на штрих-коды инакших
стран. До того ж выявлені факты протиправної маскіровкы руськых товару в деякых
українськых супермаркетах.

Як заявив аналітик міжнародної фінансової команії «Альпарі», Олександр
Михайленко, іморт руськых товару в Україну в январі-февралі 2014 года ся уменшив
на 700-800 млн. долару США. Аш порівнювати із аналогічным періодом 2013 із-за
бойкота Українов.

26 марта 2014 мы ся дузнали, што за пуслідні 2 неділі об'ємы продаж руськых
товару в Україну ся скоротили майже на 40 %. Сесе пудтвердили і в Європейськуй
бізнес-асоціаціі, удмітивши, што руські выробники чуствуют последствія бойкота.
В маю упувіли, про то шо, падіння продаж руськых товару в Україні склало дись у
середньому 35-50%.

Станом на середину мая відомо, што українські супермаркеты стали масово
удказуватися уд закупок руськых товару, поставкы із Росії упали на трить.

Відповідно інтирнет-ісслєдованію «Taylor Nelson Sofres» (TNS) в Україні, в
марті-априлі 2014 года 52 % українцю положитєльно або май скорше положитєльно
удносяться до бойкота руськых товару.

По даным іслєдованія станом на іюнь 2014 года Україна усылиними темпами скорочує
свою торгову зависімость уд Росії, особенно на фоні збільшення експорта в страны
Европскай уніі.

По даным агенства Standard & Poor's Ratings Services до кунця мая 2014 года
банкы із руськым капіталом в Україні утратили май бульше чим 50% депозиту.

В марті 2014 еономіст Андрій Новак, вчинив заяву про то, што лиш у марті, бойкот
товару із Російської Федерації, нанюс ущербу російськуй економіці май бульше чим
на пару дисятку мільйону долару. Май бульш ефективным ударом по економіці Росії,
як ун думає «быв бы удар по болньому – «Газпрому».

Ідею бойкота пуддержали Fozzy Group (мережа супермаркету «Сільпо» і «Фора»).
Ай-бо мережа гіпермаркету «Ашан Україна» її не пуддурежала. Начальник відділу
комунікацій і стабільного розвитку «Ашан» Констанція Борис учинила заяву, што не
буде коментувати питання бойкоту руськых товару, бо її компанія являєся
аполітичнов. Мережа METRO Cash & Carry тоже не пудтримала бойкот, пояснившее ісе
аналогічными аргументами.

Андрій Длигач, генеральный директор компаній Advanter Group, призвав не
забороняти руські товары, а купляти українські.

Українськый руськоязычный блоґер Данїл Ваховськый заявив, што осознанно
пользуєся і буде ся пользувати іменно руськыми інтернет-сервісами, бо так ун
пудтримує «формування блогопріятного середовища для підприємства» в Росії, і
хоть ісе і «не патріотично, ай-бо пудтриманням рубльом пудприємця, мы даєме
возможность розвиватися новым проектам, котрі міняют світ на лучше». У якості
прикладу такых новых проекту блоґер привів сильні і уже давно існуючі сайты
Qiwi, Ostrovok і антивірус Kaspersky.



https://rue.wikipedia.org/wiki/%D0%9D%D0%B0%D1%86%D1%96%D0%BE%D0%BD%D0%B0%D0%BB%D1%96%D0%B7%D0%BC

Націоналізм як модерна колектівна ідеолоґія выник в 18. сторочу і розвив ся
передовшыткым в сторочу наступнім. Часточно навязує на патріотізм. Є основаный
на термінї нація і дале робить з термінами як наприклад етнос, етнічна
приналежность ці народна ідентіта. Націоналізм ставлять на почутю приналежности
к єдиному народу (часто звязаный к вымеджености проти іншым народам). Од самого
початку быв недїлительнов частёв політічного і сполоченьского діскурзу,
політічных доктрін і арґументацій, враховано добы передмодерной, кідь
припустиме, же націоналізм свого другу екзістовав і перед 18. сторочом.



https://rue.wikipedia.org/wiki/%D0%9D%D0%B0%D0%B7%D1%8B%D0%B2%D0%BD%D0%B8%D0%BA%D1%8B

Назывник (тыж субстантів) є незмінна часть речі, повнозначне слово, котре
означає назвы особ, звірят, предметів, властностей і дїй. Назывник є головнов (і
кідь не єдинов) частёв речі, котрый у речіню выступує як арґумент часослова.

Пад є морфолоґічнов катеґоріов, котров флектівны языкы звычайно выражають
одношіня назывників ку другым членам речіня.

Чісло є морфолоґічнов катеґоріов, котра означать множество предметів названых
даным назывником.

Род є морфолоґічнов катеґоріёв, котра овплывнює склонёваня назывників. Род є
часто звязаный з поглавём і з жывостёв ці нежывостёв. Женьскый і мужскый род є
природный і середнїй неприродный.

Тота статя є часточно або цалком основана на перекладї статї Podstatné jméno на
чеській Вікіпедії.



https://rue.wikipedia.org/wiki/%D0%9C%D1%83%D1%80%D1%8F%D0%BD%D0%BA%D1%8B

Мурянкы (Formicidae) — родина соціалной хробачі з ряду перетинчастокрылых,
надродины Веспоідей. Днесь, описаныма і знаных науцї є понад 12 тис. видів
мурянок.

Мурянкы суть нелїтаючіма шпеціалізованыма осами, якы ся розвинули в екстра
еволучный конарь в раннім крейдовім періодї мезозойской еры — 110–100 млн. років
тому.

Мурянкы утворюють складны соціалны колонії з кастовым лучінём в них. Зокрема
одокремлюють кралёвну або матку, яка здатна до розмножіня, робочіх мурянок і
вояків. Дакотры виды мають дакілько «шпеціалностей» в кастї. Вшыткы мурянкы в
колонії суть бесплодныма самцями, выїмков є лем матка. Самцї ся зъявлюють лем в
часї вылїту молодых маток і їх росселїня.

Тота статя є часточно або цалком основана на перекладї статї Мурахи на
україньскій Вікіпедії.



https://rue.wikipedia.org/wiki/%D0%9C%D0%B0%D2%91%D0%BD%D0%B5%D1%82

Маґнет є обєкт, котрый в просторї в своїй околіцї створює маґнетічне поле. Може
мати форму перманентного маґнета або електромаґнета. Перманентны маґнеты не
потребують на свторёваня маґнетічного поля вонкашнї впливы. Находять ся природно
в дакотрых камінях, але тыж ся дають выробити. Електромаґнеты потребують на
створїня маґнетічного поля електрічный пруд - кідь ся звышыть пруд, звышыть ся і
маґнетічне поле.

Маґнеты суть притїгованы або оддалёваны іншыма матеріалами. Матеріал, котрый є
силно притїгованый мать высоку пермеабіліту (пропустность). Желїзо і оцель суть
два приклады матеріалів з барз высоков пермеабілітов і суть дуже силно
притїгованыма маґнетами. Вода мать так низку пермеабіліту, же є маґнетічным
полём легко оддалёвана. У вшыткого ся дасть зміряти пермеабіліта: у людей, ґазї
і тыж вакуа у весмірі.



https://rue.wikipedia.org/wiki/%D0%9A%D0%BB%D0%B0%D1%81%D1%96%D1%87%D0%BD%D0%B0_%D0%BC%D0%B5%D1%85%D0%B0%D0%BD%D1%96%D0%BA%D0%B0

Класічна механіка є механіка, занимаюча ся механічныма явами макроскопічных
тїлес, котры ся рушають швыдкостёв занедбательнов к швыдкости світла.

З такыма явами ся чоловік стрїчать коло себе каждоденно, зато была векшына
механічных явів дослїджована уж в старовіку (Архімед, Герон). На самім кінцї
середовіку пак зачали знову быти знаня точнїшы і дале росшырёваны Ґалілео
Ґалілей, Блейз Паскал). Завершінём было дїло Ісаака Ньютона, котрый постуловав
законы класічной механікы (Ньютоновы законы рушаня), перетырваючі аж до кінце
19. стороча. Зато бывать класічна механіка часто означована як Ньютонова
механіка.

Ку кінцю 19. стороча были під час проб служачіх на становлїня швыдкости світла
выявены роспоры з Ньютоновов теорія. Тоты роспоры ся вдало вылучіти Албертові
Айнштайнові формулаціов теорії релатівіты. Релатівістічна фізіка є основана на
подобных прінціпах як Ньютонова механіка, зато бывать так выникнута
релатівістічна механіка днесь тримана за часть класічной механікы. Даколи ся у
тій звязаности говорить о класічній релатівістічній механіцї, чім ся підчаркує
роздїл од квантовой релатівістічной механікы.



https://rue.wikipedia.org/wiki/%D0%9A%D0%B0%D0%B2%D0%BA%D0%B0

Кавка або тыж галка (Corvus monedula) є середнё великый вид співака з родины
вороновых (Corvidae).

Кавка є другый найменшый вид роду Corvus. Росте до довжкы 34-39 цм і роспятя
крыл мірять 67-74 цм. Вага у дорослых екземпларів колыше міджі 220-270 ґ. Обі
поглавя суть переважно чорны або сивочорны із світло сивым тилом. Дорослы птахы
мають як єдины представителї роду Corvus жыючіх мімо австральскый контінент тыж
стрїбрасто білы очі, котры молоды птахы мають зафарблены синё (тыж як дорослы
коло єдного рока жывота).

Ареа росшырїня кавкы сягать од северозападной Африкы і Іспанії кріз цїлу Европу,
де цїлком хыбить лем в северній части Шкандінавії, аж по выходны Гімалаї а озеро
Байкал в Азії. В 80. роках 20. стороча ся дякуючі шыфовому транспорту дістала аж
на северозапад Северной Америкы, пару раз была збачена і в Канадї, на Фаерьскых
островах, Джібралтарї, Ісландї і Мауретанії.

Кавка жыє в залїсненых степах, лїсах, културных країнах, на пасовисках, в містах
і прибережных областях. Є дуже сполоченьска і в ґрупах, котрый бывають
найчісленїшы бігом зимы і на сполочных згромаждищах ся стримує по векшыну рока,
векшынов і бігом гнїздїня. Часто єй відїти і коло ворон або гайворонів.

Тота статя є часточно або цалком основана на перекладї статї Kavka obecná на
чеській Вікіпедії.



https://rue.wikipedia.org/wiki/%D0%94%D1%96%D0%BD%D0%BE%D0%B7%D0%B0%D0%B2%D1%80%D1%8B

Дінозавры (по латиньскы Dinosauria — з ґрецького δεινός — «страшный» і σαῦρος —
«ящурка») — надряд плазунїв, якы, відля теоріі еволуціі, жыли 235-65 млн. років
тому в мезозойскій ерї (тріасовый, юрьскый і крейдовый періоди), аж до масового
вымераня 65 млн. років тому. Они были ґрупов быдел, котры доміновали на суші.
Описаных понад 1000 видів. Жыли на вшыткых контінентах. Лучать ся на 2 ряды:
птахотазові (Ornithischia) і ящуротазові (Saurischia), остатнї, найдостовірнїше,
были предками птахів (даякы мали опірїня і, мож, были теплокровныма. Довжина
різных видів колысала од 35 см до 35 м, вага — од 110 ґрамів до понад 100 т.

Птахы — найдостовірнїшы нащадкы дінозаврів, і у векшынї сучасных класіфікації їх
односять до дінозаврів. Зато традічно дінозаврами зовуть дінозаврів-нептахів.
Дінозавры входять до ґрупы архозаврів. Їх найблизшыма предками (окрім птахів) є
крокодили тай вымерлы текодонты і птерозавры.

Тота статя є часточно або цалком основана на перекладї статї Динозаври на
україньскій Вікіпедії.



https://rue.wikipedia.org/wiki/%D0%94%D0%B6%D0%B5%D0%B7

Джез (є сорта музикы, котра выникла кінцём 19. стороча в Ню Орлінс. Джезз
выходить з чорнёськых вырксонґів, ґоспелів і спірітуалів, особісто але з блуз.
Просто ся вывинув з афроамерицькой музикы в котрій ся переплїтали чорнёськы
музичны впливы з білоськов музиков іміґрантів з Европы.

Походжіня назвы не є цїлком ясне, але правдоподобно іде о попсуте скорочіня
jas(mine) в одношіню к язміновому парфему популарному в Ню Орлінс у тім часї.
Першы джезовы ансамблї хосновали в своїй назві правопис jass. Од початку джезу
ся вывинули різны джезовы штілы. Джезова музика є днесь так шырокый термін, же
найти даякый сполочный елемент є тяжке. Джез найчастїше познате по шпеціфічнім
рітмічнім чутём (сінкопы, точкованім рітм, акцентї на другу і четверту добу),
часточно дісгармонічнім нотовім слїдї, повторячі ся мелодії і фразы з можностёв
імпровізації.



https://rue.wikipedia.org/wiki/%D0%92%D0%BE%D1%81%D0%BA%D1%80%D0%B5%D1%81%D1%97%D0%BD%D1%8F_%D0%A5%D1%80%D1%96%D1%81%D1%82%D0%B0

Воскресїня Хріста — воскресїня Ісуса Хріста з мертвых по трёх днях по смерти є
централнов доктрінов в хрістіанстві, яка вігом стороч проповідала язычникам і є
найвызначнїшов подїёв (і святом, знаным як Пасха ці Великдень) хрістіяньской
громады. Апостол Павло повив, же як бы не быв Хрістос воскрес, тогды бы вшытка
хрістіаньска віра была бы даремна:

Згодно з Павлом, вшытка хрістіяньска віра залежыть од воскресїня Хріста.
Хрістіане шторік святкують воскресїня Хріста як час найбівшого свята
літурґічного рока - Великодня.

Тота статя є часточно або цалком основана на перекладї статї Воскресіння Христа
на україньскій Вікіпедії.



https://rue.wikipedia.org/wiki/%D0%91%D1%83%D0%B7%D1%91%D0%BA

Бузёк або тыж чорногуз ці боцан (Ciconia ciconia) є може найзнамішый бродивый
птах з родины бузьковых (Ciconiidae), родина з чаплями (Ardeidae) і ібісами
(Threskiornithidae). Жыє в Европі, середнїй Азії і северозападній Африцї.

Ёго вага колыше міджі 2,3 – 4,4 кґ, середня вага є коло 3,5 кґ, саміцї суть
дакус меншы. Бузькы досягують вышкы 95–105 цм, роспятя крыл є 155-165цм. У фарбі
переважує біла, кінцї леток суть чорны, дзёбак і довгы ногы суть червены у
молодых екземпларів тмавы. На роздїл од чаплї мають чорногузы при лїтяню
натягнутый карк. Тіпічным звуковым проявом є силне лусканя (дурканя) дзёбаком.



https://rue.wikipedia.org/wiki/%D0%91%D0%BB%D1%83%D0%B7

Блуз (Блюз) — штіл музикы, котрый взникнув в афроамерицькій рабскій комунітї в
19. сторочу в США. Блуз є світьска музика, выходяча з реліґійных ґоспелів і
шпірітуалів і є дуже овпливнена африцьков музиков автохтонных народів. На роздїл
од шпірітуалів была в оріґіналнім блуз кладжена вага на соловый спів. Часто было
хоснованя моделу кликаня-одповідь. Соловый голос быв пізнїше допроваджаный
музичным інштрументом, барз часто ґітаров.

Блуз дало пряму основу джезу, реґтайму, кантрі(кантрі музику блуз в 19. сторочу
лем овпливнив бо она выникла в 18. сторочу), рокенролу, року і далшым штілам
западоевропской популарной музикы і овпливнило і много композіторів класічной
музикы, і непряму основу про Гіпгоп, Поп мюзік.

Прикладом простого блузового допроваджаня є наслїдня поступность акордовых
значок:

мелодіка выходить з блузовой пентатонікы, котра є обычайно росшырёвана до
дакотрых вецеґрадовых блузовых шкал. Тіпічна є неточность міджі дуровым і
моловым характером складбы - хоснованя великой і малой терції і великой і малой
септімы (окремо часте є дурове допроводжаня в комбінації з моловов мелодічнов
лініов). Далшым характерістічным тоном (єдным з тзв. blue notes) є зменшана
квінта.

Про блуз є тіпічне штиртактове членїня такту, де є але кажда четвертина дале
дїлена на дванадцятины - їднать ся о тріоловый рітм з одлегченов (або цілком
вышмаренов) другов дванадцятинов у каждій тріолї. Тым выникать характерістічный
„колысавый рітм“, котрый годен приближыти наприклад як повторяня слабік
„дуба-дуба-дуба-дуба“.

В мелодії є з облюбов выужывано сінкоп і нароком неточного фразованя, котре ся
„не змістить“ до основного рітму - тым є окрем гармонічного напнутя досягнуте і
рітмічне напнутя міджі допроводжанём і соловов (співнов) лінков.



https://rue.wikipedia.org/wiki/%D0%90%D0%BF%D0%B0%D1%80%D1%82%D0%B5%D1%96%D0%B4

Апартеід є означіня про політіку расовой сеґреґації особливо в контекстї
колишнёго упорядкованя на югу Африкы. Выраз походить з африканчіны тай значіть
оддїлїня або одлучіня. Перше доказане хоснованя того слова походить з проява Яна
Смутса з року 1917.

В Югоафрицькій републіцї быв апартеід офіціалнов державнов політіков в роках
1948 аж 1990, хоць уж оперед была тота політіка уплатнёвана. Проявовав ся
оддїлїнём транспорта про білых і такзваных баревных жытелїв. Чорнюське
обывательство не мало доступ до рештаврацій, кін, парків, плажей, школ, шпыталїв
тай другый публічных місць про білых.

Тота статя є часточно або цалком основана на перекладї статї Apartheid на
чеській Вікіпедії.



https://rue.wikipedia.org/wiki/%D0%90%D0%BB%D2%91%D0%B5%D0%B1%D1%80%D0%B0

Алґебра є область математікы занимаюча ся абстрактныма понятями штруктуры
(даякого обєкту) і одношінями (міджі даякыма обєктами). Єй резултаты мають
вызначне уплатнїня нелем в самотній математіцї, а тыж в фізіцї (теорія ґруп) або
в найрізнїшых технічных областях. Публіцї є під понятём алґебра знама такзвана
елементарна алґебра, што є часть алґебры занимаюча ся рішінём (передовшыткым
поліноміалных) формул тай їх сістем.

Слово „алґебра“ походить з арабского الجبر (ал-джабр). Было перевязате з книгы
Ал-кітаб ал-мухтасар фі хісаб ал-джабр ва-л-мукабала („Сумарна книга о рахованю
за помочі доповнёваня і вырівнаваня“) перьского математіка Мухаммада ібн Муса
ал-Хорезміго, котра ся занимала общім поступом рїшіня лінеарных і квадратічных
формул хоснованём сімболів (незнамых) і основныма операціями з тыма сімболами.

Алґебра є дуже шырока математічна область і можне єй розчленити до много
дісціплін. Ту суть дакотры з них:



https://rue.wikipedia.org/wiki/%D0%90%D0%BB%D0%B5%D0%BA%D1%81%D0%B0_%D0%91%D0%BE%D0%BA%D1%88%D0%B0%D0%B9

Алекса Бокшай (27. марца 1911, Великы Лазы – 27. авґуста 2007, Прага) -
вызначний русиньскый і ческый фотбаловый шпортовець – бранкарь. Пережыв векшыну
свого жывота в Празї і выразно ся записав до шпортового руху Чeскoслoвeньска.

Народив ся Алекса Бокшай як дванасте дітя у родинї учітеля. В 1936 роцї поміг
підкарпаторусиньскому клубу ШК РУСЬ Ужгород к поступу до 1. ческословеньской
ліґы. Грачом ШК РУСЬ Ужгород быв до року 1937, потім перешов до Прагы. в 1938
роцї быв єден із стовпів славной перемогы ШК Славії Прага в Середнёевропскім
погарї. По Другій світовій войні працював як фотбаловый тренер і нескорше як
учітель у Празї (до року 1971).



https://rue.wikipedia.org/wiki/%D0%90%D0%B4%D0%B0%D0%BB%D0%B1%D0%B5%D1%80%D1%82_%D0%95%D1%80%D0%B4%D0%B5%D0%BB%D1%96%D0%B9

Адалберт Ерделій (Войтєх Ерделій), (правым меном Іван Гриць) (25. мая 1891,
Загатя – 19. септембра 1955, Ужгород) - вызначний маляр, заснователь
підкарпатьской малярской школы. Довєдна з Й. Бокшайом і Ф. Манайлом належали
міджі трий ключовы фіґуры той школы.

Народив ся Адалберт Ерделій як Іван Гриць в селі Загатя на Підкарпатю, котре
втогды належало Австро-Угорьску, 25-го мая 1891-го року.

Умелецьку освіту здобыв на Будапештяньскій академії умень в рр. 1911 – 1915.
Потім вернув ся на Підкарпатя до Мукачова і у 1921-ім році ся там став членом
общества умелців, котре засновав Юлій Віраґ. Но тото общество фунґовало лем
куртый час. Міджі роками 1922 – 1926 Ерделій робив у Мнихові. У тім місті в
Німецьку одбыла ся у р. 1923 його перша персонална выставка.

Повернувшый ся на Підкарпатя Ерделій у 1927-ім році вєдно із далшым вызначным
русиньскым малярьом Й. Бокшайом засновав в Ужгороді Публічну школу мальованя, но
о два рокы пізніше знова одходить із Підкарпатя і працює в рр. 1929 – 1931 в
Паріжі. Там належав до ґрупы постімпресіоністів вєдно із такыма менами як Анрі
Матіс, Моріс ды Фламінк ці Андре Деран. Найвекшый вплив на Ерделія мала
творчость Пола Сезана. Як раз перебываня в Паріжі із Адалберта Ерделія зробило
умелця світового мена, вызначного европского маляря – постімпресіоністу і
майстра портрету.

По навернутю до Ужгорода Ерделій брав актівну участь на основаню Общества
дѣятелей изобразительныхъ искусствъ на Подкарпатьской Руси (1931), котре ся
стало основов про формованя Підкарпатьской школы мальованя. Много років быв
головов того общества, орґанізовав много выставок як на Підкарпатьскій Руси, так
і в іншых містах Чехословакії.

Через Другу світову войну Ерделій сотворив свої найкрасшы образы, головно
портреты.

Од року 1945 аж до смерти у р. 1955 Ерделій учів у Ужгородьскім учілищі
ужыткового вытварництьва. Його намага перетворити Ужгородьску публічну школу
мальованя на академію умень по взорі Западньой і Середньой Европы была высміяна.
Добровольне зъєдиненя умелців Підкарпатя, котре сотворив і быв його головов, по
войні стало ся тіпічным совітьскым обществом малярів, котре было під контрольов
комуністів і вырішыло „перевыховати“ у Европі прославленного майстра в дусі
соціалістічного реалізму.



https://rue.wikipedia.org/wiki/N_(%D0%BB%D0%B0%D1%82%D0%B8%D0%BD%D1%96%D0%BA%D0%B0)

Гад, єден из майросшыреных еґіпетськых єроґліфув, хосновав ся про запис звука,
подобного русинському дж, бо по еґіпетськы гад быв djet. Є теорія, ож Семіты,
котрі робили в Еґіптї, припаровали єроґліфы про вытвореня перьвого алфавіту и
взяли иппен сесь сімбол про звук н, бо з сёго звука ся зачинало їх слово гад.
Педиґ по фінікійськы, гебрейськы, арамейськы и арабськы йся буква ся называт
нун, што в дакотрых из сих языкув значит рыба. У переятум з фінікійського
ґрецькум алфавітї буква была переименована в ню и достала свою теперїшню форму.
Пак дас у 7. сторочу сперед Руздва Христового трафила до давнолатинського
алфавіту.

N хоснуют про запис зубного ци переднёяснового носового согласного скоро у
вшыткых языках, што мают латинськый алфавіт, а щи в Межинароднум фонетічнум
алфавітї. З буквов n ся часто стрічає ай діґраф ng, котрый у дакотрых языках (у
анґліцькум, нїмецькум, фінськум, індонезькум ай ин.) означає заднёпуднебный
носовый согласный. N часто самоє означат заднёпуднебный носовый, кідь стоїт
перед заднёпуднебными выбуховыми согласными (як приміром к ци ґ). Суть ай инші
діґрафы, приміром, про запис переднёпуднебного носового согласного ся хоснуют
діґрафы gn (французькый и таліанськый языкы) и nh (портуґалськый и вєтнамськый
языкы).

Тота статя є часточно або цалком основана на перекладї статї N на анґліцькій
Вікіпедії.



https://rue.wikipedia.org/wiki/Microsoft_Word

Вигляд - Отримання довідки - Створення документа - Набір тексту - Режими
відображення документа - Скасування дій - Настроювання - Вікна документів

Якщо на вашому комп'ютері встановлено пакет Microsoft Office, ви можете
запустити програму Word будь-яким зі стандартних способів, передбачених у
Windows. Зазначимо, що можливий запуск власне програми Word або запуск Word з
подальшим автоматичним відкриттям документа. Завантажити власне програму можна,
натиснувши кнопку Пуск і обравши опцію меню Программы - Microsoft Word. У
результаті завантаження буде відкрито вікно Word з порожнім аркушем документа,
який за умовчанням називається Документ 1.

Варіанти запуску Word з подальшим відкриттям документа можливі завдяки тому, що
в системі Windows для кожного зареєстрованого типу файлів існує відповідний
додаток, який його відкриває. Тому якщо ви збираєтесь працювати з існуючим
документом Word, то можете зразу відкрити документ, клацнувши по значку
документа у вікні Мой компьютер (або Проводник).

Під час роботи в редакторі Word перед користувачем розташовано екранне
зображення аркуша документа в обрамленні елементів керування: панелей, кнопок,
написів тощо. Більшість з цих елементів уже знайомі вам з досвіду роботи у
редакторі Блокнот та інших стандартних Windows-додатках.



https://rue.wikipedia.org/wiki/Led_Zeppelin

Led Zeppelin (Лед Зеппелін, походить од анґл. Lead Zeppelin — «оловяна
воздухолодь») — брітаньска рокова ґрупа што ся тримле за єдну зо закладателїв
гард-року.

Уж 30 років по роспадї з причіны смерти бубеника Джона Бонама у 1980, ся Led
Zeppelin дость высоко оцїнюють за умелецькы досягнутя, комерчный успіх і шырокый
вплив. Ґрупа продала понад 300 міліонів албумів на світї, в тім чіслї 111.5
міліонів у США, вшыткы їх штудіёвы албумы, што не были компілаціями, были в Top
10 журналу Billboard (США) . Led Zeppelin суть першым у списку 100
найвызначнїшых гард-роковых капел од VH1.

По послїднїм розпадї ґрупы «The Yardbirds» 7 юла 1968 року ґітаріста Джіммі
Пейдж мусив зробити нове зложіня ґрупы. На тот час ся з Пейджом споёвала
репутація жаданого ґітарісту. Він уж грав як штудіовый музикант у такых ґрупах,
як The Who, The Kinks, Donovan і богато іншых. Другым до нового зложіня быв
закликаный бас-ґітариста Джон Пол Джонс (Пейдж ся з ним познакомив в апрілю 1968
року в часї роботы у Donovan). В літї 1968 року Джіммі іде до Бірмінґема,
послухати, а, може, і запросити, молодого вокалісту Роберта Планта, якый тогды
співав у властній ґрупі Band Of Joy. Плант одразу погодився і теперь про тріо
быв потрібный бубеник. Плант порекомендовав свого камарата із Band Of Joy —
молодого Джона Бонама.

У септембрї 1968 року четвірка провела свої першы репетіції у Лондоні. Тогды ся
іщі ґрупа называла «The New Yardbirds». Свою назву Led Zeppelin обтримав з
легкой рукы Джона Ентвілсла із The Who (іншы твердять, же то быв бубеник той
ґрупы Кіт Мун). Якось він пожартовав, же новый проєкт Пейджа «полетить, як
«оловяна воздухолодь» Джіммі не довго думав і змінив назву на «Led Zeppelin».
Літеру «а» одстранили по радї менеджера ґрупы — Пітера Ґранта — кідь, по його
словах, «тоты тупы американці прочитають назву ґрупы як Лід Зеппелін».

Робота над дебютним албумом ся зачала в осени 1968 року у лондоньскім штудію
Olimpic Studios. Ґрупа скомпоновала пару піснєй у The Yardbirds: «Dazed and
Confused» і «How Many More Times». «Babe, I'm Gonna Leave You» за пропозіціов
Роберта Планта запожычали у Джоан Баез. Тото породило масу пліток про плаґіат
Пейджа, але Джіммі быв єдным з авторів тых пісень. Одколи ся ґрупа розпала, то
він мав повне право включати тоты композиції до свого репертоару. Окрем тотых
пісень были записаны іщі 6 композіції, якы были написаны під час запису. Албум
назвали просто — Led Zeppelin. Він вышов 17 януара 1969 року у США а 28 марца
1969 у Великобританії.



https://rue.wikipedia.org/wiki/%D0%A7%D1%96%D1%80%D0%BE%D0%BA

Чірок (Anas crecca) є мала качка. Самцї мають тмавобуру фарбу з мягко світлов
кресбов, саміцї суть невыразно зафарблены. Росте до довжкы 34-38 цм і важыть
200-400 ґ. Гнїздо любить будовати на вересовищах. Зношать 8-10 яєць, на котрых
сидить саміця.

Найменша з европскых плаваючіх качок, довга коло 37цм і роспятя дас 60цм. Важыть
коло 300ґ. Качуры мають од октобра до мая свадьбяный шат, котрый здалека є
невыразный, зблизка є але пестрый, спіднї хвостовы пірка суть жовты, голову
здобить по боках тмаво зеленый світло орамикованый овал. В простім шатї качура
ці качку тяжко роспознаме од дакус векшой Чіркы бôльшой (Anas querquedula), бо
обі поглавя у обидвох видів мають зелены зеркалка на крылах.



https://rue.wikipedia.org/wiki/%D0%A5%D1%83%D1%81%D1%82

Хуст є місто на Українї, росположене в области Підкарпатьской Руси (днешня
Закарпатьска область), де ся збігають рікы Рíка тай Тиса, коло 10 км северно од
граніцї з Румуніов. Город мать днесь приближно 32 тісяч обывателїв.

Перше писемне спомянутя о населїню є з рока 1329, коли Хуст дістав прівілеґія
міста. До рока 1919 належав тот варош до Австрії-Угорьска, Тріаноньскый договор
придїлив місто нововыниклому Чеськословеньску.

По першій віденьскій арбітражі в роцї 1938 ся стало головным містом
Підкарпатьской Руси, в марці 1939 было і з рештов Підкарпатьской Руси припоєне
до Мадярска, по скінчіню 2. світовой войны пак до Совєтьского союза.

Тота статя є часточно або цалком основана на перекладї статї Chust на чеській
Вікіпедії.



https://rue.wikipedia.org/wiki/%D0%A5%D0%B5%D0%BC%D1%96%D1%87%D0%BD%D0%B0_%D0%B7%D0%BB%D1%83%D1%87%D0%B5%D0%BD%D0%B8%D0%BD%D0%B0

Хемічна злученина — речовина, молекулы котры ся складають з атомів двох або
бівше різных хемічных елементів, злученых міджі собов тым ці іншым тіпом
хемічного звязку. Хемічны злученины ся одрізняють од простых речовин тым, же до
їх складу входять атомы різных хемічных елементів. На розлуку од змішанин
хемічных елементів, хемічна злученина мать якостно новы властности, якы не годно
рекудовати на властности хемічных елементів, якы входять до єй складу.

Понятя хемічна злученина — ідеалізоване, на розлуку од реалных хемічных речовин,
векшына з якых є змішанинами різных хемічных злученин. Хемічны речовины, котры
мають в своїм складї практічно єдну хемічну злученину ся зовуть чістыма.

Тота статя є часточно або цалком основана на перекладї статї Хімічна сполука на
україньскій Вікіпедії.



https://rue.wikipedia.org/wiki/%D0%A4%D0%BB%D0%B0%D0%BC%D0%B5%D0%BD%D2%91%D0%BE

Фламенґо є музично-танечна култура, котрой колысков і сучасным центром є
Андалузія на югу Іспанії.

Выникло міджі циґанами, котры там у 15. стороча допутовали з Індії през Пакістан
і Еґіпет. Прото ся у фламенґу властна циґаньска култура мишать з іспаньсков,
індійсков, жыдівсков і арабсков.

Дїлить ся на flamenco jondo (важне, глубоке), flamenco chico (легке) і flamenco
intermedio (середнє) і загорнює ряд танцїв, почінаючі сільскыма Sevillanas през
Alegríu, Buleríu, Tangos, Soléá ітд. Головныма дісціплінами суть спів, танець,
гра на ґітару і рітмічне спроваджаня, котрым є думане ляпканя і гра на кахон,
што є перкусійный інштрумент припоминаючій деревяну ладичку, на котрій сидить
музикант.



https://rue.wikipedia.org/wiki/%D0%A2%D0%B5%D1%80%D0%BC%D0%BE%D0%B4%D1%96%D0%BD%D0%B0%D0%BC%D1%96%D0%BA%D0%B0

Термодінаміка є область фізікы, котра ся занимать процесами і властностями
матеріалів і поль споєных з теплом і тепелныма явами выходячі притім з общіх
прінціпів переміны енерґії, котры суть пописаны трёма термодінамічныма
теоремами. Термодінаміка ся дале дїлить на штудіум рівноважных і нерівноважных
процесів. Історічно быв розвой термодінаімкы ведженый тугов звышыти ефектівіту
першых паровых строїв, котра была пописана в ключовій працї Роздумованя о
імпулзній силї огня французького фізіка Саді Карнота, часто называного вітцём
термодінамікы. О далшый розвой ся запрічінила формулація першого і другого
закона термодінамікы, на котрых брали участь передовшыткым лорд Келвін, Рудолф
Клауій і Віліям Ренкін. Самотный термін термодінаміка є першыраз захопленый в
роцї 1849 в працї лорда Келвіна.



https://rue.wikipedia.org/wiki/%D0%A2%D0%B5%D0%BE%D0%B4%D0%BE%D1%80_%D0%A0%D0%BE%D0%BC%D0%B6a

Теодор Ромжa (*11. апріля 1911, Беликый Бычків — †1. новембра 1947, Мукачово) —
быв єпіскоп Мукачовской ґрекокатолицькой єпархії. 27. юна 2001 го папа Йоан
Павел ІІ. выголосив за благославеного.

В роцї 1930 закінчів штудії матурітов на ґімназії в Хусті. Теодор быв все
веселый, любив шпорт, рад чітав жывоты святых і мучеників. Тогдышній мукачовскый
єпископ Петро Ґебей ёго прияв до священицького семінаря в Ужгороді і кідь відів,
якы мать таленты і характер, післав го докінчіти теолоґічны штудії до папського
колеґія Ґерманікум-Гунґарікум, в 1934 Русікум в Римі. Філозофію і теолоґію
скінчів на папській универзіті Ґреґоріанум, де здобыв і докторскый тітул. В Римі
быв 25. 12. 1936 рукоположеный на священика. Ёго священицкым моттом были слова
116 псалму: Господи, єм твій слуга і сын твоёй служебниці. В році 1937 быв
менованый за пароха в Березовім. Новій єпископ Александер Стойка ёго пізніше
закликав до Ужгороду і выменовав за шпірітуала свячщеницького семінаря і
професора філозофії. По смерти єпископа А. Стойку прияв 24. 9. 1944 єпископску
хіротонію на єпископа мукачовской єпархії, котру вів лем три рокы. На єпископа
Ромжу зробили 27. 10. 1947 атентат. Тяжкым воєнскым мотором вдарили до воза, в
котрім ся віз єпископ і другы священиці. Віз ся розпав а отрясеных священиків бы
бандиты добили на смерть, кебы не пришлов поштарьскый мотор з єдной і віруючі з
другой страны. Пак іх одвезли до шпыталя до Мукачова. Єпископ ся уж діставав із
тяжкой раны, як го 31. 10. 1947 отровила сестра Одарка, котру післало НКВД.
Вмерти мусив прото, бо быв могучов силов, котра тримала віруючіх вєдно і не
піддавала ся неприятелёві Хрістовой церкві. Ёго жывот быв як ікона Хріста.
Насдідовав Ісуса, ріс в мудрости, вчів словами і прикладом, обяв вшыткых і
вшытко із любовёв. В переслідуваню быв силный і прияв свій хрест – смерь про
віру і про церков. Свою душу оддал Сотворителёві в шпыталю як мученик 1. 11.
1947. В 60-тых роках 20-го сторіча інавґурованём метрополитного архієпископа
візантійскорусиньской метрополії Ш. Й. Кочішка ся почав процес беатифікації
єпископа Т. Ромжу і ёго сполубратів, Павла Петра Ґойдіча, Василя Гопка і
Александра Хіру. За благославеного Ромжу выголосив 27. 6. 2001 Йоан Павел ІІ.



https://rue.wikipedia.org/wiki/%D0%A1%D1%83%D0%B5%D0%B7%D1%8C%D0%BA%D1%8B%D0%B9_%D0%BA%D0%B0%D0%BD%D0%B0%D0%BB

Суезькый канал (арабскы قناة السويس, гебрейскы תעלת סואץ), скорочено тыж Суез, є
163 км довгый канал в Еґіптї споюючій Середоземне і Червене море. Є граніцёв
міджі Сінаём (Азіёв) і Африков. Уможнює шіфам путовати із Середоземного моря до
Червеного моря без обоплаваня Африкы. В часї, кідь не быв ці не фунґовав, ся
товар звычайно транспортовав будь на шіфах коло місу Доброй надїї, або ся на
берегу Середоземного моря розладовало і к червеноморьскому берегу ся
траспортовало по суші (і навспак). Канал є дуже узкый і плыткый про модерны
супертанкеры, котры все обходять Африку старов лініёв. Канал є роздїленый на дві
части (северну і южну) Великым Гірькым озером.



https://rue.wikipedia.org/wiki/%D0%A1%D0%BB%D0%BE%D0%BD

Слон є найвекшый сухоземный ссавець. По народжіню важыть дас 100 кґ. Саміця
слона є кітна 20 аж 22 місяцїв, што є найдовша доба кітности у сухоземного
звірятя. Слон ся дожывать 60 аж 70 років. Найвекшого слона застрїлили в Анґолї в
роцї 1974, важыв 12 000 кілоґрамів. Слоны суть в сучасности строго храненый вид
по цїлім світї.

Слон є характерістічный своїм хоботом, што є комбінація носа і верьхнёго рота,
котрый хоснує на добываня їджіня, котра є дуже высоко. Слон є тыж способный
підняти ним ладунок о вазї аж 1 тоны. В пекотї собі часто хоботом на ся метають
пісок, порох ці воду. Слоны мають ай клы. Тоты великы зубы їм тырчать з ґамбы.
Слоновы клы суть єднов з прічін їх лову. Бізніс з нима є заказаный в много
державах.



https://rue.wikipedia.org/wiki/%D0%9F%D1%80%D1%8F%D1%88%D1%96%D0%B2

Пряшів (по словеньскы Prešov) — місто на Словеньску в Пряшівскім окресї
Пряшівского краю. Лежыть у выходній части Словеньска, в долинї р. Торіса. Пряшів
є адміністратівным центром Пряшівского окресу і Пряшівского краю.

Походжіня назвы міста Пряшів Леґенда повідать, же кідь ся в 12. сторочу
угорьскый краль Бело II. Слїпый, стримовав у тім краю, стратив ся своёй дружынї.
Глядавші стежкы ку допроводу собі спрагу і голод одганяв ягодами, якы у тых
кончінах росли у великім множестві. Як го вечур нашли рытїре з дружыны, краль
вырїшыв назвати недалеке село подля ягід. З історічного погляду тота леґенда не
мать достовірну основу. Названя „Пряшів“ ся обявує од 16. стороча.



https://rue.wikipedia.org/wiki/%D0%9F%D1%80%D0%B8%D0%BF%D0%BE%D0%B2%D1%96%D0%B4%D0%BA%D0%B0

Приповідка є звычайно курте епічне росповіданя, в котрім ся дуже часто обявують
надприродны або выдуманы бытости, як наприклад лїсны жінкы або дракы).

Оріґінално іде о народный жанер, найчастїше писаный в прозї. В модерній добї ся
термін приповідка заужывав тыж про росповіданя, котре кінчіть незвычайно
серенчливо "приповідковым" романтічным кінцём.

Спочатку не были росповіданя, котры бы сьме днесь назвали приповідками
самостоячій жанер. Приповідкы як самостоячій жанер вычленили аж писателї в часї
ренесанції. Тот термін быв наслїдно певно укотвеный дїлами многых литератів.

Тота статя є часточно або цалком основана на перекладї статї Pohádka на чеській
Вікіпедії.



https://rue.wikipedia.org/wiki/%D0%9F%D0%BE%D0%BB_%D0%9C%D0%B5%D0%BA%D0%BA%D0%B0%D1%80%D1%82%D0%BD%D1%96

Сёр Джеймс Пол МекКартні (James Paul McCartney), знамы як Пол МекКартні (* 18.
юн 1942, Ліверпул, Споєне королёвство) є брітаньскый співак і музичный
композітор, член музичной ґрупы The Beatles.

Пїсня МекКартні Yesterday (підписана за устным договором з партнером Джоном
Ленноном іменями обадвох авторів - Lennon-McCartney) є за Ґінессовов книгов
рекордів найвыужыванїша пїсня поп-музикы. Сам МекКартні є поважаны за
найуспїснїшого музичного композитора усїх часів. У ближні час му ся подарило
выконати іщі єден рекорд - найшвыдшы аншлаґовы концерт. На тот концерт, якы ся
одбыл 30. октобра 2005 в Омасї, тікеты были проданы за 14 хвилин.



https://rue.wikipedia.org/wiki/%D0%9F%D0%BE%D0%BB%D1%91%D0%B2%D1%8B%D0%B9_%D0%B6%D0%B0%D0%B9%D0%B2%D0%BE%D1%80%D0%BE%D0%BD%D0%BE%D0%BA

Полёвый жайворонок (Alauda arvensis) є малый співавый птах з родины
жайворонковый.

Росте до векшой великости як воробель (18 - 19 цм). Є невыразно зафарбленый в
різных надыхах бурой з поздовжным смужкованём на груди, світлишый мать лем спід
тїла, краї хвоста і заднї краї крыл, як летить так годен відїти тыж ёго куртый
хвіст і курты жырокы крыла. Ёго выразным ознаком є і курта стопорительна
хохолка, довгы силны і ружово зафарблены ножкы з выразно довгым заднїм пазуром.

Полёвый жайворонок гнїздить на векшынї теріторії Европы, в Азії і в северній
Африцї. На западї свого ареалу росшырїня є переважно сталый, выходны популації
суть зясь наспак, веце стяговавы. Чоловіком быв тыж приволоченый на Гавай і
запад Северной Америкы. Жыє на господарьскім ґрунтї, в зимі залїтавать і на
угоры. Ёго чісло было в послїднїх роках ослаблене наслїдком новых господарьскых
технік, як є наприклад силне гноїня або хоснованя гербіцідів, але і резултатом
ничіня ремізків і лову в южній Европі і в Африцї.

Тота статя є часточно або цалком основана на перекладї статї Skřivan polní на
чеській Вікіпедії.



https://rue.wikipedia.org/wiki/%D0%9D%D0%B5%D1%80%D0%B2%D0%BE%D0%B2%D0%B0_%D1%81%D1%96%D1%81%D1%82%D0%B5%D0%BC%D0%B0

Нервова сістема (лат.: Systema nervosum) служыть на захоплїня і справованя
імпулзів якы пособлять на орґанізм і забеспечіня одповідной реакції на них.
Забеспечує нервове керованя, котре є скорїше як гормоналне, та є вгоднїше на
переношаня інформацій, котры потребують швыдку коордіновану реакцію.

У грибів (Porifera) є нервова сістема в подобі міопітгеіаллной сітькы, котра
переношать імпулз з бункы на бунку. Гевся сітька є на основі новодобого
дослїджованя дуже подобна кондукуючой сітьцї Cnidaria. В обох припадах то є
діфузна сістема.

Права нервова сістема, притомна в даякій формі у вшыткых іншых тіпах быдел є
творена сїтьков шпеціалізованых нервовых бунк – невронін. Імпулзы суть приїманы
рецепторами в змысловых орґанах (екзтерорецепторы) або у внутрїшнїх орґанах і
тканинах (пропріорецепторы) та невроны забеспечать перенос імпулзу до ефектору,
выконного орґану, якым є або свал або жляза.

Тота статя є часточно або цалком основана на перекладї статї Nervová soustava на
чеській Вікіпедії.



https://rue.wikipedia.org/wiki/%D0%9C%D0%B5%D1%82%D0%B0%D1%84%D0%BE%D1%80%D0%B0

Метафора (з ґрецького μεταφέρειν – метафереін, переношіня) є языкова і реторічна
літературна конштрукція основана на переношаню значіня на базї вонкашнёй
(штруктуралной) подобности. Є сортов тропу, значіть, переношаня значіня з
оріґіналного названя на іншый предмет. Є частёв звычайной функції і хоснованя
языка, але значіня мать передовшыткым в поезії.

Од метафоры ся выдрізнять метономія, што є переношаня значіня на базї іншой
повязаности як є подобность, наприклад переношаня значіня подля походжіня або
прічінности (наприклад з автора на дїло, з актівіт на фірму ітд.), переношаня з
єдного яву на другый находячі ся тіпічно в ёго околїцї (стрїлив перун), з горнця
на ёго обсяг.

Тота статя є часточно або цалком основана на перекладї статї Metafora на чеській
Вікіпедії.



https://rue.wikipedia.org/wiki/%D0%9A%D1%83%D0%BB%D1%82%D1%83%D1%80%D0%BD%D0%B0_%D1%80%D0%B5%D0%B2%D0%BE%D0%BB%D1%83%D1%86%D1%96%D0%B0

Кітайска културна револуція (цїлов назвов Велика пролетарьска културна
револуція) выла політічна кампань офіціално започата в Кітаї міджі роками 1966 і
1969 лідром КП Кітаї Мао Цзедуном. Їй вплыв але тырвав аж до Маовой смерти в
роцї 1976.

В часї културной револуції мало дійти к великым змінам в громадї тай їй
модернізації. Приводила але смерть тісячам людей, якы ся стали жертвами гублїня
червеных ґард, розбитя економікы і величезны страты на културній дїдовизнї.
Културна револуція є зато днесь брана як єдна з найнещастливишых часїв модерной
кітайской історії. В згодї з комуністічнов партіов Кітаї ішло о катастрофічный
прояв ултралївого напряма і велика часть културной револуції была в 80. роках
регабілітованов.

Тота статя є часточно або цалком основана на перекладї статї Kulturní revoluce
на чеській Вікіпедії.



https://rue.wikipedia.org/wiki/%D0%9A%D0%BE%D0%BB%D1%8F%D0%B4%D0%BA%D1%8B

Колядкы – ріствяны співы, котры ся співають на русиньскы мелодії. Суть росшырены
тыж міджі іншыма славяньскыма і неславяньскыма народами. Їх тексты прославляють
народжіня Ісуса. Подля традіції колядкы співали в русиньскых селах як неодємну
часть каждорічного ціклу ріствяных обрядїв віфлеємцї (яслічкарї), котры были
облечены так, жебы корешпондовали з ріствянима повіданями, ходили з хыжы до хыжы
і грали віфлеємскы гры споєны з народжінём Божого сына.

Першы друкованы тексты русиньскых колядок объявили ся в зборниках русиньскых
реліґїйных і духовных співів, котры зачали выходити на кінци 19. ст. Міджі першы
зборникы присвячены шпеціално тому жанру і надрукованы про потребы Мукачевской
ґрекокатолицькой єпархії, належали „Коляды, або пісні на рождество Христове“
(1936, передрук 1997); першу книгу русиньскых колядок із текстами і музиков
зоставив Філарет Колесса (1938). В часі комуністічной влады (1945 – 1989)
верейна презентація колядок на землях, де жыли Русины, была векшинов заказана,
хоць ґрекокатолицькому священикови Чеськословеньска – Штефанови Папови ся
подарило выдати зборник реліґійных співів („Grekokatolicki duchovňi pisňi“,
1969), в котрім было і пару колядок. В посткомуністічнім періодї співаня колядок
зась было можне, зачали ся і выдавать зборникы і музичны записы колядок.



https://rue.wikipedia.org/wiki/%D0%96%D0%B5%D0%BB%D1%97%D0%B7%D0%BD%D0%B0_%D0%B4%D0%BE%D0%B1%D0%B0

В археолоґії є добов желїзнов означоване штадіум у вывої людства, коли чоловік
хосновав переважно желїзо на выробу інштрументів і збраней. У много сполочностей
є тота доба споєна тыж із змінами в техніках польногосподарства, в реліґії ці
умелецькых техніках.

Доба желїзна є по добі камяній і бронзовій третя в рядї сістем класіфікації
правікых сполочностей. Їх датованя є про єднотливы ґеоґрафічны реґіоны інше.
Початкы той добы традічно заряджуєме до 12. стороча п.н.е. в старовікім Ґрецьку
і старовікім Орьєнтї, до 11. стороча п.н.е. в Індії і міджі 8. сторочом п.н.е. в
середнїй Европі і 6. сторочу п.н.е. в Северній Европі.



https://rue.wikipedia.org/wiki/%D0%94%D1%96%D0%BD%D0%B0%D1%81%D1%82%D1%96%D1%8F_%D0%9C%D1%96%D0%BD%D2%91

Дінастія Мінґ пановала в Кітаї в роках 1368–1644, на югу країны із приверженцями
ся утримали аж до рока 1661. Была остатнёв кітайсков народнов дінастіов, по нїй
наступила дінастія Чхінґ.

Їй заснователём быв Чу Юан-чанґ, лідер повстаня проти монґольскій дінастії Юуан.
Він тай ёго наступцї підоймули Кітай к довгодобій господарьскій просперітї і
політічній стабілітї. Бігом добы дякуючі поліґамії звычайной у высшых верствах
кітайской громады выросло чісло мужскых членів на 100 000. З політікы але были,
окрем царїв і настуцїв трона, в інетересїї стабіліты панованя вылучены.

Тота статя є часточно або цалком основана на перекладї статї Dynastie Ming на
чеській Вікіпедії.



https://rue.wikipedia.org/wiki/%D0%93%D0%B5%D1%80%D0%B1_%D0%A0%D1%83%D1%81%D0%B8%D0%BD%D1%83%D0%B2

Герб Русинув, бывшої Пудкарпатської Руси и теперішнёї Закарпатської области
представлят собов розтятый щит. У правум поли щита сут сім рувных горизонталных
смуг з учередованём лазурового и золотого, де перша смуга лазурова, друга
— золота; у лівуй части на срібернум поли є червеный медвідь, што стоїт на
задних лабах и позират наліво.

Творбу штатных символув Чехословакії повірили новостворенуй гералдичнуй комисії
Министерства вднушніх діл. Комисія прияла принцип хоснованя гербув тзв.
«историчных земель». Пудкарпатська Русь, першый раз изъєдинена, свуй герб не
мала. 3. януара 1920 министерство выжадало проєкты нового герба уд
администратора Пудкарпатської Руси, айбо удповіди не было. Член гералдичної
комисії професор Ґустав Фрідріх предложив «медвідя, што ся находит у гербови
Ужгорода [професорова хыба, в ужгородськум гербови медвідя ниґда не было]; што
ся тыче фарб, пропонує ся компромісноє рішеня, обы в гербови представити чотыри
фарбы [за синё-жовті фарбы аґітовала Директорія; москвофілы аґітовали за
біло-синё-червеный триколор]».



https://rue.wikipedia.org/wiki/%D0%91%D1%96%D0%BB%D0%B0_%D1%87%D0%B0%D0%BF%D0%BB%D1%8F

В середнїй Европі грозить заміна лем з нуждов (A. garzetta), котра є але значно
менша і к тому мать жовто зафарблены персты і у свадьбянім шатї і продовжены
пірка на голові.

Належыть к найросшыренїшым видам чапель. Гнїздить в южній Канадї і на теріторії
США, в южній і середнїй Европі, Африцї і на Близкым выходї. В остатнїх роках
започали в Европі проникати веце на север, од року 1992 напр. реґуларно гнїздить
в Нідерландах. Є то часточно перелїтный вид.

Про гнїздїня глядать россяглы тростинкы біля рыбників, озер, рік і мочарїв з
поростами стромів.

Є моноґамный і поглавно дозрївать у 2. роцї жытя. Знама є своїма наговорами, де
самцї вказують свої продовжены парадны пірка на хырбетї. Гнїздить звычайно в
колоніях, але і єднотливо, у середнїй Европі раз за рік од апріля до авґуста. Аж
1 метер велике гнїздо з тростинкы векшынов в недоступных терстинах. В єдній
покладцї є пак 3-5 світло синїх, 60,1-44,6 мм великых яєць, на котрых сидять
черяво обидвоми родічі 25-26 днїв. Молодята пак гнїздо опущають по 40-50 днях.
Їх умертность є але дуже высока, другого рока ся не дожыє цїлых 75 % з них.

Тота статя є часточно або цалком основана на перекладї статї Volavka bílá на
чеській Вікіпедії.



https://rue.wikipedia.org/wiki/%D0%91%D1%83%D0%BA%D0%BE%D0%B2%D0%B5%D1%86%D1%8C

Буковець (по словеньскы Bukovce) є село в окресї Стропков в Пряшовскім краю на
северовыходї Словенска. Днешнє село взникло злучінём Малого і Великого Буківце в
року 1964.

В історічных зазнамах є село Великый Буковець першый раз спомянуте в року1379
коли належало родинї феодалів Цударівцям. В XV. сторочу было частёв Маковицького
панства, од року 1569 належало Стропковскому панству. Од року 1767 належало
родинї Сірмаї. На кінцї 19. стороча была масова еміґрація Буківянів за океан до
США. В часї першой світовой войны было село на фронтовій лінії. Населїня ся
занимало головно польногосподарьством і выпалёванём деревяного угля. В року 1929
зачала працовати лїсна пилка "Шаламун Розенберґ". В другій світовій войнї было
село значно пошкоджене.



https://rue.wikipedia.org/wiki/%D0%90%D0%BA%D1%86%D0%B5%D0%BB%D0%B5%D1%80%D0%B0%D1%86%D1%96%D1%8F

Акцелерація ці прискорїня є характерістіка рушаня, яка пописує, якым способом ся
мінить швыдкость тїлеса (матеріалный пункт) в часї.

Акцелерація є векторова фізікална величіна, бо удавать як великость зміны, так і
єй напрям.

Кідь не є уведжене інакше, означує акцелерація часову зміну швыдкости
механічного рушаня. Обще ся акцелерація хоснує на означіня зміны швыдкости
хоцьякого рушаня (напр. зміна швыдкости хемічной реакції, зміна швыдкости
соціалных змін іпод.).

Як є акцелерація прямована проти напряму рушаня, пак бывать означована як
спомалїня.

Майме двох біжцїв на тій самій тратї, т.є. рушають ся по тій самій траєкторії.
Тоты двоми біжцї най выбігнуть в тот самый момент і до цїля придуть тыж вєдно.
Так годен повісти, же середнє значіня швыдкости обох біжцїв была тота сама. Кідь
але в коментарю будеме чути, же в половинї тратї быв першый єден з біжцїв, пак
рушаня обідвох заводників істотнї не были тоты самы. Першый заводник біжав першу
половину швыдкіше як другый (та і так быв в половинї драгы скоре), закы другый
заводник біжав швыдкіше в другій половинї тратї а то так, же до цїля прибігли
вєдно. В половинї тратї дішло к даякій змінї. То єсть другый заводник прискорив,
змінив свою швыдкость. Характерістіков той зміны є актуално прискорїня.



https://rue.wikipedia.org/wiki/%D0%86%D0%B1%D0%BD_%D0%A5%D0%B0%D0%BB%D0%B4%D1%83%D0%BD

Ібн Халдун (27. мая 1332, Туніс — 17. марца 1406, Кагіра) — быв арабскый вченый
і сполоченьскый дїятель. Сам себе тримав за історіка, але шырька ёго інтересів і
ёго іновації на полю наукы уможнюють го признати ай за філозофа історії
(твердив, же екзістують даякы прінціпы, котры суть дослїджовательны тай з
котрыма ся історія керує), за соціолоґа (як єден з першых пропоновав становлїня
наукы о громадї на науковій основі), за філозофа (крітізовав традічну арабску
філозофію, шпеціално єй новоплатоньскы елементы), муслімского теолоґа, історіка
і теоретіка наукы ітд.



https://rue.wikipedia.org/wiki/%D2%90%D1%80%D1%96%D2%91%D0%BE%D1%80%D1%96%D0%B9_%D0%96%D0%B0%D1%82%D0%BA%D0%BE%D0%B2%D1%96%D1%87

Ґріґорій Жатковіч (по анґліцькы Gregory Ignatius Zatkovich) (* 2. децембра 1886
Голубиноє (Березька жупа, Ракуско-Угорьско, днесь Україна) – † 26. марца 1967
Піттсбурґ (США) быв америцькый правник і русиньскый політік, доктор права,
адвокат і журналіста, першый ґувернер Підкарпатьской Руси.

Народив ся в сели Голубиноє в тогдышнїй Березькій жупі в Ракуско-Угорьску, днесь
то є часть району Свалява Закарпатьской области Україны. В роцї 1891, як му было
пять років, еміґровав з родічами до Споєных Штатів. Середню школу і універзіту
абсолвовав в Піттсбурґу (1907), докторат з права здобыв в роцї 1910.

Жатковічів нянё, Павло Жатковіч, быв засноваючім редактором вызначных
русиньско-америцькых новинок Amerikansky Russky Viestnik. Вітцїв вплыв го привив
к ролї говорцїв Америцькой народной рады Угро-Русинів, як выникла 23. юла 1918.
Жатковіч Русинів заступовав на стрїчі з америцькым презідентом Вілсоном, по якій
Вілсон признав карпатьскых Русинів як самобытну націю.

Жатковіч тыж вив говоры з будучім презідентом Чеськословеньска Т. Ґ. Масаріком о
припоню Підкарпатьской Руси к выникаючій державі. І наперек роздїлным назорам ся
русиньска репрезентавія прихылила про припоїня к Чеськословеньску і то саме
рішіня підпорили і державы Договору. Подля выразу посланця Ґатіго (смоть
референції) му проф. Масарік 25. октобра 1918 обіцяв, же "кідь Русины вырішать
ся припоїти к Чеськословеньскій републіцї, будуть мати повну автономію; тай
граніцї будуть зроблены так, жебы Русины были спокійны."

На основі пакту із Ст. Жерман з 10. октобра 1919 ся пак Підкарпатьска Русь стала
частёв Чеськословеньска. Договор становив, же Підкарпатьска Русь буде автономнов
єдиніцёв. Наперед тому ся так по вынику републікы не зробило.

26. апріля 1920 Масарік становив Жатковіча першым ґувернером Підкарпатьской
Руси. Але взглядом на несповнїня русиньскых пожадавок на автономію 17. апріля
1921 резіґновав і занедовго ся вернув назад до Пітсбурґу і дале ся занимав
право.

По навернутю до США ся курто неґатівно выражав о чеськословенькій політіцї к
Підкарпатьскій Руси. У році 1921 написав малу книжку Открытя-Експозе у якій
свідчів свій погляд на подїї коло заснованя Чеськословеньска. В часї 2. світовой
войны своє антічеськословеньске одношіня переоцїнив і започав выдавати часопис
The Carpathian (1941-1943), у котрім ся выражав за обновлїня Чеськословеньска з
трёма рівностоячіма націями - Чехами, Словаками і Русинами.

Тота статя є часточно або цалком основана на перекладї статї Grigorij_Žatkovič
на чеській Вікіпедії.



https://rue.wikipedia.org/wiki/%D0%AF%D0%BD%D1%86%D0%B7%D1%96

Янцзі (кітайскы 扬子江), припадно Модра ріка) є ріка в середнїй Кітаї (Чхінґ-хай,
Тібетьска автономна область, С'-чхуан, Юн-нан, Чхунг-чхінг, Ху-пей, Ху-нан,
Тьянґ-сі, Ан-хуей, Тьянґ-су, Шанґгай). Є початочным означінём про долный ток
рікы, під котрым єй наперед знали европскы місіонары. В Кітаї є звычайно
называна Чханґ-тьянґ (Довга ріка). Своёв довжков 6300 км є найдовшов ріков
цілого евроазійского контіненту. В цілосвітовім міряню є третя найдовша (за
Амазанков і Нілом). Поводя рікы має розлогу 1 800 000 км² і представлює пятину
теріторії Кітаї і домів про третину єй жытелїв.



https://rue.wikipedia.org/wiki/%D0%AE%D0%B6%D0%BD%D1%8B%D0%B9_%D0%BE%D0%BA%D0%B5%D0%B0%D0%BD

Южный океан (респ. Южный ледовый океан або Антарктічный океан) быв офіціално
дефінованый Міджінароднов гідроґрафічнов орґанізаціов як океан обколесуючій
Антарктіду аж в роцї 2008, але міджі наморниками має тот понятя довгу традіцію.

Цілкова розлога океану была становлена на 20 327 000 км², што го заряджує як 4.
найвекшый океан на Землї (т.є. 2. найменшый). Перше місце мать як найглубшый
океан із середнёв глубков 4500 метрів. Северна граніця была становлена приближно
60. рівнобіжков і южнов граніцёв Антарктіды. Ёго граніцю творять вітровы і
океанскы токы.



https://rue.wikipedia.org/wiki/%D0%A9%D1%83%D0%BA%D0%B0

Щука (Esox lucius) є драва рыба з родины щуковых. Може мати довжку аж через 1,5
метра і вагу через 25 кґ.

Щука є дуже добрї приспособлена дравому способу жывота. Мать натягнуте
ціліндрове тїло із заднїма плутвами аж взаду і шыроков богато озубенов ґамбов на
плоскій голові. Тото забезпечує щтюцї швыдкый штарт за жертвов. Зубы суть мірно
огнуты днука, жебы ся жертва легко не слизла а як ся зубы опотребують, нароснуть
єй новы. Тїло є зверьха і на боках крыте світлыма фляками, справила
упорядкованыма до звіслых смуг, бріх є світлїшый, справика брудно білый. Око є
жовте, плутвы тмавшы і смужкованы. Щука може выроснути аж до 1,5 метра і
досягнути вагы і через 25 кґ.

Щука є найросшыренїша з пятёх представителїв родины щуковых. Єй ареал природного
росшырїня загорнює Европу, Северну Азію і Северну Америку. Не потребує даякый
тіп воды, онсяджує вшыткы водны середовища з достатком стравы, зачінаючі
пструговыма быстринами і рыбниками а переградовыма водоймами кончачі, але помало
течучі воды і стоячі воды їй преці ся годять найвеце. Ідеалныма суть свіжо
напущены великы водоймы.

Щука є тіпічный хищ, причім єй стравов суть особливо рыбы одповідаючой
великости, напр. кострыш. Не одвергне ани жабу або втопену мышу, ці меншый
екземплар властного виду. Щука є теріторіална рыба, зато єй можеме найти на тым
самім місцї. Свою теріторію собі боронить перед другыма хищами.

Ікрометаня щук є в марцї аж апрілю, преферованы суть притім покійны теплы воды з
густым поростом, де ся може плодик добрї скрыти.

Доросла щука не мать практічно жадный неприятелїв (з выїмков чоловіка,
самособов), єй плодик жруть многы рыбы. Часто є жертвов канібалізму.

Тота статя є часточно або цалком основана на перекладї статї Štika obecná на
чеській Вікіпедії.



https://rue.wikipedia.org/wiki/%D0%A2%D1%96%D1%81%D1%8F%D1%87%D0%B0_%D1%96_%D1%94%D0%B4%D0%BD%D0%B0_%D0%BD%D1%96%D1%87

Тісяча і єдна ніч (перьскы هزار و یک شب Hazār-o Yak Šab, арабскы كتاب ألف ليلة
وليلة‎ Kitāb Alf Layla wa-Layla) є середовікый арабскый анонімный зборник
народных приповідок, баёк, анекдот і далшых оповідань, котрый выникнув дас од 7.
до 16. стороча і котрый подавать вірный образ соціалных сітуацій, мравів і
звычаїв тогдышнёго арабского світа.

Найстарша часть зборника є індійского походжіня. Ходить о рамкове повіданя
цїлого зборника, т.є. оповіданя о мудрій Шегерезадї і окрутнім королёви
Шагріярови і тыж пару далшых приповідок і баёк. За панованя перьской дінастії
Сасанівцїв (224 – 651) ся тото росповіданя дістало до Перзії і там было
обогачене о далшы приповідкы (індійскый і перьскый оріґінал ся але не нашов). До
арабчіны быв зборник переложеный кінцём 7. стороча, як собі Арабы Перзію
покорили тай учінили з нёй часть свого каліфату. У 7. - 13. стороча быв зборник
Арабами значно росшыреный. Выникли цїлы ціклы новых росповідань о аббасівскых
каліфах, особливо о Гарунови ар-Рашідови, множество любостных і путёписных
опповідань і десяткы куртых анекдот. До збодника были перебераны і решты старых
мезопотамскых міфів, ґрецькы, візантьскы і жыдівскы темы. Великым іншпірачным
жрідлом была тыж класічна арабска проза і історіоґрафічна література, путёписы і
зборникы мравонауковых приповідок. В зборнику ся часто бісїдує о астрономії,
астролоґії тай іншых науках, екзістує в ній і много одказів на Коран, часто є
спомянутый Алаг і ёго пророк Могамед і неприятельство міджі |хрістіанами і
мусулманами.



https://rue.wikipedia.org/wiki/%D0%A2%D1%80%D1%96%D0%BC%D1%83%D1%80%D1%82%D1%96

Трімурті (санскр. त्रिमूर्ति, «три обличя») — концепція тріады, яка зъєдинять
трёх головных богів індуїстьского пантеону (Брахму-Творця, Вішну-Охоронця і
Шиву-Руйнівника) у єдине цїле, в такзвану індуїстьску трійцю, або Велику трійцю.
Саме понятя Трімурті часто ся бере як божество, найзнамішым зображінём якого є
чоловік з трёма тварями. Тыж ся уважує, же самы богове Брахма, Вішну і Шива —
вшыткого суть лем аспекты, проявы Трімурті.

Трімурті ся зображує у выглядї трёх голов на єднім карку або трёх тварь на єдній
голові.

Тота статя є часточно або цалком основана на перекладї статї Тримурті на
україньскій Вікіпедії.



https://rue.wikipedia.org/wiki/%D0%A2%D0%B5%D1%80%D0%B5%D1%81%D0%B2%D0%B0

Тересва або Терешва і Тересувка є містечко находжуче ся в сучасній Україні у
Закарпатьскій області у Тячівскым районі.

Перша змінка о Тересві походить з 14. столїтя, коли приналежала румуньскым
воєводом Балкови і Драґови. У року 1404 Тересва переходить до маєтку монастыря у
недалекім Грушові. У 16.-18. столїтях належыть маґнатьскым родом Довхаём і
Корнишеём. Од року 1919, коли Тересва была частёв Підкарпатьской Руси у рамкох
Чеськословеньска, кідь накурто была резіденціёв Марамарошской жупы і у рокох
1921-1925 была окресным містом.

Містечко Тересва лежыть на втоку рівноменной рікы Тересва до рікы Тіса 10
километрів выходні од районного центра Тячов.



https://rue.wikipedia.org/wiki/%D0%A1%D0%BE%D1%80%D0%BE%D0%BA%D0%B0

Сорока Pica pica є вороновый співак великости горліцї, з выразнмыма чорнобілыма
фарбами і довгым ступнёвым хвостом. Мать релатівно курты і шырокы крыла і їх
лїтаня є в порівнаню з другыма вороновыма тяжкопарный. Сорока є росшырена в
Евразії, северній Африцї і Северній Америцї. Тот вид ся дїлить на приближно 12
підвидів, в середнїй Европі ся находить сорока середоевропска Pica pica pica.

Сорока жыє в цїлій Европі (окрем Іслану), северній Африцї, на векшынї теріторії
Азії і одты проникла і на запад Северной Америкы. Їй росшырїня є обмеджено
головно вгодныма гнїздищам, але піля обыстя чоловіка є охотна гнїздити і на
земли (напр. в тундрї). На векшынї теріторії ся їднать о сталый вид. В другій
половинї 20. стороча їй станы ся піднимали, што было зарпичінене тым, же ся
научіла жыти близко чоловіка.

Тота статя є часточно або цалком основана на перекладї статї Straka obecná на
чеській Вікіпедії.



https://rue.wikipedia.org/wiki/%D0%A1%D0%BC%D0%B0%D0%BA

Смак є одчутя, котре дозволює внимати хемічны речовины роспущены в слинах або у
водї. У чоловіка суть смаковы рецепторы внимаючі гірьке, солодке, солене,
квасне, умамі і в згодї з новыма дослїджінями і „калціове“ і товсте. Тоты
рецепторы суть вшелияк уміщены в смаковых погарикох, котры суть передовшыткым на
языку, але тыж в ротї над языком і карку. Чоловік мать дас 500-10000 смаковых
погариків. Выслїдком того релатівно великого россягу є, же чутливость смаку у
людей годна быти значно роздїлна. Дїти мають звычайно веце смаковых погариків як
дорослы.

Тота статя є часточно або цалком основана на перекладї статї Chuť на чеській
Вікіпедії.



https://rue.wikipedia.org/wiki/%D0%A1%D0%A8%D0%90

Споєны Штаты Америцькы ці Споєны Штаты Американьскы, скорочено США (анґліцькы
United States of America, скорочено USA) — федератівна презідентьска републіка в
Северній Америцї, лежача од Атлантічного по Тихый океан. Вдяка енклаві Аляшкы
достане земля США і на берегы Северного ледового океану і на дакотры тихоморьскы
островы (головно Гавай). Споєны Штаты Америцькы ся складають з 50 штатів,
федералной теріторії з головным містом і резіденціов влады і Конґресу (District
of Columbia), придруженых штатів з внутрїшнїм самосправованём (Порторіко,
Северны Маріяны і далшы) і самосправованых земель Споєных Штатів (Ґуам,
Вірґіньскы островы, Америцька Самоа та далшы).

По скінчіню холодной войны і колапсї Совєтского союза США обстали головнов
світовов великов державов з домінантным поставлїнём в економіцї, політіцї,
културї і воєньскій силї.

Плоха країны 9 826 675 км², населїня — 309 134 000 особ (одшацованя 2010 року,
3-тє місце у світї). Офіціялный язык — анґліцькый (де-факто), юридично
офіціялного языка не мать. Мінова єдиніця — долар США. Споєны Штаты — єдна з
найбівше етнічно таркастых і мултікултуральных країн у світї, што обстало
історічно в наслїдку великомасовой іміґрації з різных країн та контінентів. США
мають найрозвинутїшу економіку світа з найвысшым ВВП, што становило в 2011 роцї
$15.1 трильёны (22% номінального світового ВВП і понад 19% глобалного парітету
купчой спроможності) За прибытком на єдного обывателя Штаты мають 7-ме місце у
світї.

США — федеративна конштітучна републіка, в якій владны правомоці ся роздїлюють
міджі федеральный уряд і уряды 50 штатів. Каждый з 50 штатів мать свою
конштітуцію, сістему орґанів влады і управління. Выконавча, законодавча і судова
влада представлены одповідно Презідентом, Конґресом і Верховным Судом. США суть
засновниками ООН і мають стале місце в Радї Беспекы ООН, засновниками
Североатлантічного альянсу. США панують найбівшов економіков у світї
($14,2 трлн), могутныма збройныма силами, передовшыткым найвекшым
войсково-морскым флотом, США тримуть першый ядерный потенціал на Земли.

1507 року нїмецькый картоґраф Мартін Вальдземюллер створив карту світу, на якій
земли в Западній півкулї першыраз назвав «Америков» (America), на честь
флорентійського першоодкрывача та картоґрафа Амеріґо Веспуччі. Колишнї
брітаньскы колоністы перше хосновали сучасну назву країны в роцї 1776 в
Декларації про незалежность — «unanimous Declaration of the thirteen united
States of America». Згодом назва United States of America — Споєны Штаты
Америкы — была офіціално затверджена II американьскый Контінентальный конґресом
1776 року (намісто назвы «Споєны колонії», приятой конґресом 7. юна 1775 року).
У франко-американських договорах 1778 року використовується назва «Сполучені
Штати Північної Америки» (United States of North America).

Пізнїше ся также зъявила скорочена форма назвы, нынї часто повжывана: United
States — «Споєны Штаты». Гевся назва, а тыж іщі коротша форма — «Штаты» ся
хосновали протоколах Континентального конґресу. Абревіатура «U.S.» ся находить в
папірёх Джорджа Вашінґтона 1791 року, а абревіатура «U.S.A.» ся першыраз зъявила
1795 року.

Анґліцькый язык є вылучно материньскым языком про дас 82 % обывателїв,
шпанєльскый язык про 10 % обывателїв. США не мають на федералній уровни законом
кодіфікованый урядный язык, але анґлічтїна їм в практіцї є і дакотры законы і
предписы наказують в дакотрых областях єй познаня (посмоть напр. пожадавкы про
натуралізацію). Дакотры штаты Унії урядны языкы кодіфікованы мають, або
анґлічтїну або веце языків в тім чіслї і анґлічтїну. Вецеязычныма штатами суть
Гавай (анґлічтїна і гавайчіна), Нове Мексіко (анґлічтїна і шпанєлчіна) і Луісяна
(анґлічтїна і францущіна). В різных далшых завислых теріторіях є сітуація іщі
веце таркастїша, часто є екстра предписами сокоченый язык оріґіналных жытелїв.

Тота статя є часточно або цалком основана на перекладї статї Сполучені Штати
Америки на україньскій Вікіпедії. Тота статя є часточно або цалком основана на
перекладї статї Spojené státy americké на чеській Вікіпедії.



https://rue.wikipedia.org/wiki/%D0%A0%D1%83%D1%81%D1%8C%D0%BA%D0%B0_%D0%BD%D0%B0%D1%80%D0%BE%D0%B4%D0%BD%D0%B0_%D1%80%D0%B5%D0%BF%D1%83%D0%B1%D0%BB%D1%96%D0%BA%D0%B0_%D0%9B%D0%B5%D0%BC%D0%BA%D1%96%D0%B2

Руська народна републіка Лемків або Русиньска народна републіка Лемків −
невелика держава Лемків вынукнута по роспадї Ракусько-Угорьска.

Єствованя републікы прокламоване 5. децембра 1918 у Флоринцї. Влада републікы
была проросійсков. Одмогли підписати унію із Западоукраїньсков народнов
републіков. На парізькій конференції лемківска делеґація (Михайло Юрчакевіч,
Александер Ціханьскый і Ярослав Качмарчік) ся домогали припоїня републікы до
Чеськословеньска на прінціпі автономії.

12. марца 1920 републіка остала зліквідованя через польскы войска, што потвердив
в 1921 ризькый мір.

На чолї Верьхнёй рады быв о. Михайло Юрчакевіч, і секретарём др. Дмитро Собин з
Бартного.

Премєр-міністром екзекучного уряду быв др. Ярослав Качмарчік. Міністром
рольництва быв Микола Ґромосяк, Лемко із села Крыниця, і міністром внутрїшнїх
дїл о. Дмитро Хыляк (1866-1955), походжінём і Ізб.

Тота статя є часточно або цалком основана на перекладї статї Rusińska Ludowa
Republika Łemków на польскій Вікіпедії.



https://rue.wikipedia.org/wiki/%D0%A0%D1%83%D1%81%D0%BA%D0%B8_%D0%9A%D0%B5%D1%80%D0%B5%D1%81%D1%82%D1%83%D1%80

Руски Керестур ; або і Руськый Керестур (серб. Руски Крстур) — село в Сербії.
Жытелїв — 5213 (на 2002). Руски Керестур найвекше населєне место Руснацох у
дакедишнєй Югославиї, а нєшка у Сербиї и центер є образовного, културного и
духовного розвою рускей националней заєднїци у Сербиї. Находзи ше на ровним, за
польопривреду барз вигодним подручу южней часци Панонскей нїжини, медзи Дунайом
и Тису. Настал зоз присельованьом Руснацох 1745. року. Находзи ше у општини
Кула. Ґеоґрафічны коордінаты — 45°33′N 19°24′W﻿ / ﻿45.55°N 19.4°W﻿ / 45.55;
-19.4.

По попису 2002 року у Руским Керестуре було 5.557 жительох, найвецей Руснацох
4.483, потим Сербох 263, Ромох 76, Мадярох 73, Українцох 61, Чарногорцох 37,
Словакох 30, Горватох 38, Муслиманох 9. Число гражданох Руского Керестура 2002.
у одношеню на попис 1991. року зманшане за 11,64 одсто. Пре общу нєвигодну
ситуацию у нашей жеми у остатнїх рокох велї млади малженски пари ше виселюю до
других жемох, найвецей до Канади, а млади одходза до городох.



https://rue.wikipedia.org/wiki/%D0%A0%D1%83%D1%81%D0%B8%D0%BD%D1%8C%D1%81%D0%BA%D1%8B%D0%B9_%D0%B0%D0%BB%D1%84%D0%B0%D0%B2%D1%96%D1%82

Руси́нськый алфаві́т (пораз руси́нська а́збука) — алфавіт русинського языка. У
чотырёх варіантах русинського языка алфавіт не є докус єднакый и розлучат ся
числом и рядом букв.

Русинськый алфавіт ся опират на гражданку, спрощеный варіант кіріліці и звычайно
має 36 букв ци менше. Лемкувськый алфавіт ся уд пряшувського (горі у табличці)
удлучат тым, ож не має букв Ёё и Її. У воєводинськум алфавіті не є Ёё, Іі, Ыы и
Ъъ; Ии ся кладе сперед Її. Єдного кодифікованого пудкарпатського варіанта не є
ани днесь. Алфавіт новых учебникув про русинські народні школы указує ся в
учебнику Надії Печоры Русинськый язык. Розличат ся уд пряшувського алфавіта
рядом букв (мнягкый и твердый знакы стоят сперед Юю и Яя). Мимо того ся в нюм
хоснуют буквы Îî и Ôô, айбо за часть алфавіта ся не тримлят. Про запис закрытого
переднёго округленого голосного звука (МФА [y]) обычно хоснуют букву Ӱӱ.



https://rue.wikipedia.org/wiki/%D0%9F%D1%83%D0%B3%D0%B0%D1%87

Пугач (Bubo bubo) є великый ночный птах з родины сововых. Є найвекшов жыючов
совов. Часто го прозывають краль ночі.

Пугаю є росшыреный скоро в цїлій Европі (з выїмков Брітаньскых островів
северозападной Франції і северной Шкандінавії, в северозападній Африцї
(середоморьскы области Алжірьска і Марока) і в значній части Азії (мімо северных
і южных областей).

Находить ся всягды, де мать вгодны условія про гнїздїня а лов. З облюбов населює
каменисты збоча, розвалины з лїсами в околицї. Даколи але обывать і области без
скал, пак жыє в дутинах стромів ці опущеных гнїздах хищів.

Пугач є великый птах, векшый як каня лїсова, але з другого бока явно меншый як
наприклад беркут. Саміцї суть тяжшы як самцї і мають векше роспятя крыл. Довжка
тїла у дорослых екземпларів колыше міджі 60–70 цм, роспятя крыл у дорослых може
быти коло 170 цм. Вага є звычайно міджі 1800–3000 ґ, особливо великы екземплары
але досягують аж вагы через 4 кґ.

Сілуету сидячого пугача лем тяжко годен поплести, бо на голові мать з пірок
выразны рушанливы хвостикы припоминаючі ушка (зато ся му гварить ушаста сова). В
звязку з ёго великостёв іде о релатівно єднозначно роспознаваючій ознак. Фарба є
значно промінлива, обще зверьха жовто(помаранчово-арджаво)бура з тмавобурыма
фляками, на бріху світлишый надых з выразным поздовжным тмавым флякованём і
мягкым перечным марморованём. В области шыї і коло дзёбака є піря світлише аж
біле. Дуговка є огнёво помаранчова. Ногы і персты суть зароснуты мягкыма,
справила жовтобурыма аж арджавыма пірками. Молодята суть зароснуты наперед
мягкым жовтобілым пороховым пірём, по опірїню мають тмавшы фарбы і кресбы.

Пугач є ночный птах і самотарьскый твор. Тыж як і другы совы лїтать дуже тихо і
черять махаве лїтаня з плахтїнём. Як є вырушеный і не мать можливость розумного
уступу, надувать ся, чеперить піря і грозиво сычіть. Ловить в ночі в россяглим
ревірї в округу аж 15 км навколо гнїзда і барз не выберать. Жертвов суть
переважнё мышы, заяцї, краликы і далшы дрібны ссавцї, але не одвергне ани сплячі
птахы (враховано хищів), з пасіов ловить їжакы.

Тота статя є часточно або цалком основана на перекладї статї Výr velký на
чеській Вікіпедії.



https://rue.wikipedia.org/wiki/%D0%9D%D0%BE%D0%B0%D0%BC_%D0%A7%D0%BE%D0%BC%D1%81%D0%BA%D1%96

Aврам Ноам Чомскі (* 7. децембра 1928 Філаделфія) є америцькый лінґвіста
жыдівского походжіня, творця тзв. Чомского єрархічной класіфікації формалных
языків, емерітный професор лінґвістікы на Massachusetts Institute of Technology
(MIT), і тыж лївоорьєнтованый політічный актівіста - анархіста, знамый своїм
крітічным одношінём ку ґлобалізації і єй допадам, к войновым конфліктам, к
загранічной політіцї США, Ізраіля і далшых влад. На основі Top global
intellectuals of 2005 (інтернетове голошованя з року 2005) і часописа Prospect
magazine a Foreign policy быв зволеный як найвпивнїшый ґлобалный інтелектуал.



https://rue.wikipedia.org/wiki/%D0%9D%D0%B8%D0%B6%D0%BD%D1%8F_%D0%90%D0%B2%D1%81%D1%82%D1%80%D1%96%D1%8F

Нижня Австрія (по нім. Niederösterreich) се федерална земля на сіверовостоці
Австрії.

Булша часть Нижнёї Австрії долинна вадь бережковита. Середня и восточна части
сут у Віденськуй котлині, што лежит дас на 200-250 м над морём. Гористі землі
сут на юзі (Звестнякові Алпы) и западі (горы Мангартсберґ). Верьхы Алп мают булш
ги 2000 м, Мангартсберґы май низькі. У середнюй части Нижнёї Австрії тече Дунай,
майкрасный на западі, в долині Вахау, котра входит у културну дідузнину ЮНЕСКа.

Нижня Австрія граничит из австрійськыми землями Верьхнёв Австріёв (на западі),
Штаєрмарком (на юзі) и Бурґенландом (на юговостоці), из Чехіёв на сівері и
Словакіёв на востоці. Нижня Австрія окружат Відень, котрый быв її частёв до 31.
децембра 1921. года, а земелнов столицёв онь до 10. юлія 1986. года.

У Нижнюй Австрії жиє булш ги міліон 600 тысяч людий, змежи австрійськых земель
се друга майнаселена по Відню. Число населеня майбулш росте у середнюй части
краю, близько Відня. Земля населена австрійськыми німцями, традіційні меншины не
сут.

Тота статя є часточно або цалком основана на перекладї статї Доња Аустрија на
серьбскій Вікіпедії.



https://rue.wikipedia.org/wiki/%D0%9C%D1%96%D0%BC%D1%96%D0%BA%D0%B0

Міміка (з ґрецького мімеомаі, наподобнёвати, представляти) є усвідомлене
выражаня тварёв, запрічінене стїгованём тварёвых свалів.Є то – ведля
ґестікулації - вызначнов частёв новербалной комунікації, акторского уменя,
пантомімы і жывого выражаня ся чоловіка. Узко є звязана з очным контактом.

Людьсков міміков в порівнаню з пріматами ся детайлно занимав Чарлз Дарвін (у
своїй книжцї Выражаня емоцій у чоловіка і звірят, анґліцькы The Expression of
the Emotions in Man and Animals), експеріменты з міміков чінив тыж Ян
Еванґеліста Пуркінє.

Тота статя є часточно або цалком основана на перекладї статї Mimika на чеській
Вікіпедії.



https://rue.wikipedia.org/wiki/%D0%9C%D1%83%D0%BA%D0%B0%D1%87%D0%BE%D0%B2%D0%BE

Мукачово (Мукачів, укр. Мукачеве, Мукачів, мадярьскы: Munkács, словеньскы
Mukačevo, нїмецькы: Munkatsch, Шаблона:Lang-yi, Шаблона:Lang-ro, польскы
Mukaczewo) - город обласного подпорядковання в Закарпатьскій области України,
коло 86 000 жытелів (2016).

Мукачово - економічный, торговый центр Закарпаття, єден з центрів Русиньского
движенія. Так у Мукачеві функціонує Дом Русинов (заснований Товариством
Підкарпатьскых Русинів)

Засноване в II половинї VIII стороча. У 1396 Угорьскый король Сігізмунд
подаровав Мукачово і закріплені за ним володіння князові Федорові Коріатовичові.
В 1445 роцї реґент країны Янош Гуняді дав Мукачеву привілеґій - право на
самоуправлїня, то значіть місто достало Маґдебургське право. У XVII сторочу під
владов Трансильванії]]. У XVIII сторочу - частёв Австро-Угорьска.В 1919 роцї
Мукачово было частёв Підкарпатьской Русї і припоєне до Чеськословеньской
републікы. По Другій Світовій Войнї Підкарпатьска Русь (в тому чіслі і Мукачово)
припоєне до Україньской РСР. З 1991 року УРСР переменоване на держава Україна
(головне місто Київ).



https://rue.wikipedia.org/wiki/%D0%9C%D0%B5%D0%BD%D1%88%D1%8B%D0%BD%D0%B0_(%D1%81%D0%BE%D1%86%D1%96%D0%BE%D0%BB%D0%BE%D2%91%D1%96%D1%8F)

Меншына як соціолоґічне, політолоґічне і културно антрополоґічне понятя означує
огранічену ґрупу особ, котря є інша од околїшнёй "векшыновой" громады і звычайно
ся і сама розуміть быти ґрупов. Наприклад люде із зеленыма очами суть правда
"меншынов", але меншыну у тім соціолоґічнім змыслї не творить, докы ся о них не
зачне публічно дішкуровати, не зачнуть ся здружовати, припадно творити даяку
репрезентацію. Статус меншыны залежыть на цїлку, проти якому ся меншына
вымеджує: наприклад Корзічане суть на Корзіцї векшынов, але меншынов в рамках
Француьзкой републікы.



https://rue.wikipedia.org/wiki/%D0%9B%D0%B0%D1%81%D1%82%D1%96%D0%B2%D0%BA%D0%BE%D0%B2%D1%8B

Ластівковы (Hirundinidae) суть дрібны інсектопожераючі співакы. На кулятій
голові є характерістічный куртый, глубоко розокланый дзёбак, приспособленый про
лов інсекту при лїтаню. Крыла бывають довгы, щіглы і шпіцяты з девятёма ручныма
пірками лїтаня. Ногы суть курты і слабы, птахы ся по земли рушають лем выїмково.
Хвіст є справила вилковый. Зафарблїня є у векшыны видів зверьха тмаве, аж тмаво
блищаче а спід тїла білый. Самцї і саміцї мають тоты самы фарбы. Векшына видів
собі лїпить гнїзда з вшелиякых матеріалів, передовшыткым з глины прилїпенім к
даякому певному підкладу. Дакілько видів собі глубить підземны норы.

Ластівковы суть росшырены на скоро вшыткых теплїшых областях світа, лем на Новім
Зеландї а в части Океанії не жыють. Там де през зиму нїт інсектів суть
стяговавы.

Тота статя є часточно або цалком основана на перекладї статї Vlaštovkovití на
чеській Вікіпедії.



https://rue.wikipedia.org/wiki/%D0%9A%D0%BE%D0%BD%D0%B2%D0%B5%D1%80%D0%B7%D0%B0%D1%86%D1%96%D1%8F

Конверзація є міджілюдьска комунікація, яка може быти „з оч до оч“ або через
електронічны медія. Значіть, міджілюдьска комунікація є міджі двома осовами.
Представює тото, што ся одбывать міджі вітцём і сыном, келнером і гостём, але
тыж тото, кідь ся дахто звідать на драгу в начісто чуджім місцї. Тото ся може
односити і на маленькы ґрупы людей, якыма суть родина, камаратя, колеґове в
роботї ітд. Конверзація мать пять основных фаз: вступ, спередінформацію,
властный предмет, одозва назад і завершіня.

Тота статя є часточно або цалком основана на перекладї статї Konverzace на
чеській Вікіпедії.



https://rue.wikipedia.org/wiki/%D0%9A%D0%BB%D0%B0%D1%81%D1%96%D1%86%D1%96%D0%B7%D0%BC

Класіцізм є умелецькый напрям, якый ся іншпірує переважно старовікыма прикладами
і кладе увагу на терезвый розум, умірненость і ясный, правилный порядок. Выник у
Франції 17. стороча за панованя „короля Сонця“ Лудвіка XIV. як реакція на чутёве
аж одушевнїле бароко і одты ся пошырив до цїлой Европы. Тота перша фаза
класіцізму ся даколи зове бароковый класіцізм, зато, же ся там бароковы елементы
мішають з елементами класіцізму. Історічно ся тота епоха зачленює іщі до културы
барока. Слїдуюче рококо ся од класіцізму до великой міры одвертать. Новый приход
класіцізму принїс просвітницькый абсолутізм, коли ся класіцізм став слогом
просвітницькых пановницькых дворів, і Велика французька револуція, коли ся
класіцізм став тыж слогом богатых міщанів. Про далшу вовну класіцізму, яку
принїс Наполеон Бонапарт і Наполеоньскы войны, ся хоснує означіня емпір.

В другій половинї 19. стороча ся класіцістічна архітектура стала слогом
обычайного містьского будованя а в 20. сторочу ся пару раз вернула як выраз
певности і силы і як слог діктаторьскых і тоталітных режімів. Про тоту епоху од
половины 19. стороча ся звычайно хоснує названя неокласіцізм.

Тота статя є часточно або цалком основана на перекладї статї Klasicismus на
чеській Вікіпедії.



https://rue.wikipedia.org/wiki/%D0%9A%D0%B0%D1%80%D1%96%D0%BA%D0%B0%D1%82%D1%83%D1%80%D0%B0

Чуджім словом карікатура называме спрощене, даколи гуморне або комічне, даколи
сатірічно крітічне а нароком робляче сміхы або выдріжнаюче ся, образотворче або
літературне дїло, котре значно звыразнює дакотры части тварї, людьской поставы
або і дакотры особны властности, важны черты натуры (ці далшы важны рисы) у
зображованой особы респ. у карікованого чоловіка. Карікатура ся од вшыткых
другых гуморістічных жанрів вызначать нелем своёй нароком спрощенов
скороченливостёв выразу, а передовшыткым увеличованём і умыселным звыразнёванём
зволеных черт зображованого чоловіка. К своїй гуморній сторонї може быти выразом
острой сполоченьской крітікы, ясного зосмішнїня, протесту або спераня ся проти
даякій особі. Своїм характером мать очівісно близше к жанру пародія.

Тота статя є часточно або цалком основана на перекладї статї Karikatura на
чеській Вікіпедії.



https://rue.wikipedia.org/wiki/%D0%99%D0%BE%D1%81%D0%B8%D1%84_%D0%91%D0%BE%D0%BA%D1%88%D0%B0%D0%B9

Йосиф Бокшай (2. октобра 1891, Кобилецка Поляна – 19. октобра 1975, Ужгород) -
вызначний маляр, ілустратор, заснователь підкарпатьской малярской школы,
педаґоґ. Довєдна з А. Ерделійом і Ф. Манайлом належали міджі трий ключовы фіґуры
той школы.

Умелецьку освіту здобыв на Будапештяньскій академії умень. По прыпоїню
Підкарпатьскій Руси ід Чехословакії ся актівно запоював до културного жывота
Підкарпатя. У 1927-ім році вєдно із далшым вызначным русиньскым малярьом А.
Ерделійом засновав в Ужгороді Публічну школу мальованя. Є і автором ілустрацій
школьскых учебників і монументалных іконостасовых образів на Підкарпатьскій
Руси, выходнім Словеньску і Мадярьску.



https://rue.wikipedia.org/wiki/%D0%95%D0%BD%D0%B4%D0%BE%D0%BA%D1%80%D1%96%D0%BD%D0%BD%D0%B0_%D1%81%D1%96%D1%81%D1%82%D0%B5%D0%BC%D0%B0

Ендокрінна сістема, (ендокрінна = з внутрїшнёв секреціов), є контролна сістема
ендокрінных жляз, якы секретують хемічных послів называных гормоны, котры
ціркулують в тїлї в кружіню крові на овплывнёваня оддаленых орґанів. Тото не
загорнює екзокрінны жлязы (екзокрінны = з вонкашнёв секреціов) як напр. слиновы
жлязы, потовы жлязы і жлязы в ґастроінтестіналнім трактї (ґастроінтестіланый =
тыкаючой ся жолудка і кышкы).

Хвороты ендокрінной сістемы суть часты, напр. diabetes mellitus (цукрёвка),
хвороты щітовой жлязы ітд. Область медіціны занимаюча ся порухами ендокрінных
жляз є ендокрінолоґія, конарь інтерной медіціны.

Тота статя є часточно або цалком основана на перекладї статї Soustava žláz s
vnitřní sekrecí на чеській Вікіпедії.



https://rue.wikipedia.org/wiki/%D0%94%D1%8F%D1%82%D0%BB%D0%BE%D0%B2%D1%8B

Дятловы (Picidae) є найчісленїша і найрозличнїша з 8 родин ряду дятлообразных.
Цїлком ту бывать рядженых коло 200 видів в 30 родах, міджі котры належать дятлї,
сорокопуды, вертиголовкы ці жовны.

Представителї той родины жыють на великій части світа, чісто хыбують лем в
Австралії, на Новім Зеландї, Мадаґаскарї, дакілько островах а в екстремно
неприязнивых поларных областях. Векшына видів притім обывать лїсовы поросты,
хоць дакотры дятловы про свій жывот потребують скалисты локаліты або пустынї.

Тота статя є часточно або цалком основана на перекладї статї Datlovití на
чеській Вікіпедії.



https://rue.wikipedia.org/wiki/%D0%94%D0%BE%D0%BA%D1%83%D0%BC%D0%B5%D0%BD%D1%82_(%D1%96%D1%81%D1%82%D0%BE%D1%80%D1%96%D1%8F)

Історічный документ є документ в котрім суть інформації о історічній подїї, о
даякій історічній добі, о особі входячій до історічных дїй ці о даякім місцї в
даякім часї.

Найславнїшыма історічныма документами суть або опублікованы законы, або
мелдованя о выгратых войнах ці другых успіхах володарїв і політічных держав. Їх
выповідне значіня о жывотї людей в даякій добі або о способі функціонованя
тогочасовой громады але бывать маленька. Про історіка суть зато общо інтереснїшы
документы описуючі звычайны жывот чоловіка, соціалны одношіня, мыслїня, навыкы
стравованя і подобны факты, з якых годен поскладати што найповнїшый образ даной
добы і културы.

Тота статя є часточно або цалком основана на перекладї статї Historický dokument
на чеській Вікіпедії.



https://rue.wikipedia.org/wiki/%D0%93%D1%83%D0%BC%D0%B5%D0%BD%D0%BD%D0%B5

Гуменне (по словеньскы Humenné) — місто на Словеньску Пряшівского краю,
адміністратівне центрум Гуменского окресу і історічного краю Вышнїй Земплін.

Місто ся находить на місцї, де ся до рікы Лаборець вливать ріка Цироха во вышцї
157 метрів над морём. Місто лежыть в долинї, котру з єдной страны леміють
выбіжкы карпатськых гoр і з другой стоять горы Выгорлат. Близько коло міста суть
штири грады (розвалины): Ясенів, Береків, Чічва і Винне. Місто є словеньского
походжіня, но бігом 20. стороча інфлуксом з недалекого русиньского краю набрало
біетнічный (зарахувші Циґанів триетнічный) характер.

Перше ся споминать у 1317 році. Історія міста є узько звязана з істориёв роду
Другетів.

Гуменне лежыть тїсно за Брековськыма воротамі, котры творять вступ з
Выходословацькой рівнины до котлины рікы Лаборець а ёго притоків серед
Карпатскых верьхів.

Лаборець (враховано заткальніці), Цироха, (Птава, Кудлівчанка, Губкова, Глубокый
потік).



https://rue.wikipedia.org/wiki/%D0%93%D1%80%D0%BE%D0%BC%D0%B0%D0%B4%D1%8F%D0%BD%D1%8C%D1%81%D0%BA%D0%B0_%D0%B2%D0%BE%D0%B9%D0%BD%D0%B0

Громадяньска война або тыж обчаньска война є такый озброєный конфлікт, в котрім
обидва боюючі стороны творять (холем счасти) жытелї єдного штату боюючі справила
на ёго теріторії.

Вгодну сітуацію на выник войны представлює слаба централна влада при выразнім
реліґійнім, соціалнім ці націоналнім шпанованю, або екзістенції явного утиску
ясно дефінованой части жытелїв. Засадный вплив може походити з історії даного
штату або области.

Міджі основны прічіны вынику громадяньскых войн належать націоналны і етнічны
розлукы, моценьскы, господарьскы і ідеолоґічны розлукы тай реліґійны розлукы. Не
все але годен войны подля того роздїлїня шпеціфіковати, бо даколи можуть быти
основаны на веце прічінах (наприклад в громадяньскій войнї в Росії ся боёвало як
з ідеолоґічных, так з націоналных прічін, много повстань Ірів проти Брітаньскій
надвладї было мотівованых як націонално, так і реліґійно).

Найчастїшы прічіны такой войны суть в пожадавках єднотливых етнік ці націй
жыючіх внутрї многонаціоналных штатів, векшынов ходить о пожадавку автономії ці
одторгнутя части теріторії країны, або о усиля дакотрого з етнік перебрати
контролю над ряджінём штату. Прикладом може быти громадяньска война в Югославії
і їх наступницькых штатах, война в Косові і война у Рвандї.

Моценьскы роспоры, наприклад о особу ці партію стоячу на чолї країны, або
ідеолоґічны роспоры о форму штатного зряджіня можуть вести так само к
громадяньскій войнї. Тоты припады суть днесь найчастїшы в розвоёвых країнах, але
годен їх найти і в історії тыж найрозвинутїшых країн. Прикладом можуть быти
фіньска громадяньска война, російска громадяньска бойна ці іспаньска
громадяньска война. Прикладом зо сучасности є громадяньска война в Непалї.

В сучасній добі не суть реліґійны громадяньскы войны барз часты, часто ся навеце
комбінують з націоналныма або моценьскыма войнами. Прикладом реліґійных
громадяньскых войн можуть быти гусітьскы войны в чеськых країнах в 15. сторочу.



https://rue.wikipedia.org/wiki/%D0%93%D0%BE%D1%80%D0%BB%D1%96%D1%86%D1%8F

Горліця (Streptopelia turtur) є европскы вид голубового птаха з ряду
голубообразных. Вызначує ся шырокыма, помаранчово бурыма лемами чорных
хырбетовых пірок, творячіма фляк на боках шыї. Гнїздить в одкрытых низиновых
листяных лїсах.

Є кус векша як кос. Зверьха є арджавобура і чорно флякаста, насподї світла;
окрем цїлкового зафарблїня суть важныма одрїзняючіма ознаками шырокый білый лем
на тмавім хвостї і шикма біло-чорно смужкована паска на боках шыї,
Харектерістічным є тыж стромке лїтаня.

Тота статя є часточно або цалком основана на перекладї статї Hrdlička divoká на
чеській Вікіпедії.



https://rue.wikipedia.org/wiki/%D0%91%D1%8E%D1%80%D0%BE%D0%BA%D1%80%D0%B0%D1%86%D1%96%D1%8F

Як бюрокрація є означованый сістематічный адміністратівный процес, про котрый є
характерістічный єрархічный порядок, шпеціалізація функцій, обєктівны
предпоклады про выконованя справованя і процесу подля певных правил. Може так
быти означена обща катеґорія людей, якы тот процес выконують. Термін бюрокрація
ся хоснує і в зафарбенім значіню, коли означує таку сістему адміністрації,
котрый ся вызначує намагов за здобытём функції і моци, хыбуючов ініціатівов і
флексібілітов, без інтересу о потребы людей або публічне суджіня, тенденціов
переміщовати рїшіня на высшы орґаны, згромаждїня средств за цїлём захованя і
звышованя моци іпод. (např.).

Тота статя є часточно або цалком основана на перекладї статї Byrokracie на
чеській Вікіпедії.



https://rue.wikipedia.org/wiki/%D0%91%D0%B5%D1%80%D0%BA%D1%83%D1%82

Беркут (Aquila chrysaetos) є єден з найвекшых терестрічно жыючіх орлів на
северній півкулї і такой по холзанові білохвостові найвекшый хиш жыючій на
Підкарпатьскій Руси. Ёго ареал росшырїня є великый - обывать Северну Америку,
Европу, Азію і северну Африку.

Беркут є робустный птах з довгым хвостом, великыма і силныма пазурами, силным
дзёбаком і шырокыми крылами, котры мають міджі пірками медзеры про досягнутя
высшого втиску при взношаню. Фарба і великость ся видительно одрізнять подля
дакілько підвидів. Подобно як у велё другых хищів є саміця беркута выразно векша
як самцї. Фарба піря колыше од чорнобурой по тмавобуру зо золотым надыхом на
тимю головы і тылї, дякуючі чому дістав і свою анґліцьку назву золотый беркут
(Golden Eagle). Хырбет бывать звычайно світлишый як бріх. Поглавя ся взаємно
фарбов не одрізняють. Молоды птахы мають світлы пірка на крылах і коло корїня
хвоста, котре їм счезне аж у пятім роцї жывота.

Беркут є жытелём гористых областей, напівпустынь, лук або поль. Часточно є
перелїтный. Належыть к аґресівнїшым видам.

Гнїздить у Алпах і у северній і южній Европі. На стромах або скалах собі будує
велич гнїздо, ку котрому ся вертать каждый рік, причім го все о дашто звекшыть.
Гнїздо є аж 3 метры шыроке і згруба 1 метер высоке і будує го зо силных конарїв
і стеле рослинами або травов. Гнїздо будоване на стромах служыть аж на час
гнїздиня веркута дакілько меншым птахам і ссавцям як скрыша, хоць ся по дакілько
роках під масівнов тягобов конарями пропаде.

Час гнїздиня тырвать од юна до септембра (часто ся але мінить залежыть од
локаліты). Саміцї кладуть дві білы яйця, на котрых сидять приближно 45 днїв.
Молодята суть чісто білы, часом їм прибывать чорне флякованя і лїтати і глядати
страву зачінають аж по 50 днях жывота. У векшынї припадів пережыє лем єдно,
старше і міцнїше молодя, котре не пустить молодшы к страві або їх докінце
дрылить гет з гнїзда. Умертность молодять є найвекша тыждень по народжіню і
першого місяця ся дожыє лем релатівно мале множество. У природї ся беркут може
дожыти і веце як 26 років.

Беркут быв пописаный Карлом Ліннеём у 18є сторочу у дїлї Systema naturae
(Сістема природы) під латиньсков (науковов) назвов Falco chrysaetos.

У того виду розознаваме шість шыючіх підвидів мірно ся різных фарбов і
великостёв:

Беркут ся дуже часто хоснує як ловецькый птах у соколництвї. У Казахстанї,
Кірґістанї, западній Монґолії і Кітаї де є знамый під назвами буркут або беркут,
є містныма кочовниками стале хоснованый про лов лишок і вовків.

Быв тыж прикладом про штандарт Римскых леґій, aquila. Найдеме го і в народнім
ербі Еґіпета, Мексіка, Румунії і велё далшых держав.

Тота статя є часточно або цалком основана на перекладї статї Orel skalní на
чеській Вікіпедії.



https://rue.wikipedia.org/wiki/%D0%91%D0%B0%D0%B2%D0%BE%D0%B2%D0%BD%D0%B0

Бавовна (латиньскы Gossypium hirsutum) є найважнїша із вшыткых рослин про выробу
текстілного волокна. Волокна ся здобывають з кряка бавовника.

Бавовняны волокна суть у веце як 50 % днесь вырабляных текстілій. Култівація
бавовны мала значный економічный допад уж од того часу, як была бавовна першыраз
доместікована дас перед 5000 (може і 10 000) роками.

У Европі была бавовна незнама аж до пізного середовіку. В добі промысловой
револуції ся але бавовна стала про свої фізікалны властности барз важнов про
текстілный промысел і кінцём 19. стороча представляла приближно 80 % обєму
вшыткых текстілных матеріалів. В днешнїй добі собі бавовна утримує своє
поставлїня як найвызначнїше жрідло природного волокна, але єй значіня ся до
великой міры нагрызло сінтетічныма волокнами. На днешнїй продукції текстілій ся
бавовна подїлять приближно 40 %.



https://rue.wikipedia.org/wiki/%D0%90%D0%BD%D1%82%D0%BE%D0%BD%D1%96%D0%B9_%D0%93%D0%BE%D0%B4%D0%B8%D0%BD%D0%BA%D0%B0

Антон Годинка (Antal Hodinka) (псевд. Сокырницькый Сирохман, Сокырницькый
Сиротюк, Тоний Романув) (7. фебруар 1864 Ладомирів - 15. юл 1946 Будапешть) -
історік, етноґраф, педаґоґ, ученый русиньского напряму. Своє дїтинство прожыв у
селі Сокырниця на Марамороші. Учів ся в ґімназіях Марамарош-Сіґета і Ужгорода
(1871-1882), в Ужгородьскім духовнім семінарї, в 1882-1886 – в Будапештьскій
Централній Теолоґічній Академії. Од 1888 робив як научный сполупрацёвник
Мадярского Народного музея в Будапештї. В 1889 штудовав у Віднї в Австрійскім
Історічнім Інштітуті. Штудовав діпломацію, палеоґрафію, славяньску філолоґію під
веджінём знамого славісту В. Ягича. Написав дізертацію о історії Сербії (PhDr.
1891). Од 1892 до 1906 робив бібліётекаря і архівісту Імператорско-кралёвской
фидеокомісіонной бібліотекы у Вені. В 1895-1896 быв штипендантом Мадярской АН в
Рімі. В 1905 за роботу «История венґерско-славянских контактов до 1526 ґ. »
дістав названя пріват-доцента філозофічной факулты Будапештьской універзіты. Од
1906 быв професором Пожонской Братіславськой універзіты. Од 1923 до 1935 быв
ведучім катедры всеобщой історії Пейчськой універзіты. В 1918-1919, 1926-1927
декан філозофічной факулты, в 1932 быв ректор той універзіты. В 1941-1943
председа «Подкарпатского Общества Наук».Быв знамый як історіёґроф духовной
історії, автор многых історічных, церьковно-духовных, публистічных робот із
Історії Венґрії, Підкарпатьской Руси: «История Мукачевской ґреко-католической
епархии», 1909; зборник документів із історії епархії (527 документів,
1458-1715); зборник документів із історії Ужгородськой домінії і міста, (1917);
«Утцюзнина, ґаздувство, и прошлость южнокарпатськых русинув» (1923). Годинка
передемонстрував богатьство русиньского народного языка, можность поужываня ёго
як інштрумента научного выскуму. О културї русинів написав по мадярьскы діло
«Die österreichisch-ungarische Monarchie im Wort und Bild», (1900), де написав
голову «Die Ruthenen / A Ruthének». Позберав много матеріалів о Русинах із
світьскых і церьковных архівів. В 1995 быв публиковный ёго зборник «Пісні нашых
предків». В 1922 завершыв зоставлїня русиньско-мадярьского словаря (7500 слов ,
1991). Годинка ся тримав поглядів о етнічній самостатности русинів і
приналежности їх ку централному европскому културному ареалу.



https://rue.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D0%B5%D1%80_%D0%93%D1%80%D0%B0%D0%B1%D0%B0%D1%80%D1%8C

Александер Грабарь (17. авґуста 1883, Будапешт - 1959, Ужгород) - русиньскый
културный дїятель, педаґоґ і малярь. Основатель карпатьской орнітолоґії і автор
першых науковых орнітолоґічных робот в русиньскім языку.

Народив ся в Мадярьску в містї Будапешт в роцї 1883. Року 1902 скінчів ґімназію
в Ужгородї і в роцї 1903 публіковав першу наукову роботу уж як штудент
біолоґічной факулты в Будапештї, яку закінчів в р. 1906. Потім започав робити на
ужгородьскій ґімназії як професор біолоґії. За свій вклад до наукы быв оцїненый
діпломом Ужгородьского кралёвского орнітолоґічного товариства. Од року 1944
працовав в Підкарпатьскім краёзнательскім музею. По року 1945 быв доцентом
Ужгородьской універзіты. Умер в 1959 в Ужгородї.

Ёго найзнаміша робота Птаство Подкарпатской Руси з року 1931 описує 278 видів
авіфауны Підкарпатя і часточно выходного Словеньска. Єй велике значіня про
Русинів є в тім, же была написана по русиньскы і захопила оріґіналны русиньскы
назвы птахів. Зозберав унікатну колекцію хижых птахів яка є днесь єдина свого
тіпу в Українї. Александер Грабарь тыж роспрацовав практічну сістему годовлї
гищів у волъєрах. Малёвав країнкы і заряджує ся до підкарпатьской школы
країнарїв імпресіоністів.



https://rue.wikipedia.org/wiki/%D0%90%D0%B2%D2%91%D1%83%D1%81%D1%82%D0%B8%D0%BD_%D0%92%D0%BE%D0%BB%D0%BE%D1%88%D0%B8%D0%BD

Авґустин Івановіч Волошин (17. марца 1874 Колечин коло вароша Міжгіря – 19. юла
1945 Москва) быв українский тай підкарпаторуськый священик ґрекокатолицькой
церькви, учітель і чеськословеньскый політік.

Уж в роцї 1920 належав к переднїм політічным дїятелям на Підкарпатьскій Руси.
Брав участь на заснованю Русской аґрарной партії.

В 20. роках дїяв як посланець чеськословеньского парламенту, де ся дістав в
парламентных вольбах в роцї 1925 за Хрістіаньску і демократічну унію -
Чеськословеньску народну партію респектіве за з нёв здружену формацію
Хрістіаньско-народна партія Підкарпатьской Руси, яку Волошин вив. Єх
сімпатізантами были передовшыткым ґрекокатолицькы хлїборобы і підпоры ся їй
діставало ай од ґрекокатолицького клера. Мала (поступом часу) проукраїньску
орьєнтацію. В 20. роках то была партія лоаялна к ЧСР, в 30. роках ся
проглубовала єй орьєнтація на націстічне Нїмецько. Была то менша формація. В
рамках Підкарпатьской Руси здобывала у вольбах лем 2-4 % голосів.

Подля даных к року 1925 быв Волошин занятём діректором учітелького інштітуту в
Ужгородї.

В октобрі 1938 быв выменованый предсидателём автономной влады Підкарпатьской
Руси. На єй чолї пак стояв три по собі ідучіх кабінетів, де окрем функції
премєра очолёвав і дакотры далшы резорты (наприклад в ёго першій владї быв ай
міністром фінанцій, промыслу, торговлї і жывностей, освіты і сільского
ґаздівства). Потім быв презідентом самобытной державы Карпатьска Україна, яка
тырвала лем дакілько годин 15. марца 1939. Разом вив владу самобытной
Карпатьской Україны, в котрій під собов тримав і резорт міністра справедливости.
Пак втїк до Прагы де жыв в часах другой світовой войны як пріватна особа. В роцї
1945 по ослободжіню Прагы быв воєньской спецслужбов СМЕРЖ заволоченый до Москвы,
де вмер в басї на інфаркт.

Тота статя є часточно або цалком основана на перекладї статї Augustin Vološin на
чеській Вікіпедії.



https://rue.wikipedia.org/wiki/%D0%AF%D1%80%D0%BE%D1%81%D0%BB%D0%B0%D0%B2_%D0%9A%D0%B0%D1%87%D0%BC%D0%B0%D1%80%D1%87%D1%96%D0%BA

PhDr. Ярослав Качмарчік (26. юла 1885, Бинчарёва, Ракусько-Угорьско - приближно
1944) быв лемківскый політік, правник тай презідент Русиньской народной
републікы Лемків.

Ярослав Качмарчік ся народив в селї Бинчарёва, ёго нянё быв знамым священиком і
русиньскым дїятелём, реверенд Теофіл Качмарчік. Молодый Ярослав вїдїв о вітця
приклад. На ёго желаня штудовав на Львівскій універзітї, де здобыв докторат
філозофії.

В часї першой світовой войны служыв Качмарчік в ракусько-угорьскім войску. По
скінчіню войны хотїв Качмарчік вывжыти роспад Ракусько-Угорьска і вырішыти о
політічній долї Лемків. В резултатї того зорґанизовав Качмарчік і дакілько
далшых дїятелїв (передовшыткым ґрекокатолицькых священиків, учітелїв, правників,
і рольників) політічных рух в Карпатах. Выслїдком было дня 5. децембра 1918
проголошіня незалежности Лемко-русиньской републікы у Флоринцї.

Тогды быв Качмарчік на чолї Русиньской рады в своїм роднім селї Бинчарёва. Як
много Лемків своёй добы, почув силну културну близкость до Росіян тай обгаёвал
споїня з Росіов. Взглядом на то, же Качмарчік быв антікомуніста і в тім часї не
было споїня з Росіов можливе, підпоровав зато споїня з Чеськословеньском ял
провізорне рішіня до той добы, як скінчіть Російска обчаньска война в Росії
вітязством білоґвардейцїв.

В януарї 1919 ся Качмарчік став презідентом републікы. Нововыникла Друга Польска
републіка але мала з Лемками іншы планы, хотїла перевзяти контролю над
републіков. То вело к чіселным конфліктам. Стовкы Лемків, якы служыли в польскій
армії, повтїкали за граніцї пронаслїдованы войском. Жебы тото вырішыти пішов
Качмарчік до Варшавы вести говоры.

Дня 8. януара 1921 Качмарчіка заперли і в юлї го поставили перед суд. Обгаёвав
ся тым, же Лемкы хотїли з Поляками добры звязкы і торговы одношіня. На кінцї быв
ослободженый і пропущеный.

Пак собі отворив правницьку пракс в містї Мушына на граніцї з Чеськословеньском.

Тота статя є часточно або цалком основана на перекладї статї Jarosław
Kaczmarczyk на чеській Вікіпедії.



https://rue.wikipedia.org/wiki/%D0%A8%D1%82%D1%94%D0%BF%D0%B0%D0%BD_%D0%A0%D0%B0%D0%BA

Штєпан Рак (* 8. авґуста 1945, Духцов, Чеськословеньско) є вызначный чеськый
ґітаріста, музичный композітор і педаґоґ русиньского походжіня. В роцї 1963 по
скінчіню штудій на середнїй школї образотворчого уменя в Радотїнї абсолвовав
штудіум гры на ґітару і штудіум компонованя на празькій конзерваторії під
веджінём Штєпана Урбана і Зденька Гулу, штудіум завершено в роцї 1970. На тото
штудованя навязав в часї штудованя на Музичній факултї Академії музичных умень в
Празї. Уж в часї штудія обтримав вызначне оцїнїня за перше місце в музичнім
конкурзї молодых композіторїв в Чеськословеньску і то за складбу Гірошіма з року
1973 і 2. цену в далшім річнику за пісню Аж. По школї зачав робити як учітель
музикы на людовых школах уменя.

Снажыть ся выпрацовати комплетну методіку ґітарового граня, про тоты цілї
накрутив документ демонштруючій новы технікы граня на ґітару. Ёго найвекшый
вклад є в розвиваню технікы такзваной пятьперстове граня (тота техніка є знама
під назвов Ракове тремоло). котра хоснує актівацію маличка грачовой правой рукы,
што уможнює новы выразовы можности як в днешнїх складбах, так і у класічнім
ґітаровім репертоварї. Дякувші міджінародній сполупрацї з другыма педаґоґами ся
тота техніка росшырює і за граніцями Чеськой републікы.



https://rue.wikipedia.org/wiki/%D0%A7%D0%B5%D0%B3%D0%BB%D0%BE%D0%BA

Росте до великости голуба (30 - 35 цм), роспятя крыл 75 - 85 цм і досягує вагы
міджі 180 - 300 ґ. Зверьху є переважно чорносивый, спід тїла є світлый з густыма
чорныма фляками. Як лїтать легко ёго годен розознати дякуючі узкым шпіцятым
крылам і арджавобурій фарбі спіднёй части бріха (смоть образчік). Обидві поглавя
суть фарбов дуже подобны, молоды птахы суть в цїлку веце буры. Озывать ся ясным
кікікікі, подобным як кобчік.

Чеглок гнїздить на векшынї теріторії Европы і у Азії. На зиму одлїтать до
Африкы. Гнїздить в лїсах і ловить в країнах з роскыданыма поростами молодых
стромів, господарьскім ґрунтї, на саванах ці тайґах.

Тота статя є часточно або цалком основана на перекладї статї Ostříž lesní на
чеській Вікіпедії.



https://rue.wikipedia.org/wiki/%D0%A6%D1%96%D0%BD%D1%96%D0%B7%D0%BC

Цінізм (з грець. κυνικός кікінкос, кусавый < κύων кіон, пес) спочатку означовав
жывотне одношіня і думаня антічных кініків. Днесь значіть цінік чоловіка, якый
чініть безочливо тай без ганьбы, якых зранює чутя другых, передовшыткым
спохыбнює і робить сміхы з того, што другы узнавають як основны моралны і
людьскы цїнности.

Означіня цінізм в модернім змыслї слова ся обявує на початку 19. стороча в
повязаности з крітіков просвітництва і з роспадом завязного етічного і
реліґійного порядку. Принайменшім мать дві різны подобы:

Тота статя є часточно або цалком основана на перекладї статї Cynismus на чеській
Вікіпедії.



https://rue.wikipedia.org/wiki/%D0%A5%D0%BE%D0%BB%D0%B7%D0%B0%D0%BD_%D0%B1i%D0%BB%D0%BE%D1%85%D0%B2%D1%96%D1%81%D1%82

Холзан білохвіст (Haliaeetus albicilla) є найвекшый хищ і разом і найвекшый
евроорел, роспятя крыл досягує аж 2,5 м. Лїтать з натягнутыма лїтовыма пірками.
Стары птахы мають жовтый гаковый дзёбак і куртый білый хвіст. Молоды екземплары
мають тмаво зафарбленый дзёбак і тмавшый хвіст. Неопірены ногы суть жовты.
Самець і саміця ся взаємно одрізняють лем розмірами.

Довжка тїла холзана білохвоста є до 69-92 cm, вага у самця коло 4 кґ, у саміцї 7
кґ. Роспятя крыл може досягнути аж 2,5 м. Фарба тмавобура лем хвіст білый,
припадно і іншы світлїшы области на голові і шыї. При лїтаню ся легко познать,
подля характерістічного взгляду шырокых крыл з ростягнутыма пірками. Хвіст є
клиновый, ёго фарба за през жывот мінить. Переходить од бурой о молодых птахів,
через буробілу марморовану до білой з бурыма краями у поглавно дорослых
екземпларів.

Тота статя є часточно або цалком основана на перекладї статї Orel mořský на
чеській Вікіпедії.



https://rue.wikipedia.org/wiki/%D0%A5%D0%B8%D1%89%D1%96

Ряд хищі або тыж драпежникы (Falconiformes) загорнює коло 260 видів птахів, якы
суть приспособлены про лов жывой стравы. Міджі тіпічны знакы хища належыть
гаковый дзёбак, остры пазуры і силны шырокы крыла. Страву глядають през день, за
помочі зраку.

Подля традічной сістемы є лем єден ряд, хищі, Falconiformes, котрый загорнює 5
родин: ястрабовы, скобовы, гадиловы і кондоровы. Але екзістує много приїманых
доказів того, же кондоры ся другым хищам подобають лем дякуючі конверґентной
еволуції і в реалітї мають овелё ближе к бродунам, як суть бузькы, як к супам.
Окрем тестів ДНК і морфолоґічных ознаків є то наприклад і факт, же тыж як
бродуны собі сікають на ногы, жебы їх охолодили одпаруючов ся водов (тзв.
урогідроза).

Тота статя є часточно або цалком основана на перекладї статї Dravci на чеській
Вікіпедії.



https://rue.wikipedia.org/wiki/%D0%A1%D1%96%D0%BD%D1%85%D1%80%D0%BE%D1%82%D1%80%D0%BE%D0%BD

Сінхотрон є конкретный тіп кругового ускорёвача частиць у котрім є маґнетічне
поле і електрічне поле істым способом зосінхронізаоване з "перелетячіма"
частицями.

Сінхотроновый ускорёвач частиць (напр. електронів) ся складать з трёх частей:
Лінеарного ускорёвача (LINAC), де ся звязок електронів „зконцентрує“ і акцелерує
на енерґію в рядох стовок MeV, BOOSTER (ускорёвачі) де є звязок електронів
акцелерованый на швыдкость близку швыдкости світла і енерґія ся рушать в рядох
єдиніць GeV і STORAGE RING, де є луц складованый. Сінхотроновы жарїня выникаючі
в STORAGE RING є дістрібуоване до BEAMLINES, на кінцї котрых суть лабораторія.
Нероздїлнов частёв цалой сістемы є заперта вакуова трубка, в котрій ся
величезнов швыдкостёв рушають електроны. Вакуум досяговане в сістемі і рушать ся
в рядах 10-10 Pa. Дорога луча є коріґована маґнетами (DIPOLE, QUADRUPOLE,
SEXTUPOLE a CORECTOR).



https://rue.wikipedia.org/wiki/%D0%A1%D0%BA%D0%BE%D0%B1

Скоб або тыж скопа (Pandion haliaetus) є хищовый птах єдиный з родины скобовых.
Є то середнї великый хищ, досягуючі довжкы 55-58цм і роспятя крыл 145-170 цм.
Мать буро опірену верьхню часть тїла і сивобілу спідню часть тїла зо шыроков
смужков през око.

Скобам выговує шырока шкала становищ, жыє головно в околицї морьскых берегів і
внутроземных вод (озера і векшы рікы), де мать достаточны множества стравы. Може
го найти на вшыткых контінентах з вынятком Антарктіды, і кідь в южній Америцї
жыє лем як міґруючій вид. Цалкова европска популація є гадана дас на 9 тісяч
парів.

Страва скоба ся складать скоро лем з рыб, котры їмать на поверьхнї водной
уровни. Лову є приспособленый як фізічныма властностями, так оєдинелым
справованём при властнім лову і хапаню уловків.

Скоб є цілосвітово росшыреный і годен го найти в областях мірного і тропічного
клімату вшыткых контінентів окрем Антарктіды.

Европскы екземпларї зимують в Африцї, закля што америцькы і канадьскы зимують
в южній Америцї, бо дакотры североамерицькы екземпларї зіставають в южных штатах
США.



https://rue.wikipedia.org/wiki/%D0%A1%D0%B2%D1%8F%D1%82%D0%BE%D1%88%D1%82%D0%B5%D1%84%D0%B0%D0%BD%D1%8C%D1%81%D0%BA%D0%B0_%D0%BA%D0%BE%D1%80%D1%83%D0%BD%D0%B0

Святоштефаньска коруна є кралёвска коруна Кралёвства Угорьского, навызначнїшый і
самостойно платный доклад угорьскых кралёвскых інсіґній. (Друга коруна про
коруновацію в Уграх не платить). Святоштефаньска коруна є присвячена св.
Штефанови і є то найважнїша часть угорьскых коруновачных дорогоцїнностей.

Днешня коруна св. Штефана (подобно як наприклад чеська святовацлавска коруна) є
зложена з дакілько частей різного віку: з части латиньской коруны і чоловой
коруны візантьского царя Михала Дукаса. Чолова коруна є найправдоподобнїше
женьска коруна з кінце 11. стороча, закля што латиньска часть коруны походить з
добы міджі 11. і 13. сторочом. Особливо выразный є схыленый крест на верьшку
коруны, якый прибыв наконець.

Тов корунов были од тринадцятого стороча корунованы угорьскы кралёве, в тім
чіслї і ракуськых пановників. Остатнїм пановником, якый быв тов корунов
корунованый быв в роцї 1916 Карел I. Габсбурьскый.

Святоштефаньску коруну (мадь. Szent Korona - Свята Коруна) же післав папа
римскый Сілвестер II. в роцї 1000 кралёви Штефанови I. Угорьскому, котрый курто
перед тым прияв хрістіаньску віру, про ёго корунованя. Оріґінална Штефаньска
коруна (у формі Діадему) ся в роцї 1074 навсе стратила десь в Ракуську. Днешня
такзвана Святоштефаньска коруна пак была зготовлена в трёх етапах а то бігом 11.
а 13. стороча. Од року 1267 ся на тоту коруну складать присяга вірности
угорьскых кралїв. Святоштефаньска коруна од того часу належыть в Мадярьску к
найважнїшым і найвызначнїшым реліквіям, што пояснює єй значіня якбы народного
сімбола. Коруновачне місто ся пізнїше перемістило аж до добы Турків до вароша
Székesfehérvár а в часї Турків ся находила коруна в Братїславі (мадь. Pozsony),
новім головнім містї Кралёвства Угорьского.

Як Габсбурґы пізнїше опановали западню часть Угер, коруна ся находила в роках
1551 аж 1918 в їх затриманю, бо в спомянутій добі были Габсбурґы сучасно
угорьскыма пановниками. В роцї 1916 быв ракускый царь Карел I. корунованый
угорьскым кралём (як Карел IV.). В роцї 1945 ся штефаньска коруна вдяка
мадярьскым народовцям дістала на Запад, пізнїше до США, одкы была аж в роцї 1978
навернута назад до Мадярьска.

Тота статя є часточно або цалком основана на перекладї статї Uherská koruna на
чеській Вікіпедії.



https://rue.wikipedia.org/wiki/%D0%A0%D1%83%D1%81%D1%8C%D0%BA%D0%B5

Руське на мапах: 49°6′29″N 22°20′50″E﻿ / ﻿49.10806°N 22.34722°E﻿ / 49.10806;
22.34722

Руське было село на Словеньску в окресї Снина, в долинї рікы Цироха на ей лївом
притоку Брестовый поток в надморской вышцї 470 м. Село заникло з причины
выставбы водозбора Старина.

Першыраз спомянуте в роцї 1567. Спочатку належало гуменьскому панству, пізнїше
веце фамилиям. В роцї 1980 было опущене зато бо там мала быти поставлена
переграда Старина.

Днесь территория заниклого села находить ся в ареалї Народного парку Полонины.
Руське было послїдне зо вшыткых седем сел, котры евакуовали з околицї
выставляного водного дїла Старина, выселїня завершило ся в року 1986. Із села ся
сохранив сільскый цінтерь, каплічка на місцї збуряной церькві з року 1789,
воєньскый цінтерь з першой світовой войны ай три хыжы. Серед села під цінтерьом
є розпятя з року 1955. З кінце колишнёго села до Руського переходу іде стара
драга з 1861 тзв. Porta Rusica. На ту драгу є запоєна ціклотраса "Карпатьска
маґістрала" Великый Березный — Снина — Руське сѣдло.



https://rue.wikipedia.org/wiki/%D0%A0%D1%83%D1%81%D0%B8%D0%BD%D1%8C%D1%81%D0%BA%D0%B5_%D1%88%D0%BA%D0%BE%D0%BB%D1%81%D1%82%D0%B2%D0%BE

Русиньске школство - моментальні не є повно розвинуте ани у єдним штаті у світі.
Але ініціятібы ексістують, наприклад у Сербії і Словеньску.

Найстаршы документы о Русиньскым школстві на теріторії компактно заселеній
Лемками суть зос церьковных школ і ся датують од року 1638. В документї з 20.
децембра року 1647, котрый быв адресованый мушиньскому старостови, єпіскoп Пётр
Ґембіцкый выдав таке наряджіня: Свої дїти жытелї обидвох міст (Мушины і Тиліча),
як і підданы із сел до школ на навчаня посылати мають, жебы їх там в
богослужобных ділах навчали а молити ся учіли так коло католицькых костолів, як
і коло руськых церьквей. Супис школ із року 1780, зробеный в часах папской
візітації інформує, же на 36 уніятьскых парохіях мушиньского деканату, лем 4
парохії не мали церьковну школу. В церьковных школах ся учіли такым „руськым“
языком, якым школярї бісїдовали дома, але із своїм півцёучітелём, котрый
звычайно походив із того самого ці сусїднёго села. Учіли ся тыж чітати і писати
по польскы. О тім, же Лемкове з давных доб мали інтерес школовати ся, свідчать
архівны штатістікы із знамой колеґії, пізнїше ґімназії в Подолинцї на Спішу.

Іщі за фунґованя Габсбурьской монархії можеме відїти зачаток навчаня русиньского
языка. Жебы підвышити уровень освіты ґрекокатолицького духовенства была в роцї
1774 у Відню (і з ініціатівы Андрія Бачіньского) заложена Кралёвска ґенерална
ґрекокатолицька семінарія при храмі св. Варвары (Королевская общая
грекокатолическая семинария в Вене при св. Варваре – Regium Generale Seminarium
Greaco-Catholicum Viennae ad Sanctum Barbaram). Про каждоденну потребу а потім і
офіціялно была прията скорочена назва Барбареум (Barbareum). Церьква св. Варвары
ся стала про ґрекокатоліків парохіалным центром. Бачіньскый завів і навчаня
русиньского языка в семінарії, якый ся став урядным языком і єпіскопской
канцеларії. За 10 років фунґованя ся в нім навчало 46 ґрекокатолицькых
штудентів. З того 11 місц было зарезервованых про семінарістів з Мукачевской
єпархії, 6 про Перемиську єпархію і 6 про Крижевацьку єпархію. 6 абсолвентів
семінарії ся стало єпіскопами, 10 професорами універзіт і єпархіалных семінарій,
8 директорами семінарій і 8 писателями. Міджі іншыма в Барбареу здобыли освіту і
Ґріґорій Тарковіч, першый уніатьскый метрополіта Антоній Ангеловіч, Алексій
Повчій, Михайло Щавницькый (першый ректор Ґенералной ґрекокатолицькой семінарії
у Львові) і др. В 1784 роцї было Барбареум заперте. Священіцї церькви св.
Варвары зіставали одповідныма за семінарістів з Пряшова, Мукачева і Перемышля,
котры ся навчали в семінарії „Штадтконвікт“ фунґуючій міджі роками 1803 – 1848.
Семінарія мала 368 учнїв. Дакілько абсолвентів ся стало дуже вызначныма дїячами
русиньского народного возроджіня, напр. Михаил Лучкай, Віктор Добряньскый ці
єпіскоп і галічскый метрополіта Йосіф Сембратович. В часї фунґованя семінарії
Штадтконвікт, ся в церькви св. Варвары сходив лінґвістічный кружок, головов
котрого быв вызначный славіста – філолоґ Бартоломій Копітарь. В кружку ся тыж
сходили вызначны русиньскы персоны, авторы русиньскых ґраматік споминаний Михаил
Лучкай і Іван Фоґарашій. Міджі священіками церькви св. Варвары были тыж
русиньскы културны актівісты Іван Ольшавскый і Миколай Нодь. Аж в роцї 1852 было
у Відню заложене друге Барбареум, котре єствовало до 13. авґуста 1893 рока.
Обидві семінарії зограли велику роль не лем про розвиток церьковного, але і
народно-політічного руху Русинів. В роцї 1784 была у Львові заложенав Ґенерална
ґрекокатолицька духовна семіїнарія, де галічскы штуденты віденьского Барбареа
могли продовжовати в штудію. Першым ректором ся став Михаил Щавницькый (од 1784
до 1787). Вєдно із Львівсков універзітов прияв (на основі декрету цісаря Ёзефа
ІІ.) заложыня „Студіум Рутенум“ (Studium Ruthenum) 9. марца 1787 рока, як
першого світьского высшого научного інштітуту про Русинів Австрійской імперії.
Щавницькый быв і орґанізатором штудія. На Студіум Рутенум могли наступовати
кандідаты, котры уже мали 17 років, знали чітати і писати руськым языком і были
з Галічіны. Уквартелёваны были в Ґенералній духовній семінарії. Студіум Рутенум
дїяло до 1809 рока. За цілый час фунґованя Студіум Рутенум закінчіло 470
штудентів. Од 1848 рока фунґовала на львівскій універзітї Катедра русиньского
языка і літературы.

Перша універзітна катедра, яка ся занимала Русинами жыючіми на юг од Карпат была
заложена на Будапештьскій універзітї в роцї 1919. На єй челї стояв Александер
Бонкало. В 20. сторочу ся русинистіка зачала учіти на універзітї аж в послїдній
четвертінї на Універзітї в Новім Садї. Закон з рока 1868 о тзв. „рівноправности
народностей“ допущав лем єден народ, мадярьскый, зато нияка орґанізація
народностных меншын ту не могла леґално екзістоваты. Комплікованый быв і факт,
же освітна сістема не продуковала ниякых новых актівістів. На середнїх школах у
Пряшові, котры были під справов ґрекокатолицькой церькви, педаґоґічный процес
проходив в мадярьскім языку. Зато навчіти ся кіріліку і заміряти ся на свойу
первісну културу могли школярї лем на низшых уровнях школьской сістемы – в
основных школах. В 1874 роцї былп у пряшівсім реґіонї 247 школ, в котрых ся в
педаґоґічнім процесї даяков формов вжывав русиньскый язык. Но о 30 років
пізнїше, в р. 1906, їх кількость упала лем на 23 а в 68 основных школах ся вело
білінґвалне русиньско-мадярьске навчаня. Далшый рік ся тото чісло наслїдком
інтензівной мадярізації зменшыло докінця на 9 школ. З історічных документів є
інтересный вырочный справодай в мадярьскім языку з білінґвалной Пряшівской
кралёвской католицькой главной ґімназії, зо школьского року 1910/11. Выука
русиньского языка там была орґанізована од 2. по 8. класу шість раз до тыждня. В
єднім школьскім роцї 1910/11 ся русиньскый язык нараз учіло аж 60 штудентів з
ґрекокатолицькых родин.

Выслїдкы народнобудительского снажіня ся стали очівісныма в XIX. сторочу, коли з
Лемковины вышла ціла плеяда вызначных людей в конфесійнім, научнім, літературнім
і културнім жывотї Ґаліції, міджі котрыма суть і особности цілоевропского
вызнаму. З них уведеме двох галічскых ґрекокатолицькых метрополитів – Ёзефа і
Сілвестра Сембратовічовых, єпіскопів Фому Поляньского і Юліяна Пелеша (Пелеш быв
окрем іншого і учітелём наслїдника цісарьского трону – князя Рудолфа),
професорів теолоґії, окрем высше спомянутых тыж Онуфрея Криницького, Тіта
Мішковского і Василя Масцюха. Хоць лемківска інтеліґенція в бівшій мірї была
інтеліґенціов церьковнов, в тім часї ся у Лемків профіловало світьске навчаня.
Велику популаріту здобыли штудії права. В XIX. сторочу Лемковина вступила і до
світа юрісдікції – мала едукованых судцїв, адвокатів, но і політіків і
журналістів. Могли бы сьме спомянути іщі много далшых вызначных Лемків про
годновірность школьской сістемы на Лемковінї. Едукачному процесу Лемків в другій
половинї XIX. стороча были великыма помічниками тзв. „Руськы бурсы“, дякуючі
котрым могли штудовати і дїти з худобнїшых померів. В „бурсах“ штуденты мали
забезпечене не лем бываня і страву, але і патріотічну выхову і едукацію.
Одхованцї сандецькой і ґорліцькой „бурсы“ были найактівнїшыма патріотами і
културныма дїятелями Лемковины в міджівойновім періодї. Їх думаня і почутя было
наміряне в дусї еманціпації лемківской културы. Тот факт має велике значіня про
статус лемківского языка. Од року 1891 ся жывый язык лемківского села навсе
дістає до писаных текстів. То значіть, же зачінать выходити першый часпис в
лемківскім языку – двотыжденнік, нескорше тыжденнік Лемко (1911-1914). Школярї
ся учіли з учебників, котры написав Метод Трохановскый і были выданы Штатным
выдавательством школьскых учебників у Львовї. Были то: Лемківскій Буквар (Львів
1933) і Перша лемківска чытанка (Львів 1934). Прирїхтованы были і далшы
учебникы, про высшы класы, но тоты уже небыли выданы.

На Підкарпатьскій Руси „містный язык“ ся став (вєдно з чеськым языком), едным з
двох офіціалных “штатных“ языків. Ческословеньска влада уж 18. новембра 1919 в
Ужгородї выдала Ґенералный штатут про орґанізацію і адміністрацію Підкарпатьской
Руси, в якім назначіла рїшіня языкового вопросу Русинів: навчалным і урядным
языком ся мав стати „народный язык“. Штатур тыж рекомендовав „орґанізовати як
найскорше русиньскы школы“, причім русиньскый язык бы быв навчалным языком у
першых класах а поступно тыж у высшых класах у вшыткых школах. При уводжованю до
жывота, взникали многы проблемы, котры были найвыразнїшы в школстві. В школьскім
роцї 1923/1924 на выходнім Словеньску было лем 95 народных школ, в котрых ся
вжывав русиньскый діалект. По крітіках америцькых Русинів быв і презідент
Масарик примушеный конштатовати, же Русины на Словеньску не мають адекватну
кількость школ. В роках 1932-1937 ческословеньске міністерство школства
поволило, жебы 59 народных школ зо словеньского языка перешло на русиньскый а в
43 далшых ся завело навчана русиньского языка в россягу найменше по три годины
на тыждень. То значіть, же в р. 1938 было на Словеньску довєдна 168 русиньскых
народных школ а в далшых 43 ся счасти учів русиньскый язык. Од рока 1940 навчаня
в народных школах мало належати до компетенції церькви. То доволило навчаня і в
русиньскім языку а зарівно сі то выжадало выданя штирёх новых учебників.
Настолїня комуністічного режіму в 1948 роцї значіло загамованя природного
процесу самоідентіфікації русиньского жытельства на Словеньску, як і політічны
амбіції русиньской меншыны. Русины были у вшыткых офіціалных документах
евідованы як Українцї а самособов так то было і в русиньскых народных школах (в
р. 1952 адміністратівным способом змінены на україньскы). Мушена українізація
принесла із собов далшый важный проблем, котрый нарушів і до теперь нарушує
русиньскый самоідентріфікачный процес – добровольну словакізацію, в тім часї
приниману як лїпшу путь із двох не приятелных.

Пять річный період фунґованя лемківского языка в штатній школьскій сістемі
охабило тверды шляпаї в самоусвідомлюючім процесї Лемків. Кідь язык Лемків быв
на конець заміненый україньскым языком, нескорше польскым, Лемкове были уже
пересвідчены о едукачнім потенціялї свого материньского языка, котрого навчаня
загамовала політічна сістема. Зачали ся мобілізовати ку тому, жебы назад здобыли
можность школованя в материньскім языку в штатных школах. Довгый час ся то не
дало. Основна зміна в процесї навчаня лемківского языка пришла аж в
посткомуністічнім Польску. В згодї з демократізаціёв штату, жытелї Польска
надобыли право слободного выберу світоназору і заложіня орґанізації в згодї із
своїма потребами. Потреба Лемків презентовати ся, была така велика, же уже в маю
1989 заложыли орґанізацію – Стоваришыня Лемків. Цілём орґанізації є: Захрана,
розвиток і шыреня духовной і матеріалной културы Лемків, навчаня в лемківскім
языку, популарізація історії Лемковины і здобываня зналостей о жывотї і
актівітах Лемків за граніцями Польска. На реалізацію тых цілїв має уведжена
орґанізація Комісію про едукацію, котра зачала боёвати о можность офіціалного
навчаня Лемків в материньскім языку. В септембру 1991 в основній школї в Устю
Ґорліцьком (в минулости ся село звало Устя Руске) ся першый раз по войнї,
дякуючі тогдышнїй председнічцї Комісії про едукацію Мірославы Хоміаковой, зачали
школяры учіти лемківскый язык як неповинный предмет. О рік нескорше Міністерство
народного школства быдало поволїня на навчаня меншыновых языків як материньскых,
што зініціовало навчаня лемківского языка в далшых школах на Лемковінї – в
Криніцї і Роздїлю. В далшых роках ся лемківскый язык розшырив і до іншых школ –
в западных областях Польска, де жыє много Лемків. В сучасности є подля
штатістікы очівісный процес підвышованя чісла школ і школярїв, котры ся учать
лемківскый язык. Кідь подля дан Міністерства внутра і адміністрації Польской
републікы в школьскім роцї 2001/2002 было в Польску 14 школ, в котрых ся учіло
лемківскый язык 127 школярїв, в школьскім роцї 2005/2006 то уже было 37 школ, в
котрых ся лемківскый язык учіло 295 школярїв. В академічнім роцї 2001/2002 ся
зачала нова етапа в навчаню лемківского языка. По першый раз в історії ся
лемківскый язык дістав на уровень высокого школства. На Педаґоґічній академії в
Кракові, на Інштітутї русской філолоґії взникла апробація: русска філолоґіа і
русиньскый лемківскый язык. Є то форма подвойного філолоґічного заміряня.
Штуденты дістають паралелно повну дотацію предметів з обсягу русской філолоґії і
тыж повну дотацію предметів з лемківской філолоґії. Міджі предметами в
лемківскім языку суть: практічне навчаня русиньско-лемківского языка, описна
ґраматика русиньско-лемківского языка, познаткы з історії і култуты
русиньско-лемківской меншыны, русиньско-лемківска література, історія
русиньско-лемківского языка, конфронтачна ґраматика польско-лемківска і
україньско-лемківска, методіка навчаня русиньско-лемківского языка, діпломовый
семінарь з русиньско-лемківского языка. Першый раз в історії была можна едукація
філолоґів з повноцїннов приправов на учіня лемківского языка. Першы абсолвенты,
котры здобыли діплом в роцї 2006, уже наступили до практікы – то значіть, же
зачали учіти лемківскый язык в школах. Школованя в материньскых языках меншын на
верейных школах є дотоване штатом. На основі уставы, части О сістемі едукації,
може быти такый сістем школованя орґанізованый тыж в сукромнім школстві. В
Польску але сукромны школы має лем жыдівска меншына, і то лем дві. Правны управы
тыкаючі ся прав на школованя в материньскых языкaх приналежників народностных і
етнічных ґруп в Польску суть годночены позітівно. Гірша є сітуація з учебникамі.
Навчаня лемківского языка ся реалізує подля учебых основ, одобреных
Міністерством народного школства Польска, авторів М. Хомяковой, Г. Ґрантовской,
П. Трохановского, О. Дуц-Файфер, М. Ванцю-Шавлука і А. Квоку: Program nauczania
języka łemkowskiego (rusyńskiego) dla szkoły podstawowej i gimnazjum. Про
школьскы потребы быв тот проґрам схваленый розгоднутём MEN-DKW – 4014 – 133/99
із дня 31. 3. 1999. Одобрены суть і основы авторкы Мірославы Хомяковой - Program
nauczania języka łemkowskiego (rusyńskiego) dla szkoły średniej (liceum,
technikum, szkoła zawodowa). Kurs podstawowy. Быв одобреный на основі
MEN-DKW-4015-7/00 із дня 18. 9. 2000. Што ся тыкать учебників, можеме
сконштатовати, же їх чісло ся звышіло, но не забезпечують в достаточній мірї
едукачный процес в лемківскім языку, літературї і културї. В початкох учітелї і
школярї поужывали Букварь выданый іщі в міджівойновых часах. Пізнїше быв в
сондажнім накладї выданый учебник зоставеный з матеріалів сформованых главно М.
Хомяковов, просередництвом културно-сполоченьской орґанізації Стоваришыня
Лемків. В роцї 2003 Міністерство народного школства і шпорту, по одобрїню
учебників про навчаня лемківского языка кваліфікованыма одборниками, увело до
свого выдавательского плану першы учебникы лемківского языка. По дакілько роках
орґанізованого навчаня лемківского языка в школьскій сістемі Польска, можеме
реґістровати много позітівных явів в розвої процесу навчаня. Передовшыткым все
ся підвышує чісло школ і школярів, котры ся учать лемківскый язык. Розшырує ся
база учебників, підвышує ся чісло кваліфікованых учітелїв лемківского языка. Є
іщі много дефіцітів, котры взникають переважно зато, бо Лемкове суть розметаны
по цілім Польску, зато ся і дуже скоро асімілують. Вшыткы тоты факты суть
прічінов того, же на навчаня лемківского языка ся не голосить таке чісло
школярів, яке бы ся очековало а наконець то веде ку споёваню клас або творїню
міджішкольскых форем навчаня лемківского языка. В такій сітуації є тяжка
приправа гармоноґраму навчалных годин так, жебы то выговлёвало вшыткым учасникам
навчалного процесу. Кідь возьмеме в увагу вшыткы аспекты і зроблены аналізы,
можеме конштатовати, же лемківскый язык має в процесї едукації перспектіву.
Одстраниня недостатків є про Лемків першоряднов задачов.

Русиньске школьство на Українї было зліквідоване в часах, коли совєтьскый
тоталітный режім розгоднутём прикапчав ку совєтьскій Українї Підкарпатьску Русь
і заказав русиньску народность. Такой в роцї 1945 заперли вшыткых 636 русиньскых
школ і выголосили їх за школы україньскы. То значіть же на Підкарпатю быв доста
добрї розвинута сістема русиньскых школ, зато мусїме розуміти намаганям містных
Русинив мати свої народностны школы. На штатній уровни ся Русины помочі не
дочекали і влада в Кієві не має дяку тоты проблемы рїшати. Інакша сітуація є але
на уровни містной самосправы, де мож видїти чутливішый приступ к порозуміню
даной сітуації як і пасівна поміч Русинам (напр. безплатне ужываня просторів
школ про навчаня в недїльных школах). Довести русиньску школу під стрїху
общоосвітной школы доволює штатный вынос о факултатівных предметах, котры
школярям може (но і мусїть) орґанізовати директорство штатной школы на основі
жадостей родічів (на даный предмет мусить быти приголошеных мінімално 20
школярів). Родічі переважно жадають орґанізовати годины почітачовой технікы і
інформатікы, хореоґрафії, таньців і т.д. а директорство має задачу найти
одповідного учітеля і заплатити ёго роботу з фінанцій школы. Одкрытя каждой
русиньской школы ся зачінать од того, же родічі, котры хотять, жебы ся іх дїти
учіли русиньскый язык і културу адресують жадость о одкрытя русиньской класы при
даній школї директорству. Тота документація ся подає на окресне оддїліня освіты,
і потім ся верне розгоднутя о основаню ку директорови школы. Директорству
штатной інштітуції закон заказує забезпечовати русиньского шпеціалісту і мож
конштатовати, же до днешнёго дня бы ся не было дало одкрыти ани єдну русиньску
класу, кібы фінанцованя і інтерес найти одповідных педаґоґів не перебрав на себе
сам орґанізатор русиньского недїльного навчана – Школьска рада русиньскых
недїльных школ. Недїльны школы на Підкарпатю суть фінанчно підпорованы
спонзорами із Севернёй Америкы (США і Канады). Русиньска недїльня школа загорнює
пятьступнёве навчаня. Школярї суть роздїлены подля віку. Проґрам загорнює такы
предметы: Русиньскый язык, Русиньска література, Історія Карпатьской Руси,
Ґеоґрафія Карпатьской Руси, Етіка і набоженьство, Русиньскый народопис і
Русиньска народна култура (естетіка).

Выразны зміны пришли аж по роцї 1989, коли зачінаме говорити о новім народнім
возроджіню. Новоприниманы законы демократічной репунліы возродный процес Русинів
і їх материньского языка – дякуючі сістематічному дожадованю ся Русиньсой
обреоды на Словеньску – зачали акцептовати, в наслїду чого од школьского рока
1997/1998 в 12 основных школах севернёвыходного Словеньска быв проявленый
інтерес родічів школярів завести выучованя русиньского языка. З цілём заставити
проґресивну словакізацію Русинів, возродный рух в бывшім Ческословеньску по роцї
1989 собі як першорядный ціль поставив обнову русиньского народностного
школства, бо лем в нїм видїв ґаранцію захованя і розвоя народной і языковой
ідентіты Русинів. Днесь можеме конштатовати, же од року 1989 ся подникли
прінціпіалны крокы ку тому, жебы русиньскы дїти назад здобыли право учіти ся
материньскый русиньскый яазык в школах. Русиньска оброда од початку свого взнику
пожадовала навчаня русиньского яазыка в ОШ. Спочатку то было на 1. ступню а
потім мали переходити на списовный укарїньскый або російскый язык. Але первісны
пропозіції ся поступно модіфіковали у звязї з процесом профілації проґраму
русиньского руху на Словеньску і в цілоевропскім контекстї, котрый пожадовав
узнаня Русинів як самостатной народности і створїня русиньского списовного
языка. Ёго кодіфікація в р. 1995 ся стала основнов крітеріов про заведжіня языка
до освітной сістемы. Заведжіню языка до практікы передходило вытворїня основных
документів. В першім рядї: 1. Концепція навчаня русиньского языка як
материньского в основных школах з навчанём русиньского языка (1996), вытворена
Штатным педаґоґічным уставом в Братїславі, деташованым центром у Пряшові (автор:
доц. ПгДр. Василь Ябур, к.н.), і 2. Концепція школованя дїтей обчанів
Словеньской републікы русиньской народности (1996), вытворена Міністерством
школстава Словеньской републікы. В навязности на них дале взникали, а поступно в
залежности од потреб освітного процесу ся і модіфіковали далшы педаґоґічны
документы, якы схвалило Міністерство школства СР. Бівшу вагу має перша
концепція, котра была збудована на інакшій філозофії, як то было звыком при
навчаню материньскых языків. Основов ся стала комунікатівна метода (намісто
аналітічно-сінтетічной), котра є в сучасности найрозшыренїша при навчаню чуджых
языків. З того выходить, же цілём концепції не суть знаня, як то є переважно при
навчаню іншых языків, але актівіты, наслїдны роботы і дїятельность на основі
здобытых знань. То значіть, же навчаня русиньского языка ся тым зараджує міджі
нетрадічны, ці алтернатівны, бо хоць бы з такыма цільми мала робити ціла
школьска освіта на Словеньску до днесь є то пріорітов переважно алтернатівных
школ. Школа бере за основный ціль освоїня сі списовной подобы русиньского языка
в звязї з выразным розвытком речовых способностей. Шпеціфіков навчаня
русиньского языка є особитый процес освоёваня. Звычайно ся дїти учать языкы
через зорный поле материньского языка, но при навчаню русиньского языка то є
так, же сі го дїти спочатку будуть освоёвати через зорный поле словенчіны. Є то
парадокс, но треба го решпектовати. В згодї зо шпеціфіаціов учіня ся, дана
концепція навчаня русиньского языка роздїлює до трёх етап – передазбукова,
азбукова а поазбукова етапа. Друга концепція в рамках уводжіня языка до
школьской сістемы, го задїлёвала уже до матерьскых школ, котры мали взникнути на
основі жадостей родічів. Но наперек тому до днешнёго часу маєме лем дві МШ з
выховным русиньскым языком. За неповнїня той концепції можущ так родічі, як і
компетентны інштітуції, юкы даному проблему не придїлюйють достаточну увагу і не
родумують над тым, ці треба дану сітуацію мінити, т. з. ці закладати новы, респ.
трансформовати уж єствуючі школкы з выховным языком русиньскым. Наслїдком того
дїти родічів русиньской народности на Словеньсу ся і в сучасносты выховлююти,
подобно як до р. 1989, в школках з офіціалным языком словеньсым, ці докінця з
україньскым. Но можеме повісти, же такый став очівіснї корешпондує і з не цалком
ідеалнов сітуаціов при выхові педаґоґів про такы матерьскы школы. Уведжіню
русиньского языка до школьской сістемы на Словеньску передходили дві сондажы
інтересу родічів. Першый быв в роцї 1994 і быв заміряный на сондованя інтересу
родічів о навчаня русиньского языка а културы в 2. класї ОШ. Інтерес проявило в
трёх окресах 251 школьярів. Друге, уже детайлнїше сондованя было реалізоване
зачатком 1996 рока. Было роздїлене на дві части, де перша є заміряна на інтерес
родічів при записї до 1. класы а друга на інтерес родічів уже школоповинных
дїтей од 2. по 8. класы. Довєдна во вшыткых 6 окресох, на 57 ОШ інтерес о
навчаня русиньского языка мало 582 школярїв. Дня 12. юна 1996 ся в Бардеёві
одбыла робоча стрїтча заміряна на рїшиня орґанізачно-педаґоґічных проблемів
заведжіня предмету Русиньскый язык і література до ОШ. Договорили ся на трёх
крітеріях, на основі котрых было можне і реалне в школьскім роцї 97\98 завести
предмет Русиньскый язык і література до 12 школ в пятёх окресах. Но практічне
рїшиня в тім школьскім роцї было інакше. Навчаня ся досправды зачало лем в
штирох школах , што было прямо звязане із роботов Русиньской оброды в тых
окресах. Анґажованость єй членів была наконець розгодуюча і при взнику далшых
шестёх ОШ, єдной ґімназії а так само і высокошкольского Інштітуту народностных
штудій і чуджіх языків на ПУ з Оддїлінём русиньского языка і културы (1999).
Нескорше в роцї 04\05 ся предмет русиньскый язык і література учів в девятёх ОШ
і єдній ґімназії як неповинный, на єдній ОШ як повинный а як розшыруюча форма
штудія на ПУ. В рамках розшырованя русиньскых школ, можеме быти свідками
стаґнації а в гіршім припадї знижованя чісла основных школ з навчанём
русиньского языка. В школьскім роцї 06\07 їх было уж лем вісем. Русиньскый язык
ся поступно перестав учіти на 5. ОШ в Снинї, на 2. ОШ у Свіднику і на єдиній
середнїй школї – на ґімназії в Міджілабірцях, де было рік на то обновлене
навчаня формов кружка русиньской културы. В школьскім роцї 08\09 отворили першу
народностну школу з навчалным русиньскым языком в Чабинах. В шк. роцї 11\12
отворили другу ОШ з навчалным русиньскым языком в Баєрівцах. Особито треба
спомянути ОШ в Радвани над Лабірцём, де є навчаня русиньского языка орґанізоване
Мґр. Мареком Ґаём, методіком русиньского языка. Подля ёго слов: „Каждый учітель
русиньского языка ся стрїчать іщі із єдным, досправды чудным феноменом – із
непорозумінём проблематікы школованя дїтей родічами. Тоты часто не розумлять
змысел навчаня русиньского языка, мішають собі го із україньскым або російскым
языком і многы суть пересвідчены о тім, же учіти ся русиньскый язык є про їх
дїти збыточне. ... В тім виджу найвекше посланя і хосен навчаня русиньского
языка в будьякій формі, бо лем так ся дїтём може навернути їх страчена
ідентічность і любов ку азбуцї і своїй історії.“ Марек Ґай завів на тій школї
навчаня русиньского языка нелем на першім але і на другім ступню. Так само ся
дякуючі нёму підвышує інтерес о русиньскый язык на радваньскій школї. Учітель ся
може пышыти знанями і талентом своїх школярїв, бо їх малы літературны творы
можме чітати на сторінках нашой русиньской пресы але і в школьскім часописи
Русначок. На середній школї ся в рамках повинного ці неповинного предмету
русиньскый язык неучіть. Є ведженый лем формов кружка – днесь уж не є ани тот.
Найвекшым проблемом в процецї розвытку школства є проґресівна асімілація
середній і молодій ґенерації. Далшым проблемом є клесаюча тенденція кількости
учітелїв, котры суть охотны учіти русиньскый язык, зато, бо быти учітелём р. я.,
не значіть учіти го дїти в школї, але патрить ку тому якась будительска робота
обернута на родічів. Найчастїшым проблемом была од зачатку абсенція
кваліфікованых педаґоґів. Аж в школьскім роцї 2003/2004 в дакотрых школах з
навчанём русиньского языка зачали учіти першы абсолвенты Пряшівской універзіты з
апробаціов на русиньскый язык. Іде о абсолвентів преглбеной формы штудія одбору
Учітельство про І. ступінь ОШ Педаґоґічной факулты ПУ, котре ся такым способом
реалізовало од акад. р. 1999/2000 до р. 2006/2007. В тім академічнім роцї
Пряшівска універзіта зачала реалізоваты бакаларьску форму нового акредітованого
штудійного проґраму Русиньскый язык і література в комбінації з 12 далшыма
штудійныма проґрамами в рамках одбору Учітельство академічных предметів. В
сучасности суть акредітованы далшы два ступнї штудія – маґістерьскый і
докторандьскый. Цалком новым феноменом в навчаню русиньского языка на Словеньску
є проєкт новооснованой орґанізації – обчаньского здружіня Колысочка, котра сі за
цїль дала етнічну і языкову ревіталізацію русиньской народностной меншыны як
вымераючого народа Европы. Здружіня передложыло на Уряд влады три проєкты, з
котрых їм быв одобреный єден, тот найважнїшый – основаня вечернёй школы
русинського языка. На основі того было в дакілько містах і селах одкрыте навчаня
языка про вшыткы віковы катеґорії. Передходила тому приправа учітелїв, котры
мали навчаня забезпечовати. Таке навчаня было наплановане до децембра 2013 рока,
но орґанізаторы і самы участници продовжують в навчаню і в далшых роках а днес
можеме бісїдовати о 27 вечурных школах русиньского языка.



https://rue.wikipedia.org/wiki/%D0%A0%D1%83%D0%B1%D1%96%D0%BA%D0%BE%D0%B2%D0%B0_%D0%BA%D0%BE%D1%86%D0%BA%D0%B0

Рубікова коцка (спершу Маґічна коцка, по мад. Bűvös kocka) то є механічна
головоломка, котру вынайшов мадярськый скулптор и професор архітектуры Ернев
Рубік у 1974. годі. В 1980. годі Рубік дав ліценцію на коцку компанії Айдіал Той
з помочов Тібора Лоція и Тома Кремера. У тум самум годі Рубікова коцка выграла
німецьку премію Бавка года в номінації головоломок. До януара 2009. ся продало
вже 350 міліонув коцок у світі, рекордноє число змежи головоломок. Рубікова
коцка ся часто называт майпродаванов у світі бавков.

Тота статя є часточно або цалком основана на перекладї статї Кубик Рубика на
російскій Вікіпедії.



https://rue.wikipedia.org/wiki/%D0%A0%D0%B6%D0%B0%D0%BD%D0%BA%D0%B0_%D0%B1%D0%B5%D1%80%D0%B5%D0%B3%D1%96%D0%B2%D0%BA%D0%B0

Ржанка берегівка (Charadrius hiaticula) є малый, шыроко росшыреный представитель
родины ржанковых.

Великый дас як перепеліця, росте до 18 - 20 цм, важыть 50 - 70 ґ і роспятя крыл
мірять 35 - 41 цм. Тїло мать приземисте, довшы ногы, куртый шпіцятый дзёбак і
релатівно выразне зафарблїня. Мать сивобурый хырбет, крыла і тимя, білый бріх,
помаранчовы ногы, тмаву смугу через око і грудь, выразнїшу тонку смужку коло
ока. Обі поглавя ся фарбов не різнять, молоды птахы мають простїше зафарблїня і
од дорослых їх можеме розознати легко подля світло бурой, часто недокінченой
смугы на груди і сивожовто зафарбленых ніг.

Ржанка берегівка є росшыреный і чіселный вид, котрого популація рахує на 410 -
540 000 екземпларів. Гнїздить передовшыткым коло северного побережа европского і
азійского контінента, в Ґроньску і на северовыходї Канады. Часточно є
перелїтный, европскы птахы свої гнїзда опущають в меджах міджі авґустом аж
септембром і міґрують южным напрямом аж по южны побережа далекого африцького
контінента.

Стримує ся єднотливо, часто є зазначеный в притомности іншых видів прибережных
птахів. Страву глядать звычайно на болотистых і пісковых берегах вод, жере
переважно малы гробакы, слимакы і червы. Озывать ся характерістічным „туіп“.

Тота статя є часточно або цалком основана на перекладї статї Kulík písečný на
чеській Вікіпедії.



https://rue.wikipedia.org/wiki/%D0%9F%D1%83%D1%81%D1%82%D1%8B%D0%BB%D1%8C%D0%B3%D0%B0

Пустыльга (Falco tinnunculus) є малый представитель ряду хищів. Роспятя крыл
колыше міджі 70–80 цм. Самець мать ясно сиву голову і хвіст, червенкасто бурый
хырбет і жовтобуру грудь з чорныма фляками. Лїтать над полями і многораз ся при
трепотавім лїтяню заставить на місцї і глядать жертву.

Пустыльга є дрібный соколовый хищ о дашто векшый, як горліця. Вага самця мать
середнї коло 180 ґ і саміцї 220 ґ. Даны ся але за різныма жрідлами можуть
одрізняти, бо пустыльгы мають велику промінливость нелем у великости, але і у
фарбі. Як вшыткы соколовы мають пустыльгы выразно шпіцяты крыла і довгый хвіст.

Выразным ознаком є червенобурый хырбет у самцїв з  тмавыма фляками, у саміць
і молодят з тмавыма смугами або вовнками. Спід тїла є світлїшый з подобныма
тмавыма фляками і на хырбетї у молодят є выразне поздовжне флякованя. Самцї
мають темя і тыл холовы сивы і біле горло лемує выразный чорный баюс на лицї.
Сивы мають і хвіст векшынов без смужок, лем на кінцї мають шыроку тмаву смужку.
Саміця і молодята мають бурый хвіст з тмавыма смугами.

Пустыльга ся не годна добрї приспособити середовищу. Найбогатше гнїздить в
одкрытій країнї з алеями або ґрупами стромів. Гнїздить і на краях лїсів і в
послїднїх десятьрочах міґрує і до міст. Гнїздить од кінце апріля до юла раз за
рік, в припадї дуже приязнивых условій може вынятково гнїздити і двараз. Сільскы
популації гнїздять коло 14 днїв пізнїше як популація містьска.

Пустыльгы властне гнїздо не будують, хоснують гнїзда другых птахів (особливо
сорок і ворон) і тыж різны дїры, нерівности на будовах, де несуть яйця про котры
лем вытиснуть ямку у оріґіналнім матеріалї, кідь ся дасть. Пізнїше є в гнїздї
велике множество рештків зо стравы. В послїднїм часї тыж дуже часто гнїздить на
балконах панеловых домів.

Пустыльга є росшырена в цїлій Европі, Африцї (окрем [[Сагара|Сагары]) і на
великій части Азії.

Тота статя є часточно або цалком основана на перекладї статї Poštolka obecná на
чеській Вікіпедії.



https://rue.wikipedia.org/wiki/%D0%9F%D0%BE%D0%BF%D0%BE%D0%B2%D0%B7%D0%B5%D0%BD%D1%8C

Поповзень (Sitta europaea) є малый вид співака з родины поповзенёвых (Sittidae).

Поповзень є великый приближно дас як воробель, росте до довжкы 13-14,5 цм,
роспятя крыл мірять 23-27 цм а важыть коло 23 ґ. Матз завалисте тїло, курты
ногы, хвіст і карк, велику голову і шыловитый дзёбак. Верьх головы і тїла є
сивосинїй, пірка лїтаня суть тмавы. Чорна смуга, як ся тягне од корїня дзёбака
кріз око аж к тылу бывать у саміць дакус узша. Лице і горло суть білавы, спід
жовтопомаранчовый (у северо- а выходоевропскых популацій вілый), бокы і спіднї
кровкы хвоста начервенїлы, у самця велми тмавы, очі чорны а ногы
жовтопомаранчовы.

Поповзень є росшыреный на россяглій теріторії Евразії а в северозападній Африцї
(т.є. мать палеарктічне росшырїня). Є сталый. Творить ряд підвидів. Стримує ся
переважно в листяных а змішаных лїсах зо старыма стромами, жыє тыж в загородах і
містьскых парках. Найбогатше ся находить в низинах, у высшых надморьскых вышках
жыє уж рідше.

Тота статя є часточно або цалком основана на перекладї статї Brhlík lesní на
чеській Вікіпедії.



https://rue.wikipedia.org/wiki/%D0%9F%D0%BE%D0%BD%D1%8F%D1%82%D1%8F

Понятя (од понимати) або тыж концепт є цїлкова думкова представа про цїлу класу
аналоґічных явів і правд, предметів і абстрактных тем. Понятя є становлене
дефініціов, котра удавать ёго базовы властности і выдрізнять їх од другых.
Понятя ся означують словами або сімболами. Тото саме понятя може быти выражене і
веце словами а то або в рамках того самого языка сіномімами (напр. Місяць і
Луна), або словами різных языків. Так слова the dog, der Hund і le chien
означують тото саме понятя - пса. Кідь ся єдным словом означують різны понятя,
говориме о омонімії.

Понятя годни быти общі, загорнюючі цїлу класу предметів (апелатіва), або
індівідуалны, означуючі єдиный предмет, наприклад властне імя (proprium). Не лем
обще а ай індівідуалне понятя є але выслїдком розумовой актівіты, котра сортує і
інтеґрує розмаїты змысловы вступы і скусености. Докінце понятя „наш пес“ є таков
абстракціов, што загорнює ушыткы можливы скусености з ним, в тім чіслї ёго
минулости атд.

Тота статя є часточно або цалком основана на перекладї статї Pojem на чеській
Вікіпедії.



https://rue.wikipedia.org/wiki/%D0%9F%D0%B5%D0%BB%D1%96%D0%BA%D0%B0%D0%BD

Росте до великости лебидї, є дас 148 - 175цм великый з роспятём крыл 226 - 630цм
і ваго міджі 5 - 15 kg. Мать робустне тїло з куртыма лабами, куртым хвостом,
мицным дзёбаком о характерістічным карковым ваком. Є скоро цалый білый, лем
кінцї леток мать чорнобуры, вак жовтый і ружовы ногы. Так як і вшыткы веслоногы
мать вшыткы палцї на ногах споєны плавачов бланов.

Пелікан гнїздить в Африцї в меджах од югозападной Европы по середню Азію.
Часточно є перелїтный, на зиму одлїтать до северозападной Африкы, окды ся
зачінать вертати уж на граніцї фебруара і марца. Ґлобална популація є все
ціслена - рахує згруба 270 - 290 000 екземпларів, котры жыють на плосї великой
100 000 - 1 000 000 км2. В часї цалого лїта прилїтать і на теріторію середнёй
Европы. Найвекшу грозбу про пеліканів представлює страта природного біотопу,
захоплїня ся у рыбарьскых сїтях, отрова пестіцідами і пронаслїдованя од рыбарїв,
котры пеліканам судять великый убыток рыб на рыбниках.



https://rue.wikipedia.org/wiki/%D0%9F%D0%B0%D1%82%D1%80%D1%96%D0%BE%D1%82%D1%96%D0%B7%D0%BC

Патріотізм є сполоченьско-політічна позіція на базї емотівного позітівного і
підпорного одношіня єднотливцїв або ґруп к 'отцюзнинї' (латиньскы patria ←
ґрецькы патріда, πατρίδα). 'Отцюзнинов' (або 'нянківщінов') годен быти край або
місто, звычайно ся тым але думать нація або штат, 'власть', патріотізм пак годен
ідентіфіковати з властенецтвом.

Патріотізм загорнює одношіня як: гордость на успіхы і културу своёй країны,
желаня сокотити єй характер і базу културы і ідентіфікацію з другыма членами
народа. Патріотізм даколи є тїсно покапчаный з націоналізмом і є про нёго (часто
неправилно) хоснованый як сіноніма. Лїпше повіджено націоналізм є ідеолоґія -
часто але підпорує патріотічны позіції як желаны і вгодны.

Патріотізм на розлуку од шовінізму не вылучує почливость к другым землям і
народам.

Тота статя є часточно або цалком основана на перекладї статї Patriotismus на
чеській Вікіпедії.



https://rue.wikipedia.org/wiki/%D0%9F%D0%B0%D1%81%D1%82%D1%8B%D1%80%D1%8C

Пастырь, ся старать о пасїня звірят, передовшыткым скотів, овець і кіз, припадно
далшы забеспечує далшы роботы з тым повязаны. Пасїня є приїманя стравы
былинопожераючіх звірять дірект конзумаціов рослин на пасовисках, што суть в
нашых условіях передовшыткым лукы. Час пасїня є становленый веґетачным часом
зеленых рослин.

Пастырство є єдным з найстаршых людьскых професій. Пастырї суть од часу, коли
люде познали, же є лїпше звірята годовати, як їх лем ловити. Доба дас од 5.
тісячроча д. н. е. аж до середовіку бывать означованя як доба сїльского
ґаздівства і пастырства. Годовля овець тай їх пасїня мали велике значіня
наприклад у старых Сумерів. Пастырїв і їх роботу споминать Біблія. Подля нёй мав
пастырь паліцю, плащ против холоду, цаністру на страву і як збрань прак. Глядав
вгодны місця на пасїня. боронив вівцї проти злодїям і звірятам, глядав страчены
вівцї, лїковав їх і перераховав. Пастырёви помагав пес.

Тота статя є часточно або цалком основана на перекладї статї Pastevec на чеській
Вікіпедії.



https://rue.wikipedia.org/wiki/%D0%9E%D1%81%D0%B8%D1%84_%D0%A2%D0%BA%D0%B0%D1%87

Осиф Ткач (*15. януара 1950, Будераж, (нынї Україна)) - русиньскый актор. Є
членом Театру Александра Духновіча в Пряшові. Народив ся 15. януара 1950 в
Будеражі у СССР, в роцї 1966 ся вєдно з родічами перестїговав назад до
Чехословакії. По скінчіню середнёй школы у Пряшові пішов дїяти до драматічного
колектіву Українського Народного Театра передходцю Театра Александра Духновіча.
Театр го післав штудовати герецьтво до Києва (1970 -1974) до Державного
театрального інштітуту Карпенка-Карого. По вернутюся продовжовав у театралчній
діяльности. Од р. 1993 до 2014 дїяв у функції умелецького шефа драматічного
колектіву ТАД. У сучасности є шпічковым актором колектіву ТАД.



https://rue.wikipedia.org/wiki/%D0%9E%D0%BF%D1%82%D1%96%D0%BC%D1%96%D0%B7%D0%BC

Оптіміста є чоловік, котрый мать схыл відїти і судити річі з той лїпшой стороны.
Тота властность ся означує як оптімізм. В згодї з Айсенковов теоріов суть
оптімістічныма передовшыткым люде, якых означів як санґвініків. Оптімісты суть
переважно вырівнаны і веселы, їх гляданя лїпшых сторінок і выгод, при неприємных
сітуаціях і неприємностях вообще, може даколи припоминати аж іронію або чорный
гумор і своїма позначками годны як підняти дяку так і привести до зошалїня свій
псіхолоґічный вспак – песімістів.

Тота статя є часточно або цалком основана на перекладї статї Optimismus на
чеській Вікіпедії.



https://rue.wikipedia.org/wiki/%D0%9D%D1%96%D0%BC%D1%80%D1%83%D0%B4

Німруд было стародавне асірьске місто, котре лежало на ріцї Тіґріс на юг од
Нініве. В старовікых часах ся звало Калху (Калах). Арабы го пізнїше звали Німруд
подля леґендарного ловця Німрода.

Варош занимав теріторію приближно 41 км² і ёго розвалины до днесь годен відїти
дас кілометер од села Нуманія, коло 30 кілометрів юговыходно од Мосулу.

Німруд быв ідентіфікованый як біблічне місто Калах. Початкы міста спадують до
добы коло 23. стороча до. н. е., але справды вызначным центром ся стало за
асірьского короля Салманассара I., котрый го собі в 13. стор. до. н. е. зволив
за свою резіденцію. Найбівшый розвой міста пак настав коло року 880 до. н. е.,
коли го король Ашшурнасірпал II. становив головным містом цїлой Новоасірьской
рішы. Ашшурнасірпал дав наново збудовати на розвалинах бывшой славы новы палацы
і храмы.

Великолепна отворяча церемонія, свята і опулентный банкет з року 879 до. н. е. є
описаный в стелї найдженой за археолоґічных выкопованях в тїй локалітї. Місто
Ашшурнасірпала II. было домовом аж 100 000 жытелїв та мало напр. ботанічну і
зоолоґічну загороду. Ёго сын Салманассар III. продовжовав в будованю города,
коли дав збудовати тзв. Великый зіккурат та й к нёму прилеглый храм. Дав там тыж
збудовати свій резіденчный палац, котрый днесь служыть як музей; Є то єден лем з
двох осокоченых асірьскых палаців (другый є Сінахерібів палац в Нініве).

Калху остало головным асірьскым містом аж приближно до року 713 до. н. е., коли
го вычеряв перше Хорсабад і пізнїше Нініве. І пак остало вызначным центром і
резіденціов новоасірьскых королїв аж до р. 612 до. н. е., коли была Асірія
розметана інвазіов Медів і Бабілонянів.

Названя Німруд в звязаности з тов локалітов было першыраз повжыте в писмах
Карстена Ніебугра з Мосулу в марці 1766. Назва є давана в повязаности з Німродом
- яґером (напр. Ґенесіс 10:11-12)

Локаліта была першыраз перекопована в роках 1845-1851 брітаньскым археолоґом Г.
А. Лаярдом, котрый єй поважовав за часть Нініве (стады походить названя локаліты
в назвах ранных прац о Німрудї). Лаярдовы книжкы „Монументы з Нініве“ та і
„Нініве і ёго решта“ одказують актуално к тїй локалітї. Далшы роботы там
выконовали напр. Гормузд Рассам (1853–54 a 1877–79), W.K. Loftus (1854–55),
Джордж Сміт (1873), Макс Маллован (1949–57), Дейвід Оутс (1958–62), Джулієн
Орчард (1963), ірацькый фонд (1956, 1959–60, 1969–78 a 1982–92), Януш Меузінскі
(1974–76), Паоло Фіоріна (1987–89), і Джон Кыртіс (1989).

При выкопованях нашли мімо іншого і велё скулптур і писемных записів. Соха
Ашшурнасірпала II. была найджена скоро непошкоджена, тыж як і сохы величезных
крылатых ламассу і шеду, вартуючіх вход до палаца (кажда із сох важыть міджі 9 -
27 тонами). Дякуючі найджіню множества записів і написів о королёви
Ашшурнасірпалу II. є час ёго панованя доложеный омного лїпше в порівнаню з
другыма пановниками тых часів. Части локаліты были означены як храмы НІнурты і
Енліла, і далшы з будов были присвячены богови Набуови. Нашли тыж россяглы
містьскы муры.

Дале были обявлены палацы королїв Ашшурнасірпала II., Салманассара III. і
Тіґлатпілесара III. В роцї 1846 ту Лаярд нашов славный Салманассарів чорный
обеліск. Монумент дас 2 метры высокый і на нім є попис королёвых вітязств з
років 859-824 до. н. е.

Тота статя є часточно або цалком основана на перекладї статї Nimrud на чеській
Вікіпедії.



https://rue.wikipedia.org/wiki/%D0%9D%D1%96%D0%BA_%D0%93%D0%BE%D0%BB%D0%BE%D0%BD%D1%8F%D0%BA

Нік Холоняк молодшый (анґліцькы Nick Holonyak, Jr.) (народженый 3. новембра,
1928, Зеіґлер, Іліноя), кідь працовов як конзултачный науковець в лабораторії
General Electric Company в Сіракус, Ню Йорк і быв названый "отець
стітло-емітуючій діоды". Ёго родиче были карпатьскы Русины. Выштудовав за
електротехнічного інжінїра на універзітї в Ілінойс. В року 1960 створив першый
полуводічовый ласер і першу видительну LED в року 1962.

В року 1989 здобыв Едісонову медайлу За міморядну карєру в области
електротехникы і принос ку значному злїпшыню в области полуводічів і пристроїв.
В року 1995 быв оціненый Японьсков цінов за Вызначный принос до баданя
практічной аплікації LED (light emitting diodes) і ласерів. В року 2003 быв
оціненый IEEE Medal of Honor.

Теперь іщі все працує на оддїлїню Електрічного і компютерового інжінїрства в
Ілінойсі.



https://rue.wikipedia.org/wiki/%D0%9D%D0%B0%D1%81%D0%B8%D0%BB%D1%81%D1%82%D0%B2%D0%BE

Насилство є „нароком повжытя або страшіня же ся поужыє фізічна сила проти собі
самому, другій особі або ґрупі ці громадї особ, што запрічініть або мать высоку
правдоподобность запрічінити зранїня, смерть, псіхічне пошкоджіня, стражданя або
шкоду на маєтку“ (дефініця Світовой орґанізації охороны здоровя).

В згодї з WHO шторік стратить жывот в дослїдку насилства дас 1,6 міліона людей
тай насилство належыть міджі найважнїшы прічіны смерти людей міджі 15 а 44
роками. У тім віковім інтервалї чінить приближно 14 % смертей вшыткых мужів і
7 % вшыткых смертей жен. На кажду смерть притім припаде много жертв насилства,
якы правда пережыють, але суть їм способлены важны проблемы здоровя, псіхікы но
і економікы. Далшы великы економічны шкоды выникають наприклад стратов робочого
потенціалу жертвы насилства або як кошты на превенцію насилства або їманя
насилників.

Насилство бывать із зазначеных прічін одсуджоване, бере ся але за леґалне в
даякых ограніченых припадах, напр. в рамках боёвых шпортів або кідь іде о
оборону перед насилством.

Тота статя є часточно або цалком основана на перекладї статї Násilí на чеській
Вікіпедії.



https://rue.wikipedia.org/wiki/%D0%9C%D0%B5%D0%BB%D0%B0%D0%BD%D1%85%D0%BE%D0%BB%D1%96%D0%BA

Меланхолік є єден із штирох видів темпераменту: лабілный інтроверт. Тїлова
текутина, котра на нёго на основі старых назорів (Іпократ) мать вплыв, є чорна
жовч (ґрецькы мелане холе, одты названя). Є тихый, перечутливый, недружный,
резервованый, песімістічный, ріґідный (плано ся приспособлює), узкостливый тай
мильхавый. Пережывать глубоко і помаленькы і к річам ся дуже часто вертать. В
назорах і реакціях є навонка терезвый і уміреный, але внутрї вшытко глубоко
пережывать.

Меланхолік ся уж як дїтя явить як глубокый мыслїтель. Бывать тихый і ненарочный.
Пособить доймом, же преферує самоту, а не мусить тому так все быти. Узнавать
певный порядок, оцїнює красу тай інтеліґенцію. Є небісїдливый і задумаливый.
Кладе вагу на актівіту душы. Є хмуравый, становлює собі довгодобы меты тай
занимать ся лем річами, якы мають тырвале значіня. Є схылный ку ґеніалітї. Зо
вшыткых тіпів натры мать найбівше креатівного таленту, надхынать ся талентом
ґеніїв. Любить слухати музику, чісла, ґрафы, мапкы, планикы, зознамкы. Досконала
внутрїшня орґанізованость про нёго є ґрунтом ёго бытя. Є пунктічкарь, постерегне
детайлы, якы другы ани не старчать збачіти. В жывотї глядать певный порядок,
велё раз кладе річі точно на своє місце.

Тота статя є часточно або цалком основана на перекладї статї Melancholik на
чеській Вікіпедії.



https://rue.wikipedia.org/wiki/%D0%9C%D0%B5%D0%B2%D0%B0_%D1%80%D0%B5%D1%85%D0%BE%D1%82%D1%83%D1%81%D0%B0

Мева рехотуса ці тыж мева звычайна або хохотва (Chroicocephalus ridibundus) є
найзвычайнїшый европскый представитель родины мевовых. Є тіпічным жытелём
морьскых і внутроземных побереж в западній, северній, середнїй і южній Европі і
на великій теріторії Азії.

Гнїздить многораз і у великых колоніях в мочарях або терстинї. Гнїздо, котре є
уміщене на земли, творить рослиновый матеріал міджі рідков веґетаціов або на
траві. Саміця до нёго міджі апрілём і юном кладе звычайно 3 брудно білы аж
зеленкавы яйця, на котрых сидить 20-24 днїв. Гнїздова старостливость тырвать
35-42 днїв і молодята досягують поглавной доролости аж по двох роках жывота.

Мева рехотуса гнїздить в мірнім кліматічнім пасмі Европы і Азії од Великой
Брітанії аж по Камчатку. В 20. сторочу росшырив свій ареал к западу - загнїздив
на Ісландї (1911), в Ґронску (1969) а в роцї 1977 в Канадї, де теперь гнїздить
на атлантічным побережу западно од Квебека. Популації суть счасти тырвалы, часть
птахів міґрує перезимовати на юг на атлантічне побережа Европы і до области
Середоземного моря, азійскы популації на северных берегах Тихого океана. Менше
чіслено зимують в Африцї северно ровника. Рідко, але реґуларно зимує в области
Карібского моря, заблуджены птахы ся нашли аж в северній Австралії, южній Африцї
і на Гавайскых островах.

Тота статя є часточно або цалком основана на перекладї статї Racek chechtavý на
чеській Вікіпедії.



https://rue.wikipedia.org/wiki/%D0%9B%D0%B5%D0%BC%D0%BA%D0%B8

Лемкы суть русиньскый етнос, жыючій в юговыходнім Польску, в Закарпатьскій
областї Україны,в Галичине,в Пряшівскім краю на Словеньску (векшына). Тото
історічне і натуральне жытлиско Лемків ся называть Лемковина.

Слово „Лемкы“ выникло в 19. сторочу і спочатку бо Лемкы хоснують слово лем
намісто лиш, але самы Лемкы себе означовали за „руськый народ“, Русинів,
„Руснакы“. На преломі 19. а 20. сторочу прияли назву Лемкы Лемкове в Польску за
свою. Перед першов світовов войнов ся за Лемків тримали Русины Низкых Бескід -
од Попрадьской долины аж к долинї рікы Ослава в Польску; выходного Словеньска -
аж к Вігорлату і Спіськой Маґуры - вшытко на теріторії тогдышнёго
Ракусько-Угорьска (Австро-Угорьска).

В рамках Акції Вісла было Лемковины выселеных коло 150.000 Лемків і Українцїв .
Зістали лем невеликы ґрупы, напр. в Команьчі і Крампні. Лемківске населіня было
насилно зо свого обыстя, де жыло ціле стороча, де мало свої земли, де ґаздовало,
выселене до тогдышнёго СССР на Україну і тоты, што мали веце щастя скінчіли на
западных теріторіах Польска. Лем мала часть з них дістала по роках можливость
вернути ся на рідну землю.

Часть Лемків ся голосить к україньскій народности, часть к русиньскій/лемківскій
і векшына є асімілованых і голосять ся к словеньскій, польскій і україньскій. На
основі лемківскых діалектів польскых была кодіфікована польска верзія
русиньского языка, на основі лемківскых діалектів на Словеньску была
кодіфікована словеньска варіанта русиньского языка.



https://rue.wikipedia.org/wiki/%D0%9B%D0%B5%D0%BB%D0%B8%D1%82

Лелит (Strix aluco) є ночный птах з родины сововых. Є то найросшыренїша сова в
Европі.

Жыє в цїлій Европі, аж на северны области, в северозападній части Африцї
(северный Туніс, середоморьскый Алжір і Мароко) а в дакотрых областях Азії (южна
Росія, Кавказ, чорноморьскы і середоморьскы части Малой Азії.

Гнїздо собі найчастїше будує в стромовых дїрах, рїдко і на гнїздах другых птахів
(особливо хищів), вынятково і в будовах, або на земли. З облюбов населює великы
пташы будкы. Саміця зношать 1-6 яєць (звычайно 2-5) бігом першой половины марца.
Яїчка суть вілы з мягкыма бурыма фляками.

Тота статя є часточно або цалком основана на перекладї статї Puštík obecný на
чеській Вікіпедії.



https://rue.wikipedia.org/wiki/%D0%9B%D0%B0%D1%82%D0%B8%D0%BD%D1%96%D0%BA%D0%B0

Латиньскый алфавіт є найповжыванїшоє писмо в світї. Розвив ся із западного виду
ґрецького алфавіту, пожыченого і управеного Етрусками, чій алфавіт пак быв
адаптованый й іщі управеный давныма Риманами про запис латиньского языка.

Бігом Середовіку латиньскый алфавіт быв адаптований до романьскых языкôв, прямых
нащадкôв латины, а такой до келтьскых, ґерманьскых, балтіцькых ай дакотрых
славяньскых языкôв, а пак до векшины языкôв Европы.

В час епохы колоніалізму ся латиньскый алфавіт пошырив за океан і быв уведженый
до індіаньскых, австралійскых, австронезійскых, выходноазійскых і африканьскых
языкôв.

В сучасности термін латиньскый алфавіт означує хоцьякый алфавіт, прямо выведеный
од алфавіту Латинян. Такы варіанты можуть не мати вшыткых букв класічного
римского писма (напр. польскый алфавіт) ці доповнёвати го новыма (напр. даньскый
алфавіт).

Латиньскый алфавіт ся обявив із алфавіту Етрускôв, котрый сам походив із
западного (італійского) ґрецького алфавіту. Обявленый приближно в 7. сторочу
п.н.е. латиньскый алфавіт спершу мав лем 21 букву:

Буква C была западным варіантом ґрецькой ґамы, айбо повжывала ся про запис як
[g], так і [k], може вдяка впливу етруського языка, котрый не мав звонкых
выбуховых согласных. Пôзнїше, приближно в 3. сторочу до н.е., буква Z, котру
латиньскый язык не потребовав, была замінена на нову букву G, котра была
модіфікаціёв старой C. Одтовды G означовала звонкый выбуховый [g], а C — глухый
выбуховый [k]. Буква K ся повжывала лем в дакотрых окремых словах.

За завоёваням Ґреції Риманами в 1. сторочу п.н.е. латиньскый язык пожычив
ґрецькы буквы Y і Z про запис пожычок із ґречтіны. Імператор Клавдій без успіху
пробовав ввести до алфавіту буквы на означіня bs/ps, v (в класічнôм латиньскôм
алфавітї буква v означовала як V, так і U) і sonus medius, звука межи U і I. По
ёго смерти «Клавдіёвы буквы» были забыты.

На роздїл од Ґрекôв, Римане не повжывалы традічны семітьскы назвы літер. Буква Y
ся называла іґреком ("i Graeca" — ґрецькоє і), бо Латинянам было тяжко роздїляти
чуджій звук /y/ од /i/. Z мала своє ґрецькоє імня — зета.

Давны Римане хосновали лем заголовны формы букв, малы буквы повстали на переломі
Антічности і Середовіку. В Середовіку ся зъявила буква W, котра ся хосновала в
записї ґерманьскых языкôв. Вызначіня I і U як гласных, а J і V як согласных
конечно ся утвердило лем в добі Ренесанції (перед тим вни были вольныма
алоґрафами).

Латиньскый алфавіт ся пошырив, вєдно з латинчінов, з Італійского пôвострова до
земель наоколо Середоземного моря в добу експанзії Римской рішы. Хоць выходна
часть імперії — Ґреція, Турція, Левант і Еґіпет, продовжыла хоснованя ґречтіны
як лінґва франка, латинчіна была значно пошырена в западной части, і повсталы
западны романьскы языкы продовжовали хоснованя і адаптацію латиньского алфавіту.

З шыріням заходного хрістіанства бігом Середовіку, алфавіт ся поступно перебирав
народами северной Европы, котры говорили келтьскыма (вытїсняючі алфавіт оґам),
ґерманьскыма (вытїсняючі рунічны алфавіты), балтіцькыма языками, а таксамо
носителями дакотрых уральскых языкôв, а саме мадярьского, фіньского і
естоньского. Алфавіт тіж зачали хосновати про запис западославяньскых і дакотрых
югославяньскых языкôв бігом того як їх носителї переяли римо-католицізм.
Носителї выходославяньскых языкôв обычайно переймали кіріліцю вєдно з
православієм.

За послїднї 500 рокôв ся латиніка пошырила світом до Америкы, Океанії, частей
Азії і Африки европсков колонізаціёв, вєдно з шпанєльскым, портуґальскым,
анґліцькым, французькым, шведьскым і голандьскым языками. Латиньскый алфавіт ся
іщі хоснує про многы австронезійскы языкы, в тôм чіслї про таґальскый і іншы
языкы Філіпін, офіційны языкы Малайзії і Індонезії.

На концю 19. стороча латиньскый алфавіт переяли Румуны. До того румуньскый язык
хосновав кіріліцю. В 1928. роцї латиньскый алфавіт змінив арабскый в Турції.
Векшина тюркоязычных народôв минулого СССР, втч. Татарôв, Башкірôв,
Азербайджанцьôв, Казахôв і іншых, перейшли на алфавіты на основі латинікы в
1930-ых роках, але в 1940-ых былы переведені на кіріліцю. По падіню Совєтьского
Союзу в 1991. роцї ся латиньскый алфавіт зась зачав хосновати про запис
азербайджаньского, узбецького, туркменьского, казахского, татарьского языкôв і
румуньского в Молдавії.

За час свого хоснованя латиньскый алфавіт быв адаптованый про новы языкы, при
тому даколы мусив обозначати фонемы, не притомны в языках, котры ся вже
записовали римскыма буквами. Про обозначіня такых звукôв были створены
модіфікації алфавіту.

Ліґатура є злитя двох ці веце обычайных букв до нового ґліфу ці літеры. Приклады
суть Æ/æ (з AE), Œ/œ (з OE), скорочіня & (з лат. et «і»), нїмецька буква ß
(«есцет», з ſz ці ſs).

Приклады новых букв, введеных до стандартного латиньского алфавіту, суть рунічны
вінн (Ƿ/ƿ), торн (Þ/þ) ай ет (Ð/ð), введены до староанґліцького алфавіту. Іншов
таков літеров є середнёанґліцькый ёґ (Ȝ/ȝ). Пак вшыткы штирї были замінены: ёґ —
на gh, вінн — на w, ет і торн — на th. Послїднї два ся доднесь хоснують в
ісландьскôм і фарерьскôм алфавітах.

Діґраф є пара літер, хоснованых на означіня єдного ці веце звукôв, што ся в
обычайнôм споїню такых букв не читають. Приклады суть ch, th, sh в анґлічтінї,
ch, dz, dž в словенчінї.

Діакрітічный знак є невеликый сімбол, што може стояти над ці пôд буквов, ці в
іншôй позіції, як то знак умлауту в нїмецькых буквах Ä, Ö, Ü. Ёго головнов
функціёв є зміна высловности літеры, ід котрôй ся припоює, айбо іщі може
змінёвати высловность цілого складу ці ай слова, ці роздїлёвати гомоґрафы.

Слова з языкôв, котры ся записують нелатиньскым писмом, обычайно ся в латиньскôм
текстї транслітерують ці транскрібують.

На концю 19. стороча, характерізованого ідеями мадяронства, ся зачало вываданя
русиньскых книг в мадярьскôй транскрібції. Русиньска інтеліґенція мала на то
крітічну реакцію.

В мадярьскôй транкрібції ся выдавала перша в Пряшові новинка про Русинів «Nase
Otecsesztvo»:



https://rue.wikipedia.org/wiki/%D0%9B%D0%B0%D1%81%D1%82%D1%96%D0%B2%D0%BA%D0%B0_%D0%B3%D0%BE%D1%80%D0%BE%D0%B4%D1%8C%D1%81%D0%BA%D0%B0

Ластівка городьска, білогірка (Delichon urbica) є малый птах з родины
ластівковых.

Дякуючі своїй білій гузіцї є за лїтаня добрї розознательна од ластівкы
берегівкы, од ластівкы дымницї єй годен навысше добрї розознати і дякуючі менше
выкроєному хвосту.

Ластівка городьска ся озывать часто, особливо пак на гнїздищах, а то куртым
брітт, сієр.

Ластівка городьска є дуже росшыреным видом співака, котрого европска популація є
гадана дас на 60-300 міліонів екземпларів. Находить ся в двох підвидах, першый,
росшыренїшый - D. u. urbicum - гнїздить на россяглій теріторії Евразії од їй
найзападнїшого кута аж по середню Монґолію, засягує тыж до Марока, Туніска і
северного Алжірьска а зимує на теріторії субсагарьской Африкы. Другый підвид, D.
u. lagopodum, гнїздить в меджах од рікы Йенісей на выходї од Колім а серверну
Монґолію і Кітай на юугу; на зиму потім міґрує до южной Кітаї і югвыходной Азії.

Про жывот преферує одкрыты країны з низков веґетаціов, особливо пак пасовиска,
лукы і господарьскы ґрунты, найчастїше і близко даякой водной плохы, хоць ся
може находити і в горах і засяговати аж по надморьскы вышкы 2 200 м. На роздїл
од ластівок дымниць дуже часто гнїздить в містах, де але потребує достаточный
дїл чістого воздуху..

Самічка знесе 4 аж 5 білых, 1,9 × 1,33 цм великых яєчок а по добу 14 - 16 днїв
їх зогрївають черяво обоми стары птахы, котры ся тыж дїлять о кормлїня молодят.
Тоты гнїздо опущають по 22 -32 днях, але родічами суть кормлены іщі дакілько
днїв потім. Успішность гнїздїня досягує 90 %, до дорослости ся дожыє пак 60 -
80 % молодят.

Тота статя є часточно або цалком основана на перекладї статї Jiřička obecná на
чеській Вікіпедії.



https://rue.wikipedia.org/wiki/%D0%9B%D0%B0%D0%B7%D1%83%D1%80%D1%96%D0%B2%D0%BA%D0%B0

Лазурівка (Cyanistes caeruleus) є дрібный синицёвый співак шыроко росшыреный в
мірній і субарктічній Европі і западній Азії.

Їй шпеціфічнов ознаков, котра єй одрїзнять од подобной звычайной синицї, є синє
тимя головы і тмава смуга через очі і спідню часть горла. Чоло і лиця мать білы,
затылок, крыла і хвостовы пірка синї, хырбет жовткасто зеленый, бріхова часть
тїла є сирово жовта з узков чорнов смужков, ногы синяво сивы і фарба оч тмаво
бура. Молоды синицї суть наперед сивы із світло синєм надыхом на крижах, пізнїше
здобывають выразне жовтїше зафарблїня як їх родічі.

Лазурівка є сталый вид. Жыє в листяных і змішаных лїсах, парках, алейах,
загородах, але і в сентрах векшых міст. На зиму творить змішаны ґрупы а тыж як
другы виды синицї вынимать ся і тот вид незвычайнов чіперностёв і велёраз під
час гляданя стравы вісить долов головов. Неприязны хвилї перебывать скрыта в
невеликій ямцї в земли. Лазурівка ся найчастїше озывать выразным „ті-ті-ті“, як
варовный звук хоснує выразне „чіір“.

Як є їй гнїздо огрожене, зъїжыть хохолку на голові, зачне сычати і до предатора
неогрожено клювати. Гнїздо собі будує звычайно з мохів, піря або різной травы а
єдну аж дві зношкы яєць кладе міджі апрілём і маём. Єдна зношка бывать в
порївнаню з іншыма співаками дуже богата і обычайно рахує сїм аж дванадцять
білых, червенкасто флякастых яєць.

Лазурівку першыраз описав Карл Лінней в роцї 1758 в своїм дїлї Systema naturae
(Сістема природы) під науковым іменом Parus caerulaus.

Тота статя є часточно або цалком основана на перекладї статї Sýkora modřinka на
чеській Вікіпедії.



https://rue.wikipedia.org/wiki/%D0%9A%D0%BE%D1%81%D0%B0

Коса є сільско ґаздівске оборучне знарядя з котрым ся сїче і рїже трава (выроба
сїна ці про жнива збожа). Чоловік котрый косить ся зове косець або косач.

Металова подовговаста чепель є выроблена з бляхы і творить властный працовный
настрой, званый коса. Мірно є загнута доднука і брушена є все на внутрїшнїм боцї
облука. Коса дале мать шпеціалне пориско, яке кличеме кіся. Кіся мать коло
170 цм тай мать єден або два держакы. Чепель є довга коло 60 аж 80 цм. При
добрїм триманю косы є чепель скоро рівнобіжна із землёв. Кідь ся добрї косить,
чепель оркугло ся слизкать по верьху і рослины бівше пірдїзує як дірект сїче.

Тота статя є часточно або цалком основана на перекладї статї Kosa на чеській
Вікіпедії.



https://rue.wikipedia.org/wiki/%D0%9A%D0%BE%D1%80%D0%BE%D0%BB%D0%B8%D0%BA

Королик є найменшый европскый птах із завалистым тїлом, релатівно куртым хвостом
і тонкым, шпіцятым дзёбаком. Дорослый екземплар мать світло зеленый хырбет,
голову ай хвіст, чорнобілы крыла, білый або зеленкастый бріх, чорный дзёбак а
великы очі і выразну смугу на тимю лемовану чорным пірём. Самець мать тоту смугу
помаранчовожовту, саміця жовту і менше выразну. Молоды екземплары суть подобны
дорослым, але мають чісто зелену голову без выразного зафарблїня тимя.

Королик ся релатівно богато находить скоро в цїлій Европі і Малій Азії.
Ізолованы популації жыють тыж в северній Азії а Северній Америцї. Сучасна
европска популація є чіслена - рахує коло 37 - 70 000 000 екземпларів.

В лїтї ся стримує в шпильковых, передовшыткым смерековых лїсах, часто ся обявує
і в загородах і містьскых парках з достаточным поростом шпильковых стромів.
Передовшыткым в часї зимы го можеме рідко обявити і в змішаных лїсах.

Гнїздить од апріля до юла. Будує собі скоро цїлком заперте гнїздо з вступнов
дїров на верьху. Шторік мать дві зношкы по 8 аж 10 білых яєць із світло бурыма
фляками о розмірах 13 × 10 мм. Час інкубації є 14 - 17 днїв. Молодята опущають
гнїздо в 14. аж 15. днї жывота.

Тота статя є часточно або цалком основана на перекладї статї Králíček obecný на
чеській Вікіпедії.



https://rue.wikipedia.org/wiki/%D0%9A%D0%B0%D1%82%D1%82%D0%B5%D0%B3%D0%B0%D1%82

Каттегат — акваторія што огранічена Ютландією (Даньско і крайня північ Нїмецьки)
і Сконе, Халланд і Бохуслен (Швеція). Балтійське море має з'єднання з Каттегатом
через Ересунн і Данські протоки. Каттегат є продовженням Скагерраку і може
розглядатися або як затока Балтійського моря, або як затока Північного моря, або
згідно скандинавській традиції, не є жодним з них.

Згідно з визначенням, по прикордонній конвенції 1932, підписанної Даньскоєю,
Норвегією та Швецією, північна межа між Каттегат і Скагеррак прямує від півночі
миса Гренен в Ютландії на південь до межі Ересунну і далі до маяка Куллен в
Сконе

У протоку впадають річки Гета-Ельв, Лаган, Ніссан, Етран, Віскан з боку Швеції,
а також річка Гудено з боку Даньски.

Найбівш великі острови - Самсьо, Уруст, Лесе, Анхольт. Остані два нерідко
називають данським «пустинними поясом», завдяки їх сухому літньому клімату.

Назва Каттегата пішло від ніжньосаксонського Kat (кошка) і Gat (дірка). Оно
вживано з середньовіччя, коли капітани називали эту область вузької, «як котячі
діра», оскільки тут присутні кілька морських мілин, вельми ускладнюючих
судноплавство.



https://rue.wikipedia.org/wiki/%D0%97%D1%8F%D0%B1%D0%BB%D0%B8%D0%BA

Зяблик, березівка (Fringilla coelebs) є малый співак з родины вюрковых. Є шыроко
росшыреный, жыє на вшыткых контінентах выходной півкулї а вдяка свому частому
перебываню в тїсній близкости людьского обыстя є і добрї знамый. Самець є
дякуючі свому зафарблїню напросто незамінительный. А наспак саміця є переважно
невыразно бура із світло ружовым бріхом.

Зяблик є переважно насїняпожераючій, у молодять але грають вызначну ролю стравы
і хробакы. Гнїздить в богатых кряках або на стромах, де собі будує углядне
гнїздо масковане мохом а лишайником.

Зяблик є великый дас як воробель, росте до 14 - 16 цм, роспятя крыл мірять 24,5
- 28,5 цм а важыть коло міджі 18 - 29 ґ. Мать релатівно тонке тїло, довгый хвіст
і куртый міцный дзёбак тіпічный про насїняпожераючі птахы.

Самець є дякуючо свому характерістічному зафарблїню напросто незамінительный. В
свадьбянім шатї мать ясно бурочервеный хырбет, ружовый спід тїла, синёсиве тимя,
шыю і дзёбак а оливово зелену гудзіцю. При лїтаню і покою суть у обох поглавях
тыж видительны дві выразны смужкы на крылах і хвостї. В простім шатї є самець
дакус менше выразный і мать о дашто блядше піря, стале є але дуже
характерістічно зафарбленый.

Озывать ся дуже часто і характерістічно, звычайно ясным пінк (в часї ваблїня)
або тріф (знамым як "кликаня доджу"), як лїтать тыж знамым їп-їп а при вырушіню
ці страху невыразным се-се-се-се.

Спів зяблика є шыроко знамый і твореный рядов звучный ясных тонів (в основі
ррр-чафчафчафрайчак).Тырвать максімално пять секунд, за минуту го так самець
може повторяти аж 10 ×. Навеце мать і 2 або 3 різны верзії а в різных частях
світа є ёго подоба мінлива. Самцї звычайно наперед повторяють спів по іншых
представителях свого виду, але обчас можуть одпослухати і голосы другый видів
співаків.

Зяблик є дуже росшыреный співак, котрого отцюзнинов є Европа, Азія і Африка.
Гнїздить практічно в цїлій Европі з выїмков Ісланду а найсевернїшой части
Шкандінавії, в Asii засягує на западї аж по Афґаністан. Ізоловано гнїздить тыж в
северній Африцї. Часточно є перелїтный, птахы із середнёй Европы на граніцї
септембра і октобра міґрують напрямом до западной і юговыходной Европы, одкы ся
назад зачінають вертати уж бігом марца.

Жыє в цїлій рядї країн. Найчастїше жыє в лїсах, парках і загородах, де ся му
нукають вгодны гнїздовы місця і легко доступна страва, по выгнїздїню ся тыж
часто переміюує на господарьскы ґрунты, на берегы рік ці іншы одкрыты
пространства.

Зяблик є про свою малу великость і богате росшырїня часто жертвов найрізнїшых
предаторів. Дорослы птахы ся ставають часто жертвов ястрябовых хищів, сов і
мачок, на яйцях і молодятах ся часто прижывлюють зясь птахы з родины вороновых.

Росшыреный є в дакілько підвидах, їх чісло не є але усталене. Найчастїше їх
бывать спомянутых 7 - 8.

Тота статя є часточно або цалком основана на перекладї статї Pěnkava obecná на
чеській Вікіпедії.



https://rue.wikipedia.org/wiki/%D0%96%D0%BE%D0%B2%D1%82%D0%BE%D0%B3%D1%80%D1%83%D0%B4%D0%BA%D0%B0

Жовтогрудка мать верьхню часть тїла і бокы буро лінькованы. Самець мать жовто
зелену голову і грудь, тварь і надочну смужку. Гудзіця є сыто жовта, спід білаво
світлый. Саміця є зафарблена подобно але фарбы суть менше выразны, голова є
сивіша і грудь насподї менше жовта. Молоды птахы суть буры з тмавшым закалїнём..

Жовтогрудка жыє іщі днесь на Канарьскых островах, Азорах і Мадеірї. Тіпічным
біотом суть загороды, виніцї і кряковы збоча. Ёго спів є приємне цверликаня,
котре але не годен порівнати із співом днешнїх шляхтеных жовтогрудок. Гнїздить в
лїсовых країнах бо про успішне гнїздїня потребує стромы або крякы. Гнїздо
будують векшынов саміцї з моху і конариків і стелять го світлым матеріалом і
білыма волокнами. Дико жыючі жовтогрудкы жыють в часї гнїздїня в парах, в далшій
части рока але творять ґрупы аж з пятьдесят екземпларів, припадно і веце.

Жовтогрудка признавана за найдовше удомашненого клїткового птаха. Чолові
доместіковав другы виды птахів, наприклад куркы правда уж давно, але добывав їх
все лем з природы. Аж жовтогрудку зачав в клїтках і одхововати. Мусило то быти
выгодне, практічне і выносне. Тоты условія были у жовтогрудкы сповнены і зачала
так історія ховательства птахів, окрем того і історія охраны природы, бо без
хову в заятю бы жовтогрудка в своїй домашнїй країнї асі не пережыла.

Тота статя є часточно або цалком основана на перекладї статї Kanár divoký на
чеській Вікіпедії.



https://rue.wikipedia.org/wiki/%D0%94%D1%96%D0%B7%D1%8A%D1%8E%D0%BD%D0%BA%D1%86%D1%96%D1%8F

Лоґічна дізъюнкція (хоснує ся про ню сімбол ∨) є выроковый злучник, котрой
значіня є правдов акурат тогды, кідь холем єден зо вступных операндів є правдов.

Два вырокы споєны дізъюнкціов творять вырок (называный і дізъюнкціов тых двох
выроків), котрый є правдивый точно тогды, як є правдивый холем єден зо споёваных
выроків. У говоровім языку ся переважно выражать злучником або.

Дізъюнкція веце выроків (ґруп выроків) є правдива точно тогды, як є правдивый
холем єден з тых выроків. Дізъюнкція порожнёй множины выроків ся бере як
неправдивый вырок.



https://rue.wikipedia.org/wiki/%D0%93%D0%BD%D1%97%D0%B2

Гнїв є міцна афектова реакція на барьєри, котра ся поставить до драгы в часї
дочагованя даякого цїля або боронить розвиваня конаня. Є то емоція, котрой
оріґіналным змыслом было приготовити єдинця на атак.

Зато бо гнїв є прімарно реакціов насилства, люде ся го намагають гамовати, і при
великій злости ся намісто фізічного нападу схылюють скорше к словным атакам.
Проявы гнїву найчастїше нарушують одношіня міджі людми. Наконець годни вести к
ізолації і болячій самотї. Хоць проявы гнїву мають часто свою прічіну, векшынов
суть преувеличены і неадекватны сітуації, яка їх выкликала. З аспекту
реліґійного є судженый як грїх.

Тота статя є часточно або цалком основана на перекладї статї Hněv на чеській
Вікіпедії.



https://rue.wikipedia.org/wiki/%D0%91%D1%83%D0%B7%D1%91%D0%BA_%D1%87%D0%BE%D1%80%D0%BD%D1%8B%D0%B9

Бузёк чорный або тыж чорный боцан (Ciconia nigra) є представителём родины
бузьковых (Ciconiidae). Є то великый, переважно чорный птах, бронзово блищачій з
червеным довгым дзёбаком і білым бріхом. Міджі самцём і саміцёв не є скоро жаден
роздїл, молодята суть тмаво буры зо сивозеленым дзёбаком. Дожывать ся віку през
15 років.

Тот мильхавый, рідкішый жытель горьскых лїсів і лужных лїсів жыє єднотливо і
барз скрыто. Гнїздо з клёцьків і конарїв бывать сховане в лїсах в корунах старых
стромів або на скалах. Росшыреный є на векшынї середнёй і выходной Европы і в
мірнїшых кліматічных пасмах Азії аж по Далекый выход. Европскы і западоазійскы
популації міґрують на зиму до середнёй і западной Африкы, іншы до Індії і Кітаї.

Жывить ся переважно рыбами і далшыма дрібныма жывотинами, котры ловить головно в
меншых водных токах. Зношать звычайно 3-5 яєць, з котрых ся по місяцю лягнуть
молодята з біло-пороховым пірём.



https://rue.wikipedia.org/wiki/%D0%91%D0%B0%D0%BD%D0%B0%D0%BD

Банан є подовговаста овоцина і плод банановника , котра є дуже жаданов комодітов
продукованов польногосподарями тропічных земель. Бананы звычайно мають вагу
міджі 125-200 ґ, тота є вызначно залежна на конкретнім култіварі. З той вагы дас
80 % представлює їдлу часть і решта - 20 % є скорка.

Пах, смак і конзістенція плодів є значно овпливнена теплотов, при котрій зрїють.
При низкых теплотах сивіють і псують ся. Бананы додаваны на торг мірного пасма
(т.є. і ку нам) суть збераны так, же дозрївають під час транспорту. Знижіня
теплоты під час траспорту звышує жывотность плодів, але як было спомянуте высше,
неґатівно овпливнює їх кваліту, зато під час траспорту не бывають холоджены під
13,5 °C. Зато ся тыж не рекомендує класти купчі бананы до леднічкы, бо їх
кваліта тым значно терпить. Інтересне є як ся бананы охабляють дозрївати. Тот
процес ся дїє в тзв. тисковых коморах, до котрых ся цїлы нероспакованы картоны з
бананами уміщують. В тисковій коморї дійде "к омацаню плодів" інертным ґазом,
чім ся спустить прискореный процес дозрїваня. Зрїлость бананів ся становлює на
основі шпеціалной шкалы залежно од части барнастых фляків і плох на скорцї.

Бананы роснуть у вісячіх ґрупах, од пару кусів по много кусів у верстві (званой
тыж рука) в многоверствовім звязку.



https://rue.wikipedia.org/wiki/%D0%90%D1%81%D0%B5%D1%80%D1%82%D1%96%D0%B2%D1%96%D1%82%D0%B0

Асертівіта є способность просаджовати властне суджіня, одношіня або інтерес.
Тримле ся за важну комунікачну здатность. Учіть єй много фахівцїв на розвой
особности і псіхотерапевтів і є тыж обсягом много популарных мануалів на властне
здоконалїня. Часто ся перекладать як себепросаджіня.

Автором методы асертівного тренінґу (тренінґу асертівіты) є Америчан А. Салтер.
Своїх штудентів учів спонтанным реакціям, зодповідному прояву емоцій і уменя
стояти сі за своїм. Цілём є міджіншым роспознати і заставити маніпулатівне
хованя. Штіл маніпулації є звязаный з тіпом особности. Зъявно найдоконалїше
дїлїня тіпів маніпулації є Шостромова тіполоґія маніпулації, котра находить
елементы маніпулації у девятёх характерістічных штілох особности.

Асі найоблюбленїша техніка обгаёвана асертівітов є техніка зашпрайцованой
ґрамофоновой платнї. Є то властнї повторёваня пожадавків все, кідь ся чоловік
стрітить із сперанём без причіны. Термін походить з ґрамофоновых платней, котры
кідь ся пошкрябали, та могли вести іглу ґрамофону до ціклу без кінця.

Дале пак екзістує техніка приятельного компромісу. Фундаментом є найджіня даякой
обмедженой правды, на котрій ся може чоловік з протистранов договорити. Пак ся
дасть быти згодный „часточно“ ці „основно“.



https://rue.wikipedia.org/wiki/%D0%90%D0%BD%D1%82%D0%BE%D0%BD%D1%96%D0%B9_%D0%91%D0%B5%D1%81%D0%BA%D0%B8%D0%B4

Антоній Бескид (20. децембра 1855, Ганіґівцї - 16. юна 1933, Пряшів) -
русиньскый політік, доктор прав, правознавець, сполоченьскый дїятель, першый
ґубернатор Підкарпатьской Руси.

Право штудовав на універзітї в Будапештї. Спочатку працовав як адвокат в
Кежмарку (1881), пак в Пряшові (1906-10). Як посланець угорьского парламенту ся
вызначно анґажовав за права Словаків і Русинів. Коли ся роспало
Ракуско-Угорьско, стояв на чолї пряшівской Руськой народной рады, котра была про
припоїня цалой теріторії підкарпатьскых Русинів ку царьскій Росії. Але по
большевицькім переворотї Руська народна рада вырїшыла припоїти русиньскы
теріторії на теперїшнїм Словеньску і Українї до Чеськословеньска. 14. децембра
1923 быв зволеный за ґубернатора Підкарпатьской Руси і на тім постї быв аж до
своёй смерти.



https://rue.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D0%B5%D1%80_%D0%9F%D0%B0%D0%B2%D0%BB%D0%BE%D0%B2%D1%96%D1%87

Александер Павловіч (*19. септембра 1819, Шаріське Чорне (нынї Окрес Бардеёв,
Пряшівскый край, Словеньско) — †25. децембра 1900, Свідник) - русиньскый поет,
публіціста, фолклоріста, церьковный і културно–освітній дїятель.

Народив ся 19.-го септембра 1819 в селї Шаріське Чорне, в родинї вітця Івана,
котрый быв священиком і матерї Анна Гладишовска была дївков священика.
Александер быв пятым сыном у фамилії. Во віку 4 років ёго отець вмер. Як сырота
3 рокы побывав у Львові у свого уйка і там навщівляв польску школу. По скінчіню
школы у Львові ся вернув на Підкарпатя (теперішню словеньску часть) до брата
Йосифа, хмелёвского священика і 4 рокы навщівляв латиньску ґімназію в Бардеёві.
5 і 6 класу продовжовав в Мишковцї. У тім часї, жебы заробив, служыв і місцёвого
лїкаря. Потом, як скінчів 6 класу ґімназія пішов штудовати філозофію на ґімназію
в Яґру. Як 24 річный ся записав на яґерьску правничну академію. Не перешло велё
часу і Александер дістав писмо од свого брата Йосифа, же єден богословець охабив
штудія в Тырнаві і же єпіскоп Ґаґанець охотен Александра выслати місто нёго. На
семінарії перебывав 4 рокы і в ёго класї были будучі словеньскы дїятелї Ян
Паларік, Мартін Гаттала і Йозеф Вікторін.В році 1847 закінчив Трнавську духовну
семінарію, і вернув ся на рідну Маковіцю де быв року 1848 высвяченый за
священика. Перед револуціёв в 1848 ся зознамив з Духновічом, з котрого взяв
приклад патріота і учітеля. В року 1849 ся переселив з Куримы до Пряшова, де 2
рокы працовав як архіварь єпіскопской канцеларії. Ту започав публіковати свої
першы стишкы. В році 1851 дістав понуку професора на катедрї російского языка і
літературы на кошіцькій ґімназії но він пожадав о місце священика в Біловежі де
не было ани школы ани учітеля. Павловіч не чекав і сам зачав учіти дїти азбуку і
катехізмы, рахункы і рисованя на своїй фарї. В року 1864 ся переселив до Вышнёго
Свідника, де остал аж до смерти - веце як 36 років. Іщі як 81 старець тримав
годины катехізму в школї. Аж до смерти носив довге волося. Вмер в септембрї 1900
р. во віку 81 років.



https://rue.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D1%8C%D1%81%D0%BA%D1%8B%D0%B9_%D0%A1%D0%BE%D1%8E%D0%B7

Австралія (анґліцькы: Australia, МФА: [əˈstreɪljə], од латиньскы austrālis —
«южный»), офіціално Австральскый Союз (анґліцькы: Commonwealth of Australia,
МФА: [ˈkɒm.ənˌwɛlθ əv əˈstreɪljə]) — штат на южній півкулї, твореный рівноменным
контінентом, дале пак великым островом Тасманіа і множством меншых островів в
Южнім, Індійскім і Тихім океанї[* 1];. На севері сусїдить (по морю) з
Індонезіёв, Выходным Тімором і Папуов Новов Ґуінеов, на северовыходї із
Шаламуновыма островами, Вануату і Новов Каледоніёв і на юговыходї з Новым
Зеландом.

Хыбна цітація: Найдена значка <ref> про ґрупу „*“, але не існує приналежна
значка <references group="*"/> або хыбить заперачій </ref>.



https://rue.wikipedia.org/wiki/%D0%86%D0%B2%D0%B0%D0%BD_%D0%9E%D0%BB%D0%B1%D1%80%D0%B0%D1%85%D1%82

Иван Олбрахт, властным меном Камил Земан (*6. януара 1882, Семилы – †30.
децембра 1952, Прага) — быв чешскый писатель, прозаик, публициста, новинарь и
перекладатель нѣмецкой прозы, народный умѣлець (1947).

Року 1946 быв зволеный на посланця парламенту яко одновеный член КПЧ и
заступовав тоту функцию до року 1948. Быв членом централного комитету КПЧ. По
фебруаровом переворотѣ стояв у веденю цензурового комитета, котрый мав задачов
вычищати библиотекы од "шкодливой литературы".

В первой добѣ его творчости (1913–1928) найвекшу часть тем творили социалны
вопросы и протест против буржоазной сполочности. З той добы найлѣпше познатый е
роман Анна пролетарка (1928).

Творы Олбрахта, инспированы Подкарпатсков Русьов, вызнаны за вершину его
творчости. Року 1972 они были зобраны догромады и выданы в едном томѣ под назвов
Закарпатска трилогия. На их основѣ много раз накручены филмы, реализованы
драматичны представы и музыкалы. Популарность у читателя забезпечать му его
майстерный выклад и прекрасна чешчина, за котру читатель готовый му одпустити
его политичну заангажованость. Олбрахт зробив добру рекламу про туристичный рух
з Чехии до Колочавы и околицѣ: многы его читателѣ рѣшили ся ити там под вплывом
его романтичного описа Подкарпатской Руси и дефинитивной симпатии автора ку ей
обывателям. В Колочавѣ на основѣ того интереса створеный музей Ивана Олбрахта и
поставленый памятник писателю.



https://rue.wikipedia.org/wiki/Yahoo%21

Yahoo! — американська корпорація, що спеціалізується на Інтернет-службах,
заснована випускниками Стенфордського університету Джеррі Янгом (анґліцькы:
Jerry Yang) та Девідом Файло (анґліцькы: David Filo) в січні 1994 року.
Штаб-квартира компанії — у Саннівейлі, Каліфорнія, США.

Корпорація надає низку інтернет-услуг, што об'єднані на веб-порталі:
інтернетовый выглядавач (Yahoo! Search), каталог сайтів (Yahoo! Directory),
електронна пошта (Yahoo! Mail), Yahoo!Games, Yahoo!Groups, новини, веб-хостинг,
погода, мапи та інші — разом на сентябрь 2007 року біля 60 сервісів. У 2005 році
портал поповнено новими публічними сервісами Yahoo!Music, Yahoo!360° та
фотосервісом Flickr. Станом на январь 2010, корпорація Yahoo! володіла
найбільшою часткою ринку інтернет-реклами у світі. JP Morgan визначила частку
компанії на ринку США для показу об'яв як 17%, обігнавши Microsoft з 11%, та AOL
з 7%.

Станом на сетябрь 2007 року у корпорації — 36 регіональних підразделєній: із них
15 — в Європі, 14 — в Азії, 2 — в Австралії та Океанії, 5 — у Південній та
Центральній Америці і Канаді, — што орієнтовані або на мовний ареал (як,
наприклад, Y! Québec чи Y! Russia), або на географічну територію (як Y! Asia).

Согласно с статистическіми даними компанії Net Applications за ноябрь 2012 року,
Yahoo! є вторим за популярністю в світі інтернетовым выглядавачом з часткою у
7,57% ринку. В Україні часка Yahoo! становить 0,95%, що є третім показником.



https://rue.wikipedia.org/wiki/%D0%AF%D0%BD%D1%86%D0%B7%D1%96_(%D1%80%D1%96%D0%BA%D0%B0)

Янцзі (кітайскы 扬子江), припадно Модра ріка) є ріка в середнїй Кітаї (Чхінґ-хай,
Тібетьска автономна область, С'-чхуан, Юн-нан, Чхунг-чхінг, Ху-пей, Ху-нан,
Тьянґ-сі, Ан-хуей, Тьянґ-су, Шанґгай). Є початочным означінём про долный ток
рікы, під котрым єй наперед знали европскы місіонары. В Кітаї є звычайно
называна Чханґ-тьянґ (Довга ріка). Своёв довжков 6300 км є найдовшов ріков
цілого евроазійского контіненту. В цілосвітовім міряню є третя найдовша (за
Амазанков і Нілом). Поводя рікы має розлогу 1 800 000 км² і представлює пятину
теріторії Кітаї і домів про третину єй жытелїв.



https://rue.wikipedia.org/wiki/%D0%A8%D0%B8%D1%88%D0%BA%D0%B0%D1%80%D1%8C

Кривоніс або тыж шишкарь (Loxia curvirostra) є малый співавый птах з родины
вюрковых.

В середнїй Европі бывать дуже часто поплетеный з рїдкіше росшыреныма
білопоясныма кривоносами (Loxia leucoptera), котры мають білы смугы на крылах, а
із сосновиком (Loxia pytyopsittacus), котрый мать зясь векшу голову і
робустнїшый дзёбак.

Є то богато росшыреный співак жыючій в Европі, Азії і Северній Америцї. Сучасна
популація є притім гадана на 15 000 000 екземпларів, якы жыють на цїлій плосї
векшій як 10 000 000 км2.

Область гнїздїня, чісленость і доба росшырїня в середнїй Европі ся каждым роком
мінить в завислости од уроджаю насїня. Нереґуларны переміщованя мають часто
характер інвазій. Часто цїлы популації опущають область і на дакілько років
населяють іншакы теріторії.

Тота статя є часточно або цалком основана на перекладї статї Křivka obecná на
чеській Вікіпедії.



https://rue.wikipedia.org/wiki/%D0%A8%D0%B8%D0%BB%D0%BE%D0%BA%D0%BB%D1%8E%D0%B2%D0%BA%D0%B0

Шилоклювка (Recurvirostra avosetta) є великый ржанкоподобный птах з родины
шилоклювковых росшыреный в Европі і Азії. Є часточно перелїтна, векшынов міґрує
до северной Африкы, южной Европы або южной Азії, в дакотрых країнах з приязнїшым
кліматом єй годен відїти по цїлый рік.

Шилоклювка є тонкый птах роснучій до великости вороны. В зимнім шатї мать
переважно чісто біле піря з чорным хырбетом, верьхнёв частёв горла і тимём.
Характерістічным ознаком є довгый, тонкый догоры огнутый чорный дзёбак і довгы
сїнявы аж чорны ногы. Обі поглавя суть фарбов такы самы, молоды птахы мають
пісково зафарблене піря із сивыма кресбами.

Шилоклювка є жытелём плыткых стоячіх вод, соленых озер або мочарїв з рїдкым
веґетачным поростом.

І мімо добы гнїздїня єй можеме часто збачіти в ґрупах другых прибережных птахів,
в середнїй Европі ід найчастїше о мевы рехотусї. Мать высоко комплікованый
свадьбяный церемоніал одбываючій ся у водї. Гнїздить в меншых колоніях,
найчастїше в плытчінах од мая до юна і шторік кладе 3-4 яйця до плыткой ямкы в
земли, векшынов постеленов куртов рослиновов веґетаціов. На яйцях сидять обоми
родічі по 23-35 днїв. Такой по вылягнутю суть молодята самостатны і ідуть на
свої першы експедіції за стравов. Єден з родічів їх притім бере до воды і учіть
плавати. Молодята ся научать лїтати уж у віку 35-42 днїв, але іші все зіставають
близко коло своїх родічів.

Тота статя є часточно або цалком основана на перекладї статї Tenkozobec opačný
на чеській Вікіпедії.



https://rue.wikipedia.org/wiki/%D0%A7%D0%BE%D1%80%D0%BD%D1%8B%D0%B9_%D0%B3%D1%83%D0%BC%D0%BE%D1%80

Чорный гумор є тіп гумору, котрый находить комічно в драстічных і тяжкых
сітуаціях, якыма суть война, насилство, бесправя, хворота і смерть. Жрідлом
комічного ефекту є контраст міджі шокуючов і траґічнов реалітов і чісто неважным
способом як о нїй бісїдуєме. Чорный гумор підкреслює абсурдіту світа і такой
проти тому створює даяку форму інтелектуалной обороны.

Много чорного гумору парадоксно походить дірект од людей што зазнали напасть, і
тоты ся тым способом намагають єй перемочі. Жрідлом чорного гумору были і
концентрачны лагерї за другой світовой войны, де дакотры увязнены выдумовали
смішкы о октрутных условіях в якых жыли.

Раз в лїтї прийде Ґорінґ к Гітлерови тай повідать: „Чао, моле теперька єм ся
вернув із супер вакації.“ Гітлер: „Не повідай а де?“ Ґорінґ: „Лідіце, прекрасне
місце, мам фоткы на цедечку, не хочеш посмотрити?“ Гітлер: „Терька не мам часу,
але міг бы єсь мі то прошу выпалити?“

„Слухайте, тоты фоткы з фіремного заязду суть шувны, Шварцови то пристане,
Муллер вызерать добрї, і тот Шіммел вышов на вшыткых знимках остро. Але ниґде не
віджу Когна, Росенблума і старого Мойшехо...“ „До фраса, забыв єм зняти
арізачный філтер.“

Тота статя є часточно або цалком основана на перекладї статї Černý humor на
чеській Вікіпедії.



https://rue.wikipedia.org/wiki/%D0%A7%D0%BE%D1%80%D0%BD%D0%BE%D0%B3%D0%BE%D0%BB%D0%BE%D0%B2%D0%BA%D0%B0

Чорноголовка (Sylvia atricapilla) є малый перелїтный співавый птах з родины
Sylviidae.

Іде о векшого вюрка. Озывать ся чістым флавтовым голосом а самцї годны
наподобнити голос інакшых видів птахів (напр. соловеїв, косів, дроздів]).
Чорноголовка ся легко дасть познати по тіпічній чапочцї на голові, ідучій к
верьхнёму краю ока. Дорослый самець мать чорну чапочку (од першого черяня піря
до кінце зимы мать буру чапочку, чорну або чорнобуру). На боках головы є самець
сивый, зверьха сивый і насподї оливово сивый. Саміця мать чапочку арджавобуру.
Зверьха є тмавшо сивобура, на сподї світлиша але цїлково опроти самцёві з бурым
надыхом фарб. Молоды птахы (до першого черяня піря) мають чапочку зафарблену як
саміця. На хвостї не мать в жаднім шатї білу фарбу. Ногы і дзёбак суть сивы.

Жыє в цїлій Европі окрем найсевернїшой части, росшыреный є тыж на западній
Сібірї і в северозападній Африцї. На западї і югу Европы є стала. Решта
попупації перезимує в Середоморю, або в ровниковій Африцї.

Є тіпічным лїсовым птахом. Преферує веце листяны і змішаны лїсы, жыє але і в
шпильковых лїсах а то як в екотонї так і внутрї лїса. Обывать тыж зароснуты
паркы і загороды. Гнїздить од мая до юла. Недуже докладно збудоване гнїздо
бывать уміщене в густых застиненый кряках, векшынов міджі 0,5 а 2 м над землёв.
В двох зношках годен звычайно зраховати 4-6 яєць. Страву творять переважно
хробакы, хоць дїл рослиновой части (плоды, бобулї, овоцина) не є маленькый.
Облюбленов сезоннов стравов суть бобулї хабзы.

Тота статя є часточно або цалком основана на перекладї статї Pěnice černohlavá
на чеській Вікіпедії.



https://rue.wikipedia.org/wiki/%D0%A7%D0%B0%D0%BF%D0%BB%D1%8F_%D1%88%D0%BE%D0%B2%D0%BA%D0%BE%D0%B2%D0%B0

Чапля шовкова (Ardeola ralloides) є малый вид чаплї, птаха з ряду бродунів.
Зафарблена є кремово буро з білыма крылами (выразны за лїтаня). В свадьбянім
шатї мать продовжены пірка на шыї, хырбет є окровый, голова і бокы карку
жовткаво білы, дзёбак синявый з чорным шпіцём, ногы жовткаво ружовы. Дорослы в
простім шатї і єднорочно птахы мають головы і бокы карку россягло смужкованы
(без оздобных пірок), дзёбак є жовткавый з тмавов верьхнёв гранов, ногы
зеленкавы. Гнїздить в малых колоніях на плыткых озерах, рыбниках і ріках.

Тота статя є часточно або цалком основана на перекладї статї Volavka vlasatá на
чеській Вікіпедії.



https://rue.wikipedia.org/wiki/%D0%A6%D1%96%D1%82%D1%80%D0%BE%D0%BD

Цітрон є плод цітроновника (Citrus limon). Плоды цітрона суть тзв. гесперідія і
суть яйцёвитой формы, великости курячого яйця ці меншы.

Цітроны обсягують велике множество киселіны цітроновой (45-50 мґ/100 ґ) і
приближно коло 87 % воды, і зато ся хоснують як природне оквашовадло до много
їдел, або ся з них тискать квасна щава. Дале обсягують біофлавоніды, пектін,
пахнячі сіліцї, провітамін А, вітамін Б, дас 3 % сахарідів. Тыж є жрідлом
калція, драслика, фосфору, горчіка, желїза, зінку і другых.

Цітрусы з рядів цітроновників походять зо субтропів, але цітрус годен плекати ай
у нас в мірнім пасмі а то в скленниках ці дома при цімровых теплотах.



https://rue.wikipedia.org/wiki/%D0%A6%D0%B5%D1%80%D1%8C%D0%BA%D0%BE%D0%B2_%D1%81%D0%B2%D1%8F%D1%82%D0%BE%D0%B3%D0%BE_%D0%92%D0%B0%D1%81%D0%B8%D0%BB%D1%96%D1%8F_%D0%92%D0%B5%D0%BB%D0%B8%D0%BA%D0%BE%D0%B3%D0%BE_(%D0%9A%D1%80%D0%B0%D0%B9%D0%BD%D1%94_%D0%A7%D0%BE%D1%80%D0%BD%D0%B5)

Церьков святого Василія Великого є тридїлна зрубова церьков св. Василія Великого
в Крайнім Чорнім, была збудована кінцём 18. стороча. Зруб є з екстерьєру крытый
шынґлём. Стрїха є тыж покрыта шынґлём з ручно скіпаных клёцьків шпильковых
стромів. План церькви складженый з трёх штворцїв спорядкованых у єдній лінії,
почінаючой з выходной стороны пресбітеріём, штворцовов навов і на западї
кінчачім бабінцём. Шырка бабінця є ідентічна зо шырков навы. В святынї і в наві
є зрубова сістема внутрїшнёго упорядкованя. Обидва просторы суть закінчены
куполами в подобі зрїзаного іглана. Вежа над бабінцём є приближно тых самых
розмірів як шырка пресбітерія. Охрана вежы є реалізована вертікалныма дочками з
шпилькового дерева а не зо шынґля як в другых частях церькви. Тоты два просторы
од себе оддїлены навов взаємно гармонізують і створюють оптічно єднотну сістему
цалой будовы.

Двоступнёва штириуглова станова стрїха над навов на гребіню мать малу кужелёвиту
стрїшку (не з цібулёвыма надставцями, як в Ладомировій, Гунківцях, Бодруджалї і
Миролї), на котрій є кованый желїзный крест. Стрїха над пресбітеріём є
управляна, вальбова укотвена на наву, на гребіню зо штворцовым надставцём
закінченым кужелёвітов стрїшков з крестом.



https://rue.wikipedia.org/wiki/%D0%A5%D0%BE%D1%85%D0%BE%D1%82%D0%B2%D0%B0

Мева рехотуса ці тыж мева звычайна або хохотва (Chroicocephalus ridibundus) є
найзвычайнїшый европскый представитель родины мевовых. Є тіпічным жытелём
морьскых і внутроземных побереж в западній, северній, середнїй і южній Европі і
на великій теріторії Азії.

Гнїздить многораз і у великых колоніях в мочарях або терстинї. Гнїздо, котре є
уміщене на земли, творить рослиновый матеріал міджі рідков веґетаціов або на
траві. Саміця до нёго міджі апрілём і юном кладе звычайно 3 брудно білы аж
зеленкавы яйця, на котрых сидить 20-24 днїв. Гнїздова старостливость тырвать
35-42 днїв і молодята досягують поглавной доролости аж по двох роках жывота.

Мева рехотуса гнїздить в мірнім кліматічнім пасмі Европы і Азії од Великой
Брітанії аж по Камчатку. В 20. сторочу росшырив свій ареал к западу - загнїздив
на Ісландї (1911), в Ґронску (1969) а в роцї 1977 в Канадї, де теперь гнїздить
на атлантічным побережу западно од Квебека. Популації суть счасти тырвалы, часть
птахів міґрує перезимовати на юг на атлантічне побережа Европы і до области
Середоземного моря, азійскы популації на северных берегах Тихого океана. Менше
чіслено зимують в Африцї северно ровника. Рідко, але реґуларно зимує в области
Карібского моря, заблуджены птахы ся нашли аж в северній Австралії, южній Африцї
і на Гавайскых островах.

Тота статя є часточно або цалком основана на перекладї статї Racek chechtavý на
чеській Вікіпедії.



https://rue.wikipedia.org/wiki/%D0%A4%D0%BE%D1%80%D0%B0%D1%80%D0%BB%D0%B1%D0%B5%D1%80%D2%91

Форарлберґ (по нім. Vorarlberg) се майзападна и маймала (по Відню) австрійська
земля.

Восточна часть земли се высокі алпійські теріторії, змежи них Сілврета, Ретікон,
Фервал и Арлберґ. На юговостоці ся находит майвысша точка, Піц Буі́н. Западна
часть се долина рікы Райн — она лежит на высоті 400‑600 м и має май мнягкый
клімат. Райн чинит западну границю Форарлберґа из Швайцаріёв. Ёго головні
притокы у Форарлберґу сут Іл, Монтафон, Дорнбірнер Ах и Бреґенцер Ах. Мимо рікы,
сіверозападна границя краю выходит на Боденськоє озеро.

Форарлберґ граничит из австрійськым Тіролом на востоці, из Німеччинов на сівері,
Ліхтенштайном на западі и Швайцаріёв на западі ай юзі.

За Римської імперії Форарлберґ быв частёв провінції Ретія, пак у добу вандрованя
народув ся заселив племенами Алеманув. Цілі середні вікы Форарлберґ быв
поділеный на вшелеякі феодалні державы. У XVI. віці го приключили ид
австрійськуй державі. На референдумови 11. мая 1919. года булш ги 80%
проголосовало за то, обы Форарлберґ став частёв Швайцарії. Айбо сесе ся не дало
вчинити позад удпору австрійської влады и удну самої Швайцарії.

Змежи вшиткых земель Австрії Форарлберґ має другу маймалу люднусть (по
Бурґенландови), айбо ай другу майвысоку густоту населеня (по Відню). Населеня ся
концентрує в долині Райна, де густота перевышує 250 жит./км².

Форарлберґ се традіційно німецька земля, айбо позад довгої ізолації уд Австрії
має свою спеціфіку. На удлуку уд иншых австрійськых земель, де ся говорит по
баварськы, Форарлберґ хоснує алеманськый діалект, котрый остатні Австрійці тяжко
розуміют.

На юзі колись жили Ретороманці, котрі пак были ґерманізовані. Днесь у
Форарлберґу не сут традіційні меншины, айбо в послідніх десятилітях там прийшло
много турецькых міґрантув.

Тота статя є часточно або цалком основана на перекладах статей Форарлберг на
серьбскій Вікіпедії a Форарльберг на російскій Вікіпедії.



https://rue.wikipedia.org/wiki/%D0%A3%D1%85%D0%B0%D0%BD

Ухан (Asio otus) є середнё великый вид совы з родины сововых бурой і чорной
фарбы з характерістічным продовженым пірём коло уха, дякуючі тому здобыв свою
назву в много світовых языках.

Ёго природным біотопом суть переважно рїдко зароснуты одкрыты културны країны,
через день ся стримує часто в лїсах. Обывать вшыткы контіненты северной півкулї
і ізолованы ся находить тыж в Африцї, в своїм ареалї росшырїня притім творить
цїлком 4 підвиды.

Ухан належыть міджі середнё великы виды сов. Што ся тыче великости є
зрівнательный з домашнїм голубом (Columba livia f. domestica) або з близкым
лелитом (Strix aluco), в порівнаню з ним є але явно тоншый. Довжка ёго тїла
чінить 35–40, середнё 38 цм і в роспятю крыл мірять 90-100цм. Вага самцїв колыше
міджі 220-305ґ, саміцї мають міджі 260–435 ґ.

Тота статя є часточно або цалком основана на перекладї статї Kalous ušatý на
чеській Вікіпедії.



https://rue.wikipedia.org/wiki/%D0%A2%D0%BE%D1%87%D0%BA%D0%B0_%D1%80%D0%BE%D1%81%D1%8B

Точка росы (теплота росной точкы) є теплота, при якій є воздух максімално
насыченый водныма парами (релатівна влажность вздуху досягне 100 %). Кідь
теплота упаде під тоту точку, зачінать кондензація. Теплота росной точкы є інша
про різны абсолутны вохкости воздуху: чім веце є водной пары у воздусї, тым
высша є теплота росной точкы, то значіть же тым высшу теплоту мусить мати воздух
(і пара) мати, жебы пара не скондензовала. А наспак, кідь є у воздуху водной
пары лем дуже мало, може быти воздух холоднїшый, і пара не кондензує так скоро.
http://теплорасчет.рф безкоштовний калькулятор точки роси



https://rue.wikipedia.org/wiki/%D0%A1%D1%8B%D1%87_%D0%B2%D0%BE%D1%80%D0%BE%D0%B1%D0%B8%D0%BD%D0%BD%D1%8B%D0%B9

Сыч воробинный (Glaucidium passerinum) є найменша сова Европы. Мать невыразно
буро зафарбленых хырбет з меншыма білавыма фляками і світлов спіднёй сторонов
тїла з тмавшыма поздовжныма фляками. Є релатівно невыразный, ловить як ся тміть,
лем в часї гнїздїня по цїлый день, але не є барз мильгавый. Як го найдете сидїти
на конарях стромів, можете го позоровати цїлком зблизка, та він не втече.

На розлуку од другых сов мать релатівно высокый пискавый голос. Переважно ся
озывать простым повторяным писканём, але може придати і якысь трилок

Сыч воробинный жыє переважно в тайзї северной Европы і островково і в дакотрых
горьскых областях середнёй і южной Европы, як є Шумава, Карпаты, Піренеї і Алпы.
Місцями ся находить і в неперерывных лїсах в низшых пологах.

Тота статя є часточно або цалком основана на перекладї статї Kulíšek nejmenší на
чеській Вікіпедії.



https://rue.wikipedia.org/wiki/%D0%A1%D1%83%D0%BF_%D0%B1%D1%96%D0%BB%D0%BE%D0%B3%D0%BE%D0%BB%D0%BE%D0%B2%D1%8B%D0%B9

Суп білоголовый (Gyps fulvus) є великый ястрябовый хищ. Великый є 95-110 цм,
роспятя крыл мать 230-265 цм. Жыє в Азії, Африцї, Европі. Жыє переважно в горах
і находив ся тыж в Алпах. Супы білоголовы глядають в малых ґрупах здохлины. Над
їдлом вытримають ся крутити і годины, абы ся пак дістали к їдлу о вєдно з
другыма звірятами пак зъїдять решту мяса. Жывлять ся лем мясом і кышками і кости
зохабляють лежати. Закля што векшына супів мать голу шыю, лысу, жебы собі не
покыдали кровов піря, супы білоголовы мають шыю зароснуту мягкым білым пірём.
Гнїздить на скалах, саміцї зношають звычайно лем єдно яйце. Молодята зіставають
у гнїздї до віку 4 місяцїв і обоми родічі їх кормлять. Як молодята повыроснуть,
лїтають з родічами, але не їдять тверде мясо зверьха здохлины, мусять почекати
як родічі зъїдять тверде поверьхнёве мясо а аж пак ся можуть пустити до їджіня.

Тота статя є часточно або цалком основана на перекладї статї Sup bělohlavý на
чеській Вікіпедії.



https://rue.wikipedia.org/wiki/%D0%A1%D0%BF%D0%BE%D1%94%D0%BD%D1%8B_%D1%88%D1%82%D0%B0%D1%82%D1%8B

Споєны Штаты Америцькы ці Споєны Штаты Американьскы, скорочено США (анґліцькы
United States of America, скорочено USA) — федератівна презідентьска републіка в
Северній Америцї, лежача од Атлантічного по Тихый океан. Вдяка енклаві Аляшкы
достане земля США і на берегы Северного ледового океану і на дакотры тихоморьскы
островы (головно Гавай). Споєны Штаты Америцькы ся складають з 50 штатів,
федералной теріторії з головным містом і резіденціов влады і Конґресу (District
of Columbia), придруженых штатів з внутрїшнїм самосправованём (Порторіко,
Северны Маріяны і далшы) і самосправованых земель Споєных Штатів (Ґуам,
Вірґіньскы островы, Америцька Самоа та далшы).

По скінчіню холодной войны і колапсї Совєтского союза США обстали головнов
світовов великов державов з домінантным поставлїнём в економіцї, політіцї,
културї і воєньскій силї.

Плоха країны 9 826 675 км², населїня — 309 134 000 особ (одшацованя 2010 року,
3-тє місце у світї). Офіціялный язык — анґліцькый (де-факто), юридично
офіціялного языка не мать. Мінова єдиніця — долар США. Споєны Штаты — єдна з
найбівше етнічно таркастых і мултікултуральных країн у світї, што обстало
історічно в наслїдку великомасовой іміґрації з різных країн та контінентів. США
мають найрозвинутїшу економіку світа з найвысшым ВВП, што становило в 2011 роцї
$15.1 трильёны (22% номінального світового ВВП і понад 19% глобалного парітету
купчой спроможності) За прибытком на єдного обывателя Штаты мають 7-ме місце у
світї.

США — федеративна конштітучна републіка, в якій владны правомоці ся роздїлюють
міджі федеральный уряд і уряды 50 штатів. Каждый з 50 штатів мать свою
конштітуцію, сістему орґанів влады і управління. Выконавча, законодавча і судова
влада представлены одповідно Презідентом, Конґресом і Верховным Судом. США суть
засновниками ООН і мають стале місце в Радї Беспекы ООН, засновниками
Североатлантічного альянсу. США панують найбівшов економіков у світї
($14,2 трлн), могутныма збройныма силами, передовшыткым найвекшым
войсково-морскым флотом, США тримуть першый ядерный потенціал на Земли.

1507 року нїмецькый картоґраф Мартін Вальдземюллер створив карту світу, на якій
земли в Западній півкулї першыраз назвав «Америков» (America), на честь
флорентійського першоодкрывача та картоґрафа Амеріґо Веспуччі. Колишнї
брітаньскы колоністы перше хосновали сучасну назву країны в роцї 1776 в
Декларації про незалежность — «unanimous Declaration of the thirteen united
States of America». Згодом назва United States of America — Споєны Штаты
Америкы — была офіціално затверджена II американьскый Контінентальный конґресом
1776 року (намісто назвы «Споєны колонії», приятой конґресом 7. юна 1775 року).
У франко-американських договорах 1778 року використовується назва «Сполучені
Штати Північної Америки» (United States of North America).

Пізнїше ся также зъявила скорочена форма назвы, нынї часто повжывана: United
States — «Споєны Штаты». Гевся назва, а тыж іщі коротша форма — «Штаты» ся
хосновали протоколах Континентального конґресу. Абревіатура «U.S.» ся находить в
папірёх Джорджа Вашінґтона 1791 року, а абревіатура «U.S.A.» ся першыраз зъявила
1795 року.

Анґліцькый язык є вылучно материньскым языком про дас 82 % обывателїв,
шпанєльскый язык про 10 % обывателїв. США не мають на федералній уровни законом
кодіфікованый урядный язык, але анґлічтїна їм в практіцї є і дакотры законы і
предписы наказують в дакотрых областях єй познаня (посмоть напр. пожадавкы про
натуралізацію). Дакотры штаты Унії урядны языкы кодіфікованы мають, або
анґлічтїну або веце языків в тім чіслї і анґлічтїну. Вецеязычныма штатами суть
Гавай (анґлічтїна і гавайчіна), Нове Мексіко (анґлічтїна і шпанєлчіна) і Луісяна
(анґлічтїна і францущіна). В різных далшых завислых теріторіях є сітуація іщі
веце таркастїша, часто є екстра предписами сокоченый язык оріґіналных жытелїв.

Тота статя є часточно або цалком основана на перекладї статї Сполучені Штати
Америки на україньскій Вікіпедії. Тота статя є часточно або цалком основана на
перекладї статї Spojené státy americké на чеській Вікіпедії.



https://rue.wikipedia.org/wiki/%D0%A1%D0%BF%D0%BE%D1%94%D0%BD%D0%B5_%D0%9A%D1%80%D0%B0%D0%BB%D1%91%D0%B2%D1%81%D1%82%D0%B2%D0%BE

Споєне кралёвство Великой Брітанії і Северного Ірьска (неточно означоване Велика
Брітанія, Великобританія або Анґліцько) — островный штат належаючій ку
северозападу контіненталной Европы. Загорнює остров Велику Брітанію і
северовыходну часть острова Ірьско, де гранічіть з Ірьсков републіков.

Споєне кралёвство є огранічене Атлантічным океаном, респ. ёго локалныма частями,
то єсть Северным морём, Ламанськым переливом, Келтьскым морём, Переливом святого
Юрія і Ірьскым морём. З контіненталнов Европов є споєне Евротунелом. Головне
місто Великобританії є Лондон. Великобританія є конштітучнов монархіёв зложенов
із штирёх земель: Анґліцька, Шкотьска, Валесу і Северного Ірьска.

В період ранного середнёвіча незахищені з моря Брітанські островы не раз ставали
обєктом вторгнень зовні і булы не одноразово завойовані. Кельти, римляни,
анґло-саксы, нормани в різнї епохы привносили ту свої звычаї, правнї нормы,
културнї традіції.



https://rue.wikipedia.org/wiki/%D0%A1%D0%BE%D1%80%D0%BE%D0%BA%D0%BE%D0%BF%D1%83%D0%B4

Сорокопуд (Dendrocopos leucotos) є великый дятловый птах з ряду дятлообразных.
Подобать ся на довбача великого, од якого ся у вшыткых шатах одрізнять білым
хырбетом (чорнобіло смужкованый у южного ssp. lilfordii). Далшыма роздїлами суть
світло червены підховстовы кровкы, ліняйкованы бокы на бежовім підкладї, чорна
смужка по боках головы не сягать к тимю; хыбують му тыж білы плечовы кровкы.
Самець мать червене тимя. Гнїздить в змішаных лїсах з достатком одумераючіх
стромів.

Тота статя є часточно або цалком основана на перекладї статї Strakapoud
bělohřbetý на чеській Вікіпедії.



https://rue.wikipedia.org/wiki/%D0%A1%D0%BE%D0%BA%D0%BE%D0%BB%D0%BE%D0%B2%D1%8B

Соколовы суть козмополітно росшырены хищі. Обывають скоро цілый світ, цілком
хыбують лем у найзароснутїшых лїсах середнёй Африкы, на дакілько островах, на
самім краю Арктіды і в Антарктідї. Дакотры виды суть шыропко росшырены, особливо
пак сапсан, тіпічный представитель родины, котрый ся находить в меджах од
Ґроньска по Фіджі і зо вшыткых хищів мать найроссяглишый ареал росшырїня. Жывить
ся іншыма видами птахів, дрібныма ссавцями, хробаками, зъїдять і здохлину. Суть
моноґамны і гнїздо собі будують векшынов на скалї, де кладуть 2 -4 яйця, на
котрых інкубацію мать на старости саміця.

Тота статя є часточно або цалком основана на перекладї статї Sokolovití на
чеській Вікіпедії.



https://rue.wikipedia.org/wiki/%D0%A1%D0%BC%D0%BE%D0%BB%D1%8C%D0%BD%D0%B8%D0%BA

Смолник на мапах: 49°06′09″N 22°16′39″E﻿ / ﻿49.102473°N 22.277529°E﻿ /
49.102473; 22.277529

Смолник (слов. Smolník, мад. Újszomolnok, рус. нар. Смулник) — заникле село в
Словакии, в окресѣ Снина. Село заникло в роках 1980–1986 з причины выставбы
водной засобарнѣ Старина. Село находило ся в надморской вышцѣ 435 м над потоком
Смолник, правым притоком рѣкы Цироха, главного засобуючого жерела. Санитарны
нормы выжадовали ликвидацию села.

Перва документована упоминка о селѣ е з року 1568. Року 1851 упоминать ся як
руське село, де жиють грекокатоликы в числѣ 330 душ, римокатоликы — 13 душ,
израелиты — 7 душ. Подля списованя року 1910 в селѣ было 375 валалчанов. Року
1980, перед збуряньом, в селѣ были 72 домовства и около 360 жителей.

Од року 1997 территория заниклого села лежить в ареалѣ природной резервации
Народный парк Полонины. З бывшого села заховав ся сельскый цынтерь и военскый
цынтерь з первой свѣтовой войны. На мѣстѣ давной церкви (1898) стоить деревяна
каплиця.



https://rue.wikipedia.org/wiki/%D0%A1%D0%B2%D0%B0%D0%BB%D1%8F%D0%B2%D0%B0

Свалява є місто находжуче ся в сучасній Україні у Закарпатьскій області. Свалява
є центр Свалявского району. У сучасності мать Свалява 16.500 жытелів.

Свалява лежала на історічній торговій драгі до Галича долинов Латорицї. Перша
змінка о той области походить з 12. сторіча. Од 13. сторіча была Свалява частёв
Береґской жупы. По поражкі Ракоціго повстаня ся у року 1728 Свалява доставать до
впливу шляхтічного роду Шонборн і роспочинать ся економічный розвиток міста
(лїсництво, ґатер, хемічна фабрика, была выбудована узкоколійна желїзніця, былі
выбудованы обысти для урядників і робітників). По скінчіню Першой світовой войны
а по припоїню Підкарпатьской Руси до Чеськословеньска (p. 1919) ся Свалява стала
окресным містом і міцно ся розвивать (хемічный промысел, токарня). Чісло жытелів
взросло з 4.400 в р. 1920 на 7.000 в р. 1939.



https://rue.wikipedia.org/wiki/%D0%A1%D0%B0%D0%BF%D1%81%D0%B0%D0%BD

Сапсан (Falco peregrinus) є козмополітны росшыреный соколовый хищ. Саміця є
выразно векша як самець і може досяговати аж великости гайворона. Мать довгы
шпіцяты крыла і куртый хвіст, котрый ся на кінцї зближує. На фарбі є
найвыразнїшый тмавый „баюс“ на білім лицї. Ёго жертвами суть переважно птахы до
великости качкы. Вид мать множество пописаных підвидів, але не вшыткы суть
узнаваныضش ثكزيج سج دجضس صحذ. Різны жрідла уводжають 15-17, даколи докінце і 19
підвидів.

Фарба сапсанів є дуже варіабілна. Чім севернїша популація, тым є цалкова фарба
світлїша, а навспак в тропах може фарба головы і заду быти аж чорна. Слїдуючій
опис платить головно про підвид (F. p. peregrinus), котрый ся находить в
середнїй Европі. Дорослый птах мать тмаво сивый аж сивочорный хырбет і білый
спід з капковыма фляками переходячіма до вовнок на бріху. Саміця може мати спід
бурой фарбы. Ручны леткы суть чорнобуры, шпіцї крыл чорны, хвіст сивобурый з
фляками. Конець хвоста є з білым лемом. На білаве лице засягує тмава сивочорна
фарба з тимя і творить выразный, характерістічный баюс. Світлїшы северьскы
популації мають і сесь баюс узшый і менше выразный. Молоды птахы мають хырбет
скоре сивобурый з білавыма або жовткавыма лемами пірок. Хвіст мають тмавобурый з
ясныма смугами, Спід тїла мають выразно поздовж флякастый.

Природно не жыє лем в Антарктідї, частях Южной Америкы, на Новім Зеландї і
Ісландї. В сучасности є ёго росшырїня менше, бо на много місцях, переважно в
розвинутых індустріалізованых областях сапсан выгынув.

Тота статя є часточно або цалком основана на перекладї статї Sokol stěhovavý на
чеській Вікіпедії.



https://rue.wikipedia.org/wiki/%D0%A0%D1%96%D0%B4_(%D0%B1%D1%96%D0%BE%D0%BB%D0%BE%D2%91%D1%96%D1%8F)

Род (латиньскы genus) є надвидовый (інтершпеціфічный) таксон, т.є. є высшый як
вид. Высшым таксоном як рід є родина. Рід належыть міджі таксоны основны (вид,
рід, родина, ряд...), належыть до єрархічной ліннеёвской класіфікації з точно
ограніченыма катеґоріями таксонів і прінціпами надряджености і підряджености.

Кідь у перевірёваных орґанізмів є найджене достаточне чісло згодных ознаків,
котры вказують на сполочне походжіня, (т.є. орґанізмы суть монофілетічны), суть
заряджены до того самого роду.

Кідь ся холем два виды не найдуть подля высше уведженого, створить ся лем рід
про єдиный вид. Такый рід ся зове монотіпічный.

Тота статя є часточно або цалком основана на перекладї статї Rod (biologie) на
чеській Вікіпедії.



https://rue.wikipedia.org/wiki/%D0%A0%D1%83%D1%81%D0%B8%D0%BD%D1%8C%D1%81%D0%BA%D0%B0_%D0%BE%D0%B1%D1%80%D0%BE%D0%B4%D0%B0

Русиньска оброда (Русиньска оброда на Словеньску) - скороченя РОС - є найвекшов,
найвызнамнішов і найстаршов орґанізаційов застрішуючов русиньску народностну
меншыну на Словеньску і є членом Світовой рады Русинів. Центр орґанізації
Русиньска оброда на Словеньску є у Пряшові. Орґанізація діспонує окресныма і
містныма орґанізаціями РОС. Першый сейм Русиньской оброды ся одбыв 17. новембра
1990 в Меджілабірцях. 23.-24.-го марца 1991-го року Русиньска оброда і
представителї русиньского руху в далшых пятьох державах Европы і Северной
Америкы быв скликаный до Міджілаборець 1-шый Світовий Конґрес Русинів, котрый
мав про Русинів велике значіня і вырішалный вплив про їх нове возроджіня.



https://rue.wikipedia.org/wiki/%D0%A0%D1%83%D1%81%D0%B8%D0%BD%D1%81%D1%8C%D0%BA%D1%8B%D0%B9_%D0%B0%D0%BB%D1%84%D0%B0%D0%B2%D1%96%D1%82

Руси́нськый алфаві́т (пораз руси́нська а́збука) — алфавіт русинського языка. У
чотырёх варіантах русинського языка алфавіт не є докус єднакый и розлучат ся
числом и рядом букв.

Русинськый алфавіт ся опират на гражданку, спрощеный варіант кіріліці и звычайно
має 36 букв ци менше. Лемкувськый алфавіт ся уд пряшувського (горі у табличці)
удлучат тым, ож не має букв Ёё и Її. У воєводинськум алфавіті не є Ёё, Іі, Ыы и
Ъъ; Ии ся кладе сперед Її. Єдного кодифікованого пудкарпатського варіанта не є
ани днесь. Алфавіт новых учебникув про русинські народні школы указує ся в
учебнику Надії Печоры Русинськый язык. Розличат ся уд пряшувського алфавіта
рядом букв (мнягкый и твердый знакы стоят сперед Юю и Яя). Мимо того ся в нюм
хоснуют буквы Îî и Ôô, айбо за часть алфавіта ся не тримлят. Про запис закрытого
переднёго округленого голосного звука (МФА [y]) обычно хоснуют букву Ӱӱ.



https://rue.wikipedia.org/wiki/%D0%A0%D1%83%D1%81%D0%B8%D0%BD

Русины (по укр. русини, по слов. Rusíni, по пол. Rusini, по серьб. Русини,
Rusini) — выходославяньска етнічна ґрупа.

Русины населяют Закарпатьску область Україны, Выходне Словеньско (северовыход
Пряшівского края) і часть польскых Бескид; дакотра часть з них жыє в країнах, де
ся переселили в часї послїднїх стороч — Мадярьску, Сербії (в Войводинї, де є їх
язык признаный як єден з офіціалных языків края), Румунії, Молдавії, Хорватiї,
США, Канадї, Австралії, Росії. Помімо самоназываня «Русины» і «Руснакы», тыж ся
называють другыма народами як Угрорусины, Угрорусы, Карпатороссы, Рутены

Русины даякый час назад были включены в список націй UNPO. Теперь Русинів в
списку націй UNPO нїт.

По україньскім списованю населїня в 2001 року, в Закарпатской области было
зареґістровано 10 090 Русинів. Списованя людей в року 2002 в Польску — 5 863
Лемків (підґрупа Русинів), списованя людей року 2002 в Войводинї — 15 626
Русинів, в Мадярьску 2001 — 2 079 людей.

Русины — четвертый выходославяньскый народ, знамый під менами: Руснакы,
Угрорусины, Угрорусы, Карпатороссы, Рутены, Русины. На початку становлїня
штатности выходных славян — Києвской Руси, земли Русинів населяли Славяне: Білы
Хорваты, а Чорны Хорваты населяли Чехы і южне Польско. Земля Русинів з тых часів
ся зове Підкарпатьска Русь. В составі Чехословакії єй называли Підкарпатьска
Русь, а в составі Угорьска ся называла Руська Крайна. В X-XI сторочах
Підкарпатьска Русь належала до Києвской Руси і з той причіны выходны Славяне
Підкарпатя сохраняють свій етнонім «Русины», несмотрячі на періпетії історії.
Австроугорьскы уряды хосновали златинізованый етнонім: «рутены» деріват од
«Русины». В часї XI-XIII віків угорьскы феодалы поступно заберали земли Русинів
за «засечной лініов» — граніцёв края, поступно єй посували по Підкарпатю ку
підножаю гор. Правне включіня Підкарпатьской Руси до Угорьского кралёвства ся
дїало в XIII-XIV віках. Грамоты зафіксовали обшырну катеґорію выходославяньскых
назв поселїня, говорячіх о прожываню там в проїднаванім часї выходных Славян. А
Києвска Русь, ослаблена сепаратізмом містных урядів — князькыма конфліктами,
впала під ударами татаро — монґольского . В резултатї тых подїй Підкарпатьска
Русь до початку XX віка належала Угорьскому кралёвству.

На выходї превладають Русины, на западї суть лем дакотры з русиньскых сел.
Крайнов западнов точков є Остурня у Старой Любовнї.

Списованя людей на Словеньску в року 2001 зазначіло 24 201 Русинів. Найвекша
концентрація русинського і україньского (у выбраных народностей почас списованя
людей) населїня ся находить в окресах Міджілабірцї і Свідник. Русиньске населїня
Словеньска є концентроване передовшыткым в селах в горьскых масівах Спішска
Маґура, Левочскы Верхы, Черґов, Низкы Бескиды, Сланьскы Верхы, Выгорлат,
Буковскы Верхы.



https://rue.wikipedia.org/wiki/%D0%9F%D1%83%D1%81%D1%82%D1%8B%D0%BB%D1%8C%D0%B3%D0%B0_%D1%8E%D0%B6%D0%BD%D0%B0

Пустыльга южна (Falco naumanni) є малый вид хища з родины соколовых. Є дуже
подобна пустыльзї, одрізнять ся голосом, куртшыма крылами, куртшым хвостом і
світлыма пазурами. Самець мать бурый хырбет без тмавых фляків, синяве крылове
поле, синю голову із сивыма лицями (без баюсів), точкы на сподї меншы і рідшы.
Спід крыла є світлый з тмавыма шпічками. Саміця є од саміцї пустыльгы
розпознательна лем дуже тяжко. Гнїздить в колоніях в містї, на скалї, розвалинї
ітд.

Яйця розміру 34x29 мм. Меншы як пустыльга 29-31 цм, роспятя крыл 63-72 цм. Голос
дуже іншый од голосу пустыльгы, незвучно глубшый аж сікаво кійг-кійг або
чечечече. Росрушеный ґііґік, кііхіт або пару раз повторяне кіі-еее, з высшов
першов слабіков.

Тота статя є часточно або цалком основана на перекладї статї Poštolka jižní на
чеській Вікіпедії.



https://rue.wikipedia.org/wiki/%D0%9F%D1%83%D0%B1%D0%BB%D1%96%D1%86%D1%96%D1%81%D1%82%D1%96%D0%BA%D0%B0

Публіцістіка (лат. publicus = публічный, общій) є означіня тіпу журналістічной
творчости і резултату такого творїня, яка є цїлена про публіку і становлена на
публікованя. На розлуку од новин обсягує окрем інформацій тыж авторів
субєктівный погляд на даяку актуалну тему.

Публіціста є чоловік, якый актівно выконує публіцістіку, т.є. выражать ся к
різным, часто актуалным темам, передовшыткым господарьскым, політічным,
соціалным ці културным в новинках, але і в телевізії, радію, філмі або на
Інтернетї.

Тота статя є часточно або цалком основана на перекладї статї незнамой назвы на
нестановленій Вікіпедії.



https://rue.wikipedia.org/wiki/%D0%9F%D1%80%D0%B8%D1%82%D0%B8%D1%81%D0%BA

В русиньскім літературнім языку є акцент вольный або різномістный і погыбливый,
або движный, то значіть, же не є закрїпленый за даякым подля порядку складом і
не зістає все на єднім складї в різных формах того самого слова. Акцент може
быти на складї: – першім: мáма, бáба, кáша, нéсти, вáша; – другім: співáти,
сїдáти, колóти, робúти; – третїм: малёвáти, ворожы´ти, зеленїти, почістúти; –
четвертім: повымітáти, поприношáти, поперечíтовати, повыдавáти; – послїднїм:
душá, росá, осá, малá (жень. род адъєкт. малый) і т. д. Свою позіцію сі акцент
заховує у векшынї слов на тій самій части слова при словозмінї (фор- мотворїню).
В русиньскім языку є дость і такых прикладів, кідь акцент переходить на іншу
морфему в різных формах того самого слова, што указує на ёго погыбливость,
напр.:



https://rue.wikipedia.org/wiki/%D0%9F%D1%80%D0%B8%D0%BD%D0%B0%D0%B7%D1%8B%D0%B2%D0%BD%D0%B8%D0%BA%D1%8B

Приназывниками або Препозіціями ся называють неповнозначны незмінны слова,
служачі на выражіня різнородных одношінь назывників, містоназывників і
чісловників у непрямых падах к іншым словам.

Приназывникы стоять все перед тым меном, з котрым ся вяжуть: выйти з хыжы,
пришов міджі людей, дївча із валалу, положыв на стіл, стоїть за стїнов, лежав
під орїхом і т. д.

Подля свого походжіня ся приназывникы дїлять на неодводжены (прімарны) і
одводжены (секундарны). Подля своёй штруктуры ся приназывникы дїлять на просты і
зложены.

К неодводженым односиме тоты приназывникы, што суть стародавны і стратили своє
споїня із словами свого походжіня, напр.: о, од, без, в, над, до, за, к, ід, з,
із, по і ін.

К одводженым односиме приназывникы, што взникли од форм повнозначных слов по
стратї свого первістного значіня, напр.: коло, подля, перед і т. д., а тыж такы,
што ся ужывають в двоякім значіню, напр.: близко, навколо, спереду, зднука і др.

Приклады вязаня (споёваня) приназывників з непрямыма падами: – з ґенітівом: без,
близко, до, з (зо), за, коло, од, подля, проти/проти, серед, спід, споза, у,
окрем, вздовж, мімо, пля/попля, сперед, простів, із-за і др.; – з датівом: к
(ку), ід; – з акузатівом: за, на, над, міджі, поміджі, по, поза, попід, про,
через, в/во, о, під, през, понад,кріз, попід, зміджі, споміджі; – з локалом: в,
на, о, по, попри, при; – з інштрументалом: з, за, із, над, міджі, перед,
під/підо, долов/долї, горї.



https://rue.wikipedia.org/wiki/%D0%9F%D0%BE%D1%80%D1%82%D1%83%D2%91%D0%B0%D0%BB%D1%8C%D1%81%D0%BA%D0%B5_%D0%B5%D1%81%D0%BA%D1%83%D0%B4%D0%BE

Портуґа́льске еску́до (по портуґальскы: escudo [ɨʃˈkudu], щіт; сімбол: S ∥
{\displaystyle \mathrm {S} \!\!\!\Vert } , код: PTE) было валутов Портуґалії до
заведжіня евра 1. януара 1999. року і ёго вылучіня з обігу 28. фебруара 2002.
року. Ескудо ся дїлило на 100 сентав (centavo, стотина).

Сумы в ескудах ся писали як ескуды $ сентавы, де як роздїлёвач ся хоснує сімбол
ескуда, т. є. 25$00 значіть 25 ескуд, 100$50 значіть 100 ескуд і 50 сентав.

Ескудо было заведене 22. мая 1911. року, по републіканьскій револуції 1910. року
і замінило портуґальскый реал цїнов 1000 реалів за 1 ескудо. Аж до 90. років
сінонімом слова escudo ся зоставало mil réis (тісяча реалів). Єден міліон реалів
звали conto de réis ці лем conto. Пак так звали і тісячу ескуд, а теперька, хоць
і рїдше, звуть 5 евр (~1000 ескуд).

Ескудо ся хосновало в самій Портуґалії, на Азорах і Мадейрї. У портуґальскых
колоніях ескудо ся обычайно хосновало до їх независлости. Портуґальскы і даколи
містны мінцы ся хосновали попри містных банковок. Вєдно з Портуґаліёв ескудо
прияли Анґола, Капверды, Мозамбік, Портуґальска Ґвінея (днесь Ґвінея Бісау),
Святый Томаш і Прінців остров, а пак і Выходный Тімор з Портуґальсков Індіёв. Із
них ескудо доднесь хоснують лем Капверды. Макао в колоніальній добі, як і нынї,
хосновало патаку.

Міджі 1912 і 1916 ся выдавали стріберны мінцы цінов 10, 20, 50 сентав і 1
ескудо. Міджі 1917 і 1922 ся выдавали бронзовы 1 і 2 сентава і мідонікелёвы 4
сентава.

У 1920 были заведены бронзовы 5 сентав і мідонікелёвы 10 і 20 сентав, пак, у
1924 — бронзовы 10 і 20 сентав, 50 сентав і 1 ескудо з алумініового бронзу.
Алумініовый бронз замінили мідонікелём у 1927.

Послїдня серія портуґальскых банковок была выдана міджі 1995 і 1997. Она є
присвячена великим мореплавцям віку заморьскых обявів.



https://rue.wikipedia.org/wiki/%D0%9F%D0%BB%D0%B0%D0%B2%D1%83%D0%BD%D1%87%D1%96%D0%BA

Плавунчік (Phalaropus lobatus) є малый прибережный птах з родины бекасовых. Мать
дуже тонкый дзёбак, якый є все цїлый тмавый. В свадьбянім шатї є пестро
зафарбленый - тимя, лице, задня часть шыї, бокы груди суть сивы, бокы шыї до
різной міры арджавы (у саміць веце), горло і фляк над оком суть білы. В простім
шатї мать сивый хырбет з білавыма лемами, кус чорной фарбы мать в тылї і за
оком. Гнїздить в мочарях, на граніцях лїса і в тундрї; засягує дале до
внутроземных областей і высше до гор.

Тота статя є часточно або цалком основана на перекладї статї Lyskonoh úzkozobý
на чеській Вікіпедії.



https://rue.wikipedia.org/wiki/%D0%9F%D0%B8%D0%BD%D0%BE%D1%87%D0%BA%D0%B0_%D0%B7%D0%B2%D1%8B%D1%87%D0%B0%D0%B9%D0%BD%D0%B0

Пиночка звычайна (Phylloscopus trochilus) є малый вид спів.ého птахa з родины
Sylviidae.

Пиночка звычайна была описана Карлом Лінеём в роцї 1758 під родовым іменом
Motacilla. До роду Phylloscopus пак была заряджена в роцї 1826.

Вабить двойслабічным „гиіт“. Спів ся складать з ряды простых повторяных піскавых
звуків (смоть  награвка (опис)).

Гнїздить на россяглій теріторії Европы a в Азії, де засягує аж по выходну
Сібірь. Є перелїтный із зимовищами в субсагарьскій Африцї. Підвид Phylloscopus
trochilus yakutensis притім каждый рік міґрує далеко аж 12 000 км з выходной
Сібірї до южной Африкы.

Жывить ся хробачінов, ларвами, павуками а на осінь тыж різныма плодами. В
середнїй Европі гнїздить 1x за рік од мая до авґуста. Кулёвите гнїздо з травы і
моху постелене пірём з бочным вступом будує на земли в густій крячінї або в
траві. В єдній зношцї є пак 4-8 світлых, червенобурых флякастых, 15,2 x 12,2 мм
великых яєць, на котрых 12-14 денной інкубації мать участь лем сама саміця.
Молодята гнїздо опущають по 13-14 днях. Поглавно дозрївать уж в першім роцї
жывота а у вольній природї ся дожывать звычайно 2 рокы.

Тота статя є часточно або цалком основана на перекладї статї Budníček větší на
чеській Вікіпедії.



https://rue.wikipedia.org/wiki/%D0%9F%D0%B5%D1%81%D1%96%D0%BC%D1%96%D0%B7%D0%BC

Песімізм (з лат. pessimum, тото найгірше), значіть обще одношіня і вірованя, же
річі суть планы або злы тай же очівісно будуть іщі гіршыма. Годен то описати тыж
як назор, же зло тыж наконець переможе добро. Ёго вспаком є оптімізм, вірованя,
же річі і світ суть добры і будуть фурт лїпшыма.

Песіміста є чоловік, якый занимать песімістічны назоры, вшытко відить чорне. Не
відить жадной перспектівы, не вірить в добру будучность тай на вшыткым відить то
гірше, вшытко собі представу і додумує в тїй найгіршій можливій варіянтї. В
згодї з Айсенковов теоріов суть песімістамі найчастїше люде, якы означів як
меланхоліків. Оптімістів песімісты часто означують як легковажных або за сниючіх
а самі ся означують за реалістів.

Тота статя є часточно або цалком основана на перекладї статї Pesimismus на
чеській Вікіпедії.



https://rue.wikipedia.org/wiki/%D0%9F%D0%B0%D0%B2%D0%B5%D0%BB_(%D0%B0%D0%BF%D0%BE%D1%81%D1%82%D0%BE%D0%BB)

Апостол Павло (нар. на початку 1 ст. — † міджі 63 і 67 рр.) — найвызначнїшый
раннёхрістіаньскый місіонарь, «апостол народів» тай єден з першых богословів
хрістіанства.

Походив з єврейской глубоко реліґійной родины, мав перше імя Савло, належав до
колїна Веніамінового, найменшого з колїн ізраїлевых і очівісно быв названый на
честь леґендарного героя веніаминян — царя Саула. Павло ся народив в містї Тарсі
(Кілікія) у Малій Азії, яке тоды было славне своёв ґрецьков академіов і
освіченостёв своїх жытелїв. Здїдив од свого няня римске обчанство, зато мав і
друге, латиньске імя Тарсянина — Paulus чі Paullus(малый), Павло, яке він часто
поужывать в своїх посланях. Євангеліст Лука в Дїях Апостолів го называть Савлом
а другым іменом Павло лем рїдко. Значіть Савло не змінив своє імя через
навернутя на Павло, а лем мав два імя Савло/Павло і хосновав їх без видимой
перевагы. Пышыв ся тым, же не быв елліністом, і повив о собі «я, обрїзаный
восьмого дня, з роду Ізраіля, з племена Веніяминового, єврей із євреїв, фарізей
за Законом.» , сокотив язык няна і традіції предків.

Подалшу освіту здобыв в Єрусалимі в школї відомого рабіна Гамалиїла. Неуважуючі
на приналежность до партії фарізеїв, быв чоловіком вольнодумным і знателём
ґрецькой мудрости. За єврейскым звычаём молодый Савло вывчів ремесло робити, яке
му потім допомогло заробляти на прожыток властнов працов. Можливо, тото є
непрямым свідчіням того, же ся Павло зберав стати: за навчаня Торі не годно было
брати грошы, зато вшыткы рабіны собі заробляли на жытя тым ці іншым ремеслом. У
посланях Павло не раз споминать, же не быв тягарём про громаду, накілько годовав
ся сам. Ці быв Павло неженатым або вдовцём в Новім Завітї неписано єднозначно,
єднак він сам повідать «Говорю к неженатым і вдовам: добрї їм, як остануть они
так як і я. Павло пройшовши курз Закону і коментарь до нёго, быв напевно свідком
першых промов першомученика Стефана, якы го дуже образили. На стрїчі старшых
Савло «дасть голос» заєдно із садукейсков партіёв згрозеный підрыванём
авторітыХраму. Стане ся з пресвідчіня певным гонителём ранных хрістіан і
фактічно веде їх перенаслїдованя. Богатёх Назарян увязненых; в чеканя процесу їх
змушують зречі ся імені Ісусового. Савло почув, же єресі ся шырять дале і єдным
з центрів ся став Дамашк. Він іде до першосвященика Каяфи з просьбов ёму дати
повну міц, же поглядать сектантів і з охоронов їх приведе до Єрусалима.
Першосвященик охоче дасть Савлові листы до провідників дамаськых синаґоґ.

Але під час своёї подорожі до Дамашку (з метов перенаслїдованя хрістіан) мав
віджіня Хріста, потім ся став незнавным апостолом хрістіанства. Опівдні в дорозї
ёго і супутників несподївано осяяло світло з неба. Він упав на землю і почув
небесный голос: «Савле, Савле, чом ты ня перенаслїдуєш?». На што Савло повив:
«Хто ты, Господе?». І чув одповідь: «Я Ісус, котрого ты перенаслїдуєш. Встань же
та ідь до міста і тобі повідять, што маш робити». Здивованого і солїпленого
Савла привели до Дамашку, де по стрїчі з учнём Хріста Ананіём він прозрів, а той
повив: «Бог отцїв нашых выбрав тебе, жебы ты волю ёго зрозумів і жебы відїв ты
Праведника, і чув голос із уст Ёго. Бо будеш ти свідком Ёму перед вшыткыма
людми…»

Павло в Посланю до Галатів повідомлять, же він по Дамашку не пішов до Єрусалима,
але выправив ся проповідовати до Аравії, по чім ся вернув до Дамашку. По
навернутю Павла до хрістіанства і сповнїня Святым Духом інші Апостоли з
недовіров ся поставили до нёго і сполковали ся через посередника — Апостола
Варнаву, з якым Павло згодом здійснював апостольскы роботы в Антіохії,
Македонії, Афінах, Солуні, Корінфі і Ефесі. І лем через три рокы він ся одважыв
стрїтити ся з апостолом Петром. Заручівшись підпоров апостола Петра, Павло ся
заставив в Антіохії, де ёго сполочниками ся стануть Варнава і Марко.

Потім Павло іщі 14 років ся занимать проповідницькым служіням в Сірії і Кілікії,
де він выкликать нарїканя з боку юдеїв-хрістіян (фарізейской єресі) за
заперечіня необходности обрїзаня. Перекы міджі приверженцями Павла і ёго
противниками вымогають скликаня Апостольского собору. На апостольскому соборї в
48-49 р. высловив рїшуче пересвідчіня, же про навернутя язычників до
хрістіанства є вырїшалнов віра в Хріста, а не приналженость до юдейской реліґії.
. Ефесяни спалюють чаклуньскы книгы по роповіді апостола Павла.

Тота статя є часточно або цалком основана на перекладї статї Павло (апостол) на
україньскій Вікіпедії.

Олександр Мень. Перші Апостоли. Львів. Свічадо. 2006 р. 228 с. ISBN
966-395-015-4



https://rue.wikipedia.org/wiki/%D0%9F%D0%B0%D0%B2%D0%B5%D0%BB_%D0%A6%D1%96%D0%B1%D0%B5%D1%80%D0%B5

Павел Цібере (5. мая 1910, Залужя – 28. юна 1979, Мукачово) - правник, вызначний
підкарпатьскый русиньскый політік.

В часї політічной крізы в Чехословакії в роках 1938 – 1939 Цібере выступав проти
промадярьской політікы Андрія Бродія і Штефана Фенцика, но і проти
проукраїньскым властям Авґустина Волошина. Як алтернатіву засновав Централну
руську народну раду (1938 р.), котра до роспаду Чехословакії сполупрацовала з
чехословацьков владов. По окупації Франції Нїмецьком Павел Цібере одышов до
Лондіна , де го презідент Чехословакії в еміґрації Едвард Бенеш призначів членом
Державной рады (втогдышня екзілова влада). Цібере мав одповідати за вопросы, якы
сяю дотуляли Підкарпатьской Руси. По нападї Нїмецька на Совєтьскый союз у 1941
роцї і по обновлїню діпломатічных односин чехословацькой влады в еміґрації зо
Совєтьскым союзом, Павел Цібере быв посланый до Москвы, жебы доїднав пропущіня
Русинів, котры были арештованы за незаконный переход граніць (1939 – 1941), із
ҐУЛАҐ-ів і жебы зорґанізовав їх мобілізацію до Чехословацького армадного корпусу
ґенерела Лудвіка Свободы (1942 р.). В роцї 1945, як ся вернув домів, Павел
Цібере понукнув свої службы нововыникнутій Ужгородьскій державній універзітї. В
атмосферї „антиімеріалістічной“ гістерії, котра ся почала в Совєтьскім союзі,
„чоловік із Западу“, подібный як Павел Цібере, быв нелем підозрілый, а і
небеспечный. У 1947 року го заарештовали як „брітаньского шпіона“ і три рокы быв
у московскім арешті Лефортово. По трёх роках быв посланый до сібірського
ҐУЛАҐ-у. Освободженый быв у 1956 р. почас хрущововского увольнїня. Наступив на
Харківску універзіту, но по двох тыжднях быв пропущеный як „безнадійный“. Вернув
ся на Підкарпатьску Русь, жыв лем з трафунковых робот і остатнї рокы жывота учів
на основній школї.



https://rue.wikipedia.org/wiki/%D0%9E%D1%81%D1%82%D1%80%D0%BE%D0%B6%D0%BD%D1%96%D1%86%D1%8F

Село на мапах: 49°05′44″N 22°13′54″E﻿ / ﻿49.09556°N 22.23167°E﻿ / 49.09556;
22.23167 Острожніця (по словеньскы Ostrožnica, мад. Szedreske, рус. нар.
Остружниця, Стружниця) –— заникле русиньске село на Словеньску в окресї Снина. В
роцї 1980 было выстяговане про выставбу водного дїла Старина.

Перва упоминка о селї походить з року 1585. Жителї села говорили тзв.
"пуйдяцькым" діалектом, што мож видїти и з народных назв села. Село давнїйше
належало до панства Гуменне, а пак до окресу Гуменне. Остружниця цїлково заникла
року 1986.

Про вступ до заниклого села, котре находить ся теперь в храненой зонї водозбору,
е потребне шпеціалне поволїня од окресного уряду в Снинї.



https://rue.wikipedia.org/wiki/%D0%9E%D1%81%D0%BC%D0%B0%D0%BD%D1%8C%D1%81%D0%BA%D0%B0_%D1%80%D1%96%D1%88%D0%B0

Османьска імперія або тыж Османьска ріша (Оттоманьска імперія; османьскы: دولت
عليه عثمانيه — Девлет-і Āлійе-и Осмāнійе, турецькы: Osmanlı İmparatorluğu) —
офіціална назва державы, заснованой накінцї 13. ст. султаном Османом І., в Малій
Азії. Столиця з 1453 р. - Стамбул (колишнїй Константінополь). Основу державы
спочатку складали туркы. Бігом 15-16. ст. внаслїдку войн в Азії, Африцї і Европі
імперія досягла своёй теріторіалной і войсковой величі.

Держава османьскых султанів єствовала з 1299 до 1923 року. В Европі Османьску
імперію часто называли Оттоманьсков імперіов. В період розквіту в XVI—XVII
сторочах держава включала Анатолію, Близкый Выход, Южну Африку, Балканьскый
півостров і прилеглы к нёму южны земли Европы.

Анатолія (Мала Азія), в якій росположена сучасна Турція, в давнину была колысков
много цівілізацій. Туркы, котры ся гев нащали в XI. сторочу, были першов вовнов
турецькых воёвників, тай они поступно започали доывати земли, над якыма дотогды
пановала Візантія, тай асіміловали єй ґрецьке населїня і освоїли єй културну
дїдовизны.

Наступником першых Труків ся стала Османьска імперія, яка завершыла добываня
Візантії взятём Константінополя в 1453 роцї. На вершынї своёй могутности, під
час правлїня Сулеймана I. Пышного (1520—1555), імперія ростїговала ся од ворот
Віднї до Перьской затокы, од Криму до Марока.

По закінчіню Першой світовой войны ся Османьска імперія роспала: Франція
обтримала Сірію, Анґлія — Ірак і Палестину; турецькы земли входять до сучасной
Турції.

Тота статя є часточно або цалком основана на перекладї статї Османська імперія
на україньскій Вікіпедії.



https://rue.wikipedia.org/wiki/%D0%9E%D1%80%D2%91%D0%B0%D0%BD%D1%96%D0%B7%D0%B0%D1%86%D1%96%D1%8F_%D1%81%D0%BF%D0%BE%D1%94%D0%BD%D1%8B%D1%85_%D0%BD%D0%B0%D1%86%D1%96%D0%B9

Орґанізація Зъєдноченых Націй (ОЗН), анґліцькы United Nations Organization
(UNO), тыж Споєны нації (скорочіня ся не хоснує), анґліцькы United Nations (UN),
є ґлобална міджінародна орґанізація,котра была заснована 24 октобра 1945 на
конференції у Сан-Франциску на основі Харты Зъєдноченых Націй. Декларованов
метов дїялности організації є підпора і посилніня міру і міжнародной безпекы і
розвиток співпрацї міджі державами світу.

Головны органы ОЗН: Генеральне громаджіня ОЗН, Рада Беспечности ОЗН, Секретаріат
ОЗН (Генералный секретар ОЗН ся выберать Генеральным громаджінём подля
рекомендації Рады Беспечности на 5 років), Міджінародный Суд, Економічна і
соціална рада ОЗН; Рада зо Справ ОЗН; штабна реыиденція ся нацходить у Ню Йорку.

Членами-закладателями было 51 штатів. У роцї 2011 ОЗН мать 193 штатів-членів.
Орґанізаці ся фінансує з повинных і добровольных приспівків од своїх
штатів-членів. У роцї 201ž є шість офіціалны языків ОЗН: арабськый, кітайскый,
анґліцькый, французькый, російскый і шпанєльскый язык.



https://rue.wikipedia.org/wiki/%D0%9E%D0%BB%D1%8F%D0%BF%D0%BA%D0%B0

Є о дакус меншый як шпак (Sturnus vulgaris), доростать до 18 цм, роспятя крыл
мірять 26–30 цм. Мать завалисте тїло, курты крыла і хвіст. Фарбы суть переважно
тмавобуры із світлишов головов і бріхом і выразнов білов грудёв. Дзёбак і ногы
суть чорнявы, очі буры. Обі поглавя суть собі дуже подобны. Молоды птахы суть
пак зверьха чісто сивы а на сподї тїла мають густе сиве смужкованя.

Росшыреный є на россяглій теріторії Европы, в северозападній Африцї а
югозападній а середнїй Азії. В залежности на єднотливых областях є будь сталый
або перелїтный, европскы зимовища ся находять переважно на юго Шкандінавского
півострова. Европска популація рахує 170 000–330 000 гнїздячіх парів.

Є цїлорочно теріторіална. Належыть к дакілько мало співакам, якы годны плавати
ай ся потапляти. Під водов выужывать своїх міцных крыл, на єдно понорїня там пак
вытриме коло 5–10 секунд, хоць суть знаёмы і понорїня 30 секундовы. При
потапляню мать заперты носовы дїркы а очі хоронены транспарентным очным вічком,
знамым як джмурка. Лїтать лем над водов. Часто сидить на скалах, даколи сидать
просто до воды, часто ся бродить в плытчінах. Тіпічне про ню є кучнутя,
опередовшыткым тїсно перед одлечінём.

Жывить ся передовшыткым водныма быдлами, найчастїше ларвами, присавками ітд.
Дале ся в їй страві тыж обявують тыж і дорослы комары, малы рыбкы. Нагодов може
іти і на суш а там глядать хробакы, мурянкы, стоножкы і павукы.

Молоды птахы поглавно дозрївають уж в 1. роцї жывота. Справила є моноґамна –
пары суть вєдно і цїлый жывот – але была у нёй позорована і поліґамія. Самцї ся
при наговаряню выразно озывають, без перестаня выставують білу грудь, потапляють
ся і на конець своїм дружкам нукають жертя. Гнїздить од марца до юна, а то раз
або двараз шторік. Гнїздо будують обомі родічі в дїрах берегів, на мостах,
припадно і у вгодных будьках, часто лем дакілько центіметрів над водным
зеркалом, чім суть значно нахылны к повіням. Іде о кулёву будову з моху із
вступнов дїров на боку, котра мать спочатку діаметер дас 20 цм. Взглядом к тому,
же але пар хоснує тото саме гнїздо ряд років а як треба все го добудує, може в
конечній фазї мати діаметер аж пів метра.

Огрожованый є предаторами, якыма суть передовшыткым хищі, куны ці грызець
водяный, але і ничінём і забруджованём воды, повінями, якы можуть ничіти гнїзда
а окремо тяжкыма зимами, котры ведуть к недостатку стравы.

Тота статя є часточно або цалком основана на перекладї статї Skorec vodní на
чеській Вікіпедії.



https://rue.wikipedia.org/wiki/%D0%9D%D1%8E_%D0%99%D0%BE%D1%80%D0%BA_%28%D0%BC%D1%96%D1%81%D1%82%D0%BE%29

Ню Йорк (офіціално The City of New York) є найлюднатїше місто Споєных штатів і
ёго метрополітна область належыть ку найлюднатїшым на світї. Місто было заложене
Голандянами в роцї 1625 і од року 1790 є найвекшым містом Споєных штатів. Ню
Йорк быв тыж першым головным містом Споєных штатів по приятю конштітуції. В
сучасности є єдным із світовых центер обходу і фінанчницьтва. Ню Йорк мать тыж
цілосвітовый вплив в области медій, політікы, едукації, забавы, уменя, моды і
рекламы. Є огниском міджінародных одношінь і діпломації, бо ся ту находить
резіденція Орґанізації споєных націй.



https://rue.wikipedia.org/wiki/%D0%9C%D1%96%D2%91%D1%80%D0%B0%D1%86%D1%96%D1%8F

Міґрація є переселёваня членів ґрупы даякых быдел (людей або жывотин) з єдного
місця до другого. Даколи ся тот термін хоснує і про рослины, або в перенесенім
значіню тыж про нежывы предметы (напр. міґрація весмірных обєктів ці міґрація
даных в інформатіцї).

З погляду даякой конкретной популації мож выдрїзнити еміґрацію, што є чісло
людей, котры ся з той популації переселили за даяку єдиніцю часу (справила рік),
і іміґрацію, што навспак є кількость людей, котры ся до той популації за
приналежну часову єдиніцю переселили.

. Тота статя є часточно або цалком основана на перекладї статї Migrace на
чеській Вікіпедії.



https://rue.wikipedia.org/wiki/%D0%9C%D1%96%D0%B4%D0%B6%D1%96%D0%BD%D0%B0%D1%80%D0%BE%D0%B4%D0%BD%D0%B0_%D0%B1%D0%B0%D0%BD%D0%BA%D0%B0_%D1%80%D0%B5%D0%BA%D0%BE%D0%BD%D1%88%D1%82%D1%80%D1%83%D0%BA%D1%86%D1%96%D1%97_%D1%96_%D1%80%D0%BE%D0%B7%D0%B2%D0%BE%D1%8F

Міджінародна банка реконштрукції і розвоя (МБРР) анґліцькы: International Bank
for Reconstruction and Development (IBRD) — єдна з пятёх інштітуцій Ґрупы
Світовой банкы, заснована в 1945 роцї. Резіденція — Вашінґтон. В чісло
участників банкы входить 187 країн; Україна — участник з 1992 р.

Міджінародна банка реконштрукції і розвоя — основна кредітна установа Світовой
банкы. На роздїл од ММФ Міджінародна банка реконштрукції і розвоя кредітує
проєкты економічного розвоя. МБРР — найвекшый кредітор проектів розвоя в
країнах, котры ся розвивають із середнїм рівнём доходку на душу обывательства.
Країны, котры подають жадость на вступ до МБРР, мусять спочатку стати членами
МВФ. Вшыткы пожычкы ся давають під ґаранціов влад країн-членів.

Тота статя є часточно або цалком основана на перекладї статї Міжнародний банк
реконструкції та розвитку на україньскій Вікіпедії.



https://rue.wikipedia.org/wiki/%D0%9C%D1%83%D0%BA%D0%B0%D1%87%D0%B5%D0%B2%D0%BE

Мукачово (Мукачів, укр. Мукачеве, Мукачів, мадярьскы: Munkács, словеньскы
Mukačevo, нїмецькы: Munkatsch, Шаблона:Lang-yi, Шаблона:Lang-ro, польскы
Mukaczewo) - город обласного подпорядковання в Закарпатьскій области України,
коло 86 000 жытелів (2016).

Мукачово - економічный, торговый центр Закарпаття, єден з центрів Русиньского
движенія. Так у Мукачеві функціонує Дом Русинов (заснований Товариством
Підкарпатьскых Русинів)

Засноване в II половинї VIII стороча. У 1396 Угорьскый король Сігізмунд
подаровав Мукачово і закріплені за ним володіння князові Федорові Коріатовичові.
В 1445 роцї реґент країны Янош Гуняді дав Мукачеву привілеґій - право на
самоуправлїня, то значіть місто достало Маґдебургське право. У XVII сторочу під
владов Трансильванії]]. У XVIII сторочу - частёв Австро-Угорьска.В 1919 роцї
Мукачово было частёв Підкарпатьской Русї і припоєне до Чеськословеньской
републікы. По Другій Світовій Войнї Підкарпатьска Русь (в тому чіслі і Мукачово)
припоєне до Україньской РСР. З 1991 року УРСР переменоване на держава Україна
(головне місто Київ).



https://rue.wikipedia.org/wiki/%D0%9C%D0%BE%D1%80%D0%BE%D0%B7%D1%8E%D0%BA

Морозюк або тыж зимородок ці водомороз (Alcedo atthis) є в середнїй великости
16,5 цм великый птах з родины морозюковых (Alcedinidae). Є дуже выразно
зафарбленый з помаранчовым сподом і синїм хырбетом. Выразным ознаком є тыж ёго
выразно довгый шпицятый дзёбак.

Жыє піля помалы течучіх чістых вод на великій теріторії Европы, Азії а в
северній Африцї. В середнїй Европі притім іде о єдиного представителя своёй
родины.

Морозюк є лем дакус векшый як воробель. Росте до 16–17 цм, роспятя крыл мірять
24–26 цм і досягує вагы міджі 40–45 ґ. Мать завалисте тїло, куртый хвіст і ногы,
шырокы крыла і дас 4 цм довгый рівный шпицятый дзёбак. Выразный є своїм жаривым
зафарблїнём, як ся мірно одрізнять залежыть од єднотливых підвидів.

Морозюк жыє скоро в цїлій Европі з выїмков Ісланду, северного шпицю Брітаньскых
островів і Шкандінавії. Значно засягує тыж на россяглы теріторії Азії, особливо
пак до єй западной, выходной, южной і юговыходной части. Ізоловано пак жыє і в
северній Африцї. Ёго ґлобалный ареал притім займать плоху велику дас 24 900 000
km2. Северьскы популації суть переважно стяговавы, птахы з южных областей на
своїх гнїздовисках суть по цїлій рік. Стяговавы екземпары зимують в середнїй
Европі і Середоморю а дакотры міґрують на далекый африцькый контінент. Азійскы
птахы пак зимують в юговыходній Азії. Міґрують передовшыткым през ніч а часто на
великы оддалености, наприклад сібірьскы птахы мусять шторік перейти і веце як
3000 км.

Тота статя є часточно або цалком основана на перекладї статї Ledňáček říční на
чеській Вікіпедії.



https://rue.wikipedia.org/wiki/%D0%9C%D0%B8%D0%BA%D0%BE%D0%BB%D0%B0_%D0%9C%D1%83%D1%88%D0%B8%D0%BD%D0%BA%D0%B0

Микола Мушинка (словеньскы Mikuláš Mušinka, 20. фебруар 1936, село Куров,
Словеньско) — словеньскый фолклоріста і українознавець русиньского походжіня,
іншоземный член Україньской академії наук. Дослїджує лемківскый фолклор в
Югославії, Румунії, Польщі, Українї, Западных Чехах і Мораві.

Высшу освіту обтримав на Карловій універзітї в Празї, де під веджінём І.
Панькевича та Є. Врабцовой почав штудовати фолклор южных Лемків. Штудовав в
ашпірантурї на Празькій та і Київській універзітї. За сполкованя з дісідентами
быв вышмареный з науковой области в роцї 1971 і змушеный быв працовати як
пастырь коров ці як котелник аж до року 1990 коли быв регабілітованый і ся
вернув на Пряшівску універзіту. В роцї 1999 здобыв тітул універзітный професор.



https://rue.wikipedia.org/wiki/%D0%9C%D0%B5%D0%B2%D0%B0_%D0%B3%D0%BE%D0%BB%D1%83%D0%B1%D0%BE%D0%BD%D0%BE%D0%B3%D0%B0

Мева голубонога (Larus canus) є середнё велика мева росшырена в Европі, северній
Азії і в Северній Америцї. Найбогатше ся находить в Европі, де жыє веце як єдна
половина з цїлой світовой популації, котра є в сучасности гадана на 1 000 000
парів.

Росте до великости вороны і дакус є менша як мева трипалцёва, з котров бывать
часто замінёвана. Піря на бріху, шыї і голові є чісто біле, ногы жовтозелены,
крыла зверьха сивы з чорно-білыма шпіцями і узкый і жовтый дзёбак.

Тота статя є часточно або цалком основана на перекладї статї Racek bouřní на
чеській Вікіпедії (чісло ревізії не было становлене).



https://rue.wikipedia.org/wiki/%D0%9B%D0%B8%D1%81%D0%BA%D0%B0_%D1%87%D0%BE%D1%80%D0%BD%D0%B0

Лиска чорна (Fulica atra, сін. Fulica prior) є середнё великый плаваючій птах з
родины шыроко росшыреный на великій теріторії Евразії, в Індонезії, Австралії і
северній Африцї.

Страву глядать передовшыткы у водї і творять єй вшелиякы виды водяных рослин,
малы водны жывотны ці припадно части рослин роснучіх на берегу. Як є выполошана,
з цяпканём ся наперед розбігне по водї і масівно трепе крылами. То може навести
ефект, же не знать добрї лїтати але є то спачнї і найчастїше ся докаже при їх
многораз довгых міґраціях.

В часї розмножованя ся у самцїв лискы чорной проявує незвычайна аґресія і
масівне боронїня свого теріторія, котре тырвать аж до кінце гнїздїня.
Островковисте і горбкове гнїздо собі будує з водяных рослин, конаріків і
терстины і все є уміщене в тїсній близкости воды. Велё раз будує іщі єдно гнїздо
про переспаня або оддыху дорослых птахів. Гнїздить од апріля до мая і кладе 6 аж
15 білочорных яєць. Молодята ся лягнуть по 22 днях і суть кормлены обомі
родичами. При недостатку стравы ся але у дорослых екземпларів обявує незвычайна
аґресія в подобі силного клюваня, котре може дійти аж к усмерчіню дакілько
молодят. Релатівно довговікый вид, може ся дожыти і веце як 15 років.

Тота статя є часточно або цалком основана на перекладї статї Lyska černá на
чеській Вікіпедії.



https://rue.wikipedia.org/wiki/%D0%9B%D0%B5%D0%BC%D0%BA%D0%BE

Руси́ньскый язы́к (руська бесіда, руснацькый язык, руски язик) є
выходославяньска бісїда, котров говорять Русины Середнёй Европы. Дакотры
языкознателї тримають, же він є окремый язык і зато має властный ISO 639-3 код.
Іншы языкознателї (україньскы) го беруть як діалект україньского языка. Треба
доповнити, же люде, котры говорять руси́ньскым язы́ком, сами себе ниґда
неозначають за Україньців.

Русины (веце шпеціфічно Карпаторусины) жыють в Закарпатьскій области Україны, на
северовыходї Словеньска, юговыходї Польска (де суть часто называны 'Лемко', з їх
характерістічного слова лем, або Лишак) і Мадярску (де люде і їх язык ся зове
Рутен).

Історія русиньского языка охоплює дакілько сторіч. Лем од другой половины XIX.
ст. ся розлічны варіанты русиньского языка зачали вжывати в школах, публікаціях,
періодічных выданях і в уряднім контактї. Але непозераючі на то, же русиньскый
язык нїґда не быв штатным языком, у розлічнім часї і в розлічных країнах, де
жыли Русины, русиньскый язык набывав офіціалный статус в рамках автономных
теріторій, як наприклад, у міджівойновій Підкарпатьскій Руси як части
Чеськословеньска і по другій світовій войнї у Войводинї, бывшій Югославії.

Повойновый час (од 1945 року) быв окреме тяжкый про русиньскый язык. Стало так
зато, бо по другій світовій войнї і по приходї до влады комуністів у вшыткых
европскых країнах, де жыли Русины (окрем бывшой Югославії), русиньскый язык быв
выголошеный за діалект україньского языка. Хоць русиньскы діалекты ся
продовжовали вжывати, літературна форма языка была вышмарена зо школ,
періодічных выдань і публікацій. Докінця діалектны тексты у фолклорных зборниках
або приклады русиньской белетрістікы у літературных антолоґіях, вшыткы мусили
быти „українізованы“ перед тым, як ся зачали друковати.

Така сітуація ся радікално змінила внаслїдку револуцій 1989 року і впаджіня
комунізму в Совєтьскім союзї. Од того часу русиньскый язык ся назад вжывать в
розлічных сполоченьскых діскурзах. Як підкреслёвав знамый славіста, академік
Нікіта Ільїч Тольстой, высвітлюючі возроджіня інтересу к русиньскому языку,
„ідея того літературного языка не є плодом фантазії або представ окремых особ
або ґруп, але презентує природне желаня людей мати язык, котрый бы не зіставав
лем яковсь письменнов, мертвов формов, але абы быв шыроковжываный, т. є. вжывав
бы ся в розлічных сферах жывота“. В усилю реалізовати тоту ідею, было дакілько
спроб кодіфіковати язык. У Новембрї 1992 року вдяка події, яка ся стала знама як
Першый конґрес русиньского языка, публіцісты і учены з розлічных штатів ся
стрітили в Словеньску і вырїшыли прияти такзваный „романшскый прінціп“, значіть
процес кодіфікації языка зреалізованый ретороманшсков меншинов у Швайчарьску. То
значіло створити літературну форму про кажду країну, де Русины жыли (у Польску,
Словеньску, Українї і бывшій Югославії), а потім тыж продіскутовати можность
створити з тых штирёх варіантів шпеціфічне койне або єден літературный язык про
вшыткы реґіоны.

Од кінця 1918 р. русиньскый языковый вопрос ся зачав рїшати в новій політічній
сітуації. Од новембра 1918 до мая 1919 Русины, подобно як і іншы народности
бывшой австро-угорьской монархії, на засїданях народных рад діскутовали о своїй
будучности. Діскузії ся вели навколо дакількох політічных алтернатів: „автономія
в рамках Мадярька; повна самостатность; споїня з Росіёв, Українов або з новов
Чеськословеньсков републіков“. Тоты алтернатівы выпливали і з традічных
політічных і културных концепцій русиньскых репрезентантів. Але наслїдный
міджінародный розвой в 1919 р. створив условія про практічну реалізацію лем
єдной з них – споїня з Чеськословеньском. Русиньскы лідры чекали, же теріторія
южно од Карпат, на котрій жыли, стане „третїм“ штатом Чеськословеньской
републікы. Лемже їх надїї ся не сповнили, бо Чеськословеньско вырїшыло намісто
федералного моделу будовати централізованый штат. Презідент і основатель
Чеськословеньска Томаш Ґ. Масарік і влада републікы узнали Русинам право на
самосправованя, зато ся на політічній мапі зъявила нова провінція –
Підкарпатьска Русь з даякым ступнём самосправы ці автономії, котры были
ґарантованы міджінародныма договорами (Сен Жермен, 1919 і Тріанон, 1920) і
чеськословеньсков конштітуціов (1920). Але наслїдком такого рїшіня проблему ся
мусило одступити од реалізації первістной жадости Руськой народной партії
(Русская народная партия) – зъєдинити вшыткы реґіоны, в якых жыли Русины, „од
рікы Попрад (в Спіській жупі) аж по ріку Тису (в Марамороській жупі)“. Русиньскы
села пряшівского реґіону были частёв выходословеньскых жуп. То значіло, же
Русины на Словеньску были попершыраз выразнїше адміністратівно оддїлены од своїх
братів на выходї. В рамках Чеськословеньска, інтеґралнов частёв якого ся стала
переважна часть угорьскых Русинів (коло 80%), з правного боку быв їх статус
народности, а таксамо і їх языка, дость шпеціфічный. На Підкарпатьскій Руси
„містный язык“ ся став (вєдно з чеськым языком), єдным з двох офіціалных
„штатных“ языків. Чеськословеньска влада уж 18. новембра 1919 в Ужгородї выдала
Ґенералный штатут про орґанізацію і адміністрацію Підкарпатьской Руси, в якім
назначіла рїшіня языкового вопросу Русинів: навчалным і урядным языком ся мав
стати „народный язык“. Штатут рекомендовав тыж „орґанізовати якнайскорше
русиньскы школы“, причім русиньскый язык бы быв навчалным языком у першых класах
а поступно тыж у высшых класах у вшыткых школах. Вдяка новій політічній сітуації
і демократічній сістемі Чеськословеньской републікы, Русины здобыли шансу учіти
ся і публіковати в „містнім“ языку. Але невырїшеный проблем „достойности“ –
языковой і етнічной – їх назад поставив перед ділему: котрый язык бы то мав
быти? Єдны были такого погляду, же містны діалекты Русинів бы ся мали стати
основов про самостатный русиньскый списовный язык, котрый бы ся розвивав на базї
Чопеёвого словника і Волошиновых учебників з кінця XIX. ст. Другы, переважно
еміґранты з выходной Галичі, підкреслёвали, же діалекты Русинів суть діалектами
україньского языка, зато україньскый язык бы мав стати списовным языком Русинів.
Третя ґрупа рекомендовала притримовати ся російского языка і містным жытелям
помагала навчіти ся тот язык. На роздїл од Підкарпатьской Руси, Русины на
Словеньску в тім періодї не мали статус „штатотворного народа“. Были поважованы
лем за народностну меншыну, котра на основі конштітуції мала право хосновати
материньскый русиньскый язык в школстві і в общественнім жывотї, а таксамо право
на пропаґацію русиньской културы. Правда, выникали многы проблемы, кідь тоты
законы было треба увести до жывота. Найвыразнїше то было в школстві: в школьскім
роцї 1923/1924 на выходнім Словеньску было лем 95 народных школ, в котрых ся
вжывав русиньскый діалект. Докінця і презідент Масарік быв мушеный по крітіках
америцькых Русинів конштатовати, же „штатістікы досправды прозраджують, же
Русины на Словеньску не мають адекватну кількость школ“. Тот факт, як і полемікы
навколо (з погляду Русинів) некоректного списованя людей і вопросів становлїня
граніцї з Підкарпатьсков Русёв, сімболізовали новый феномен – наростаня
непорозумінь міджі Словаками і Русинами, што ся найвеце проявлёвало міджі
політічныма дїятелями почас цілого міджівойнового періоду.

Кодіфікація русиньского языка на Словеньску (1995) была основным предположінём
на заведжіня того языка до розлічных функціоналных сфер жывота Русинів. До року
1995 діалекты Русинів окрем того, же были основным середком комунікації в
родинній сферї, т. є. у сферї каждоденного жывота того етніка, вжывали ся в
ненорматівній подобі в медіалній, літературній, сценічно-театралній і в
конфесійній сферї.

27. януара 2010 року Русиньска громада В Словацькій републіцї припомнянула
юбілей – 15 років од кодіфікації русиньского языка. То не є довгый історічный
період з погляду списовного языка, зато на ёго сучасный став ся можеме позерати
лем як на факт корешпондуючій з ёго раннїм віком.

На переданя (означіня) согласных фонем в русиньскім алфавітї хоснуєме буквы: б,
в, г, ґ, д, ж, з, й, к, л, м, н, п, р, с, т, ф, х, ц, ч, ш, щ.

Слова в языку ся дїлять подля того, што называють (повнозначны слова), або якы
одношіня міджі словами выражають (неповнозначны, помічны слова).

На основі того звычайнї роздїлюєме вшыткы слова языка на десять частей речі, з
котрых є шість повнозначных (автосемантічных), три помічны (сінсемантічны) а
остатня часть речі выражать лем почутя і інтенції.

В русиньскім языку є десять частей речі: назывникы (субстантівы), придавникы
(адъєктівы), містоназывникы (прономіна), чісловникы (нумералії), часослова
(вербум), присловникы (адвербії), приназывникы (препозіції), злучникы
(конъюнкції), часткы (партікулы), чутєслова (інтеръєкції).

Повнозначні є назывникы: (сын, пес, хыжа, штат), придавникы (добрый чоловік,
сестрина хыжа), чісловникы (єден, другый, трёми), містоназывникы (я, тот, што,
там, вшыткы), часослово (мама біґлює, гырмить, дїдо сивіє), присловникы
(красно/-нї співать, завтра прийде, є тепло, барз прісный)

Помічны: приназывникы (на дворї, з няньком, коло тебе), злучникы (брат і сестра;
обіцяв, же напише), часткы (лем два рокы; не пише).

Ні к повнозначным, ны к помічным не належыть чутєслова – інтеръєкції (слова
выражаючі волю, почутя і восприятя) Наприклад: Ой! Ах! Ха-ха-ха! Гав-гав!

Слова выражають взаємны одношіня в речінї своїма формами. На основі того, ці
слово може або не може мати різны (роздїлны) формы, дїлиме части речі на змінны
і незмінны.

К змінным частям речі ся односять: назывникы, придавникы, чісловникы,
містоназывникы – склонюють ся, і часослова – часують ся. Остатнї части речі суть
незмінны.

В тій сістемі форм номінатів є основнов словниковов формов і называть ся прямым
падом, а остатнї пады ся называють непрямыма.

Назывник (тыж субстантів) є незмінна часть речі, повнозначне слово, котре
означає назвы особ, звірят, предметів, властностей і дїй. Назывник є головнов (і
кідь не єдинов) частёв речі, котрый у речіню выступує як арґумент часослова.

Природный род є лем мужскый і женьскый, але подля ґраматічного роду ся назывникы
задїлюють до трёх родів: мужского (брат, вітор, гриб), женьского (сестра, доля,
совість) і середнёго (куря, окно, поле). В русиньскім языку суть дакотры
назывникы сполочного (або двоякого) роду: сирота, калїка, потвора, пянюга і т.
п.

Форма єднотного чісла означать, же названый предмет треба розуміти як єден,
вычлененый із якогось множества предметів (хыжа, окно, чоловік, воробель). Форма
множного чісла указує, же названый предмет ся розумить як два і веце єднакых
предметів (хыжы, окна, люде, вороблї).

Містоназывникы (тыж прономіна, з латиньского pro-nomen – „за-імя“) є єдным з
повнозначных змінных частей речі. Є то фактічно заперта ґрупа выразів.
Містоназывникы заступують іншы части речі як назывникы, придавникы ці
чісловникы. З той причіны містоназывникы односиме к указуючім словам.

Придавникы (тыж адъєктівы, з латиньского nomen adiectivum < adiectum „тото, што
лежыть піля“) суть повнозначны змінны части речі, котры передають властности або
одношіня назывників. У языках, якы розлишують роды, ся назывникы справила
згодують з родом назывника, котрый розвивають.

Приназывникы стоять все перед тым меном, з котрым ся вяжуть: выйти з хыжы,
пришов міджі людей, дївча із валалу, положыв на стіл, стоїть за стїнов, лежав
під орїхом і т. д.

К неодводженым односиме тоты приназывникы, што суть стародавны і стратили своє
споїня із словами свого походжіня, напр.: о, од, без, в, над, до, за, к, ід, з,
із, по і ін.

К одводженым односиме приназывникы, што взникли од форм повнозначных слов по
стратї свого первістного значіня, напр.: коло, подля, перед і т. д., а тыж такы,
што ся ужывають в двоякім значіню, напр.: близко, навколо, спереду, зднука і др.

— Як ся ма(є)те Вы (вы)? (Одповідь: Дякую/дякуєме, добрї! Дякую/дякуєме, іде то!
Дякую/дякуєме, помалы.)



https://rue.wikipedia.org/wiki/%D0%9B%D0%B0%D1%81%D1%82%D1%96%D0%B2%D0%BA%D0%B0_%D0%B4%D1%8B%D0%BC%D0%BD%D0%B8%D1%86%D1%8F

Ластівка дымниця (Hirundo rustica) є знамый переселивый птах з родины
ластівковых.

Спів є голосне тіпічне щебечаня в різных тонина перерыване цверликанём. Вабіня є
„віттвітт“.

Росшырена є в Европі, великій части Азії, Северній Америцї і северній Африцї.
Зимує в Африцї, де одлїтавать на граніцї септембра і октобра, назад ся вертать в
апрілю.

Ластівна є силно сінантропна, жыє в обываных културных країнах, окрем в обєктах
з годовлёв худобы, в колоніях і єднотливо.

Славяне ластівкы мали за послів ярї і разом і посмертне зособнїня людьской
душы..

Тота статя є часточно або цалком основана на перекладї статї Vlaštovka obecná на
чеській Вікіпедії.



https://rue.wikipedia.org/wiki/%D0%9A%D1%80%D0%B8%D0%B2%D0%BE%D0%BD%D1%96%D1%81

Кривоніс або тыж шишкарь (Loxia curvirostra) є малый співавый птах з родины
вюрковых.

В середнїй Европі бывать дуже часто поплетеный з рїдкіше росшыреныма
білопоясныма кривоносами (Loxia leucoptera), котры мають білы смугы на крылах, а
із сосновиком (Loxia pytyopsittacus), котрый мать зясь векшу голову і
робустнїшый дзёбак.

Є то богато росшыреный співак жыючій в Европі, Азії і Северній Америцї. Сучасна
популація є притім гадана на 15 000 000 екземпларів, якы жыють на цїлій плосї
векшій як 10 000 000 км2.

Область гнїздїня, чісленость і доба росшырїня в середнїй Европі ся каждым роком
мінить в завислости од уроджаю насїня. Нереґуларны переміщованя мають часто
характер інвазій. Часто цїлы популації опущають область і на дакілько років
населяють іншакы теріторії.

Тота статя є часточно або цалком основана на перекладї статї Křivka obecná на
чеській Вікіпедії.



https://rue.wikipedia.org/wiki/%D0%9A%D0%BE%D1%81%D1%82%D0%BE%D0%B3%D1%80%D1%8B%D0%B7

Костогрыз або тыж дубоноска (Coccothraustes coccothraustes) є середнї великый
птах з родины вюрковых. Часточно є перелїтный, северьскы популації зимують в
южнїшых областях Европы.

Костогрыз гнїздить в часї од мая до юна, фурт лем раз за рік. Гнїздо собі будує
з дрібных конаріків, корїня і рослин в корунах стромів, звыкне быти выстелене
хлупами. Саміцї несе звычайно 4-5 світло синїх яєць з рідко таркастов текстуров.
Сидить на них нецїлы два тыжднї а самець їй приношать жертя. Далшы два тыжднї
клормлять молодята по вылягнутю.

Костогрыз жыє в світлых листяных лїсах, выглядавать листяны паркы, великы
загороды, сады і оливовы гаї. Ёго росшырїня є островкове. Хыбує на Ісландї, в
Ірьску а в северній Шкандінавії.

Тота статя є часточно або цалком основана на перекладї статї Dlask tlustozobý на
чеській Вікіпедії.



https://rue.wikipedia.org/wiki/%D0%9A%D0%BE%D1%80%D0%BC%D0%BE%D1%80%D0%B0%D0%BD

Корморан або тыж великый баклан (Phalacrocorax carbo) є перелїтный птах з родины
корморановых. Плаве по уровни воды, ёго довгый на кінцї гаковый дзёбак є
напряменый криво горї. Тыж ся потаплять і ловить рыбы. Плавача блана споює
вшыткы штири палцї на нозї. Гнїздо собі будує на стромах коло воды. Гнїздить в
колоніях. Родічі кормлять молодята меншыма рыбами.

Ареал росшырїня корморана є дуже россяглый, загорнює вшыткы контіненты мімо Южну
Америку і Австралію. В Северній Америцї є ёго ареал обмедженый на северовыход,
птахы але зимують на югу аж по южну Флоріду (США). Тыж гнїздить в западнім
Ґроньску. В Европі обывать векшыну атлантічного побережа, Середоморя і ряд
областей выходной Европы. В Африцї зимує на севернім побережу і поздовж Нілу,
гнїздить і цїлый рік ся находить на северозападнім побережу, в середнїй і
выходній Африцї і в Югоафрицькій републіцї. В Азії гнїздить од середнёй Азії на
выход по выходну Кітай, зимує в южній Кітаї і Індії, зимуючі птахы суть
позорованы і в юговыходній Азії. Гнїздить тыж у векшынї Австралії окрем
централных областей, зимує і на Новім Зеландї.



https://rue.wikipedia.org/wiki/%D0%9A%D0%BE%D0%BDce%D0%BF%D1%81%D1%96%D0%BE%D0%BD_(%D0%BC%D1%96%D1%81%D1%82%D0%BE,_%D0%A7%D1%96%D0%BB%D0%B5)

Конceпсіон - місто в Чіле, 216.061 жытелями (2002). Занимать як вызначну
економічну так і демоґрафічну позіцію. Уж од свого основаня была роля того міста
історічно, културно і сполоченьско релевантна в рамках цілого Чіле. Узнаване є
як єдно з найвызначнїшых урбаністічных, демоґрафічных, адміністратівных,
фінанчных і комерчных центер, такой по Сантіаґу. Місто лежыть у южній части
Америцького контіненту, на коордінатах 36º 46' 22" южной шырькы і 73º 03' 47"
западнёй довжкы. Середня надморьска вышка досягує лем 12 м н.м., кідьже місто
лежыть частёв на побережу моря і частёв у Чілскій централній долинї.



https://rue.wikipedia.org/wiki/%D0%9A%D0%BE%D0%BD%D0%BE%D0%BF%D0%BB%D1%8F%D0%BD%D0%BA%D0%B0

Коноплянка (Carduelis chloris) є малый вид співака з родины вюрковых
(Fringillidae).

Коноплянку першыраз описав шведьскый природонауковець Карл Ліней в роцї 1758 під
назвов Loxia chloris. Ёго видове (а даколи і родове) імя - chloris - притім
походять з ґрецького кглорос, што в перекладї значіть зеленый або жовтозеленый.

Є велика дас як воробель, росте до довжкы 14-15 цм, роспятя крыл мірять 20-23
цм. Мать завалисте тїло, велику голову а міцный кужелёвый дзёбак. Є сексуално
діморфна, покы самцї суть зафарблены зелено-сиво, саміцї суть невыразно сивобуры
з мягко кресленыма тмавшыма смугами на верьхнїй части тїла. Ногы суть у обох
поглавях червено буры а очі і пірка лїтаня тмавы, особливо як летить та годен
відїти жовтозеленый фляк на крылах і дві жовты смужкы на хвостї. Молоды птахы
суть подобны саміцям, але мають світлишый, тмаво смужкованый спід тїла.

Найчастїше ся озывать куртым „ґик“, „кіп“ або ступаючім „тюіі“. Спів є
дзвонивый, часто в якбы летїв пергач а в базї звучіть дас як „дйип-дйип-дйип
дйииррррррр-туй туй туй туй-дуіт-дъїп тъїп-тъїп-тъїп дирдирдииир“ іп.

Росшыреный є скоро на цїлій теріторії Европы з выїмков части Шкандінації,
Великой Брітанії а Ісланду. Засягує тыж на теріторії западной а середнёй Азії а
северной Afriky а як неоріґіналный вид днесь жыє і на Новім Зеландї, в Австралії
і Уруґуаю. Хоць є на векшынї свого ареалу росшырїня сталый, популації із
северных областей, яков є особливо север Шкандінавії і Росії, на зиму міґрують.

В зимі ся часто стримує в ґрупах вєдно з далшыма насїняпожераючіма птахами. Малы
вольны ґрупы даколи творять і на час гнїздїня, в такім припадї але каждый пар
обгаює беспосередню околіцю свого гнїзда.

Тота статя є часточно або цалком основана на перекладї статї Konopka obecná на
чеській Вікіпедії.



https://rue.wikipedia.org/wiki/%D0%9A%D0%BE%D0%B1%D1%8B%D0%BB%D0%BE%D1%87%D0%BA%D0%B0_%D0%BB%D1%83%D0%B3%D0%BE%D0%B2%D0%B0

Кобылочка лугова (Locustella naevia) є малым видом співака з родины
Lucestellidae.

Меншый як воробель; росте до довжкы 12–14 цм, роспятя крыл мірять 15–19 цм а
важыть 14–20 ґ. Зверьха є оливово бура з поздовжным тмавым флякованём. спід тїла
мать жовтый і ногы ружовы. Спідня часть довгого облого хвоста є тмаво флякаста.
Обі поглавя суть такых самых фарб.

Кобылочка лугова гнїздить в меджах од западной Европы аж по ріку Йенісей а
юговыховну часть гор Алтай. Северно засягує по южне Фіньско, южно пак по северну
Іспанію, южну Францію, Румунію і поздове северного прибережа Чорного моря по
Урал. Є перелїтна із зимовищами в тропічній Африцї. В середнїй Европі жыє од
апріля до септембра.

Моноґамный вид гнїздячій 1x аж 2x за рік од мая до септембра. Міскове гнїздо
плетене з трав і листя будує добрї скрыте при земли в густій веґетації. В єдній
зношцї є je 5–6 світлых, дрібно бурых флякастых яєць о розмірах 18,2 x 13,1 мм.
Інкубачба доба тырвать 13–15 днїв, на яйцях сидять черяво обоми птахы. Молодята
гнїздо опущають у віку 10–12 днїв. Дорослы птахы притім до гнїзда не лїтають
просто, але приставають в ёго околицї і пак ся к нёму діставають аж в скрыту
густу веґетацію, з тым забороняють прозраджіню ёго пологы.

Тота статя є часточно або цалком основана на перекладї статї Cvrčilka zelená на
чеській Вікіпедії.



https://rue.wikipedia.org/wiki/%D0%9A%D0%B0%D1%80%D0%BB%D0%B8%D0%BA%D0%BE%D0%B2%D1%8B%D0%B9_%D0%BE%D1%80%D0%B5%D0%BB

Карликовый орел (Aquila pennata) є малый аж середнё великый хищ з родины
ястрябовых, росте до великости канї лїсовой. Од канї ся одрізнять окрем іншого і
тмаво буров спіднёв частёв тїла з арджавым надыхом і в часї лїтаня світлїшов
внутрїшнёв сторонов лїтачіх пер. Птахы світлой формы мають спід тїла білый, у
контрастї з чорныма пірками лїтаня. Зверьха суть птахы обидвох форм буры, з ясно
бурыма великыма кровками, малым білым фляком на переднїм краю крыл у головы і
пару світлых пірок на лопатках. Гнїздить в лїсах з плохами одкрытой країны.

Тота статя є часточно або цалком основана на перекладї статї Orel nejmenší на
чеській Вікіпедії.



https://rue.wikipedia.org/wiki/%D0%9A%D0%B0%D0%BC%D1%8B%D1%88%D0%BD%D0%B8%D1%86%D1%8F_%D0%B7%D0%B5%D0%BB%D0%B5%D0%BD%D0%BE%D0%BD%D0%BE%D0%B3%D0%B0

Камышниця зеленонога (Gallinula chloropus) є малый росшыреный водяный птах з
чісленой родины водяных курочок.

Велика дас як куропатка, росте до 32 - 35 цм, важыть 310 - 456 ґ і в роспятю
крыл мірять 54 - 62 цм, самець притім выросне кус веце як саміця. Мать барз
особливый взгляд, є блищачо чорна із синявым надыхом, мать буры крыла, жовты
ногы, червеный чоловый щіток і дзёбак із жовтым шпіцём і выразны білы знакы на
боках. Навыше мать ногы з довгыма перстами, котры розкладають вагу тїла і
камышницї зеленоногій доволюють ся рушати по болотистым днї і плаваюґій
веґетації.

Камышниця зеленонога є найуспішнїшым і найрозшыренїшым представителём цїлой
своёй родины і належыть к вообще найросшыренїшым солодководяным птахам світа.
Росшыреный є на вшыткых світовых контінентах з выїмков Австралії і Антарктіды, в
Европі у векшым чіслї хыбує лем в Шкандінавії і на теріторії дакілько штатів
южной Европы. І наперек выразному знишіню їх популації бігом 70. і 80. років 20.
стороча є іщі все богато росшыреным видом, лем їх европска популація рахує цїлых
1 700 - 3 300 000 екземпларів.

Камышниця зеленонога є у вольній природї векшынов мильхава і при назнаку
небеспеченства швыдко счезне до скрышы коло берега, котру єй забеспечать богаты
поросты терстины. Добрї ся приспособлює і жывоту близко чоловіка, особливо в
містьскых парках, на полях і переплавах, і свою природну мильхавость в такых
областях уж стратила. Часто ся находить і на одкрытій водї, де припоминать меншу
качку, але ай на векшу оддаленость мать очівісне характерістічне цуканя головов
і хвостом і выразне зафарблїня спіднїх хвостовых кровок.

Стримує ся єднотливо, жере переважно малы плоды рослин, різны виды травы і
водяны хробакы. За стравов ся выдасть нелем през день а і в ночі. Годна дуже
добрї плавати і докінце ся потапляти, під водов годен вытримати аж 2 минуты. Як
порівнаме з другыма видами курочок належыть міджі способны і релатівно
вытырвалых лїтаків. Озывать ся шыроков шкалов різных голосовых проявів,
найчастїше прудкым „кірк“ абоo „кірук“.

При руковиновых танцях ся самець голосно озывать і саміцї нукать кусы водяных
рослин, котры торгать на берегу і у водї. В часї гнїздїня є камышниця зеленонога
силно теріторіална і жыє в певных звязках. Інтересне є же пар бігом єдного часу
гнїздїня будує з прибережной веґетації, терстины і другых водяных рослин такой
дакілько гнїзд і лем єдно, котре бывать звычайно велике 15 × 15 цм, хоснує на
гнїздїня, далшы служать про ночлягы. Гнїздо звыкне быти уміщене на берегу, часто
го будує і в плыткій водї.

Тота статя є часточно або цалком основана на перекладї статї Slípka zelenonohá
на чеській Вікіпедії.



https://rue.wikipedia.org/wiki/%D0%99%D0%BE%D1%81%D0%B8%D1%84_%D2%90%D0%B0%D2%91%D0%B0%D0%BD%D0%B5%D1%86%D1%8C

Осиф Ґаґанець (*10. апріля 1793, лінія Дукля - Ґорлиці - †22. децембра 1875,
Пряшів) - вызначный русиньскый народный обродженецькый дїятель, будитель
Русинів, єпіскоп Пряшівской ґрекокатолицькой єпархії.

О. Ґаґанець ся народив в родині вартаща на лінії Дукля - Ґорлиці, быв хрещений
10. апріля 1793 у Вышнїм Тварожцю. Учів ся в основній школї в Бардеёві
(1801–1804), ґімназіалны рокы провів у піарістічнім монастырю в столічным місті
Шатораля Уйгель (1805–1807). Штудовав філозофію на Великоварадиньскій академії
(1811-12) і теолоґію на богословскій семінарії в Тырнаві. За священика быв
высвяченый в р. 1816 і за єпіскопа быв менованый папов Ґреґором XVI. другого
авґуста 1842 . Высвяченый быв в цісарьскій капліцї у Відню, за участи
цісарьского двора, мукачевскым єпіскопом Василём Поповічом. Старав ся о выхову
священиків-патріотів, якы в часах твердой мадярізації бы доказали свому народови
передавати як церьковны, так і народны традіції з ґенерації на ґенерацію. Снажив
ся рішати ай соціалны проблемы в єпархії. Силно выступав проти мадярізації
Русинів і підпоровав русиньскых народных дїятелїв А. Духновіча і А.
Добряньского. В року 1849 го закликали до Дебреціна, де тогды мала резіденцію
мадярьска влада і мусив їм пояснити своє дїйствованя. По неуспішній револуції
1848–49 брав участь на готовлїню меморанда А. Добряньского з пожадавками
русиньского народа. У септембрі р. 1862 довєдна з А. Духновічом і А. Добряньскым
в Пряшові сполузасновав русиньску културну орґанізацію Общество св. Іоанна
Крестителя.



https://rue.wikipedia.org/wiki/%D0%97%D0%B2%D1%8B%D1%87%D0%B0%D0%B9%D0%BD%D0%B0_%D0%BA%D1%83%D1%80%D0%BE%D1%87%D0%BA%D0%B0

Западна часть Евразії аж по середню Азію. В Европі не гнїздить в Ірьску і в
северній Шкандінавії.

Гнїздить в зароснутых мочарях з переважуючов низшов веґетаціов, а то в місяцях
май аж юл, векшынов раз за рік. Гнїздо є місковита конштрукція з быля терстины
схована в найбогатшій веґетації на водній поверхнї. Саміця несе 6-13 барнастых
яєць з тмавыма фляками, на котрых сидять обоми родічі дас 18-19 днїв. Молодята
опущають гнїздо уж по 8-12 годинах по вылягнутю і в спроваджаню родічів ся
рушають по околитых поростах. Способны лїтаня суть у віку 30-40 днїв.

Тота статя є часточно або цалком основана на перекладї статї Chřástal kropenatý
на чеській Вікіпедії.



https://rue.wikipedia.org/wiki/%D0%97%D0%B0%D0%BF%D0%B0%D0%B4%D0%BD%D1%8B%D0%B9_%D1%81%D0%BE%D0%BB%D0%BE%D0%B2%D0%B5%D0%B9

Западный соловей (Luscinia megarhynchos) є малый перелїтный птах з ряду
співаків. Гнїздить переважно в лїсах, кряках і парках на теріторії Европы а
югозападной Азії. Є перелїтный із зимовищами в южній Африцї.

Соловей ся оперед зашоровав до родины дроздовых, але од року 1993 є рядженый
міджі Muscicapidae.

Великый дас як воробель, на довжку мірять 15-17 цм і роспятя rozpětí крыл мать
23–26 цм. Фарбов є арджавобурый з брудно білов грудёв. Поглавя ся притім фарбами
не одрізняють.

Жывить ся передовшыткым хробачов, яку часто ловить за лїтаня. Гнїздить од мая до
юна. Гнїздо будує на земли в кряках а саміцї до нёго наслїдно кладуть 4 - 6
зелено-бурых яєць, на котрых сидять 13 - 14 днїв. Молодята потім кормлять обоми
родічі. Гнїздо опущають по 11 аж 12 днях, але з родічами зіставають іщі далшых
14 - 15 днїв.

Тота статя є часточно або цалком основана на перекладї статї Slavík obecný на
чеській Вікіпедії.



https://rue.wikipedia.org/wiki/%D0%97%D0%B0%D0%BB%D1%86%D0%B1%D1%83%D1%80%D2%91_(%D0%B7%D0%B5%D0%BC%D0%BB%D1%8F)

Залцбурґ (по нім. Salzburg) се єдна з девятёх земель Австрії в її середнюй
части. Офіційно ся кличе Land Salzburg, неофіційно Salzburgerland, обы го
удлучити уд ёго єдноименної столиці, вароша Залцбурґа.

Почти ціла залцбурзька земля (окрем крайнёї сіверної части) се гориста теріторія
в сердцю Алп. На западі се Берхтесґаденські Алпы, на югозападі Высокі Тавры, на
востоці Дахштайнські Алпы. Середнёв частёв тече ріка Залцах, на востоці ся
зачинают рікы Мура и Енс. На теріторії земли сут ай леднякові озера, з котрых
майзнамі се Волфґанґзей, Мондзей, Целськоє и Обертрумськоє озера.

Залцбурґ граничит из Німеччинов на сіверозападі, Верьхнёв Австріёв на сівері,
Штаєрмарком на востоці, Карінтіёв на юговостоці и Тіролом на югозападі ай
западі.

Ювавум, днешній Залцбурґ, быв столицёв римської провінції Побережный Норікум
(Noricum ripense). Уже тогды туй были дві церькви и монастырь, айбо вшитко было
зохаблено из исходом римськых леґіонерув. У VI. віці край зачали заселёвати
Баварці зо Словянами, а в кунци віка сятый Руперт заосновав у Залцбурзі
єпископство. В кунци VIII. віка папа Лео III. дав му тітул архієпископства над
остатніми єпископствами в Баварії.

В 1213. годі архієпископ Ебергард II. дустав тітул князя Сятої римської імперії.
В 1275. годі баварськый князь признає граници князювства-архієпископства, котроє
сяк исходит из баварського впливу и мало май пак стає союзником Австрії.

Князювство-архієпископство залцбурзькоє пробыло онь до Наполеонськых войн. В
1803. годі из нёго вчинили секуларноє курфюрство Фердінанда III. Тосканського,
пак оно удышло Австрійськуй імперії в 1805. годі, Баварії в 1810. годі и опят
Австрії в 1816. годови. Край раз быв частёв Верьхнёї Австрії, пак в 1849. годі
став короннов, а в 1920. годі федералнов землёв.

Залцбурзька земля має дас 530 тысяч жителюв. Традіційні етнічні ґрупы мимо
австрійськых Німцюв не сут.

Тота статя є часточно або цалком основана на перекладах статей Салцбург
(покрајина) на серьбскій Вікіпедії, Salcbursko на чеській Вікіпедії a
Archbishopric of Salzburg на анґліцькій Вікіпедії.



https://rue.wikipedia.org/wiki/%D0%97%D0%B0%D0%BA%D0%B0%D1%80%D0%BF%D0%B0%D1%82%D1%81%D1%8C%D0%BA%D1%8B%D0%B9_%D0%BE%D0%B1%D1%89%D0%B5%D0%BE%D0%B1%D0%BB%D0%B0%D1%81%D1%82%D0%BD%D1%8B%D0%B9_%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC_(1991)

Закарпатськый общеобластный референдум (1991) — состоявся 1 децембра 1991 года в
єде́н день из всеукрайинськым референдумом и первыми выборами президента
Украйины. На референдум быв вынесеный вопрос «О предоставленіи Закарпатськой
области статуса автономного края в составѣ Украйины»[1].

Єще до вхожденія в состав СССР 30 януара 1946 года Подкарпатська Русь
(історичноє названіє края) являлася республіков, из автономным статусом, в
составѣ Чехословакіи, в одповѣдности из Конституційным Законом 326\1938, от 22
новембра 1938[2][3].

Из сёго факта вытѣкаєт, что выход любой союзной республікы из состава СРСР
довжен быв осуществлятися тôлько в одповѣдности из Законом СРСР от 3 апреля 1990
года - "Про порядок рѣшенія вопросов, связаных из выходом союзной республікы из
СРСР" . В статі №3 указаного Закона опредѣле́но: "В союзной республіцѣ, на
територіи котрой имѣются мѣста компактного проживанія національных груп,
составляющых большинство населенія даной мѣстности, при опредѣленіи итогов
референдума результаты голосованія по сим мѣстностям учитуются отдѣльно"..

Частьов 7 статті 17 Закона предвидено также, что на случай выхода республікы из
состава СССР довжен быти согласованый статус територій, не принадлежащых
выходящѣй республіцѣ на момент єя вхожденія в состав СРСР.

Хорошо извѣстно, что 30 децембра 1922 начався и в маю мѣсяцю 1925 г. завершився
процес вхожденія Украйины в состав СРСР, коли IX Всеукрайинскый Зѣзд Рад
утвердив новый текст Конституціи УРСР, а на йсю дату республіка Подкарпатська
Русь уже входила в состав Первой Чехословацькой республікы. Подкарпатська Русь
войшла в состав СРСР из даты обмѣна ратифікаційными грамотами по Договору от 29
юнія 1945 г. «О Закарпатськой Украйинѣ»[4].

Временноє, никым не избранноє, назначеноє лишь декретом нелегітимного на то
время президента ЧСР Э.Бенеша (5 октовбра 1938 г. добровольно, без якогось
принужденія, юридично безупречно отказався от поста президента, и пак,
конституційным путём на сей пост пак не избирався) НАЦІОНАЛЬНОЄ СОБРАНІЄ
ратифіковало указаный договор 22 новембра 1945 г. и, одповѣдно, ПРЕЗИДІУМ
ВЕРХОВНОЙ РАДЫ СССР ратифіковав ёго свойим Указом от 27 новембра 1945 года.

Из сёго слѣдує, что в одповѣдности из ч.7 ст. 17 Закона СРСР «Про порядок
рѣшенія…» от 3 апреля 1990 г. Украйина была обязана на територіи Подкарпатськой
Руси включити в бюлетень референдума 1 децембра 1991 г. вторый вопрос о выборѣ
населенієм государственной принадлежности «територіи русинов на юг от
Карпат»[5].

М.Ю. Волошук, предсѣдатель Закарпатськой областной Рады, иніційовав проведеніє
областного референдума о предоставленіи области статуса автономной республікы в
составѣ Украйины[6].

Первого октовбра 1991 года *(друга колонка четвертого абзаца) Областна Рада
принимаєт Декларацію «О провозглашеніи Закарпаття автономным краём»[7].
Предпосылкôв являвся факт присоєдиненія Закарпаття к СРСР (в 1946 годѣ), поза
юридичнôв процедурôв вхожденія в состав СРСР (в 1922 годі) Республікы Украйина.

«Рѣшеніє се́мой сесіи 21-го созыва о статусѣ Закарпаття в составѣ независимой
Украйины»

Текст бюлетеня, принятого на семой сесіи Закарпатськой Областной Рады от 31
октовбра 1991 г.:

Стаття 125 Конституціи УССР (1978) предоставляла возможность участія мѣстных рад
народных депутатôв в обсужденіи вопросов республіканського и общесоюзного
значенія, и 131 стаття, - выносити май больше важні вопросы мѣстного значенія на
референдум.



https://rue.wikipedia.org/wiki/%D0%96%D1%83%D0%BB%D0%B0%D0%BD

Жулан (Lanius collurio) є малый сорокопудовый співак росшыреный на великій
теріторії Евразії а зимуючій в тропічній Африцї.

Жулан є выразно менша як ёго близкый баранчік. Мать силны сивы ногы, гаковый
дзёбак із зубчатыма кінцём на верьхнїй челюсти, і релатівно довгый хвіст. Міджі
поглавями є выразно вывинутый сексуалный діморфізм. Самець мать бурый хырбет,
білый бріх, чорносивый хвіст з білым сподом, сиве тимя головы і тыл і чорну
маску. Саміцї хыбує чорна маска.

Обще ся нияк выразно голосом не проявлює. Як выстережне кликаня повжывать
храпляве „ґек-ґве“, при взрушіню мляскаве „чек“. Спів є невыразный і тихый,
складженый з грубых звуків. Жулан сі своє гнїздо, вытворене з корїня, конариків
або травы будує в кряках, особливо в тернистых, де є добрї храненый перед много
предаторами. Гнїздить раз за рік од мая до юла а кладе 5 аж 6 яєць, на котрых
сидить переважно саміця по добу 14 днїв. Молодята опущають гнїздо в 12-15 днях
жывота.

Тота статя є часточно або цалком основана на перекладї статї Ťuhýk obecný на
чеській Вікіпедії.



https://rue.wikipedia.org/wiki/%D0%96%D0%BE%D0%B2%D0%BD%D0%B0_%D0%B7%D0%B5%D0%BB%D0%B5%D0%BD%D0%B0

Жовна зелена (Picus viridis) є середнї великый дятлёобразный птах з родины
дятлёвых. Богато є росшыреный в западній Азії і цїлій Европі з выїмков Ірьска,
векшыновой теріторії Шкандінавского півострова і дакілько середоземных островів,
і то чінить єй єднов з найросшыренїшых европскых представителїв своёй родины.

Мать оливово зеленый хырбет, білу спідню часть тїла із зеленым і жовтым надыхом
на хвостї, сивы ногы, жовтозеленый дзёбак, червене тимя з выїмков підвиди P. v.
sharpei і чорну лисёву маску.

В середнїй Европі собі можеме жовну зелену легко поплести з дуже подобнов жовнов
сивов, яка є дакус менша, мать зеленый бріх і чорны баюсы на лицях лем мягко
назначены.

Жовна зелена цїлорочно обывать листяны і змішаны лїсы, припадно і векшы паркы і
загороды з достаточным поростом старых і величезных стромів.

Гнїздить од апріля до юла а шторік кладе 5 аж 7 білых яєць о розмірах 23 × 31
мм. Часто загнїздює і в достаточно великых пташачіх будьках. На яйцях сидить
черяво саміця і самець 19 - 20 днїв. Молодята опущають гнїздо по 21 днях жывота.

Тота статя є часточно або цалком основана на перекладї статї Žluna zelená на
чеській Вікіпедії.



https://rue.wikipedia.org/wiki/%D0%95%D0%B4%D0%B2%D0%B0%D1%80%D0%B4_%D0%92%D0%B0%D0%B9%D0%B4%D0%B0

Едвард Вайда є америцькый языкознатель русинського походженя, знамый дякуючи
своюй роботї над предложенов Дене-єнісейськов языковов фаміліёв, цїлём чого є
довести, же кетськый язык у Сібірї має общого языкового предка з языками На-Дене
в Сївернуй Америцї. Зачав ся занимати кетськым у 90. роках, по роспадови
Совєтського союзу; мав інтервю з носителями кетського на Нїмцях, пак пушов до
Томска в югозападнуй Сібірї, жебы там робити в теренї. У авґустї 2008. ун став
перьвым Сївероамеричаном, котрый навщивив кетську утцюзнину в Туруханськум
районї (Красноярськый край, сїверно-середня Сібірь), де інтензівно робив з
носителями щезаючого языка. Вайдова статя «Сібірська капча з языками На-Дене»
была опублікована в 2010 у Антрополоґічных записках Аласького універзітету.



https://rue.wikipedia.org/wiki/%D0%95%D0%A3

Европска унія (ЕУ) є політічна і економічна унія, котру од остатнёго росшырїня
в роцї 2013 творять 28 европскых штатів з 500 міліонами жытелїв (дас 7,3 %
світовой популації). ЕУ выникла в роцї 1993 на основі Договору о Европскій унії,
знамішым як Маастріхтьскый договор, котрый навязовав на европскый інтеґрачный
процес од пятьдесятёх років минулого стороча. Европска унія была паралелным
цілком к Европскым сполоченствам без правной субєктівіты, котрый ся од другых
одрізняв дїянём. Европска унія была в тім часї лем початком політічной
інтеґрації і інштрументом про сполупрацу в дакотрых областях. Лісабоньскым
договором нагородила Европска унія Европске сполоченство (ЕС; оперед Европске
господарьске сполоченство), чім здобыла правну субєктівіту і тыж атрібуты ЕС -
передовшыткым надштатность.

Европска унія як інтеґрачный цілок мать основны роздїлы кідь порівнаме з
міджінародныма орґанізаціями, зато є Европска унія шпеціфічнов орґанізаціов,
котра стоїть в певнім сенсї над членьскыма штатами, котры на ню перенесли
дакотры свої права.



https://rue.wikipedia.org/wiki/%D0%94%D1%96%D0%BE%D0%BD%D1%96%D0%B7%D1%96%D0%B9_%D0%97%D1%83%D0%B1%D1%80%D0%B8%D1%86%D1%8C%D0%BA%D1%8B%D0%B9

Діонізій Зубрицькый (*20. юна 1895, Джачів - †15. апріля 1949, Пряшів) -
русиньскый публіціста, ґрекокатолицькый священик, малярь, поет, сполоченьскый
дїятель.

Народив ся в селї Джачів близко Сабінова. По скінчіню пряшівской ґімназії в року
1913 штудовав на богословецькім семінарю (1917). Потом продовжовав на штудію
права в Кошіцях (1922), Коменського універзітї в Братїславі (1924-25) і
Україньскій вольній універзітї в Празї. Быв міджі орґанізаторами Руськой
народной рады в Пряшові і Старій Любовнї (1918-19). В року 1919 помагав в
Пряшові засновати русиньску ґрекокатолицьку школу. В 20-30-х роках ся орьєнтовав
народно і боёвав проти словакізації охранов русиньскых школ.

Ёго русиньске писаня была переважно поезія, написав біоґрафії Духновіча і
Павловіча, писав до часописів ці перекладав на русинькый язык хрістіаньскы
катехізмы.



https://rue.wikipedia.org/wiki/%D0%94%D1%8F%D1%82%D0%BB%D0%BE%D0%BF%D0%BE%D0%B4%D0%BE%D0%B1%D0%BD%D1%8B

Дятлообразны (Piciformes) є ряд птахів. Обсягує штири рецентны родины, але суть
знаёмы і выгынуты виды.

Дятлообразны звычайно мають выразный дзёбак: сесь але може набывати різных форм
особливо в завислости на тіпу приїманой стравы. Закля што дятловы мають дзёбак
звычайно довгый і острый, зато же їм служыть про тесаня до деревеа, баюсовы ся
жывлять жывотиновов стравов а мають так скоре тлустый дзёбак. Тукане мають
ноторічно знамый великый дзёбак про здобываня і маніпулацію плодів.

Дятлообразны обывають цїлый світ окрем Австралії, Папуы-Новой Ґуінеі а
Мадаґаскару. Жыють головно в лїсах. Знамых є дас 380 видів.[жрідло?]

Тота статя є часточно або цалком основана на перекладї статї Šplhavci на чеській
Вікіпедії.



https://rue.wikipedia.org/wiki/%D0%94%D1%8B%D0%BC%D0%B0%D1%80%D1%8C%D0%BA%D0%B0

Ластівка дымниця (Hirundo rustica) є знамый переселивый птах з родины
ластівковых.

Спів є голосне тіпічне щебечаня в різных тонина перерыване цверликанём. Вабіня є
„віттвітт“.

Росшырена є в Европі, великій части Азії, Северній Америцї і северній Африцї.
Зимує в Африцї, де одлїтавать на граніцї септембра і октобра, назад ся вертать в
апрілю.

Ластівна є силно сінантропна, жыє в обываных културных країнах, окрем в обєктах
з годовлёв худобы, в колоніях і єднотливо.

Славяне ластівкы мали за послів ярї і разом і посмертне зособнїня людьской
душы..

Тота статя є часточно або цалком основана на перекладї статї Vlaštovka obecná на
чеській Вікіпедії.



https://rue.wikipedia.org/wiki/%D0%94%D1%80%D0%BE%D0%B7%D0%B4%D0%BE%D0%B2%D1%8B

Дроздовы (Turdidae) є чіслена родина ряду співаків, росшырена передовшыткым на
контінентах выходной півкулї.

Дроздовы суть мірно завалисты, малы аж середнї великы птахы жыючіх в лїсах. Їх
розміры колышуть в меджах од 14,5 цм по 33 цм. Піря векшыны видів є сиве або
буре, часто з фляками.

Суть інсектопожераючі, але векшына з їх представителїв жере тыж червы, глисты,
слимакы а різны плоды. Виды з теплых областей бывають звычайно сталы, закля што
тоты з областей із зимнїшыма зимами міґрують напрямом на юг а часто притім часто
переконають і значны оддалености.

Дроздовы собі будують горнятковы гнїзда, котры бывають часто вымазаны твердов
глинянов верствов. Їх тіпічна покладка яєць є 2 - 5 векшынов флякастых яєць,
часто притім гнїздить 2× і вецераз за рік. На старостливости ся дїлять обомі
родічі.

Дакотры виды, особливо представителї роду Catharus, Myadestes а Turdus, суть
знамы і дякуючі свому выразному і мелодічному співу, котрый бывать часто
означованый за найкраснїшый в цїлій пташачій ріші.

Тота статя є часточно або цалком основана на перекладї статї Drozdovití на
чеській Вікіпедії.



https://rue.wikipedia.org/wiki/%D0%94%D1%80%D0%B0%D0%BF%D0%B5%D0%B6%D0%BD%D0%B8%D0%BA%D1%8B

Ряд хищі або тыж драпежникы (Falconiformes) загорнює коло 260 видів птахів, якы
суть приспособлены про лов жывой стравы. Міджі тіпічны знакы хища належыть
гаковый дзёбак, остры пазуры і силны шырокы крыла. Страву глядають през день, за
помочі зраку.

Подля традічной сістемы є лем єден ряд, хищі, Falconiformes, котрый загорнює 5
родин: ястрабовы, скобовы, гадиловы і кондоровы. Але екзістує много приїманых
доказів того, же кондоры ся другым хищам подобають лем дякуючі конверґентной
еволуції і в реалітї мають овелё ближе к бродунам, як суть бузькы, як к супам.
Окрем тестів ДНК і морфолоґічных ознаків є то наприклад і факт, же тыж як
бродуны собі сікають на ногы, жебы їх охолодили одпаруючов ся водов (тзв.
урогідроза).

Тота статя є часточно або цалком основана на перекладї статї Dravci на чеській
Вікіпедії.



https://rue.wikipedia.org/wiki/%D0%94%D0%BE%D0%B2%D0%B1%D0%B0%D1%87_%D0%B2%D0%B5%D0%BB%D0%B8%D0%BA%D1%8B%D0%B9

Довбач великый (Dendrocopos major) є шыроко росшыреный дятлообразный птах
з родины дятловых (Picidae). Середня годнота довжкы є 22,5 цм, фарба є чорнобіла
з червеныма спіднїма хвостовыма кровками. У поглавей є притім выразно вывинутый
поглавный діморфізм, самцї мають на роздїл од саміць і червеный тыл.

Росшыреный є на вшыткых контінентах выходна півкуля з выїмков Австралії, на
своїй россяглій теріторії росшырїня притім творить 14 підвидів. Ёго природным
біотопом суть лїсы вшыткых сорт, росшырено жыє і в парках і загородах.

На початку ярї є выразный своїм характерістічным „бубнованём“ до скоры стромів
або на бляшаны части будов. Через лїто в ёго страві переважують малы
безхырбетны, обчас рабує і гнїзда другых птахів; через зиму, коли є недостаток
стравы з жывотных, жере особливо різны плоды. Гнїздить в дуплах стромів, котры
собі сам глубить, векшынов высоко в спорохнївитых стромах. В єдній зношцї пак
бывать 4-7 сметаново білых яєць.

Довбач великый досягує приближно тых самых розмірів як шпак, росте до 22–23 цм,
в роспятю крыл мірять 34–39 цм а ёго вага колыше міджі 70–90 ґ.

Будовов тїла є вынятково приспособленый жывоту на стромах. Ёго штири персты,
з котрых два ідуть допереду а два дозаду, мають загнуты пазуры, котры улегчують
лїзїня а ёго певны хвостовы пірка при нім служать як опора тїла. На розбиваня
дерева мать дуже міцный, шпіцятый дзёбак з дуже довгым і чутливым, щіглым плохым
языком, котрый мать на кінцї драпаву щуточку а котрый му помагать здобывати
жертву і з тяжко доступных місць. Дякуючі ёго дуже силным шыёвым свалам є
способный до дереве вдарити дуже швыдко, зато мать і барз силну лебку, котра
хранить ёго мозоґ перед зпятныма ударами.

У поглавей є вывинутый очівисный сексуалный діморфізм – самцї мають выразный
червеный фляк на тылї, закляшто саміцям тот ознак цїлком хыбує а тыл мають
чорный. Молоды птахы суть од дорослых аж до новембра, коли у них біжыть черяня
піря, легко одрізнятельне вдяка чорной фарбі на тимю і ружовому пірю на спіднїх
кровках хвоста.

Озывать ся найчастїше куртым, але выразным кік (часто в рядї як кі-кі-кі-кі) або
кікс, при розрушіню тыж шкрептавым чрет чрет або ґіґіґіґі. Молодята в гнїздї ся
пак озывають голосным детдетдет.

Довбач великый є шыроко росшыреный дятлёобразный. Ёго ареал росшырїня покрывать
цїлу Европу з выїмков Ісланду, северу Шкандінавского півострова і Ірьска.
Чіслено тыж засягує на азійскый контінент, де жыє на шырокій смузї в меджах од
ёго западной части аж по Кітай а Японію, ізоловано обывать і северозапад Африкы.
Быв але тыж збаченый і далеко одтыль, наприклад в Северній Америцї або на
Фаерьскых островах. Великость ёго ґлобалного ареалу росшырїня не є взглядом к
великости вычіслена, точно не є вычіслена ани ёго ґлобална популація, котра є
гадана на 73 500 000 – 216 000 000 екземпларів.

Природным біотопом довбача великого суть шпильковы лїсы, листяны і змішаны,
здасть ся але, же преферує особлибо россяглишы листяны комплексы з векшыма
стромами. Тыж є приспособливый а в богатім чіслї зато жыє і близко людьского
обыстя, найчастїше пак в містьскых парках а у векшых, стромами зароснутых
загородах.

Є вшыткопожераючій. В лїтї ся в ёго страві обявують головно малы безхырбетны,
враховано мурянок, павукіб, стоножок, мотылїв, моль, деревоказных шкодцїв і їх
ларв, але тыж насїня і різны плоды, обчас облізує і мязґу стромів. Рабує і
гнїзда другых в дуплах гнїздячіх птахів, як суть наприклад синицї. Суть знаёмы і
припады, коли вырабовав гнїздо другых видів довбачів. До гнїзда ся притім
найчастїше діставать звекшінём вступной дїры, чому годен у гнїздовых будёк
заборонити лем єй обляхованём.

Дутины мають куляту вступну дїру, котра мать діаметер дас 5 цм а на їй глубіню
мають участь обомі партнеры. Ходьба є курта, зато гнїздова коморка, котру стеле
пилинами, є аж 30 цм глубока а 15 цм шырока. Саміця кладе 4–7 кулятых, сметаново
білых, 20 x 27 мм великых а 5,7 ґ тяжкых (з того 7 % творить шкрупина) яєць, на
котрых сидить вєдно з партнером по час 14–16 днїв. Саміця притім звычайно сидить
через день а самець в ночі. Молодята суть по вылягнутю обомі родічами кормлены
переважно ларвами, у віку 7 днїв ся їм зачінають одкрывати очі, о два дни
пізнїше їм зачінать рости крыюче піря а од 12. дня їх дорослы птахы уж цїлком
переставають зогрївати, у выспым віку наслмдно вылїзають аж к самому кінцю дїры
і голосно жебрають о страву. Дутины пак цїлком опущають по 20–24 днях.

Тота статя є часточно або цалком основана на перекладї статї Strakapoud velký на
чеській Вікіпедії.



https://rue.wikipedia.org/wiki/%D0%94%D0%B5%D1%80%D1%8F%D0%B1%D0%B0

Деряба (Turdus viscivorus) середнї великый вид співака з родины дроздовых
(Turdidae).

З довжков тїла міджі 26-28 цм а вагов 95-140 ґ іде о найвекшого гнїздячого
представителя дроздовых в Европі. Зверьха є бурый, спід тїла є світлый з
великыма тмавыма фляками. Ногы мать жовткавы, дзёбак світло бурый. Як деряба
летить, годен єй добрї розознати тыж за помочі выразно біло зафарбленым спіднїм
частям крыл. Обі поглавя суть такых самых фарб.

В часї ваблїня ся озывать свиржым „сррррр“, при вылїтаню проникавым „тррр тррр“.
Спів є куртый але голосный, флавтовый, мягко мелодічный; фонетічно го годен
зарядити міджі спів дрозда і коса (T. merula).

Росшыреный є в цїлій Европі з вынятком найсевернїшых областей, засягує тыж на
теріторії северной Африкы і западной і середнёй Азії. Часточно є перелїтный,
европскы популації на зиму міґрують до югозападной Европы а до середнёй Европы
ся назад вертають уж кінцём фебруара а бігом марца. Жыє в одкрытых,
высококменёвых лїсах різного тіпу, найросшыренїшый є але в шпильковых лїсах.
Рїдкіше ся находить тыж у векшых парках, овоциновых садах а по страву лїтать і
на господарьскы земли.

Поглавной зрїлости досягує по першім роцї жывота. Час гнїздїня зачінать в апрілю
і кінчіть аж в авґустї, вид гнїздить 2× за рік. В гнїздї уміщенім векшынов
высоко на стромах в черерушцї конарїв близко кменя звыкне быти 4-6 флякастых
жовтосивых яєць, на якых сидить коло 14 днїв лем самічка; самець ся запоює аж до
кормлїня молодять. Тоты гнїздо опущають у віку 12-15 днїв.

Тота статя є часточно або цалком основана на перекладї статї Drozd brávník на
чеській Вікіпедії.



https://rue.wikipedia.org/wiki/%D0%93%D0%B5%D0%BF%D1%82%D0%B0%D1%80%D1%85%D1%96%D1%8F

Гептархія — період в старовіцкій історії Анґлії, котрый ся начав коло 500 року з
утворення кілкох анґлосаксоньскых держав на югу Брітаньскых островів і закінчив
ся в 850 році установленям «даньского права». До початку VII ст. утворилось 15
дрїбних анґлосаксоньских племінних князївств. У резултаті борьби, в якій вони
постійно перебували, сформовало ся 7 королівств: Кент, на крайнім юго-виходї,
заснованый ютами (455 р.); Суссекс (477 р.), Уессекс (491 р.), і Ессекс (527 р.)
— у южнїй ті южно-виходнїй частині острова, засновані саксами; Выходна Анґлія на
виходї (593 р.) і Нортумбрія на северї (605 р.) — анґлами; Мерсія (585 р.) в
центрі Брітанії — анґлами і саксами спільно.



https://rue.wikipedia.org/wiki/%D0%93%D0%B0%D0%BD%D2%91%D0%B8%D0%BB%D1%8C

Корейськый алфавіт, циже га́нґыл (по корейськы 한글; [hanɡɯl]) — корейськый
фонематичный алфавіт.

Сучасну назву ганґыл (한글) удумав у 1912 році корейськый языкознатель Чу Сіґён.
Ган (한) — корейськый архаізм из значенём «великый», ґыл (글) — «письмо» (ганґыл —
«великоє письмо»). Ган щи мож потовмачити ги китаізм «корейськый» (韓).

У Сівернуй Кореї воліють назву чосонґыл (조선글; [tɕosʌnɡɯl]), удповідну иншуй
назві краины.

Гласні буквы ся вытворюют из трёх елементув: горизонтална линія символізує Землю
(інь), цятка (теперь риска) символізує сонце (янь), вертикална линія символізує
чоловіка межи Землёв и Небом. Прості гласні:

Гласні з конечным ㅣ были дифтонґами, айбо подакотрі з них стали єдным звуком,
циже монофтонґізовали ся:

[o] ай [u] сперед [a] ци [ʌ] ся промінили на [w]. Туй ся додержує гармонія
гласных (світлі/темні):

Буквы ся все збирают у склады з двох, трёх, даколи чотырёх чамо. Склад ся все
зачинат согласным (зачаточна буква), дале йде гласный ци дифтонґ (середня
буква), по нюй годен ити щи єден согласный (конечна буква). Кідь у складови не є
согласного на зачатку, зачинат ся німов буквов ㅇ, также каждый склад має холем
дві чамо.

Ушиткі буквы ся розтігают так, обы склад мож было записати в квадрат означеных
розмірув (такых само ги в китайськых символув). Єднак даякі сучасні шрифты
(приміром Eun, HY깊은샘물M, UnJamo) перебирают европейську практику и лишают буквам
сталый розмір.

Языкознатель Чу Сіґён предлагав линійный запис букв на западный способ, циже
місто 한글 (ганґыл) писати ㅎㅏㄴㄱㅡㄹ итд. Тоты експерименты пудпоровала новинка
«Теганін Чонкёбо» (кор. 대한인 졍교보) у Приморськум краю (1914 рук).

Сучасный алфавітный ряд ганґыла становив Чве Сечін у 1527 році. У тот час щи не
были здвоєні согласні и щи ся розлучовали ㅇ (німый согласный) з ㆁ (заднёязычный
носовый согласный; МФА: [ŋ]). Зато тоты нові буквы были пак по рузному
пошоровані у Сівернуй и Южнуй Кореї.

Тота статя є часточно або цалком основана на перекладї статї Хангыль на
російскій Вікіпедії.



https://rue.wikipedia.org/wiki/%D0%92%D0%BE%D1%80%D0%BE%D0%B1%D0%BB%D1%91%D0%B2%D1%8B

Вороблёвы (Passeridae) є родина рахуюча дас 40 видів малых співаків, знамых як
вороблї. Їх отцюзнинов є Европа, Азія і Африка, одкы были дакотры з них
заволочены і до другых частей світа. Найзнамішым прикладом є воробель (Passer
domesticus), якый днесь жыє уж на вшыткых світовых контінентах з выїмков
Антарктіды. Взглядом на то же дакотры вороблёвы ся стримують піля людьского
обыстя, особливо пак уж спомянутый воробель і ёго близкых мазурик, суть то добрї
знамы пташкы. Обще ся притім находять в одкрытых країнах, враховано ґаздівского
ґрунту, саван і напівпустынь.

Вороблёвы суть маленькы, завалисты, справила сивобуро зафарблены птахы з выразно
міцным, шпицятым дзёбаком. Їх розмір колыше од ледва 11,4 cm великого (Passer
eminibey) аж по 18 цм доростаючого (Passer gongonensis). Як є явне на базї
взгляду їх дзёбака, суть прімарно насїняпожераючі, в меншій мірї але жеруть і
інсекты. Гнїздять, ночують і страву глядають в ґрупах.

Тота статя є часточно або цалком основана на перекладї статї Vrabcovití на
чеській Вікіпедії.



https://rue.wikipedia.org/wiki/%D0%92%D0%BE%D0%BB%D0%BE%D1%81%D0%B8%D0%BD%D0%BA%D0%B0

Меншый як воробель. Росте до довжкы 13–15 цм a роспятя крыл мірять 19–23 цм.
Вага пак колыше міджі 12–17 ґ. Верьхню часть тїла мать сивобуру, спід білавый і
бокы світло буры. Раменны пірка і великы кровкы суть арджаво врубчаты. Хвіст
мать тмавый, із світлишыма краями, карк білый і лабкы буры. Є поглавно
діморфный.. Самцї мають сиву голову, шыроку білу смужку коло ока, ружовкасту
грудь а окрово червены дуговкы ока. Саміцї мають голову бураву, грудь світло
бежову і буры дуговкы. Молоды птахы іся подобають саміцям.

Гнїздить у векшынї Европы з вынятком северной Шкандінавії, в Малій Азії,
западній і середнїй Азії і северозападнїй і северозападнїй Африцї. В середнїй
Европі ся стримує од апріля до септембра. Належыть міджі стяговавы виды на довгу
оддаленост, зимує в субсагарьскій Африцї, Арабії і Пакістанї.

Поглавно дозрївать в першім роцї жывота. В середнїй Европі гнїздить 1x аж 2x
ročně од мая до юла. Міскове гнїздо з травы, корїнків і хлупів будує добрї
скрыте в крякаг або в інпій густій веґетації, часто в поростах копрівы. Все ся
находить низко, звычайно у вышцї 20–50 цм над землёв. В єдній зношцї є 4-5
світлых, буро флякастых, 18,4 x 14,0 мм великых яєць, на котрых сидять по час
11-13 днїв черяво обомі родічі. Молодята пак гнїздо опущають по 10–12 днях і іщі
дас 1 тыждень суть мімо нёго кормлены. Найвысшый зазначеный вік є 7 років і 10
місяцїв.

В ярї 1969 быв бігом позорованя ярьного прилїтаня волосинок на гнїздовиска
зазначеный масівный пропад чісла екземпларів. З дослїджованя, яке пробовало тот
пропад высвітлити наслїдно выплинуло, же прічінов є высушованя южного окрая
Сагары, Сагелу, котре прямо пособить на чісленость виду. Бігом єдиной зимы
притім запрічінило счезнутя 70 % популації гнїздячой у Великій Брітанії.
Чісленость виду ся в цїлій Европі драматічно знижовала аж до початку 70. років,
од roku 1980 потім у нёй годен зазначіти слабый рост.

Тота статя є часточно або цалком основана на перекладї статї Pěnice hnědokřídlá
на чеській Вікіпедії.



https://rue.wikipedia.org/wiki/%D0%92%D0%B5%D1%80%D1%82%D0%B8%D0%B3%D0%BE%D0%BB%D0%BE%D0%B2%D0%BA%D0%B0

Вертиголовка (Jynx torquilla) є птах близкый сорокопудам і дятлям, на розлуку од
другых дятлообразных мать але слабенькый дзёбак а мягкый хвіст. Є дакус векшый
як воробель і є невыразно зафарбленый, ёго піря ся подобать совячому пірю і
сплывать із коров стромів. Вертиголовка припомінать співака, тыж як другы дятлї
мать але вертиперст, два персты ідуть допереду а два дозаду, і довгый лїпкачій
язык. Вертиголовка є єдиный перелїтный дятель. Мать флексібілный карк і годен
легко обернути голову о 180 ступнїв.

Вертиголовка жыє в цїлій Европі і в мірнім пасмі Азії, глядать світлы листяны і
змішаны лїсы, жыє в садах, або в крячінах з осамоченыма стромами. Є перелїтна,
европска популація зимує в Африцї, вертиголовкы з Азії лїтають до Індії а
юговыходной Азії.

Тота статя є часточно або цалком основана на перекладї статї Krutihlav obecný на
чеській Вікіпедії.



https://rue.wikipedia.org/wiki/%D0%92%D0%B5%D0%BB%D0%B8%D0%BA%D1%8B%D0%B9_%D0%BA%D1%80%D0%BE%D1%85%D0%B0%D0%BB%D1%8C

Великый крохаль (Mergus merganser) є великый зубчатоклювый птах з родины
качковых з россяглым ареалом росшырїня. Чіслено ся находить на великій теріторії
Европа, Азії і Северной Америкы.

Великый крохаль є о дашто векшый як дика качка. Мать довге тїло, велику голову і
тонкый, на кінцї огнутый дзёбак з пилковыма краями про лїпше ухоплїня жертвы.

У свадьбянім шатї мать самець блищачу, тмаво зелену голову, сивозеленый хырбет,
снїговобілы бокы і червены ногы і дзёбак.

Саміця не є так выразно зафарблена, але і так пособить шармантным доймом головно
про стырчачі пірка на тылї, котры не суть у самця так выразны. Є цїла сива з
бурёв головов і так як самець мать червеный дзёбак і ногы. Решту рока суть
обидва поглавя зафарбены так само.

Великого крохаля найдеме на озерах і помало течучіх ріках, дуже часто бывать
хованый як оздобный птах в парковых озерах.



https://rue.wikipedia.org/wiki/%D0%92%D0%B5%D0%BB%D0%B8%D0%BA%D0%BE%D0%B1%D1%80%D1%96%D1%82%D0%B0%D0%BD%D1%96%D1%8F

Споєне кралёвство Великой Брітанії і Северного Ірьска (неточно означоване Велика
Брітанія, Великобританія або Анґліцько) — островный штат належаючій ку
северозападу контіненталной Европы. Загорнює остров Велику Брітанію і
северовыходну часть острова Ірьско, де гранічіть з Ірьсков републіков.

Споєне кралёвство є огранічене Атлантічным океаном, респ. ёго локалныма частями,
то єсть Северным морём, Ламанськым переливом, Келтьскым морём, Переливом святого
Юрія і Ірьскым морём. З контіненталнов Европов є споєне Евротунелом. Головне
місто Великобританії є Лондон. Великобританія є конштітучнов монархіёв зложенов
із штирёх земель: Анґліцька, Шкотьска, Валесу і Северного Ірьска.

В період ранного середнёвіча незахищені з моря Брітанські островы не раз ставали
обєктом вторгнень зовні і булы не одноразово завойовані. Кельти, римляни,
анґло-саксы, нормани в різнї епохы привносили ту свої звычаї, правнї нормы,
културнї традіції.



https://rue.wikipedia.org/wiki/%D0%91%D1%96%D0%BB%D0%BE%D0%B3%D1%80%D1%83%D0%B4%D0%BA%D0%B0

Білогрудка (Turdus torquatus) є дроздовый птах близкый косові, жыючій в горьскых
лїсах.

Великый (24-27 цм) і взглядом подобный косові. Самцї і саміцї ся одрізняють
выразным білым фляком у формі півмісяця на груди (у саміць є менше выразный),
шупиновым взорым піря і світлїшыма лемами пірок лїтаня. Жовтый дзёбак мать
чорный шпіць.

Ареал гнїздїня загорнює северну, западну, середню і южну Европу, запад Малой
Азії, Кавказ і малу область в северній Африцї. Часточно перелїтный вид із
зимовіщами в Середоморю.

Тота статя є часточно або цалком основана на перекладї статї Kos horský на
чеській Вікіпедії.



https://rue.wikipedia.org/wiki/%D0%91%D1%83%D1%80%D2%91%D0%B5%D0%BD%D0%BB%D0%B0%D0%BD%D0%B4

Бурґенланд (по нім. Burgenland, по хорв. Gradišće, по мад. Őrvidék) се
майвосточна и маймолода австрійська земля.

На удлуку уд булшины австрійської теріторії, булша часть Бурґенланда ся находит
у Панонськуй рувнині, особено сівер. Бурґенланд граничит из австрійськыми
землями Штаєрмарком и Нижнёв Австріёв на западі, Мадярщинов на востоці и має
курту границю из Словеніёв на юзі и Словакіёв на сівері.

За Австро-Мадярщины Бурґенланд припадав мадярськуй части монархії. По роспаду
Австро-Мадярщины позад Першої світової войны межи німецькым населенём краю ся
зародило двиганя за приєдиненя ид Австрії. По трёх годах борьбы и довгых
переговорув край удышов ид Австрії в 1921. годі и став девятов австрійськов
землёв.

В 1991. годі из дас 250 тысяч жителюв Хорватами ся записало 29 тысяч, Мадярами 5
тысяч, 122 записали ромськый язык ги материнськый (Ромы ще не были узнані за
меншину). Представителі меншин шацуют, ож реалноє число бурґенладськых Хорватув
є дас 45 тысяч, а Мадярув дас 25 тысяч. Сітуація з Ромами май обтяжена тым, ож
люде ся ще ганьблят ромської ідентічности и приписуют ся ид другым етносам.
Шацує ся, ож туй є дакулько тысяч Ромув.

Тота статя є часточно або цалком основана на перекладї статї Gradišće на
серьбохорватьскій Вікіпедії.



https://rue.wikipedia.org/wiki/%D0%91%D1%83%D0%BA%D0%BE%D0%B2%D0%B0_%D0%93%D1%96%D1%80%D0%BA%D0%B0_(%D0%BC%D0%BE%D0%BD%D0%B0%D1%81%D1%82%D1%8B%D1%80%D1%8C)

Букова Гірка - ґрекокатолицькый монастырь піля села Буковець, Вільшавка і
Ґрибів. Лежыть на гірцї з тов самов назвов. Леґенда говорить, што зроджіня
монастыря є споєне із провіджінём єдного сліпця на тій горі. Як дар і память
выздравлїня, ёго родина і селяне Буківце поставили на Буковій Гірцї каплічку,
потім монастырь. Колишнїй културный і науковый центер де ся учіли канторы і новы
монахы. По другій світовій войнї ся заховав лем Храм Вознесения Святого Креста і
каплічка Преображения Господа, остаткы по монастырю дали комуністы зрівнати із
землёв. Послїднї монахы там жыли у роцї 1945. Каждый рік ся там одбывають
одпусты.



https://rue.wikipedia.org/wiki/%D0%91%D0%BE%D0%BB%D0%BE%D1%82%D0%BD%D0%B0_%D1%81%D0%B8%D0%BD%D0%B8%D1%86%D1%8F

Болотна синиця (Poecile palustris, сін. Parus palustris) є малый вид співака з
родины синицёвых (Paridae).

Дакус є менша як воробель, росте до довжкы 11-12 цм, роспятя крыл мірять 18-19
цм і важыть 9-12 ґ. Верьхню часть тїла мать сивобуру, спід білавый з бурым
надыхом видимым головно на боках і спіднїй части бріха, лиця білы і затылок,
тимя чоло і бороду блищачо чорны. Дзёбак є чорный а ногы сивочорны. Обі поглавя
суть такых самых фарб, молоды птахы мають простїше зараблене тима і бороду,
сивішый надых на верьхнїй части тїла і свитлішый спід; тыж як дорослы суть
зафарблены по вечеряню піря в септембру.

Од барзже подобной синицї луговойШаблона:Fakt (P. montanus) єй годен одрізняти
дякуючі голосу. З фізічных ознаків пак іде о світле поле в крылах, котры болотна
синиця не мать, блищачішу чапочку і меншый чорный фляк під дзёбаком - жадну з
тых ознак але не годен тримати, же она чісто сполеглива.

Болотна синиця жыє на россяглій теріторії Европы і Азії. Їй ареал росшырїня
сягать од северной Іспанії і Піреней северно по юговыходне Шкотьско а выходно по
северну Японію а северну і западну Кітай з шыроков медзеров в западній Азії.
Справила є стала, птахы із северной Европы але на зиму міґрують на курты
оддалености. Векшына птахів навысше ся стримує цїлорочно на своїх гнїздовисках.

Гнїздить переважно на низинах, в дакотрых областях але выступує аж по 1 300 м н.
м. Глядать переважно вогкы листяны лїсы, часть в дубовых або буковых поростах,
хоць тыж ся находить і у вогкых вілшінах, на берегах рік, в парках, загородах і
садах.

Поглавно дозрївать уж на кінцї 1. рока жывота. Є моногамна, суть знамы припады,
коли єден пар вытримав вєдно цїлых 6 років. В середнїй Европі гнїздить справила
1х за рік од апріля до юла а то найчастїше невысоко в дутинах стромів, але тыж в
щербинах в стїнах або в будьках, котре стеле мохом, хлупами або пірём. В єдній
зношцї є 5-9 світлых, червенобуро флякастых, 16 x 12 мм великых і згруба 1,2 ґ
тяжкых яєць, на котрых сидить сама саміця 14-16 днїв. Самець выпомагать аж з
кормлїнём молодять, котры суть опірены у віку 18-21 днїв.

Тота статя є часточно або цалком основана на перекладї статї Sýkora babka на
чеській Вікіпедії.



https://rue.wikipedia.org/wiki/%D0%90%D0%BF%D0%BE%D0%BB%D0%BB%D0%BE%D0%BD%D1%96%D0%B2%D0%BA%D0%B0

Росте до довжкы 13-15 цм, роспятя крыл мірять 16-19 цм і важыть 6-8 ґ. Мать
завалисте тїло і выразно довгый ступенёвый хвіст, якый мірять 6-10 цм. Зверьха є
переважно чорный з виновов фарбов на хырбетї, спід мать білый, сивый або
ружовкастый, дзёбак, очі і лабы тмавы і хвіст так само чорный з выразныма білыма
вонкашнїма краями. В середнїй Европі ся находить в двох підвидах: аполлонівка
середоевропска (A. c. europaeus), як мать над оком силну тмаву смугу, і
аполлонівка довгохвоста середоевропска (A. c. caudatus), яка мать зясь білу
голову. Обі поглавя суть такых самых фарб, молоды птахы мають tmavé піря по
боках головы.

Росшыреный є на россяглій теріторії Евразії, де на выход іде аж по Камчатку. В
Европі цїлком хыбує на Ісландї, в северній части Шкандінавії і на Шкотьскых
островах, на Балеарах, Сардінії і Кретї. Векшына популацій є сталых, даякы
северьскы але на зиму міґрують на курту оддаленость.

В середнїй Европы жыє найгустїше в світлых вогкых лїстяных або змішаных лїсах з
густым підростом. Окремо пак в зимі ся часто находить в парках і загородах.

Поглавно дозрївать уж на кінцї першого рока жывота; є моноґамный. Гнїздо будує
саміць із саміцёв коло кменя або в конарях стромів звычайно у вышцї 1,5-6 м. Іде
о компактну, заперту, куляту будову з міцныма стїнами, шыроку обычайно 9-18 мм а
высоку дас 11-25 цм. Бочна влїтова дїра, котра мірять коло 30 мм, є скоро все
уміщена на ёго верьхнїй половинї. Збудоване є переважно з мохів, лижайників і
павучін, але часто і з далшых мягкых матеріалів, враховано піря, вовны або
серсти.

З выїмков гнїздячого пару з кормлїнём молодять часто помагать аж 8 далшых
дорослых аполлонівок. Молодята гнїздо опущають по 14-18 днях, але далшых аж 14
днїв суть іщі кормлены мімо нёго.

Тота статя є часточно або цалком основана на перекладї статї Mlynařík
dlouhoocasý на чеській Вікіпедії.



https://rue.wikipedia.org/wiki/%D0%90%D0%BD%D0%B0%D1%82%D0%BE%D0%BB%D1%96%D0%B9_%D0%9A%D1%80%D0%B0%D0%BB%D0%B8%D1%86%D1%8C%D0%BA%D1%8B%D0%B9

Анатолій Кралицькый (11. фебруара 1835, Вышнї Чабины - 1. фебруара 1894,
Мукачево ) - монах чіну св. Василія Великого, церьковный дїятель і педаґоґ,
писатель, етноґраф, народный будитель.

Навчав ся в Ужгородьскій духовній семінарії, працовав (як 1858 р.) учітель, а з
1869 р. і до кінця жывота быв ігуменом Мукачовского монастыря.

Зозберав велику бібліотеку. Богато книг ёму подаровав україньскый ученый М.
Драгоманов. Драгомановови посылав етноґрафічны та й фолклорны матеріалы про
збірникы «Малоруські народні пісні», «Малоруські народні перекази». Дописовав з
І. Франком, котрый друковав окремы працї Кралицького в журналї «Життя і слово».
Друковався у вшыткых закарпатьскых выданях. Особлива є ёго заслуга в збераню і
публікації памяток давнины, етноґрафічных і фолклорных матеріалів.

Увагу сі заслугує серія статей у «Науковому сборнику галицко-руской матіци»
(1866, вип. І—IV), зохабив нарисы про О. Духновіча, А. Коцака, В. Поповича та
ін. Автор богатых оповідань зо жывота рідного краю, підкарпатьскых Лемків. Выдав
повість «Князь Лаборець» (1863) та ряд іншых. Сполупрацовав з тыжденником Сова.



https://rue.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D2%90%D0%B5%D1%80%D0%BE%D0%B2%D1%81%D0%BA%D1%8B%D0%B9

Новинарь, політічный діятель русофільской орьєнтації на Підкарпатьскій Руси і в
США. Внук А. Добряньского, сын львівского русофіла, діректора Ставропігійского
інштітуту в Львові, посланця австрійского парламенту Ю. Ґеровского і дівкы
Добряньского Алексії. Быв выхованый вєдно з братами Ґеоргіём і Романом у діда А.
Добряньского в Інсбруку. Учів ся в ґімназії в Інсбруку і Чернівцях, скіншів
Чернівску універзіту.

Вєдно з братом Ґеоргіём в 1903 році пришов на Підкарпатьску Русь з наміром
навщівити село Ізу, тогдышный центер православного руху в краю. Были заперты
угорьскыма властями, дали їх до арешту в Мараморош-Сігеті і Будапешті, скады їх
пустили на основі апелації посланця угорьского парла­менту, Словака Мілана
Годжу, будучого премєра Чеськословеньска. Свое діятельство зачав на Буковині
выданём русофільскых новинок "Русская правда" (1910-1913). Про­вокатором
угорьской поліції А. Ду-лішковічом Алексій быв втягнутый вєдно з братами до
православно­го руху на Підкарпатьскій Руси. Добровольно пришов на
Мараморош-Сігетьскый процес (1913-1914) протів православных Підкарпатьской Руси,
быв запертый австро-угорьскыма властями за русофіль-ску агітацію, обвиненый із
протіштатного діятельства. В 1914 р. втік до Руська, на зачатку войны зо вступом
руськых войск до Галичіны і на Буковину А. Ґеровскый ся вернув до Чернівців в
ролі "стар­шего чиновника по особным пору­чениям" при руськім губернаторови. В
1915-1917 роках быв порадцём Міністерства загранічных діл Росії в проблематіці
Австро-Угорьска і Балкану. По большевіцькім пере-вороті в Руську А. Ґеровскый як
монархіста брав участь у білім ру-сі, в єкатеринодарі выдавав новинкы "Сдиная
Русь", быв притомный в поході Добровольной армады Денікіна. Роспад білого руху,
окупація Галичіны Польском, Буковины Румуньском, зужує поле діятельства А.
Ґеровского і застав­лять го сконцетровати ся на проблематіку Підкарпатьской
Руси.

На Підкарпатьскій Руси в 20-ых роках снажыв ся зьєдинити силы русофілів і
православной церькви, вів русофільску аґітацію край­него заміряня. Обвинив владу
Чеськословеньска з несповніня своїх обіцянь штодо Підкарпать­ской Руси і єй
автономії на основі Сан-Жерменьского договору. Брав участь на конгресі
народностных меншин в Женеві, выступав із протічеськословеньскыма высту­пами,
острыма нападами на міністра загранічных діл Чеськосло­веньска Е. Бенеша. В 1927
році быв выстягованый із ЧСР, одышов до Югославії, де створив "Карпаторусский
комитет" (1927-1929). 3 цілём здобываня фінанцій оды­шов до США, де став на чело
"Карпаторусского союзу" (1935-1938). За ёго пінязі підпоровав ру-офільскы силы
на Підкарпатьскій Руси. 3 ініціатівы А. Ґеровского в 1936 року в Ню-Ёрку была
створена пресаґентура КАРУС, задачов котрой было інформовати америцькых Русинів
о сітуації на Підкар­патьскій Руси, подля інформацій Міністерства загранічных
діл ЧСР тоту агентуру фінанцовали Нїмецько і Мадярьско. 12.-13.2.1937 року з
ініціатівы А. Ґеровского в Ню-Ёрку быв Конгрес підкарпатьскых Русинів, котрый
дав ултіма-івну подмінку даня Підкарпатьскій Руси автономії за два місяці. То
было прічінов ускоріня в парламенті ЧСР законодарного проекту про першу етапу
автономії Підкарпатьскій Руси.

В часі крізы 1938 року А. Ґе­ровскый актівно выступав з підпоров автономістічных
сил в Чесько-словеньску. На челі делегації америцькых русиньскых орґанізацій
пришов до Прагы. На Підкарпатьскій Руси снажыв ся обєдинити русофілів і
українофілів на антічеськословеньскій платформі. Зась быв выстягованый із
Чесько­словеньска. В септембрі 1938 року вів переговоры про одрыв Підкарпатьскій
Руси од Чесько­словеньска і підпорі мадярьской влады русофілам по припоїню
Підкарпатьскій Руси ку Мадярьску. Ёго переговоры не мали належный выслідок, за
то одышов до Югославії.

По окупації Підкарпатьской Руси (Карапатьской Україны) Мадярьском в марцю 1939
року вер­нув ся до США. За 2. світовой войны мав ілузію штодо трансформації
Совєтьского союзу, остро выступив протів планів презідента ЧСР в еміграції о
навернутю Під­карпатьской Руси по войні ку Чесьскословеньску. Обернув ся листом
ку Сталінови з просьбов о припоїня Підкарпатькой Руси до Совєтьского союзу. Но і
тот раз ілузії А. Ґеровского не были зреалізованы, бо Сталін, анектовавши
Підкарпатьску Русь, выголрсив Русинів за Українців. В послідніх роках А.
Ґеровскый выступав на сторонках русофільского америцького часопису "Свободное
слово Карпатской Руси" з остров крітіков політікы українізації влас­тями
Совєтьского союзу на Під­карпатьскій Руси, але тыж із кріті­ков Ватікану і
уніатьской церькви.



https://rue.wikipedia.org/wiki/%D0%86%D0%BA%D0%BE%D0%BD%D0%BE%D1%81%D1%82%D0%B0%D1%81

Іконостас є деревяна або мраморова стїна з переходами, котра в православных і
ґрекокатолицькых храмах оддїлює святыню од навы (найсвятїшый олтарьный простор
од простору про лаіків) і на котрій суть повішаны подля завязной сістемы в пару
рядах іконы.

Іконостас сімболізує місця перебывня Бога. Мать три дверї (ворота). Через
середнї, тзв. царьскы може перейти лем священик або пановник (краль, царь). В
часї літурґії кріз тоты ворота священик выносить Тїло і кров Хріста. Бочны
ворота (северны і южны) ся зовуть діяконьскы. Дале мать іконостас пять шорів зо
зображеныма іконами, причім каждый ряд (ярус) мать свій певный список. У спіднїй
части іконостасу ся находить ікона Хріста, Богородицї, і на правім боцї ікона
того кому є храм засвяченый і на лївім боку ікона патрона краю.



https://rue.wikipedia.org/wiki/%D0%86%D0%B2%D0%BE%D0%B2%D0%B3%D0%B0

Самець мать выразно жовте зафарблїня тїла в контрастї з чорнов фарбов крыл і
хвоста. Дзёбак є червеный, коло ока є чорный фляк. Саміця є невыразно
зафарблена, їй тїло є на хырбетї оливов зелене, спід тїла є сивый з поздовжныма
смужками. Молоды екземплары суть на сподї білы і слабо смужкованы, крыловы пірка
мають світлый лем.

Івовга є перелїтный вид, котрый до Середнёй Европы прилїтавать на граніцї апріля
і мая. Зимовища европскых популацій ся находять в южній і юговыходній Африцї.
Росшырена є найчастїше єднотливо, в світлых листяных лїсях, садах ітд. Гнїздїня
започінать кінцём мая. Гнїздить лем до надморьской вышкы 600 м. н. м., гнїздо
сплїтать з травы в корунах стормів, у вілцї дакотрого конаря. Саміця кладе 3-5
яєць з пару чорныма фляками. При інкубації ся черяють обомі родічі. По двох
тыжднях ся лягнуть молодята, котры о далшых 14 днїв вылїтають з гнїзда. На
зимовища одлїтають початком септембра.

Тота статя є часточно або цалком основана на перекладї статї Žluva hajní на
чеській Вікіпедії.

Dungel J., Hudec K.:Atlas ptáků České a Slovenské republiky. Academia, Praha,
2001. Šťastný K., Bejček V., Hudec K.: Svět zvířat IV - Ptáci(1). Albatros,
Praha, 1998.



https://rue.wikipedia.org/wiki/%D0%86%D0%B2%D0%B0%D0%BD_%D0%9F%D0%BE%D0%BF

Іван Поп (26. мая 1938, Страбічово, Підкарпатьска Русь, Чеськословеньско нынї
Закарпатьска область, Україна) - русиньскый історік, културолоґ, політолоґ,
русиніста і богеміста.

Штудовав на Історічній факулті Ужгородской народной універзіты, звыдкы го у року
1960 по выкоштруованім політічным (комуністічным) процесу вылучіли. Высоку школу
докінчів в Москві на Інштітуті славяньскых наук у року 1966. Од року 1967 є
дослїдником, спочатку дїяв у Академії наук в Москві. Од року 1992 в
[Ужгород|Ужгороді]] в Інштітуті карпатолоґії. У року 1994 мусив одыйти і зос
родинов зос Україны на основі тиску зос сторонy україньскых націоналістів і
прыхылив ся до Ческа надале актівні дїє.



https://rue.wikipedia.org/wiki/HTML

HTML (од HyperText Markup Language — «язык гипертекстового значкованя») —
стандардизованый язык значкованя документов в Интернетѣ.

Векшина веб-сторонок написана на языку HTML (або XHTML). На нем написана и сеся
Википедия. Язык HTML интерпретуе ся браузерами; отриманый в резултатѣ
интерпретации форматованый текст ся укаже на мониторѣ компютера або мобилной
направы (смартфона, таблета).

Язык HTML е апликациов SGML (стандардного генерализованого языка значкованя) и
одповѣдать межинародному стандарду ISO 8879.

В Интернетѣ HTML-сторонкы, за правило, передають ся браузерам од сервера подля
протоколов HTTP (простый текст) або HTTPS (кодованый текст).

Язык HTML розробив британскый информачный технолог Тим Бернерс-Ли приблизно в
роках 1986—1991. HTML мав быти языком про обмѣн научнов и техничнов
документациев. HTML успѣшно обышов проблему компликованости SGML тым способом,
же вычленив з него невелику множину структурных и семантичных елементов —
дескрипторов. Дескрипторы тыж часто называють «тегами». З помочов HTML мож легко
створити односно простый, але про Интернет добрѣ оформленый документ. Окрем
упрощѣня структуры документа, в HTML додали подтримку гипертекста. Мултимедийны
можности додали в далшых верзиях.

Текстовы документы, означкованы на языку HTML (такы документы традично мають
росширѣня .html або .htm), обробляють ся специалныма апликациями, котры
одображують документ в его належном форматованом видѣ. Такы апликации, называны
«браузерами» (browser) циже интернетовыма переглядачами, обычайно дають
хоснователю выгодный интерфейс про выжаданя веб-сторонок, их пересмотра (респ.
печатаня, копированя) и, при потребѣ, посыланя введеных хоснователем податок на
сервер. Найвеце популарны наднесь браузеры суть Google Chrome, Mozilla Firefox,
Opera, Internet Explorer и Safari (см.графикон). Жебы интернетовый переглядач
мог адекватно одобразити HTML-документ, в зачатку каждого такого документа мать
быти зазначена верзия (стандард) языка, подля котрого складеный тот документ.



https://rue.wikipedia.org/wiki/Ar

Арґон (Ar) — хемічный елемент з протоновым чіслом 18, та тыж проста речовина,
інертный ґаз, без фарбы і запаху. Уважує ся, же він не вступує в реакції з
іншыми елементами, против тому недавно встановлено, же він може ся зъєдинёвати з
фторидом бору. Містить ся в атмосферї Земли (1 %).

(Argon; ґрец. αργος— недїялный) Ar — хемічний елемент нуловой ґрупы періодічной
сістемы Д. І. Менделєєва, єден з інертных ґазів. Порядкове чісло 18, атомна вага
39,944. Природный арґон складать ся з ізотопів 36Ar (0,337 %). 38Ar (0,063 %),
40Ar (99,600 %); штучно обтриманы радіоактівны ізотопы 35Ar, 37Ar і 41Ar.

Арґон — бесфаребный, ёго молекулы суть єдноатомны; t° кып. — 185,83 °C, t° топ.—
189,3 °C, крітічна температура — 122,4 °C; крітічный тиск — 48 атм. В природї ся
арґон находить у вольнім станї і становить 0,933 % (по обємю) воздуху, з якого
першыраз го оддїлили в 1894 роцї У. Рамзай і Дж. Релей. В промыслї добывають
арґон фракціонованём рідкого воздуху.



https://rue.wikipedia.org/wiki/Ac

Актіній (російскы: актиний, анґліцькы: actinium, нїмецькы: Aktinium) —
радіоактівный хемічный елемент III. ґрупы періодічной сістемы елементів, сімвол
Ас, ат. н. 89; ат.м. 227,0278. Найдовше жывый бета-радіоактівный ізотоп 227Ас.
Період напівроспаду 21,773 р. Ізотопы 227Ас і 228Ас (наз. тыж мезоторій II, Ms
Th II) входять до складу природных радіоактівных рядів. Обсяг актінія у земній
корї дуже малый ( 6 ⋅ 10 − 10 % {\displaystyle 6\cdot 10^{-10}\%} ). Актіній -
стріблясто-білый метал з граноцетричнов кубічнов гратков.

Дость є тяжкый (густота 10,7 г/см3) і барз хімічно актівный. Ёго температура
топлїня, найджена експеріментално, 1040±50°С, а температура кыплїня, розрахована
теоретічно, близко 3200°С

Містить ся в урановых тай торієвых рудах. Высокотоксічный tпл = 1050 oC, tкип =
3590 oC.



https://rue.wikipedia.org/wiki/%D2%90%D1%80%D0%BE%D0%BD%D1%8C%D1%81%D0%BA%D0%BE

Ґронсько ци Ґренланд (по ґронськы: Kalaallit Nunaat, МФА: [kaˈla:ɫit ˈnuna:t]
«земля Ґронцюв»; по данськы: Grønland) є самоуправна держава удну Королювства
Данія, котра ся розміщат меджи Сіверным ледовым и Атлантічным океанами. Хоть
ґеоґрафічно Ґронсько є частёв Сіверної Америкы, културно и политічно вно вже
булш ги тысячу рокув приналежит ид Европі (конкретно д Норвеґії а пак ид Данії).
З територіёв 2 166 086 км2 и з людностёв 56,6 тыс. Ґронсько є ай майбулшый
остров и майменше густозалюднена територія світу.

У передисторічнум часі (середина 3. тысячолітя до н.е.—14. столітя) Ґронсько
населяли вшелиякі праескімоські културы, за котрых знаєме з археолоґічных
найдень. Потому културу Дорсет, послідню праескімоську културу в Ґронську,
вычередовала култура Туле — предкове днешніх Інуїтув, котрі міґровали з Аляскы и
принесли на Ґронсько даякі технолоґічні иновації (приміром, псячый запряг ци
здвоєный конець гарпуна).

Ісландсько-норська колонізація Ґронська ся зачала в 986. році. Колоністы на
югозападі острова ділили го з представителями пузднёї културы Дорсет на сівері и
востоці, а пак и з представителями културы Туле, приходячыма з сівера.
Скандинавські поселенці стали пудданцями Норського королювства в 13. столітю (з
кунця столітя — Калмарської унії). Из зачатком малої ледової добы силно ся
змінив климат Ґронська. Перед тым на острові росли дерева, ростины дикі и
хосенні (напр. ярець), пасла ся марга, айбо по зачатку малої ледової добы на
острові быв зазначеный повторюючый ся голод, даколи процвітаючі городы (як то
Братаглід) счезли, а поселенці зохабили остров.

По удмираню скандинавськых поселень остров фактічно перешов пуд контроль
вшелиякых ґруп Інуїтув. Данія ся ниґда не зрекла свого права на Ґронсько и зась
ствердила свуй суверенітет над островом кой ся з ним повбновив контакт. У 1721.
році Данія послала до Ґронська експедицію, котра в 1728. році заложила город
Ґотгоб (по данськы Godthåb, «добра надїя»; теперька ся зве Нук, «мыс»). Сесю
експедицію мож тримати за часть данської колонізації Америкы.

Кой ся в 1814. році зрушила унія меджи Даніёв и Норськом, бывші колонії Норська
позад Кілського договору были удділені уд Норська и удышли Данії. Пак, у юлію
1931. року, Норсько окуповало и требовало Землю Еріка Рыжого, часть
тогды незалюдненого восточного Ґронська, айбо в 1933. році Стала комора
меджинародної справедливости вырішила сесь спор на хосен Данії.

Капча меджи Ґронськом и Даніёв была урвата 9. апріля 1940. року, кой Данію
окуповала нацистська Німещина. У 1941. році Ґронсько окуповали Зъєдинені Штаты,
жебы го уд атакы Німещины всокотити. Америцька окупація шла до 1945. року. У тум
часі Ґронсько куповало америцькі и канадські товары за гроши з продажу кріоліту,
котрый ся добывав у Івітуті. За войны остров рядив ґубернатор Еске Брун позад
закона, котрый ґубернаторови дозволяв перебирати контроль при выимковых
варунках. До того Ґронсько было дуже изолованым обществом, айбо в часі
войны розвило чутя самостуйности и независимости. Назріла реформа системы. У
1953. році Ґронсько стало рувноправнов частёв Данії, а в 1979. році достало
право самоуправы.

По Другуй світовуй войні США розвило ґеополитічный интерес у Ґронську, и в 1946.
році предложило го перекупити за сто миліонув доларув, айбо Данія сесю
пропозіцію удверла. Єднакож у 1950. році Данія дозволила США повбновити авіабазу
Туле. З 1960 до 1966 чинила ся проба избудовы секретної пудземної сіти пунктув
запуску ядерных ракет у ледовуй поверьхности Ґронська, за яку ся Данія дознала
лем у 1997. році.

По приятю нової данської констітуції в 1953. році скончив ся колоніалный статус
Ґронська — остров став администратівнов частёв Данії, што росширило данське
пудданство на Ґронцюв. Сесе привело ай ид зміні данської политикы в Ґронську —
новов стратеґіёв Данії стала културна асимилація. У сесь період данська влада
пропаґовала хоснованя лем данського в офиціалнуй сфері и требовала Ґронцюв ити
до Данії на высокоє школованя. Много ґронськых діти выросло в данськых школах и
зохабило свою капчу з отцюзнинов. Сеся політіка обернула Ґронцюв из традиційных
ловцюв у городжан, айбо ид тому способила обновленю ґронської културної
идентичности. З неї ся зародило двиганя про самостуйнусть, котроє досягло свуй
верьх у 1970. роках. Выслідком политічных тяжкостий у зачлененю Данії до
Европейського ґаздувського общества (ЕҐО) в 1972. році быв Акт за самоуправу,
приятый у 1979. році, котрый дав Ґронську обмеджену автономію. Парламент
Ґронська перебрав контроль над дакотрыми сферами днукашної политикы, а Парламент
Данії удержовав повный контроль над вонкашнёв, обороннов политиков и природными
ресурсами. Королева Данії Марґарета II. ся лишила головов державы. У 1985. році
Ґронсько лишило ЕҐО позад ёго реґулацій у комерційнум рыбарьству и заказу
выробкув з туленячої кожі.

У 2009. році (по референдумови в 2008. році) Ґронсько перебрало контроль над
суднов владов, полиціёв и природными ресурсами. Данія утримує контроль над
вонкашнёв и обороннов политиков. Ґронськый язык став єдиным офиціалным языком
Ґронська. Помалу данські дотації Ґронську будут ся зменшовати як крочай ид
независимости острова.

Голова державы в Ґронську є королева Данії Марґарета II. Данська влада именує
Высокого комісаря, котрый ю представлят на острові. Теперішнёв комісарьков є
Мікаела Енґел.

До Фолкетінґа, данського парламента, Ґронці выбирают двох заступцюв (з ушиткых
179). Сёгочасными заступцями сут Сара Олсвіґ з партії Народноє общество и Доріс
Якобсен з партії Вперед.

Ґронсько має ай свуй парламент, у котрому є 31 член. Голова влады є
премєр-министер, обычайно вто лидер векшинової партії. Теперішнім
премєр-министром є Купік Клейст, голова партії Народноє общество.

Ґронсько є збулша незаселеным, айбо ділит ся на чотыри території, котрі ся
кличут комунами (ґр. kommunia): Сермерсок (Sermersooq, «много леду»), Куялек
(Kujalleq, «южна»), Кеката (Qeqqata, «середня») і Касуїтсуп (Qaasuitsup,
«темнота»). До жадної комуны не приналежит сіверовосток острова (Народный парк
Сіверовосточноє Ґронсько) и авіабаза Туле, котра ся находит удну Касуїтсупської
комуны.

У партійнуй системі теперька доминуют дві партії: «Народноє общество» (14
депутатув), бывші комуністы, пропаґуют соціалізм и независимусть уд Данії и
«Вперед» (9 депутатув), соціал-демократы з подобными взорами. У парламенті
заступлені ай инші партії: «Демократы» (4 депутатув), «Солидарнусть» (3
депутатув) и «Здруженя Кандидатув» (1 депутат).



https://rue.wikipedia.org/wiki/%D2%90%D1%80%D0%B5%D0%BA%D0%BE%D0%BA%D0%B0%D1%82%D0%BE%D0%BB%D0%B8%D1%86%D1%8C%D0%BA%D0%B0_%D1%86%D0%B5%D1%80%D1%8C%D0%BA%D0%BE%D0%B2

Ґрекокатолицька церьков (Католицька церьков візантьского обряду, уніаты) є
сполочне означіня про тоты автокефалны (самосправовальны) выходны католицькы
церькви, котры мають літурґію візантьского обряду. Тоты церькви дїяють головно в
середнїй і выходній Европі (Польско, Словеньско, Україна ітд.). Римокатолицька
церьков з нима узко сполупрацує і тримле їх за часть єдиной католицька церьков.
Ґрекокатолицькы церькви узнавають авторіту папу римского і здїляють з
римокатолицьков церьквов доґматічну науку. Літурґія є але служена не в
латиньскім обрядї, але в візантьскім обрядї. Фактічно іде о тоту часть
православных церьквей, котры ся в польско-літовскім штатї на основі
брестлітовской унії одскипили од православной церькви і подробили Риму, і далшых
церьквей, котры ся ку ним додаточно припоїли далшыма уніями. Православны церькви
кличуть ґрекокатолицькы церькви уніятьскыма і беруть їх за одпадликів од
православной віры.



https://rue.wikipedia.org/wiki/%D0%AE%D0%BB%D1%96%D0%B9_%D0%A1%D1%82%D0%B0%D0%B2%D1%80%D0%BE%D0%B2%D1%81%D0%BA%D1%8B%D0%B9-%D0%9F%D0%BE%D0%BF%D1%80%D0%B0%D0%B4%D0%BE%D0%B2

Юлій Ставровскый-Попрадов (18. януара 1850, Сулин - 27. марца 1899, Чертіжне) -
русиньскый будитель, поет, фолклоріста, публіціста, етноґраф, ґрекокатолицькый
священик.

Народив ся в селї Сулин в родинї де про походжіня ёго матери пановала атмосфера
мадярьской културы. Учів ся в ріднім селї, в Подолінцї і Левочі. Потом штудовав
на ґімназії в Пряшові (1863-68) і одты року 1868 пішов на духовный семінарь в
Будапештї. Ту стрїтив російского діпломата К.Л. Кустодієвом, котрый силно
впливав на ёго славяньскы і русофільскы погляды. По высвячіню на священика
спочатку служыв в селї Орябина (1874-76), потом в роках 1877-78 працовав в
єпіскопскій канцеларії пряшівского єпіскопа Николая Товта. Року 1879 по
рекомендації Адолфа Добряньского перебрав місце попа в Чертіжнім де зістав до
кінце жывота. Подля нёго про успішне завершіня народного оброджіня Русинів є
кодіфікація русиньского языка, но сам писав підкарпатьсков варіантов російского
языка.

Ёго правы ся вызначують великым патріотізмом. Писав патріотічны віршы,
етноґрафічны і фолклорны штудії. Ёго віршы вышли під редакціёв Н. А. Бескида
року 1928 в Ужгородї під назвов Поезія Попрадова.



https://rue.wikipedia.org/wiki/%D0%A7%D1%96%D0%B6%D1%8B%D0%BA

Чіжык або тыж чіж (Carduelis spinus) є малый вид співака з родины вюрковых
(Fringillidae).

Чіжык быв описаный Карлом Ліннейом в роцї 1758 під назвов Fringilla
spinus.</ref> Є то монотіпічный вид.

Росте до 11-12,5 цм, роспятя крыл мірять 20-24 цм і важыть 10-18 g. Є сексуално
діморфный. Самцї мають зелено сивый хырбет, жовту гудзіцю, шырокы жовты смугы на
інакше чорнім хвостї і крылах, чорный фляк під дзёбаком і чорна тимя. біле піря
під дзёбаком і жовткасту грудь. смугованый спід тїла. Дзёбак мають обі поглавя
сивый, ногы тмавобуры і очі чорны. Молоды птахы ся подобають саміцям, але суть
зафарблены простїше.

Вабить сычавым „діееее“. Спів є фрышный, щебетавый, прокладаный силнїшыма
куртшыма звуками. Чіжык співать цїлый рік, часто в ґрупах.

Гнїздить на россяглій теріторії Европы (особливо пак в їй середнїй і северній
части) і ізоловане тыж на теріторії выходной Азії. Часточно є перелїтный,
азійскы птахы зимують переважно в Японії і Кітаї, европскы пак в середнїй, южній
і западній Европі і северній Африцї.

Гнїздить в шпильковых і менше чіслено і в змішаных лїсах, окремо пак у высшых
пологах. В зимі ся тыж часто находить в парках і загородах.

Ґлобална популація виду є гадана на 30-70 міліонів екземпларів, европска
популація пак на 2,7-15 міліонів парів.

Чіжык є дуже енерґічный птах, шыковно ся рушать і як глядать страву часто вісить
долов головов. Окремо пак в осени і в зимі ся часту стримує в малых ґрупах, в
котрых панує становлена єрархія. В часї гнїздїня жыє барже скрыто.

Переважно є насїняпожераючій. В осени і в зимі жере особливо насїня листяных
стромів, враховано березы або вільхы. Лїтать тыж до културной країны, де ся
придасть к другым видам вюрковых птахів і вєдно глядають насїня рослин як
наприклад пупава. В ярї і в лїтї ся в ёго страві обявує переважно насїня
шпильковых дерев, окремо пак виду Abies, Picea a Larix.. Бігом старостливости о
молодята в ёго стравї ступать значіня хробаків.

Чіжык гнїздить в середоевропскых условіях од марца до юла, а то раз або двараз
за рік. Často přitom tvoří malá hejna až o 6 párech. Добрї скрыте горняткове
гнїздо з малых конариків, травы, моху будує высоко в конарях шпильковых стромів.
Саміця кладе 3-6 білы аж сивасто синїх, буро флякастых, 15,2 x 12,1 мм великых
яєць, на якых сама сидить 10-14 днїв. Молодята суть алтріціалны і гнїздо
опущають по 15 днях.

Тота статя є часточно або цалком основана на перекладї статї Čížek lesní на
чеській Вікіпедії.



https://rue.wikipedia.org/wiki/%D0%A7%D1%96%D0%B1%D0%B8%D1%81

Чайка звычайна або тыж чібис (Vanellus vanellus) є птах з родины ржанковых,
котра вєдно з далшыма родинами належыть до ряду ржанкоподобных.

Птах приближно великости голуба, з вагов 130 - 330 ґ, довжков тїла 28 - 31 цм і
роспятём крыл 82 - 87 цм. Фарба є подобна у обох поглавей, хырбет і крыла мають
металово зеленкасту фарбу. На розлуку од самця мать саміця на груди білу смужку.
Молодята суть зафарблены веце до бурой, жебы были веце хоронены перед зраком
предаторів.

Тіпічным середовищом чайкы звычайной суть мочарї, лукы і поля, тыж преферує
скоре одкрыты пространства і недуже богату веґетацію. Голосовы проявы суть
зложены переважно з варовного ґрявчаня. Рушать ся ходжінём по земли, але є то
шыковный лїтач, котрого свадьбяне лїтаня ся вызначує множеством швыдкых
елементів і прудкых ступань. Справила жыє в парї, припадно в ґрупі дакілько
парів. Гнїздїня зачінать уж кінцём марца. Гнїздо ся находить в ямцї в земли, яку
глубить самець як часть токаня і є постелене сухов травов. Як місце про гнїздїня
собі часйкы звычайны выберають мокры лукы і поля. зато суть часто зничены
сільскоґаздївсков техніков, што ся неґатівно підписує на чіслености того виду.
Саміця знесе обычайно 4 яйця, їх інкубація тырвать нецїлый місяць. Закля што о
зогрїваня яєць ся старать головно саміця, о молодята ся старають обоми родічі.
По 5-6 тыжднях зачінають молодята лїтати. На граніцї лїта і осени одлїтають
середоевропскы чайы на зимовищя в югозападній Европі і северозападній Африцї.
Тамта популація не міґрує.

Европа, часть Азії (Турція, южна і выходна Сібірь, Монґолія, Кітай), северозапад
Африкы.

Тота статя є часточно або цалком основана на перекладї статї Čejka chocholatá на
чеській Вікіпедії.



https://rue.wikipedia.org/wiki/%D0%A7%D0%BE%D1%80%D0%BD%D1%8B%D0%B9_%D0%B4%D1%8F%D1%82%D0%B5%D0%BB%D1%8C

Чорный дятель (Dryocopus martius) є найвекшый европскый представитель родины
дятловых. Росшыреный є в боровых, буковых і змішаных лїсах на розлеглій
теріторії Евразії.

Чорный дятель є із своёв довжков 45-50 цм, вагов 250-320 ґ і роспятём крыл коло
76 цм великый згруба як ворона. Мать щігле, чорне тїло із світлым міцным
дзёваком, подовговастов коцкастов головов, сивыма ногами і білыма очами. Поглавя
мають слабо вывинутый поглавный діморфізм. Самець мать на голові червену
„чапочку“, саміця мать червеный лем тыл. На розлуку од другых дятловый лїтать
чорный дятель просто а не вовнками.

Тота статя є часточно або цалком основана на перекладї статї Datel černý на
чеській Вікіпедії.



https://rue.wikipedia.org/wiki/%D0%A7%D0%BE%D1%80%D0%BD%D1%8B%D0%B9_%D0%B1%D0%BE%D1%86%D0%B0%D0%BD

Бузёк чорный або тыж чорный боцан (Ciconia nigra) є представителём родины
бузьковых (Ciconiidae). Є то великый, переважно чорный птах, бронзово блищачій з
червеным довгым дзёбаком і білым бріхом. Міджі самцём і саміцёв не є скоро жаден
роздїл, молодята суть тмаво буры зо сивозеленым дзёбаком. Дожывать ся віку през
15 років.

Тот мильхавый, рідкішый жытель горьскых лїсів і лужных лїсів жыє єднотливо і
барз скрыто. Гнїздо з клёцьків і конарїв бывать сховане в лїсах в корунах старых
стромів або на скалах. Росшыреный є на векшынї середнёй і выходной Европы і в
мірнїшых кліматічных пасмах Азії аж по Далекый выход. Европскы і западоазійскы
популації міґрують на зиму до середнёй і западной Африкы, іншы до Індії і Кітаї.

Жывить ся переважно рыбами і далшыма дрібныма жывотинами, котры ловить головно в
меншых водных токах. Зношать звычайно 3-5 яєць, з котрых ся по місяцю лягнуть
молодята з біло-пороховым пірём.



https://rue.wikipedia.org/wiki/%D0%A6%D0%B5%D1%80%D1%8C%D0%BA%D0%BE%D0%B2_%D1%81%D0%B2%D1%8F%D1%82%D0%BE%D0%B9_%D0%9F%D0%B0%D1%80%D0%B0%D1%81%D0%BA%D1%94%D0%B2%D1%8B_(%D0%9D%D0%BE%D0%B2%D0%B0_%D0%9F%D0%BE%D0%BB%D1%8F%D0%BD%D0%BA%D0%B0)

Церьков святой Параскєвы є деревяна сакрална будова, котра оріґінално стояла в
Новій Полянцї, днесь ся находить в сканзенї во Свіднику. Засвячена є святій
Параскєві і збудована была в роцї 1766.

В новембрї 1944 під час воєньскых операцій другой світовой войны в просторї
Карпатьско-дукляньской операції была пошкоджена. Безпосереднё по скінчіню войны
была зреконштруована жытелями села. В року 1961 была демонтована. До сканзену во
Свіднику была іншталована в року 1986. Переміщіня до сканзену уможнило то, же в
селї уж была мурована церьков св. Петра і Павла (1937).

План церькви творять три поздовжны спорядкованы обєкты, вчленюючі ся в порядку:
пресбітеріум, нава і бабінець. У тім порядку є підкресленый прінціп Святой
Тройцї. Орьєнтація в напрямі выход - запад выходить з акту Службы Божой.
Іконостас є дїлом майстрів з 18. стороча і походить з іншого сакралного обєкту.

Матеріал зрубовой будовы є з іглічнанів і посаджена є на просту камяну
підвалинку. На цалій ставбі нїт желїзных гвоздиків. Облакы суть на южнім боцї.
Двоступнёва стрїха є зактрыта шынделём і на їй зачатку є декоратівно опараджена
чіпковым лемом. Западна вежа є найвысша і своёв формов ся одлишує од навы і
пресбітерія.



https://rue.wikipedia.org/wiki/%D0%A6%D0%B5%D1%80%D1%8C%D0%BA%D0%BE%D0%B2_%D1%81%D0%B2%D1%8F%D1%82%D0%BE%D0%B3%D0%BE_%D0%9C%D0%B8%D0%BA%D0%BE%D0%BB%D0%B0%D1%8F_(%D0%91%D0%BE%D0%B4%D1%80%D1%83%D0%B4%D0%B6%D0%B0%D0%BB)

Церьков святого Миколая є деревяна ґрекокатолицька церьков выходного ріту в селї
Бодруджал в окресї Свідник в Пряшівскім краю.

Од 8. юла 2008 є записана до світового списку културной дїдовизны UNESCO під
чіслом 1273-007.

Самотный храм є прототіпом церькви тзв. лемківского тіпу. Походить з року 1658 і
належыть к найстаршым деревяным сакралным будовам выходного обряду на
Словеньску.

Церьков мать три вежы. Конштрукція є зрубова в тварї трёх штворцїв розоставляных
на єдній осї од выходу на запад, в екстерьєрї обкладжена дочками. Зруб є
хоснованый ай про конштрукцію неправых, якбы сходковых ступнёвых кленб у святынї
і наві. Розміщіня єднотливых частей церькви сімболізує Святу Тройцю. Церьков є
уміщена на найвысшім горбку села. Своёв пологов є над другыма будовами і
обытныма домами.



https://rue.wikipedia.org/wiki/%D0%A6%D0%B5%D1%80%D1%8C%D0%BA%D0%BE%D0%B2_%D0%90%D1%80%D1%85%D0%B0%D0%BD%D0%B3%D0%B5%D0%BB%D0%B0_%D0%9C%D0%B8%D1%85%D0%B0%D0%B8%D0%BB%D0%B0_(%D0%86%D0%BD%D0%BE%D0%B2%D0%B5%D1%86%D1%8C)

Церьков Архангела Михаила в Іновцї є деревяный ґрекокатолицькый храм в селї в
найвыходнїшій части Словеньска в окресї Собранцї. Є то єдна з найменшых
деревяных церьквей на Словеньску.

Збудована была в першій третинї 19. стороча (даколи ся споминать рік 1836) і
своїма розмірами стачіла потребам мало люднатого села. Частёв ареалу є деревяна
дзвоніця з простов, у верьхнїй части одкрытов стовпчастов конштрукціов, на схылї
за церьквов лежыть цінтерь і цїлый ареал дотворюють величезны липы.

З погляду плану є то трипросторовый зрубовый обєкт на низшых підвалинах з
гротово закінченов святынёв. Нава є поставлена на штворцёвім планї, подобно і
бабінець, над котрым ся піднимать западна вежа сітуована до тырчачой стрїхы і
підхопленыма деревяныма кракорцями. Зруб є перекрытый великов вальбвов стрїхов,
котра зоступує так низько, же облачкы на южнім боцї мусили быти осаджены до
глубокой нікы. На металовій конштрукції над святынёв была осаджена менша стрїшна
вежочка. Обидві вежы суть закінчены цібулёвитыма банями з трираменныма кованыма
крестами. Головный вступ веде через бабінець до храмовой навы. котру просвітлює
двоїця облачіків. Інтерьєр святынї просвітлюють тыж два облачікы (на южній і
северовыходній стїнї).

З доводу малой вышкы і шыркы выходной стїны навы, не было можне осадити
іконостас з повным іконоґрафічным проґрамом, котрый є дякувші тому некомплетный
і асіметрічный. Вырїзована конштрукція іконостасу з біло-золотыма царьскыма
воротами з медайлонами походить з часів вынику цалого храму і вызначує ся
нетрадічным способом різбарьской декорації ёго стовпіків, тай рамків головных
ікон. Вшыткы іконы суть позначены силным впливом западной мальбы, подобный
характер мать і престол во святынї з іконов Пєты і образ Роспятя на столї
жертвеника. Під час обновы церькви в 90. роках 20. стороча было вымінене
пошкоджене дерево зрубу і шынґлї вальбовой стрїхы.



https://rue.wikipedia.org/wiki/%D0%A4%D0%BE%D0%BB%D0%BA%D0%BB%D0%BE%D1%80%D1%96%D1%81%D1%82%D1%96%D0%BA%D0%B0

Фолклор (з анґліцького folk lore – народны знаня) означать проявы народной
културы, якы ся сокотять на істій теріторії по предках. Фолклор може быти або
словный (напр. приповідкы, ці леґенды), но тыж і спів (наприклад спів даякых
співанок односячіх ся ку конкретным добам), драматічный фолклор (народный
театер), ці танцї.

Фолклорны звычаї ся тыкають цїлой шоры різных подїй. Часто суть присвячены тому,
што ся одбывать бігом рока (жнива, Різдво, Великдень), або бігом жывота людей
(народжіня, свадьба, погріб).

Фолклорны проявы зачали чезнути з приходом модерной технікы; такой як ся зачало
шырити уменя і записаный текст, якый люде уж были годні чітати, не было уж
простору про властну народну творчость. В тых часах (19. стороча) ся цїлый ряд
дослїджователїв пробовав документовати фолклорны звычаї з одлеглых кутів Европы.
Їх робота приспіла до ґрунту фолклорістікы і етнолоґії, єднак тыж к підоймутю
знаня о селї. Оперед было село внимане як завергнутягодне місце, много
обродженцїв і културно дїяльных особ в своїм поглядї ся обернуло. Про Европу 19.
стороча были народны мотівы з гор, сїльского середовища або далекых місц дашто
нове, незнаме і выкликало велику одозву. Богатство народных звычаїв започало
быти швыдко розумено як народна дїдовизна, з яков ся могли чісленно выникаючі
народы добрї ідентіфіковати.

Фолклор ся проявує і в матеріаловым выражіню – як малярство, архітектура, руков
вырабляны продукты або і ґастрономія.

Тота статя є часточно або цалком основана на перекладї статї Folklór на чеській
Вікіпедії.



https://rue.wikipedia.org/wiki/%D0%A4%D0%BB%D0%B5%D2%91%D0%BC%D0%B0%D1%82%D1%96%D0%BA

Флеґматік є єден із штирёх видів темпераменту, стабілный інтроверт. Тїлова
текутина, котра мать на нёго на основі стародавных поглядів вплыв, є слиз (ґрец.
флеґма, стады назва). Є осторожный, розважный, сполегливый, змірливый,
вырівнаный, покійный, легковажный, вміє свої емоції утримовати. Є добрым
ведучім. Прожывать поверьхнї і помаленькы, што значіть, же не забывать а хоць го
подїя не зохабила цїлом (або переважно) холодным, знать ся к нїй вернути і в
найнесподїванїшых моментах. З векшынов роботы ся без проблемів вырівнать тай
сітуації рішыть з холоднов головов. Кідь запоює емоції, та то звычайно маленько.

Тота статя є часточно або цалком основана на перекладї статї Flegmatik на
чеській Вікіпедії.



https://rue.wikipedia.org/wiki/%D0%A3%D0%BB%D1%97%D1%82_%D0%BB%D1%97%D1%81%D0%BE%D0%B2%D1%8B%D0%B9

Улїт лїсовый (Tringa ochropus) є середнё великый вид прибережного птаха з родины
бекасовых.

Улїт лїсовый є птахы великый як кос з бурочорныма крижами і білым бріхом. Голова
і грудь суть выразно флякасты. Як летить годен у нёго відїти білу гудзіцю і
тмавый спід крыл.

Находить ся в лїсовім пасмі од Побалтя через Середню Европу аж по Сібірь. Улїт
лїсовый є перелїтный птах, кінцём юла або в авґустї опущать свій домів і путує
на зимовища до Африкы. На гнїзда ся вертать кінцём марца.

Тота статя є часточно або цалком основана на перекладї статї Vodouš kropenatý на
чеській Вікіпедії.



https://rue.wikipedia.org/wiki/%D0%A3%D0%B4%D0%BE%D0%B4

Дудок або удод (Upupa epops) є птах з ряду сиворакшоподобных а єдиный жыючій
представитель родины удодовых (другый представитель Upupa antaios, якый давнїше
жыв на острові Свята Гелена, быв выгубеный бігом 16. стороча). Од мая року 2008
є народным птахом штату Ізраіль.

Дудок жыє на россяглій теріторії Европы, Азії а северной і субсагарьской Африкы.
Є переважно перелїтный, европскы птахы мають свої зимовища в субсагарьскій
Африцї, азійскы пак на югу азійского контіненту.

Тота статя є часточно або цалком основана на перекладї статї Dudek chocholatý на
чеській Вікіпедії.



https://rue.wikipedia.org/wiki/%D0%A2%D1%80%D0%B8%D1%81%D0%BA%D1%83%D0%BD%D1%87%D1%96%D0%BA

Трискунчік (Acrocephalus schoenobaenus) є середнї великый вид співака з родины
Sylviidae.

Гнїздить у векшынї Европы а в западній а середнїй Азії выходно по западну
Сібірь. Є то перелїтный вид із зимовищами в субсагарьскій Африцї, в меджах од
Сенеґалу на западї по Етіопію на выходї а выход Капска в Югоафрицькій републіцї
а северній Намібії.

Европска популація є одшацовована на 4,4-7,4 міліонів парів. Чіслено жыє головно
в Росії (1,3–2,5 міліонів парів), Румунії (0,85–1,1 міліонів парів) а Булгарії
(0,6–0,8 міліонів парів). На теріторії середнёй Европы гнїздить коло 315–593
тісяч парів.

Страву глядать в низкій густій веґетації. Переважно жере хробакы; жере тыж
павукы, слимакы а на осїнь і бобулї.

Тота статя є часточно або цалком основана на перекладї статї Rákosník velký на
чеській Вікіпедії.



https://rue.wikipedia.org/wiki/%D0%A2%D0%B5%D0%BE%D0%B4%D0%BE%D1%80_%D0%A0%D0%BE%D0%BC%D0%B6%D0%B0

Теодор Ромжa (*11. апріля 1911, Беликый Бычків — †1. новембра 1947, Мукачово) —
быв єпіскоп Мукачовской ґрекокатолицькой єпархії. 27. юна 2001 го папа Йоан
Павел ІІ. выголосив за благославеного.

В роцї 1930 закінчів штудії матурітов на ґімназії в Хусті. Теодор быв все
веселый, любив шпорт, рад чітав жывоты святых і мучеників. Тогдышній мукачовскый
єпископ Петро Ґебей ёго прияв до священицького семінаря в Ужгороді і кідь відів,
якы мать таленты і характер, післав го докінчіти теолоґічны штудії до папського
колеґія Ґерманікум-Гунґарікум, в 1934 Русікум в Римі. Філозофію і теолоґію
скінчів на папській универзіті Ґреґоріанум, де здобыв і докторскый тітул. В Римі
быв 25. 12. 1936 рукоположеный на священика. Ёго священицкым моттом были слова
116 псалму: Господи, єм твій слуга і сын твоёй служебниці. В році 1937 быв
менованый за пароха в Березовім. Новій єпископ Александер Стойка ёго пізніше
закликав до Ужгороду і выменовав за шпірітуала свячщеницького семінаря і
професора філозофії. По смерти єпископа А. Стойку прияв 24. 9. 1944 єпископску
хіротонію на єпископа мукачовской єпархії, котру вів лем три рокы. На єпископа
Ромжу зробили 27. 10. 1947 атентат. Тяжкым воєнскым мотором вдарили до воза, в
котрім ся віз єпископ і другы священиці. Віз ся розпав а отрясеных священиків бы
бандиты добили на смерть, кебы не пришлов поштарьскый мотор з єдной і віруючі з
другой страны. Пак іх одвезли до шпыталя до Мукачова. Єпископ ся уж діставав із
тяжкой раны, як го 31. 10. 1947 отровила сестра Одарка, котру післало НКВД.
Вмерти мусив прото, бо быв могучов силов, котра тримала віруючіх вєдно і не
піддавала ся неприятелёві Хрістовой церкві. Ёго жывот быв як ікона Хріста.
Насдідовав Ісуса, ріс в мудрости, вчів словами і прикладом, обяв вшыткых і
вшытко із любовёв. В переслідуваню быв силный і прияв свій хрест – смерь про
віру і про церков. Свою душу оддал Сотворителёві в шпыталю як мученик 1. 11.
1947. В 60-тых роках 20-го сторіча інавґурованём метрополитного архієпископа
візантійскорусиньской метрополії Ш. Й. Кочішка ся почав процес беатифікації
єпископа Т. Ромжу і ёго сполубратів, Павла Петра Ґойдіча, Василя Гопка і
Александра Хіру. За благославеного Ромжу выголосив 27. 6. 2001 Йоан Павел ІІ.



https://rue.wikipedia.org/wiki/%D0%A2%D0%B0%D0%BB%D1%96%D0%B0%D0%BD%D1%8C%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Таліянськый язык ( italiano (опис) ци lingua italiana) є єден из романськых
языкув, котрый має урядный статус у Італії, Швейцарії, Сан Маріні, Ватікані и на
Істрії (у Словенії и Хорватії). Мож ся ним порозуміти ай у бывшых таліянськых
колоніях (в Албанії, Ерітреї, Ефіопії, Лівії и Сомалії), у таліянськых
еміґрантськых общинах в Арґентині, Австралії, США, Тунісови и многых другых
державах.

Таліянськый язык ся веде уд латины и змежи романськых языкув майближый д нюй
лексічно, напротив другым романськым языкам утримлює латинськый контраст межи
куртыми и довгыми согласными. Сучасный таліянськый язык ся сперат на тосканськый
діалект, убробленый таліянськыми класиками Аліґєріём, Петрарком и Бокаччом на
переломі XIII. и XIV. сторуч. Вєдно з ним на теріторії Італії є много вшилиякых
діалектув, дакулько реґіоналных файт таліянського языка и дакулько ідіомув,
котрі ся держат окремішными языками, а не діалектами таліянського (майнаперед
сардінськый и фріулськый).



https://rue.wikipedia.org/wiki/%D0%A1%D1%83%D0%BA%D0%B0%D0%BB%D0%B5%D0%BD%D1%8C

Сукалень (Limosa limosa) є великым видом прибережного птаха з родины бекасовых
(Scolopacidae).

Гнїздить на россяглій теріторії Евразії і в меджах од Ісланду выходно по выходну
Сібірь. Є перелїтный вид, зимує в южній і западній Европі, Африцї. на Середнїм
выходї і Австралазії.

Ґлобална популація сукапля падать; лем в роцї 2005 быв за опереднїх 15 років
гаданый на цїлых 25 %. Прічінов є головно страта гнїздовищ бо ся одводнёвали
мочарї і тыж інтензіфікація сільского ґаздівства. В много областях є огроженый
ловлїнём, і наперек тому же є то у вшыткых штатах Европской унії аж на Францію
заказаный.

Тота статя є часточно або цалком основана на перекладї статї Břehouš černoocasý
на чеській Вікіпедії.



https://rue.wikipedia.org/wiki/%D0%A1%D1%82%D1%80%D0%B8%D0%B6

Серпик або тыж стриж (Apus apus) є малый перелїтный птах з ряду серпикоподобных
(Apodiformes), якы належать міджі найлїпше лїтаючіх птахів.

Гнїздить скоро в цїлій Европі, в северній Африцї а на россяглій теріторії Азії.
Є міґруючій із зимовищами на южній половинї Африкы. Там одлїтать в септембрі і
до середнёй Европы ся назад зачінать вертати в марцї. Жыє переважно в містах і
на валалї, рїдко і в лїсах або в скалистых областях.

Серпик з выїмков часу гнїздїня ся скоро безперерывно стримує у воздусї, де
докінце і спє, пє і топтать ся, черять притім швыдке лїтаня з плахтїнём, бігом
якого наберать вышку аж єден аж два кілометры, жебы потім як спє міг помаленькы
слизкати ся воздухом долов. Бігом падавого лїтаня падать до мікроспаня, де
одкапчать єдну половину мозґу, причім друга керує лїтаня. Серпиковы ночують в
ґрупах. Середня швыдкость лїтаня є 35 км/г, але годен летїти і через 200 км/г.
Мінімалне рушаня ся по певній поверьхнї доказують і ёго невывинуты ногы, дякуючі
котрым здобыв біномічне імя (Apus apus – з ґрецького apous = без ніг).

Тота статя є часточно або цалком основана на перекладї статї Rorýs obecný на
чеській Вікіпедії.



https://rue.wikipedia.org/wiki/%D0%A1%D1%80%D0%B8%D0%B1%D0%BB%D1%8F%D1%81%D1%82%D0%B0_%D0%BC%D0%B5%D0%B2%D0%B0

Срибляста мева (Larus argentatus) є великый вид мевы з ґрупы "великых
білоголовых мев". Як і векіна мев той ґрупы мать в дорослім віку білу голову,
тїло і хвіст, сивый хырбет, сивы крыла з чорнов кресбов і білыма шпіцями пірок
лїтаня. Дзёбак є жовтый з червеным фляком на спіднїй челюсти. Рослишованя од
подобных видів, з котрыма быв оперед споёваный є дуже тяжке. Срибляста мева
гнїздить на побережу северозападной Европы од северной Франції і брітаньскых
островів по северну Шкандінавію і прилеглу часть Росії. В зимі перебывать в
области гнїздищ, лем севернїшо гнїздячі птахы ся переміщують до южной части
ареалу виду. В остатнїх лїтах ся росшырив і до внутроземных областей Польска.
Небогато в зимі залїтавать тыж дале на юг.

Тота статя є часточно або цалком основана на перекладї статї Racek stříbřitý на
чеській Вікіпедії.



https://rue.wikipedia.org/wiki/%D0%A1%D0%BF%D0%BE%D1%94%D0%BD%D1%8B_%D0%A8%D1%82%D0%B0%D1%82%D1%8B_%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%8C%D1%81%D0%BA%D1%8B

Споєны Штаты Америцькы ці Споєны Штаты Американьскы, скорочено США (анґліцькы
United States of America, скорочено USA) — федератівна презідентьска републіка в
Северній Америцї, лежача од Атлантічного по Тихый океан. Вдяка енклаві Аляшкы
достане земля США і на берегы Северного ледового океану і на дакотры тихоморьскы
островы (головно Гавай). Споєны Штаты Америцькы ся складають з 50 штатів,
федералной теріторії з головным містом і резіденціов влады і Конґресу (District
of Columbia), придруженых штатів з внутрїшнїм самосправованём (Порторіко,
Северны Маріяны і далшы) і самосправованых земель Споєных Штатів (Ґуам,
Вірґіньскы островы, Америцька Самоа та далшы).

По скінчіню холодной войны і колапсї Совєтского союза США обстали головнов
світовов великов державов з домінантным поставлїнём в економіцї, політіцї,
културї і воєньскій силї.

Плоха країны 9 826 675 км², населїня — 309 134 000 особ (одшацованя 2010 року,
3-тє місце у світї). Офіціялный язык — анґліцькый (де-факто), юридично
офіціялного языка не мать. Мінова єдиніця — долар США. Споєны Штаты — єдна з
найбівше етнічно таркастых і мултікултуральных країн у світї, што обстало
історічно в наслїдку великомасовой іміґрації з різных країн та контінентів. США
мають найрозвинутїшу економіку світа з найвысшым ВВП, што становило в 2011 роцї
$15.1 трильёны (22% номінального світового ВВП і понад 19% глобалного парітету
купчой спроможності) За прибытком на єдного обывателя Штаты мають 7-ме місце у
світї.

США — федеративна конштітучна републіка, в якій владны правомоці ся роздїлюють
міджі федеральный уряд і уряды 50 штатів. Каждый з 50 штатів мать свою
конштітуцію, сістему орґанів влады і управління. Выконавча, законодавча і судова
влада представлены одповідно Презідентом, Конґресом і Верховным Судом. США суть
засновниками ООН і мають стале місце в Радї Беспекы ООН, засновниками
Североатлантічного альянсу. США панують найбівшов економіков у світї
($14,2 трлн), могутныма збройныма силами, передовшыткым найвекшым
войсково-морскым флотом, США тримуть першый ядерный потенціал на Земли.

1507 року нїмецькый картоґраф Мартін Вальдземюллер створив карту світу, на якій
земли в Западній півкулї першыраз назвав «Америков» (America), на честь
флорентійського першоодкрывача та картоґрафа Амеріґо Веспуччі. Колишнї
брітаньскы колоністы перше хосновали сучасну назву країны в роцї 1776 в
Декларації про незалежность — «unanimous Declaration of the thirteen united
States of America». Згодом назва United States of America — Споєны Штаты
Америкы — была офіціално затверджена II американьскый Контінентальный конґресом
1776 року (намісто назвы «Споєны колонії», приятой конґресом 7. юна 1775 року).
У франко-американських договорах 1778 року використовується назва «Сполучені
Штати Північної Америки» (United States of North America).

Пізнїше ся также зъявила скорочена форма назвы, нынї часто повжывана: United
States — «Споєны Штаты». Гевся назва, а тыж іщі коротша форма — «Штаты» ся
хосновали протоколах Континентального конґресу. Абревіатура «U.S.» ся находить в
папірёх Джорджа Вашінґтона 1791 року, а абревіатура «U.S.A.» ся першыраз зъявила
1795 року.

Анґліцькый язык є вылучно материньскым языком про дас 82 % обывателїв,
шпанєльскый язык про 10 % обывателїв. США не мають на федералній уровни законом
кодіфікованый урядный язык, але анґлічтїна їм в практіцї є і дакотры законы і
предписы наказують в дакотрых областях єй познаня (посмоть напр. пожадавкы про
натуралізацію). Дакотры штаты Унії урядны языкы кодіфікованы мають, або
анґлічтїну або веце языків в тім чіслї і анґлічтїну. Вецеязычныма штатами суть
Гавай (анґлічтїна і гавайчіна), Нове Мексіко (анґлічтїна і шпанєлчіна) і Луісяна
(анґлічтїна і францущіна). В різных далшых завислых теріторіях є сітуація іщі
веце таркастїша, часто є екстра предписами сокоченый язык оріґіналных жытелїв.

Тота статя є часточно або цалком основана на перекладї статї Сполучені Штати
Америки на україньскій Вікіпедії. Тота статя є часточно або цалком основана на
перекладї статї Spojené státy americké на чеській Вікіпедії.



https://rue.wikipedia.org/wiki/%D0%A1%D0%BE%D1%80%D0%BE%D0%BA%D0%BE%D0%BF%D1%83%D0%B4_%D1%82%D1%80%D0%B8%D0%BF%D0%B0%D0%BB%D1%86%D1%91%D0%B2%D1%8B%D0%B9

Сорокопуд трипалцёвый (Picoides tridactylus) є середнї великый вид
дятлообразного птаха, великого скоро як довбач великый. Зверьха є чорнявый з
білов смугов за оком і біло смужкованым хырбетом, спід є білый, густо чорно
смужкованый. Самець мать переднє тимя жовте. Гнїздить в шпильковых лїсях із
старыма смереками. Гнїздить в северьскых лїсах Европы, Азії а Северной Америкы,
мімо того і в рядї ізолованых популації в горах Европы а Азії южно од ареалу
неперерывного росшырїня.

Тота статя є часточно або цалком основана на перекладї статї Datlík tříprstý на
чеській Вікіпедії.



https://rue.wikipedia.org/wiki/%D0%A1%D0%BE%D1%80%D0%BE%D0%BA%D0%BE%D0%BF%D1%83%D0%B4%D0%BE%D0%B2%D1%8B

Сорокопудовы (Laniidae) є родина рахуюча коло 30 видів малых співаків дїленых до
трёх родів. Найчісленїшым є род Lanius, котрого одборна назва походить з
латиньской назвы про мясарья, што одказує на їх тіпічне справованя ся - здїваня
уловеной стравы в подобі інсекту, малых пташків ці ссавцїв на терня кряків, де
їх собі складують на пізнїшы часы і потім ся к ним вертають. Очівісно то але
роблять лем куртодобо і не повнить подобну функцію, як наприклад підземны
склады, якы знаме у мыш.

Обывають одкрыты країны з кряками на великій теріторії Европы, Азії, Африкы а в
подобі двох представителїв і Северной Америкы.

Тота статя є часточно або цалком основана на перекладї статї Ťuhýkovití на
чеській Вікіпедії (чісло ревізії не было становлене).



https://rue.wikipedia.org/wiki/%D0%A1%D0%BD%D0%B0%D0%BA%D1%96%D0%B2

Село лежыть в долинї, де праменить ріка Топля, на їй верьхнїм току, де ся
головна долина кінчіть і дїлить на меншы долины, беспосередно коло польской
граніцї. Снаків лежыть в найзападнїшій части Низкых Бескид, під їх головным
хырбетом, у надморьскій вышцї 4500 метрів. Находить ся 18 кілометрів на запад од
окресного міста Бардеёв коло драгы, котра напрямом є Стара Любовня.

Адміністратівно належыть окресу Бардеёв в Пряшівскім краю. Село сусїдить на
выходї з Грабскым, на северї і на северовыходї веде штатна граніця з Польском і
на югу і югозападї із селом Мальцов. През село тече цалком малый потїчок Весна,
котрого жрідло є близко граніць з Польском. Розлога села є дас 1460 гектарів.
Тягне ся в довжцї 2 кілометрів.



https://rue.wikipedia.org/wiki/%D0%A1%D0%BA%D0%BE%D0%BF%D0%B0

Скоб або тыж скопа (Pandion haliaetus) є хищовый птах єдиный з родины скобовых.
Є то середнї великый хищ, досягуючі довжкы 55-58цм і роспятя крыл 145-170 цм.
Мать буро опірену верьхню часть тїла і сивобілу спідню часть тїла зо шыроков
смужков през око.

Скобам выговує шырока шкала становищ, жыє головно в околицї морьскых берегів і
внутроземных вод (озера і векшы рікы), де мать достаточны множества стравы. Може
го найти на вшыткых контінентах з вынятком Антарктіды, і кідь в южній Америцї
жыє лем як міґруючій вид. Цалкова европска популація є гадана дас на 9 тісяч
парів.

Страва скоба ся складать скоро лем з рыб, котры їмать на поверьхнї водной
уровни. Лову є приспособленый як фізічныма властностями, так оєдинелым
справованём при властнім лову і хапаню уловків.

Скоб є цілосвітово росшыреный і годен го найти в областях мірного і тропічного
клімату вшыткых контінентів окрем Антарктіды.

Европскы екземпларї зимують в Африцї, закля што америцькы і канадьскы зимують
в южній Америцї, бо дакотры североамерицькы екземпларї зіставають в южных штатах
США.



https://rue.wikipedia.org/wiki/%D0%A1%D0%BA%D0%BE%D0%B1%D0%BE%D0%B2%D1%8B

Скоб або тыж скопа (Pandion haliaetus) є хищовый птах єдиный з родины скобовых.
Є то середнї великый хищ, досягуючі довжкы 55-58цм і роспятя крыл 145-170 цм.
Мать буро опірену верьхню часть тїла і сивобілу спідню часть тїла зо шыроков
смужков през око.

Скобам выговує шырока шкала становищ, жыє головно в околицї морьскых берегів і
внутроземных вод (озера і векшы рікы), де мать достаточны множества стравы. Може
го найти на вшыткых контінентах з вынятком Антарктіды, і кідь в южній Америцї
жыє лем як міґруючій вид. Цалкова европска популація є гадана дас на 9 тісяч
парів.

Страва скоба ся складать скоро лем з рыб, котры їмать на поверьхнї водной
уровни. Лову є приспособленый як фізічныма властностями, так оєдинелым
справованём при властнім лову і хапаню уловків.

Скоб є цілосвітово росшыреный і годен го найти в областях мірного і тропічного
клімату вшыткых контінентів окрем Антарктіды.

Европскы екземпларї зимують в Африцї, закля што америцькы і канадьскы зимують
в южній Америцї, бо дакотры североамерицькы екземпларї зіставають в южных штатах
США.



https://rue.wikipedia.org/wiki/%D0%A1%D0%B8%D1%80%D0%B0_%D1%87%D0%B0%D0%BF%D0%BB%D1%8F

Сира чапля (Ardea cinerea) є великый бродивый птахы з родины чаплёвых. Є богато
росшырена, жыє на вшыткых контінентах выходной півкулї з вынятком Австралії і
жывить ся переважно рыбами. В Европі іде о найвекшого представителя чапель.

Сира чапля є великый, силно ставляный птах. Росте до 84 - 102 цм, роспятя крыл
мірять 155 - 175 цм і досягує вагы міджі 1 - 2 кґ. Єй найнападнїшым ознаком є
довгый тонкый карк і довгы ногы, котры єй уможнюють рушати ся і у векшых
глубках. Є напросто незамінительна, од спіднёй стороны брудно біла і зверьху
сива з ружовожовтым дзёбаком, тмавыма смугами на карку, чорныма кінцями крыл і
тмаво продовженыма пірками на голові. Хоць є у векшынї рока зафарблена подобно,
в часї розмножованя мать обычайно о дашто червенїшый дзёбак і ногы. Поглавя ся
міджі собов не різнять, молоды птахы суть у порівнаню з дорослыма выразно тмавшы
і з великой части їм хыбує біле зафарблїня карку і довгы тмавы пірка на голові.

Тота статя є часточно або цалком основана на перекладї статї Volavka popelavá на
чеській Вікіпедії.



https://rue.wikipedia.org/wiki/%D0%A1%D0%B5%D1%80%D0%B5%D0%B4%D0%BD%D1%97%D0%B9_%D0%B4%D0%BE%D0%B2%D0%B1%D0%B0%D1%87

Середнїй довбач (Dendrocopos medius) є середнї великый вид дятлообразного птаха
з родины дятловых (Picidae).

Є лем дакус меншый як великый довбач (D. major), але разом очівісно векшый, як
довбач малый (D. minor). Росте до довжкы 20–22 цм а роспятя крыл мірять 33–34
цм, вага колыше міджі 50–58 ґ. Хырбет і крыла мать блищачо чорны, біло флякасты,
з кулятым білым фляком на крылах коло плеч. Хвіст є чорный з білыма, тмаво
смужкованыма вонкашнїма пірками. Тимя мать червене без чорного краю, шыёва
смужка чорна, незаперта. Бокы суть сиво смужкованы, грудь світло жовта а бріх і
спіднї кровкы хвоста ружовы. Дзёбак є кус куртый, слабшый, світло сиво
зафарбленый. Із вшыткых видів довбачів в Европі мать найменше розвинутый
сексуалный діморфізм очівісный лем на червеній чапочцї, котра є у саміць дакус
куртша а на заднїм краю брудно помаранчово жовта.

Жыє на россяглій теріторії Европы, в меджах од Канатерьскых гор кріз Піренеї,
велику часть Франції, Белґії а середнёй Европы аж по западный край европской
части Росії; засягує тыж на Кавказ а до Ірану а Іраку в Малій Азії. Є то сталый
птах.

В середнїй а выходній Европі гнїздить головно в низинах і горбковых країнах,
максімално по 900 м н. м.. В Італії, на Балканї і в Турції але гнїздить аж по 1
700 м н. м. а на Кавказї і в Іранї іщі высше.

Поглавно дозрївать уж на кінцї першого рока жывота. Є моноґамный. Гнїздить в
дутинах стромів, як собі сам глубить в кменях або силных конарях з мягкым
деревом, звычайно у вышцї 5–10 м над землёв. На їх тесяню, котре тырвать
звычайно 2–4 тыжднї, ся дїлять обі поглавя; в конечнім штадію бывають шырокы
згруба 12 цм і глубокы 20–35 цм із вступнов дїров з діаметром найменше 34 мм.
Даколи тыж схоснувать опущены дутины великых довбачів або малых довбачів, котры
росшырює, ці обсаджує єдну властну дутину вецераз. В середнїй Европі зачінать
гнїздить найскорше на початку апріля. Шторік кладе звычайно єдну зношку з 5–6
(4–8) білыма, блищачіма, 23,2 x 18,5 мм великыма яйцями, на котрых сидять обоми
родічі 12–13 днїв. Молодята пак гнїздо опущають по 20–24 днях.

Тота статя є часточно або цалком основана на перекладї статї Strakapoud
prostřední на чеській Вікіпедії.



https://rue.wikipedia.org/wiki/%D0%A1%D0%B2%D1%96%D1%82%D0%BE%D0%B2%D0%B0_%D0%BE%D1%80%D2%91%D0%B0%D0%BD%D1%96%D0%B7%D0%B0%D1%86%D1%96%D1%8F_%D0%BE%D1%85%D1%80%D0%B0%D0%BD%D1%8B_%D0%B7%D0%B4%D1%80%D0%B0%D0%B2%D1%8F

Світова орґанізація охороны здоровя (World Health Organisation, WHO) є аґентура
Орґанізація споєных націй, актівна як коордіначна авторіта в міджінароднім
здравю - централа Женева, Швайцарія. WHO была основана Споєныма націями 7.
апріля 1948. Тот день ся на цїлім світї святить як Світовый день здравя.
Сучаснов діректорков є Др. Марґарет Чен. WHO здїдила много мандатів і жрідел по
своїм попередникові, Здравотній орґанізації (Health Organisation - HO), котра
была аґентуров орґанізації Сполоченства націй. Перебрала повнїня повинностей і
задач Міджінародного уряду публічного здравотництва (OIHP) з резіденціов в
Паріжі, так як были становлены в міджінароднім договорї підписанім в Римі 9.
децембра 1907.



https://rue.wikipedia.org/wiki/%D0%A1%D0%B2%D1%96%D0%B4%D0%BD%D0%B8%D0%BA

Окресне місто Свідник лежыть у северній части Низкых Бескид, на нивній терасї
при устю рікы Ладомиркы до Ондавы, надморьска вышка в серединї міста є 230
м.н.м. В хотарї є надморьска вышка од 200м аж до 500м. Місто выникло в роцї 1944
споїнём сел Нижнїй Свідник, лежачого на лївім берегу рікы Ладомиркы і Вышнїй
Свідник, лежачого на лївім берегу Ондавы.

Поверьх хотаря є мірно покорчена повышенина, лем в западній і выходній части
мірно членита. Творять го флішовы верствы (пісковцї, іловцї), четвертогорны
наплавенины (шутры, пискы) і схыловы глины. Середня річна теплота є 7 °C, річна
сума зражок 700 – 800 мм. Мать нівны оґлеєны і руды лїсны ґрунты. Середня часть
хотаря є одлїснена, неперерывный лїс з перевагов бука, грабу і березы є в
северній части, на нівах суть лужны лїсы. В Ондаві верь зливаня з Ладомирков жыє
выдра річна.

Таке рїшіня ербу не ладило зо звычаями домашнёй містьской гералдічной творбы,
зато місто року 1984 приступило ку гералдічній управі. З ербу ся выпустили
нефункчны синї поля і мотів стромів а головнов ербовов фіґуров зістав мотів
дукляньского памятника, котрый - і кідь не стоїть не теріторії міста - є з ним
тїсно звязаный.

Застава міста є складжена з двох поздовжных білочервеных і червенобілых смуг. Во
верьхнїй смузї коло тычі є білый і в спіднїй смузї червеный квадрат. Застава
мать помер сторон 2:3 і на кінцї є два раз застрїжена до третины єй листу.



https://rue.wikipedia.org/wiki/%D0%A0%D1%83%D1%81%D0%B8%D0%BD%D1%8C%D1%81%D0%BA%D0%B0_%D0%BD%D0%B0%D1%80%D0%BE%D0%B4%D0%BD%D0%B0_%D1%80%D0%B5%D0%BF%D1%83%D0%B1%D0%BB%D1%96%D0%BA%D0%B0_%D0%9B%D0%B5%D0%BC%D0%BA%D1%96%D0%B2

Руська народна републіка Лемків або Русиньска народна републіка Лемків −
невелика держава Лемків вынукнута по роспадї Ракусько-Угорьска.

Єствованя републікы прокламоване 5. децембра 1918 у Флоринцї. Влада републікы
была проросійсков. Одмогли підписати унію із Западоукраїньсков народнов
републіков. На парізькій конференції лемківска делеґація (Михайло Юрчакевіч,
Александер Ціханьскый і Ярослав Качмарчік) ся домогали припоїня републікы до
Чеськословеньска на прінціпі автономії.

12. марца 1920 републіка остала зліквідованя через польскы войска, што потвердив
в 1921 ризькый мір.

На чолї Верьхнёй рады быв о. Михайло Юрчакевіч, і секретарём др. Дмитро Собин з
Бартного.

Премєр-міністром екзекучного уряду быв др. Ярослав Качмарчік. Міністром
рольництва быв Микола Ґромосяк, Лемко із села Крыниця, і міністром внутрїшнїх
дїл о. Дмитро Хыляк (1866-1955), походжінём і Ізб.

Тота статя є часточно або цалком основана на перекладї статї Rusińska Ludowa
Republika Łemków на польскій Вікіпедії.



https://rue.wikipedia.org/wiki/%D0%A0%D0%B5%D0%BF%D0%BE%D1%80%D1%82%D0%B0%D0%B6

Репортаж (з франц. reporter – приносити) є літературна форма хоснована
передовшыткым в журналістіцї, репортаж пописує і вказує правду на основі
конкретных фактів, векшынов здобытых прямов участёв або позеранём ся.

Автор репортажы – репортер або репортерка – ся рушать на меджі новин і
публіцістікы: подїю описує тай разом шацує, ёго одношіня є часто очівісне і мать
вплыв на композіцію. Базовыма ознаками репортажы є предметность, акцент на
детайл (потребує то внимавость репортера), быти акуратный і кідь годен
обєктівный. Репортаж є акымесь росшыреныма новинами, подробнїше і „дірект у
того“. Репортаж може быти написана + образова (новины), радіова ці телевізна.

Векшынов іде о їх комбінацію, в дакотрый репортажах выразно переважує дакотра із
компонентів, з чім є повязаный і выбер композіція (драматічна, лінеарна, ку
контрасту, кругова). Репортер є позорователь (і часто ай участник) описованой
подїї, што му приностиь шпеціфічный погляд на ню і чітателёви пак і лїпше
переданя зажытка.

Тота статя є часточно або цалком основана на перекладї статї Reportáž на чеській
Вікіпедії.



https://rue.wikipedia.org/wiki/%D0%A0%D0%B5%D0%BC%D0%B5%D0%B7%D0%B0

Цїлком богато є росшырена в западній Азії, в середнїй, южній і выходній Европі,
одкы ся в послїднїй добі помалы шырить напрямом на запад. В Европі займать
цїлкову плоху 1 - 10 000 000 км2, на котрій жыє в сучасности веце як 420 - 840
000 екземпларів. В послїднїх 10 роках але єйo чісленость упала о цїлый 30 %, што
запрічінила передовшыткым страта природного біотопу.

Обывать рашелиниска і вогкы листяны лїсы близко воды, бажин, рыбників і озер з
достаточно зароснутыма берегами.

Самець бігом мая збудує чудове гнїздо, завішене на конарях строму або на
тростинцї, котре є на верьху зужене і долов кулёве із вступом на єднім боку. Як
матеріал на будованя служыть найчастїше решта з насїня листяных стромів. Бігом
добы, коли самець токать, саміцї лїтають довкола і выберають собі гнїздо, до
котрого накладуть яйця.

Тота статя є часточно або цалком основана на перекладї статї Moudivláček lužní
на чеській Вікіпедії.



https://rue.wikipedia.org/wiki/%D0%9F%D1%83%D0%BD%D0%BE%D1%87%D0%BA%D0%B0

Пуночка (Plectrophenax nivalis) або снїжный подорожник є середнї великый
северьскый вид співака з родины овсянковых. У вшыткых шатах мать выразно білы
поля на крылах. Самець в свадьбянім шатї є цїлый білый з чорным хырбетом і
крайнїма частями крыл, саміця мать хырбет буро флякастый, на голові і на груди є
сивобура. В простім шатї суть обі поглавя подобны, з арджаво жовтобурым надыхом
на тварях, тимю і груди, хырбет є флякастый. Дзёбак жовтый з тмавым щпіцём (в
свадьбянім шатї цїлый тмавый). Гнїздить у высокогорьскім пасмі, на камянистых
прибережах і в тундрї.

Тота статя є часточно або цалком основана на перекладї статї Sněhule severní на
чеській Вікіпедії.



https://rue.wikipedia.org/wiki/%D0%9F%D1%80%D1%8F%D1%88%D1%96%D0%B2%D1%81%D0%BA%D0%B0_%D1%83%D0%BD%D1%96%D0%B2%D0%B5%D1%80%D0%B7%D1%96%D1%82%D0%B0

Пряшівска універзіта у Пряшові є высока школа універзітного тіпу. Пряшівска
універзіта была основана на основі закона ч. 361/1996 З.З. з 10. децембра 1996
роздїлїнём Універзіты Павла Йозефа Шафаріка у Кошіцях на Універзіту Павла Йозефа
Шафаріка і Пряшівску універзіту. Історія векшыны факулт є але омного довша, і
найстарша з них (Ґрекокатолицька теолоґічна факулта) наслїдує інштітуцію
основану в роцї 1880. Є то третя найвекша словеньска універзіта за чіслом
факулт. Окрем факулт є частёв універзіты Устав русиньского языка і културы,
Устав азійскых штудій, Центер ціложывотного і компетенчного ошколованя о
Дослїдный центер. На Пряшівскій універзітї є веце як 12 500 штудентів і 1 040
працовників. На чолї універзіты стояли ректоры проф. PhDr. Карол Феч, CSc.
(1997-2003) і проф. PhDr. Франтїшек Мігіна, CSc. (2003-2007). Од 1.8. 2007 є
ректором проф. RNDr. Рене Матловіч, PhD. Пряшівска універзіта є членом EUA
(European University Association), Danube Rectors´ Conference і сіґнатаром харты
EMUNI.



https://rue.wikipedia.org/wiki/%D0%9F%D1%80%D0%B8%D0%BD%D0%B0%D0%B7%D1%8B%D0%B2%D0%BD%D0%B8%D0%BA

Приназывниками або Препозіціями ся называють неповнозначны незмінны слова,
служачі на выражіня різнородных одношінь назывників, містоназывників і
чісловників у непрямых падах к іншым словам.

Приназывникы стоять все перед тым меном, з котрым ся вяжуть: выйти з хыжы,
пришов міджі людей, дївча із валалу, положыв на стіл, стоїть за стїнов, лежав
під орїхом і т. д.

Подля свого походжіня ся приназывникы дїлять на неодводжены (прімарны) і
одводжены (секундарны). Подля своёй штруктуры ся приназывникы дїлять на просты і
зложены.

К неодводженым односиме тоты приназывникы, што суть стародавны і стратили своє
споїня із словами свого походжіня, напр.: о, од, без, в, над, до, за, к, ід, з,
із, по і ін.

К одводженым односиме приназывникы, што взникли од форм повнозначных слов по
стратї свого первістного значіня, напр.: коло, подля, перед і т. д., а тыж такы,
што ся ужывають в двоякім значіню, напр.: близко, навколо, спереду, зднука і др.

Приклады вязаня (споёваня) приназывників з непрямыма падами: – з ґенітівом: без,
близко, до, з (зо), за, коло, од, подля, проти/проти, серед, спід, споза, у,
окрем, вздовж, мімо, пля/попля, сперед, простів, із-за і др.; – з датівом: к
(ку), ід; – з акузатівом: за, на, над, міджі, поміджі, по, поза, попід, про,
через, в/во, о, під, през, понад,кріз, попід, зміджі, споміджі; – з локалом: в,
на, о, по, попри, при; – з інштрументалом: з, за, із, над, міджі, перед,
під/підо, долов/долї, горї.



https://rue.wikipedia.org/wiki/%D0%9F%D0%BE%D0%BF%D0%BE%D0%B2%D0%B7%D0%B5%D0%BD%D1%91%D0%B2%D1%8B

Поповзенёвы (Sittidae) суть малы співакы (11-18 цм), з великов головов, міцным
дзёбаком, куртыма силныма ногами з острыма пазурами і куртым хвостом. Бывають
релатівно пестры, обі поглавя суть тых самых фарб, або дуже подобны. Суть то
скоро чісто стромовы птахы, лїзучі по кменї, дакілько видів ся але приспособило
жывоту на скалах. Суть то інсектопожераючі, але можуть ся жывити і насїнём.
Родина обсягує єдиный род з 24 видами. Жыють в Северній Америцї, Евразії і
Австралії. В Европі жыють три виды.

Тота статя є часточно або цалком основана на перекладї статї Brhlíkovití на
чеській Вікіпедії.



https://rue.wikipedia.org/wiki/%D0%9F%D0%BE%D0%BC%D0%BE%D1%80%D0%BD%D0%B8%D0%BA

Поморник (Stercorarius pomarinus) є середнё великым видом поморниковых з
ціркумполарным росшырїнём.

Дорослы птахы ся находять у двох фаребйых формах. Екземплары тмавой формы суть
чорнобуры, з різно выразныма бурожовтыма лицями, заднёв сторонов шыї і білов
смугов през грудь, чоло і тимя суть чорнобуры, лице жовте. Ногы суть світлосивы,
дзёбак сивкавый з тмавшым шпіцём. Світла форма є дас 20× частїша як тмава.
Середнї хвостовы пірка мають обидві формы чудну ложкову форму, решта хвоста
тырчіть аж о 3 цм. Молоды птахы суть тяжше розознательны од другых меншых видів
поморників; суть цалково буро зафарблены, з богатыма смужками і білыма полями у
корїнях лїтачіх пірок і кровок.

Гнєздить ціркумполарно в тундрї северной півкулї. Перелїтный вид, міґрує поздовж
обидвох сторон Северной Америкы і западных берегів Европы на свої зимовища в
Мексіцькім заливі і на берегах западной Африкы і Южной Африкы. В Тихім Океанї
лежать головны зимовища в морях у юговыходной Австралії. В малых чіслах ся
обявує тыж на западных берегах Южной Америкы і коло Арабского півострова.

Тота статя є часточно або цалком основана на перекладї статї Chaluha pomořanská
на чеській Вікіпедії.



https://rue.wikipedia.org/wiki/%D0%9F%D0%BE%D0%BB%D1%89%D0%B0

Польско (польскы Polska) — країна в середнїй Европі. Гранічіть з Літвов,
Білорусіёв і Українов на выходї; Росіёв на северї; з Нїмецьком на западї; з
Чеськом і Словеньском на югу. Головне місто є Варшава. Офіціалный язык є
польскый. Польско є членом Европской унії од року 2004. В Польску є офіціална
валута злотый. Розлога Польска є 312 679 км2. Польско мать через 38 міліонів
жытелїв. В року 2015 в Польску жийэ 38,483,957 мешканьцив.

Польско ся дїлить на 16 воєводств (польскы województwo), котрых ся дїлять на 379
повітів (польскы powiat), котры ся дале дїлять на 2489 ґмін (польскы gmina),
котры ся потім можуть дале дїлити на міста і села.



https://rue.wikipedia.org/wiki/%D0%9F%D0%BE%D0%BB%D0%BE%D1%88%D0%BA%D0%BE%D0%B2%D0%BE

Поло́шково (білоруськы: Пало́шкава) є село (од року 2010 – агромістечко) в
Білорусії (Могилівска область, Клiмовицькый район). Має 345 жытелїв (2007).

Полошково ся находить во выходній части Білорусії на ріцї Сосновка, 136 км по
автомобіловій дорозї од міста Могилів.

Перше ся споминать в 1712 році як село в Польско-Літовскій унії, в році 1772
припоєне до Россії. В XIX сторочу ту жыло дас 500 людей, занимаючіх ся
польногосподарством і ремеслом. В часї Другій світовій войнї село окуповали
Нїмцї (1941–1943). Од року 1991 є частёв независлой Білорусії. Днесь жытелi
роблять в польногосподарстві і службах.

Палошкава // Гарады і вёскі Беларусі: Энцыклапедыя. Т. 6, кн. 2. Магілёўская
вобласць / рэдкал.: Т.У.Бялова і інш. — Мінск : БелЭн, 2009. — 592 с.: іл. ISBN
978-985-11-0440-2. С. 122-123.



https://rue.wikipedia.org/wiki/%D0%9F%D0%BB%D0%B0%D1%87

Плач є спроваджаючій яв дакотрых емоцій, передовшыткым смутку. Плакати годен але
і про боль або почутя стеку, безнадїї, а і силной радости. Про плач є тіпічна
характерістічна міміка і течіня слыз. Слызы обсягують ендорфін утишуючій боль і
стресовы гормоны, змыслом плачу є упокоїня чоловіка. Плач выкликує в околицї
сочутя і жаль, значіть же мать ай сіґналну функцію.

За дакотрых душевных порухах приходить плач без прічіны. У істерії може плач
тырвати і дакілько годин.

Тота статя є часточно або цалком основана на перекладї статї Pláč на чеській
Вікіпедії.



https://rue.wikipedia.org/wiki/%D0%9F%D0%B5%D1%82%D1%80%D0%BE_I_%D0%A0%D0%BE%D1%81%D1%96%D0%B9%D1%81%D0%BA%D1%8B%D0%B9

Петро I. Великый, знамый тыж як Петро Алексовіч (Пётр Алексеевич; 9. юна 1672,
Москва – 8. фебруара 1725, Санкт-Петербурґ), быв російскый царь од року 1682,
фактічно пановав од року 1689 аж до своёй смерти. Спочатку пановав вєдно із
своїм хворым невластным братом Іваном V., в роцї 1689 ся уяв реалной влады, по
Івановій смерти року 1696. Року 1724 ся сполувлады над Росіёв уяла ёго жена
Катарина I. Петро Великый ся прославив своёв великов снагов модернізовати Росію,
в політічній, економічній і културній области. Росія за Петра Великого реално
вступила міджі европскы великы державы.



https://rue.wikipedia.org/wiki/%D0%9E%D1%82%D1%82%D1%96%D0%B2_%D1%81%D0%BB%D0%BE%D0%B2%D0%BD%D0%B8%D0%BA_%D0%BD%D0%B0%D1%83%D1%87%D0%BD%D1%8B%D0%B9

Оттів словник научный, тыж Оттова енціклопедія, є найвекша друкована чеська
енціклопедія (конверзачный лексікон) ушыткых доб з років 1888-1909. Недавно го в
чіслї гесел по чеськы написаных енціклопедії перебігнула чеська Вікіпедія.

Іщі ай днеська є Оттів словник научный добрым жрідлом інформацій, особливо о
історічных фактах. Дерек Соєр в своїй книзї повідать: "Оттів словник научный
оставать герешнов приручков, непереконанов ничім, што в Чехах од той добы было
опубліковане. В своїм часї то была єдна з найлїпшых енціклопедій на світї, може
друга за чіслом гесел а ілустраціями за Encyclopædia Britannica." (сторона 96)

Тота статя є часточно або цалком основана на перекладї статї Ottův slovník
naučný на чеській Вікіпедії.



https://rue.wikipedia.org/wiki/%D0%9E%D1%81%D0%BE%D1%97%D0%B4

Росте до дакус векшой великости як каня лїсова (52 - 60 цм), в роспятю крыл
мірять 135 - 150 цм і досягує вагы 580 - 950 ґ. Фарба піря у нёго варіабілна,
общо але мать бурый хырбет, флякасту грудь і сиву голову, при лїтаню годен
відїти і ёго білы смугы на сподї крыл.

Осоїд гнїздить на векшынї теріторії Европы і у западній Азії. На зиму одлїтать
до тропічной Африкы.

Осоїд є хищ шпеціалізованый на пожераня ос і шыршнїв і їх ларв, хоць у малім
множестві ловить і другых малых жывых творів.

Гнїздить у лїсї і по векшыну рока є тяжко го у природї збачіти. Вынятком суть
свадьбяны танцї, за котрых є при лїтаню выразный тляпканём крыл. Самцї суть в
часї гнїздиня, котре тырвать од мая до авґуста, силно теріторіалны. Гнїздо собі
будує высоко на стромах і шторік кладе 1 - 2 буры флякасты яйця.

Тота статя є часточно або цалком основана на перекладї статї Včelojed lesní на
чеській Вікіпедії.



https://rue.wikipedia.org/wiki/%D0%9E%D1%80%D1%82%D0%BE%D0%BB%D0%B0%D0%BD

Ортолан (Emberiza hortulana) є середнї великый вид співака з родины овсянковых.
В каждім шатї мать ружовкастый дзёбак і ногы, жовткаво білу очну смужку і тмаво
лінкованый бурый ґерок і жовтый баюс на зеленосивым підкладї. Самець мать в
свадьвянім шатї сиву і шыроку смугу на груди (горло є жовте), бріх і бокы суть
жыво помаранчово буры. Саміця мать тимя і грудь тмаво точкованы, сива грудна
смужка є узка аж незначна, помаранчова фарба споду н є тілько сыта. Гнїздить в
низшых пологах в кулртурній країнї, на югу ареалу тыж в гористых областях.

Тота статя є часточно або цалком основана на перекладї статї Strnad zahradní на
чеській Вікіпедії.



https://rue.wikipedia.org/wiki/%D0%9E%D0%B2%D1%81%D1%8F%D0%BD%D0%BA%D0%BE%D0%B2%D1%8B

Овсянковы (Emberizidae) є шыроко росшырена і видово дуже розлична родина ряду
співаків рахуюча коло 308 видів.

Овсянковы суть маленькы завалисты пташкы з часто невыразным пірём і міцным,
куртым, шпицятым дзёбаком. Їх розміры колышуть од 10 цм у великых видів аж по
виды ростучі до 24 цм. Жыють в шырокій шкалї країн, найчастїше в лїсах,
крячінах, мочарях і пасовисках. Виды жыючі на выходній півкулї мають векшынов
холем часточно буре, смужковане піря, виды із западной півкулї але часто суть і
видительно яснїшых фарб. Їх страва ся складать осовлибо з насїня, але можуть ся
у ній обявовати і інсекты а то переважно през зиму.

Тота статя є часточно або цалком основана на перекладї статї Strnadovití на
чеській Вікіпедії.



https://rue.wikipedia.org/wiki/%D0%9E%D0%B1%D1%89%D0%B5%D1%81%D1%82%D0%B2%D0%BE_%D1%81%D0%B2._%D0%86%D0%BE%D0%B0%D0%BD%D0%BD%D0%B0_%D0%9A%D1%80%D0%B5%D1%81%D1%82%D0%B8%D1%82%D0%B5%D0%BB%D1%8F

Общество св. Іоанна Крестителя (Сполок св. Яна Крестителя; Чин св. Яна
Крестителя) - русиньска културна орґанізація. Орґанізація была заснована в
септембрі рока 1862 русиньскыма народныма дїятелямі А. Духновічом, А.
Добряньскым і О. Ґаґанцём в Пряшові.

Членамі общества былі вызначны русиньскы дїятелї выходного Словеньска,
словеньскы писателї і журналісты ай російскы славісты дїючы в Австрійскій
імперії.

Проґрамом общества было културне, реліґійне і народне взростаня Русинів,
передовшыткым через матеріалну, духовну і освітну поміч про русиньскых
ґрекокатолицькых штудентів. Общество так заложыло в Пряшові інтернат про
штудентів з немаєтных родин, якый ся называв Алумнеум.



https://rue.wikipedia.org/wiki/%D0%9D%D1%96%D0%BD%D1%96%D0%B2%D0%B5

Нініве (по аккадьскы: Ninua; по арамейскы: ܢܸܢܘܵܐ; по єврейскыנינוה , Nīnewē; по
ґрецькы Νινευη; по латиньскы Nineve; по арабскы نينوى, Naīnuwa) было головным
містом Асірії.

О хыр того міста ся заслужыли антічны авторы, котры го уміщовали міджі рікы
Тіґріс і Великый Заб. Книга Йонашова го описує як велике місто, котре ся мусило
переходити три днї. Точне уміщіня міста пробовав ся становити в 12. сторочу
іспаньскый вандрівник Бенъямін з Толеда, котрый го положыв на выходный берег
рікы Тіґріс.

Найстаршу мапу локаліты зготовив Клавдій Джеймс Річ в роцї 1820 а то без
будьякых археолоґічных сонд. В сторочу Француз Паул-Еміле Ботта (конзул у
турецького слутана в Мосулї) нашов в селї Хорсабад розвалины палаца, котрый дав
звудовати собі Сарґон II. в 8. сторочу до. н. е. і увіровав, же нашов леґендарне
Нініве. Правда, быв то лем великый палац, котрый лежав дакілько кілометрів од
самого міста.

Аж о пару років пізнїше анґліцькый асіріолоґ Австен Генрі Лаярд здобыв потребны
середкы про започатя роботы в области, котру оперед дослїджовав Ботта. Мав
серенчу - наперед одкрыв розвалины в локалітї Німруд а пізнїше юговыходно од
Німруду нашов палац короля Сенахеріба - Сарґонового сына. Гевсесь палац пізнїше
спарадив Ашшурбаніпал, якый гев дав зрядити велич книжніцю. Акурат там нашов
Лаярд множество глиняных табліць поктрытых клиновыма знаками. Лаярд нашов Нініце
тай місто вышло із забытя. Нініве ся гордило 100 км довгым цірклём містьскых
мурів, котры може же были двоїты. Та і наперек тому Нініве было добите а то дас
в роцї 632 до н. е., коли го перемогли войска Скітів і Бабілонянів.

Тота статя є часточно або цалком основана на перекладї статї Ninive на чеській
Вікіпедії.



https://rue.wikipedia.org/wiki/%D0%9D%D1%96%D0%BC%D0%B5%D1%87%D1%87%D0%B8%D0%BD%D0%B0

Нїмецько (офіціална назва Сполкова републіка Нїмецько, скорочіня СРН, нїмецькы:
Bundesrepublik Deutschland, скорочіня BRD) є середоевропскый штат. На севері
сусїдить з Даньском, омывать го Северне море і Балтіцьке море, на выходї
сусїдить з Польском і Ческов републіков, на югу з Ракуском і Швайцаріёв і на
западї з Франціёв, Луксембурьском, Белґіов і Голандіов. Розлога Нїмецька є 357
021 км2, причім земля штату ся находить в мірнїм пасми клімату. Нїмецько мать
через 82 міліонів жытелїв, што з нёго робить найлюднатїшый штат Европской унії.
Нїмецько є домовом третёй найвекшой популації іміґрантів на світї.



https://rue.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%93%D0%B2%D0%BE%D0%B7%D0%B4%D0%B0

Николай Гвозда (24. децембра 1926, Ладомирова - 3. септембра 2010) — русиньскый
поет. Народив ся 24. децембра 1926 році в русиньскім селі Ладемерова
(Ладомирова) коло Свидника. Написав наприклад Квіткы з моёй загородкы (Пряшів :
Русиньска оброда, 2002) і Сповідь Русина (Пряшів : Світовый конґрес Русинів,
2006).

Коріня його роду є в селі Вышня Писана. Там народив ся, жыв і умер йoго дідо
(забила го міна з І. світовой войны як чістили паствиско) Павел Гвозда. У Вышній
Писаній ся в 1900 році народив і йoго отець Ян Гвозда (звали го Вано), якый быв
найстаршым меджі пятьoма со-родниками. Молодшы од ньoго были братя Осиф, Петро,
Андрій і Михал.

Отець Н. Гвозды ся оженив в 1920 році у Вышній Писаній. Його жена (мати Н.
Гвозды) Марія, роджена Рішкова (*23.7. 1900, †30.9. 1987) была зо села
Ладемерова а выдала ся до Вышнї Писаной. З мужом мали пятеро дітей в такім
порядку: Гелена (звали єй Иля, Илька) умерла як вісеммісячна, Янко (* 10.9.1923,
+16.6.1945), котрого забив гранат з II. світовой войны на полі в Ладемеровій, од
експлозії якого хотів захранити дітей, але сам на то доплатив, Михал (*1924)
умер як мальй хлопець, Николай (наш поет) і Василь были двійнята, але Василь
умер як дварічньїй хлопець.

Як в 1926 р. отець поета одышов за роботов до Арґентины, то його жена Марія ся
вернула з В. Писаной ку матері до Ладемеровой, де пережыла цілый свій далшый
нелегкый жывот вдовіці по жывім мужови. Муж з Арґентины єй спочатку помагав,
посылав што міг, але по часі забыв на жену і на діти в старім краю. Умер в
Буенос Аірес 15.9.1966 р.

«Мал єм терпкый жывот. Іщі-м до школы не ходил а уж з чуджіма коровами єм ходил
на поле, жебы-м даку корунку заробил» - так споминав Николай на своє дітиньство.



https://rue.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%91%D0%B5%D1%81%D0%BA%D0%B8%D0%B4

Др. Николай Бескид (29. юн 1883, Волдочківараля - 10. децембер 1947, Кошіцї) -
священик, історік, літературознатель, русофіл.

Народив ся в родинї священика пряшівской єпархії. В року 1900 окончів ґімназію в
Пряшові. По закончіню духовного семінаря ся в 1906 став священиком. Тітул
доктора філозофії здобыв в року 1910. Робив як архіварь ґр.кат єпархії у Пряшові
(од 1906), там ся став секретарём єпіскопа (од 1908) і членом єпархіалной рады
(1912). Прожывав в селї Леґнава (1923-45) де быв і священиком (1923-28). В
Пряшові выдавав русофільскы новины Голос русского народа і основав Русскую
народную партію. Працовав в товаристві ім. А. Духновіча.



https://rue.wikipedia.org/wiki/%D0%9C%D1%83%D1%82%D0%B5%D1%80%D1%88%D0%BF%D1%80%D0%BE%D1%85-%D2%90%D0%B7%D0%B5%D0%BB%D1%82%D1%88%D0%B0%D1%84%D1%82

Мÿтершпрох-Ґзелтшафт (Muettersproch-Gsellschaft, «общество рудного языка»,
накурто MSG) се закладеноє в 1966. годі общество з цілёв сокотити и пропаґовати
алеманські діалекты.

Общество ся заклало в 1966. у Фрайбурґу. Оно має высше 3,500 членув, які булшов
частёв сут німецько-алеманські білінґвы з теріторії бывшого штата Баден. Они ся
убмінюют културным придобытком из другыми алеманськоязычными реґіонами в Елзасі,
Швейцарії, Ліхтенштайні, Форарлберґу и Колонії Товар. В обществі є много членув
з алеманської діаспоры в Европі и змежи алеманськых писателюв, поетув и
музикантув. У 1975. годі в обществі было 350 членув, у 1977. єдна тысяча итд.

Двараз у годі выходит журнал общества Alemannisch dunkt üs guet по алеманськы з
інформаціёв діля членув. Уд 1967. вышло вже высше 100 выпускув. Основні темы сут
Us de Gruppe («Уд удділень») и Des un sell («Вшилиячина»). Мимо того в журналі
сут представленя новых членув, турістічных міст, новых книг и діскув, ґратулації
и некролоґы.

Сайт общества дає інформацію за ёго удділеня, старші выпускы журнала Alemannisch
dunkt üs guet и новины алеманської културы. Мож попозерати зберьку алеманськых
вершув уд высше 100 авторув. На страници «Dichte und musiziere» мож почитати
біоґрафії, публікації, премії и части робут алеманськых музикантув и поетув.

Бібліотека общества вміщат 900 книг по алеманськы, булшов частёв из Бадена. Сут
книгы ай из другых реґіонув. Булше половкы книг были заслані обществу діля
рецензії в журналі.

Ціль общества — прилучити школарюв штата Баден-Вюртемберґ ид містным
франконськым, швабськым и алеманськым діалектам. Дас 60 літераторув, артістув и
музикантув нащивляют школы з двогодинными уроками діалекта. Приклады їх
роботы вміщені в брошурі Діалект у школі (по нім. Mundart in der Schule). MSG
зберат сякі урокы вєдно з геренберзьков орґанізаціёв schwäbische mund.art.

Из 1991. года майвеликоє удділеня орґанізації з реґіона Геґау из 600 членами
вручат Медалію Йоганна Петера Гебела, алеманського поета и прозаїка, тым, ко ся
май прославив хоснованям алеманського діалекта.

Так звана «діалектна габа» 70. годув и німецькоє двиганя против ядернуй енерґії
привело ид розколу межи членами общества. Актівісты двиганя хотіли посилити
близкость из містными людьми и їх правами через актівноє хоснованя діалекта.
Веденя общества ся силно поставило против політічної інструменталізації
діалекта.

Члены и веденя общества ся непокоят будучностёв самого общества и алеманськых
діалектув. По алеманськы говорят збулша старі люде, діалекты ся часто не
передают слідуючым поколіням ци не пудтримлюют ся ними. Провто Атлас загроженых
языкув ЮНЕСКО называт алеманськый язык потенційно загроженым, хоть ёго носителі
ся рахуют у міліонах.

Зато сперед обществом стоїт проблема заохочовати родичув передавати язык дітём и
прилучати молодіж ид языкови. Общество ся того добиват вшилиякыми способами,
наприклад молодіжными конкурсами ци рок-музиков. Реґуларно ся орґанізовуют
бесіды в школах (поз. горі). Закы общество оцінює сесю проґраму ги дуже успішну.
MSG фунґує ай ги платформа діля молодого поколіня, де мож представити властні
проекты за алеманськый язык и културу.

Тота статя є часточно або цалком основана на перекладах статей
Muettersproch-Gsellschaft на анґліцькій Вікіпедії a на нїмецькій Вікіпедії.



https://rue.wikipedia.org/wiki/%D0%9C%D0%BE%D1%81%D0%BA%D0%BE%D0%B2%D0%BA%D0%B0

Росшыреный є в скоро цїлій Европі, северній а середнїй Азії а в северозападній
Африцї. Европска популація є гадана на 23 - 58 000 000 екземпларів, якы жыють на
плосї векшій як 10 000 000 км2. Часточно є перелїтна, часть середоевропской
популації на зиму міґрує передовшыткым до южной Европы.

Через лїто московка жыє сама, в зимі жыє в меншых ґрупах часто і з громадов
другых видів синиць. Шыковно ходить по корунах стромів а часто вісить і долов
головов. В лїтї ловить і меншы хробачкы жыючі на шпильковых стромах, в зимі, як
є мало хробаків, жере насїня а часто прилїтавать на кормитка. На ярь, в лїтї а в
меншій мірї і на осїнь ся озывать гучным співом, в котрім ся повторюють два
різно ясны тоны „віі-цу-віі-цу-віі-цу“.

Гнїздить в земных і стромовых дутинах або в пташых будьках з малов вступнов
дїров у вышцї до 2 м над землёв, гнїздо стеле мохом. Што рік мать єдну або дві
зношкы, першу на кінцї апріля або в маї, другу в юні. В єдній зношцї є 7 - 10
білых яєць з бурыма фляками, на котрых сидить лем саміця 14 - 16 днїв. Молодята
опущають гнїздо по 18 - 20 днях жывота а у вольній природї ся дожывають найвеце
2 років.

Тота статя є часточно або цалком основана на перекладї статї Sýkora uhelníček на
чеській Вікіпедії.



https://rue.wikipedia.org/wiki/%D0%9C%D0%B8%D1%85%D0%B0%D0%B9%D0%BB%D0%BE_%D0%A0%D0%BE%D1%88%D0%BA%D0%BE

Михайло Рошко (*смт Межгорье, Межгорскый район, Закарпатьска область) —
україньскый, російскый і русиньскый писатель.

Доцент, кандідат філолоґічных наук, заступник декана факулты романо-ґерманьской
філолоґії Ужгородьской націоналной універзіты. Кандідатьска дізертація была
присвячена творчости Кена Кізі

Член правлїня Закарпатьской орґанізації Національної спілки письменників
України, лавреат літературной премії ім. Ф. Потушняка.

Оповіданя друковав у журналах і ґазетах: «Карпатський Край», «Дукля», «Тиса»,
«Зелені Карпати», «Молодь Закарпаття», «Ужгородський університет» і іншых, в
антолоґіях прозы «Проза Закарпаття ХХ ст.» (2004), «Творчість джинсового
покоління» (2007), «Дитяча література Закарпаття» (2005) та ін.

Деякы свої творы писав російскым языком, а тыж з хоснованём закарпатьской
бісїды.



https://rue.wikipedia.org/wiki/%D0%9C%D0%B5%D0%B2%D0%B0_%D1%82%D1%80%D0%B8%D0%BF%D0%B0%D0%BB%D1%86%D1%91%D0%B2%D0%B0

Мева трипалцёва (Rissa tridactyla) є середнё великый морьскый птах з родины
мевовых.

Мева трипалцёва є кус векша як їй родина мева рехотуса, росте до приближно 40
цм, важыть 300 - 525 ґ і в роспятю крыл мірять 90 - 100 цм. Є переважно білый із
сивым хырбетом і крылами, котры мають выразно тмавы кінцї, тмавыма ногами і
жовтым дзёбаком. През зиму ся у нїй обявує тмавосива смуга за оком.

Мева трипалцёва барже чісленно гнїздить на европскых і америцькых берегах
Атлантічного океана. По выгнїздїню птахы опущають колонії і роскыдують ся по
морях, де ся векшынов згромаждюють в областях контіненталного шелфу і морьскых
лавок (анґліцькы banks). Звычайно ся у тім часї стримують мімо побережа і лем
вынятково прилїтають до внутроземных областей, векшынов наслїдком силных
морьскых бурь.

През лїто ся стримує справила піля морьского берега. Ловить передовшыткым малы
виды рыб, слимаків, хробаків, часто притім спроваджать великы рыбарьскы шыфы, на
котрых жере решты уловленых рыб, або окрадать меншы виды водных птахів о їх
жертвы. Мімо гнїздїня ся озывать куртым носовым „кя“, як варовный сіґнал хоснує
курте „кт кт“.

Тота статя є часточно або цалком основана на перекладї статї Racek tříprstý на
чеській Вікіпедії.



https://rue.wikipedia.org/wiki/%D0%9C%D0%B5%D0%B2%D0%B0_%D0%BA%D0%B0%D1%80%D0%BB%D0%B8%D0%BA%D0%BE%D0%B2%D0%B0

Мева карликова (Larus minutus) є мала мева роду Larus, новше вычленёвана до
окремого роду Hydrocoloeus. Дорослы птахы міряють лем 25 аж 27 цм і роспятя крыл
у них є 75 аж 80 цм. Є то найменшый вид мевы на світї, о третину меншый як мева
рехотуса.

Далеко ся подобать малій меві рехотусї, є але выразно менша. Дорослы птахы у
свадьбянім шатї мають чорну чапку на голові, сивый верьх крыл без чорной кресбы.
Спід крыл є єднолято тмавосивый (характерістічна ознака). Молоды птахы мають
зверьха на крылах тмаву кресбу в формі буквы М.

Гнїздить у внутроземю бореалного пасма Европы і Азії, переважно на теріторії
Росії. В другій половинї двадцятых років ся пошырив і до Северной Америкы. Є
перелїтный, зимує на берегах западной Европы, в западнім і выходнім Середоморю,
міджі далшы зимовиша належыть Чорне море, Каспіцьке море і выходна Кітай.

Европска популація ряхує приближно 23 000 аж 32 000 парів, з того скоро половина
гнїздить в Росії. Перегляд популації подля штатів:

Нереґуларно гнїздить тыж в тых штатах: Велика Брітанія, Нїмецько, Даньско,
Франція, Румунія.

Мева карликова была в Северній Америцї першыраз виджена в роках 1919-1922. Перше
доказане гнїздїня было зазначене в роцї 1962 в провінції Онтаріо (Канада). В
Споєных штатах гнїздить од року 1975. Мала америцька популація міґрує, зимує
переважно на выходных побережах од Месечюсетс по Ню Йорк.

Тота статя є часточно або цалком основана на перекладї статї Racek malý на
чеській Вікіпедії.



https://rue.wikipedia.org/wiki/%D0%9C%D0%B5%D0%B2%D0%B0_%D0%B7%D0%B2%D1%8B%D1%87%D0%B0%D0%B9%D0%BD%D0%B0

Мева рехотуса ці тыж мева звычайна або хохотва (Chroicocephalus ridibundus) є
найзвычайнїшый европскый представитель родины мевовых. Є тіпічным жытелём
морьскых і внутроземных побереж в западній, северній, середнїй і южній Европі і
на великій теріторії Азії.

Гнїздить многораз і у великых колоніях в мочарях або терстинї. Гнїздо, котре є
уміщене на земли, творить рослиновый матеріал міджі рідков веґетаціов або на
траві. Саміця до нёго міджі апрілём і юном кладе звычайно 3 брудно білы аж
зеленкавы яйця, на котрых сидить 20-24 днїв. Гнїздова старостливость тырвать
35-42 днїв і молодята досягують поглавной доролости аж по двох роках жывота.

Мева рехотуса гнїздить в мірнім кліматічнім пасмі Европы і Азії од Великой
Брітанії аж по Камчатку. В 20. сторочу росшырив свій ареал к западу - загнїздив
на Ісландї (1911), в Ґронску (1969) а в роцї 1977 в Канадї, де теперь гнїздить
на атлантічным побережу западно од Квебека. Популації суть счасти тырвалы, часть
птахів міґрує перезимовати на юг на атлантічне побережа Европы і до области
Середоземного моря, азійскы популації на северных берегах Тихого океана. Менше
чіслено зимують в Африцї северно ровника. Рідко, але реґуларно зимує в области
Карібского моря, заблуджены птахы ся нашли аж в северній Австралії, южній Африцї
і на Гавайскых островах.

Тота статя є часточно або цалком основана на перекладї статї Racek chechtavý на
чеській Вікіпедії.



https://rue.wikipedia.org/wiki/%D0%9C%D0%B0%D1%82%D1%97%D1%80%D1%8C_%D0%91%D0%BE%D0%B6%D0%B0

Богородіця, Дїва Марія, Матїрь Божа, Марія (арам. מרים — Маріам) — мати Ісуса
Хріста . З Новой Заповідї знаме, же жыла в Назаретї в Ґалілеї із своїм мужом
Йосифом.

Знаня про народжіня Дївы Марії ся не згадують в Новій Заповідї, а переданы лем в
апокріфічній літературї. Згодно з апокріфічным Протоєвангелієм Якова родічами
Марії были Святый Йоаким і Свята Анна: пізнїше так учіли святы Іоанн Дамаскін,
Ґриґорій Ніскый, Ґерман Константінопольскый, Фулберт Шартрьскый, тай богато
другых вчітелїв Церькви — і гевто ся стало неоддїльнов частёв Священного
переказу.

Місцём народжіня, як правило, тримають Єрусалим; так твердив Святый Софроній і з
ним быв згоден святый Іоанн Дамаскін.

Тота статя є часточно або цалком основана на перекладї статї Діва Марія на
україньскій Вікіпедії.



https://rue.wikipedia.org/wiki/%D0%9C%D0%B0%D1%80%D1%82%D1%8B%D1%88%D0%BA%D0%B0

Мартышка (Sterna hirundo) є середнї великый вид крачкы. Дорослы птахы мають
чорну чапочку і червеный дзёбак з чорным шпіцём. Выразный тыж глубоко одкроєный
хвіст. Гнїздить в мірнім пасмі северной півкулї окрем западной Северной Америкы.
В зимі векшына мартышок одлїтать на южну півкулю на юг по Арґентіну, южну Африку
і Австралію.

Еколоґія Гнїздить в колоніях (самостоятельных і вєдно з другыма видами крачок
або мев) на морьскых побережах, у внутроземных областях і великых водоємах і
рік. На гнїздиско прилїтать в апрілю. Гнїзда будує на земли на мало зароснутых
місцях, часто лем на наплавенім шутрі. Од кінце апріля до юла зношать 1-4 яйця,
сидять обоми птахы 21-22 днїв, при частім вырушованю ся може сиджіня протягнути
аж на 30 днїв. Молодята ся 3-4 днї стримують в гнїздї, пізнїше ся скрывають в
околицї. Згруба тыждень суть зогрїваны саміцёв і другый родіч приношать страву,
пізнїше кормлять обоми родічі. Вылетять в 22-28 днях, іщі слїдуючі 1-2 суть
кормлены родічами. Гнїздище опущають од авґуста, послїднї птахы ся в нашім пасмі
можуть стримовати до октобра. Першыраз гнїздить векшына в 3. аж 4. роцї,
найвысшый вік є 25 лїт. Страву творять передовшыткым малы рыбкы, котры ловить
при трепаючім лїтяню над водным зеркалом, до котрого ся мече цїлов силов. Меншу
часть творять хробакы і слимакы.

Тота статя є часточно або цалком основана на перекладї статї Rybák obecný на
чеській Вікіпедії.



https://rue.wikipedia.org/wiki/%D0%9C%D0%B0%D0%BB%D1%8B%D0%B9_%D0%B2%D1%8B%D0%BF

Малый вып (Ixobrychus minutus) є у нас найменша чапля, котра є велика дас як
горліця. Самець мать чорный хырбет, саміця буро флякато. Молодята суть буры,
поздовж чаркованы. Жыє барз скрыто в тростинковых і верьбовых поростах і ёго
притомность годен найлїпше найти по голосу.

Западна часть Евразії аж по западну Кітай, Пакістан і серверна Індія, Африка на
юг од Сагары і выходна Австралія. Малы популації жыють і на Мадаґаскарї і Новій
Ґвінеї. В Европі як гнїздячій птах хыбує на Брітаньскых островах, в Ірьску,
Даньску, Естонії, Шкандінації і северній Росії.

Рїдко гнїздить в мочарях і на берегах рыбників зароснутых тростинков. Гнїздить в
маю аж юлї, векшынов раз за рік. Гнїздо є мискова ставба з былянкы травы уміщена
тїсно над водов.

Тота статя є часточно або цалком основана на перекладї статї Bukáček malý на
чеській Вікіпедії.



https://rue.wikipedia.org/wiki/%D0%9C%D0%B0%D0%B7%D1%83%D1%80%D0%B8%D0%BA

Мазурик (Passer montanus) є птах з родины вороблёвых, якый природно обывать
векшыну Европы і Азії (окрем найсевернїшых частей) і приволоченый быв і до
Северной Америкы і Австралії. Од воробля є іншый білыма лицями з чорным фляком і
чоколадово зафарбленов головов.

Глядать одкрыту країну із садами, кряками ці лїсиками. Кідь гнїздить в селах ці
містах, скоре го найдеме на окраю або в загородах. Гнїздо любить умішовати до
дутин, будёк або щербин в скалах і будовах. Даколи гнїздить і в колоніях.

Жывить ся насїнями, котрыма переважно кормить і молодята. Їсть веце насїня
буряну як културных рослин і не клювать до овоцин, чоловіку шкодить овелё менше
як воробель.

Тота статя є часточно або цалком основана на перекладї статї Vrabec polní на
чеській Вікіпедії.



https://rue.wikipedia.org/wiki/%D0%9C%C3%BF%D1%82%D0%B5%D1%80%D1%88%D0%BF%D1%80%D0%BE%D1%85-%D2%90%D0%B7%D0%B5%D0%BB%D1%82%D1%88%D0%B0%D1%84%D1%82

Мÿтершпрох-Ґзелтшафт (Muettersproch-Gsellschaft, «общество рудного языка»,
накурто MSG) се закладеноє в 1966. годі общество з цілёв сокотити и пропаґовати
алеманські діалекты.

Общество ся заклало в 1966. у Фрайбурґу. Оно має высше 3,500 членув, які булшов
частёв сут німецько-алеманські білінґвы з теріторії бывшого штата Баден. Они ся
убмінюют културным придобытком из другыми алеманськоязычными реґіонами в Елзасі,
Швейцарії, Ліхтенштайні, Форарлберґу и Колонії Товар. В обществі є много членув
з алеманської діаспоры в Европі и змежи алеманськых писателюв, поетув и
музикантув. У 1975. годі в обществі было 350 членув, у 1977. єдна тысяча итд.

Двараз у годі выходит журнал общества Alemannisch dunkt üs guet по алеманськы з
інформаціёв діля членув. Уд 1967. вышло вже высше 100 выпускув. Основні темы сут
Us de Gruppe («Уд удділень») и Des un sell («Вшилиячина»). Мимо того в журналі
сут представленя новых членув, турістічных міст, новых книг и діскув, ґратулації
и некролоґы.

Сайт общества дає інформацію за ёго удділеня, старші выпускы журнала Alemannisch
dunkt üs guet и новины алеманської културы. Мож попозерати зберьку алеманськых
вершув уд высше 100 авторув. На страници «Dichte und musiziere» мож почитати
біоґрафії, публікації, премії и части робут алеманськых музикантув и поетув.

Бібліотека общества вміщат 900 книг по алеманськы, булшов частёв из Бадена. Сут
книгы ай из другых реґіонув. Булше половкы книг были заслані обществу діля
рецензії в журналі.

Ціль общества — прилучити школарюв штата Баден-Вюртемберґ ид містным
франконськым, швабськым и алеманськым діалектам. Дас 60 літераторув, артістув и
музикантув нащивляют школы з двогодинными уроками діалекта. Приклады їх
роботы вміщені в брошурі Діалект у школі (по нім. Mundart in der Schule). MSG
зберат сякі урокы вєдно з геренберзьков орґанізаціёв schwäbische mund.art.

Из 1991. года майвеликоє удділеня орґанізації з реґіона Геґау из 600 членами
вручат Медалію Йоганна Петера Гебела, алеманського поета и прозаїка, тым, ко ся
май прославив хоснованям алеманського діалекта.

Так звана «діалектна габа» 70. годув и німецькоє двиганя против ядернуй енерґії
привело ид розколу межи членами общества. Актівісты двиганя хотіли посилити
близкость из містными людьми и їх правами через актівноє хоснованя діалекта.
Веденя общества ся силно поставило против політічної інструменталізації
діалекта.

Члены и веденя общества ся непокоят будучностёв самого общества и алеманськых
діалектув. По алеманськы говорят збулша старі люде, діалекты ся часто не
передают слідуючым поколіням ци не пудтримлюют ся ними. Провто Атлас загроженых
языкув ЮНЕСКО называт алеманськый язык потенційно загроженым, хоть ёго носителі
ся рахуют у міліонах.

Зато сперед обществом стоїт проблема заохочовати родичув передавати язык дітём и
прилучати молодіж ид языкови. Общество ся того добиват вшилиякыми способами,
наприклад молодіжными конкурсами ци рок-музиков. Реґуларно ся орґанізовуют
бесіды в школах (поз. горі). Закы общество оцінює сесю проґраму ги дуже успішну.
MSG фунґує ай ги платформа діля молодого поколіня, де мож представити властні
проекты за алеманськый язык и културу.

Тота статя є часточно або цалком основана на перекладах статей
Muettersproch-Gsellschaft на анґліцькій Вікіпедії a на нїмецькій Вікіпедії.



https://rue.wikipedia.org/wiki/%D0%9B%D1%97%D1%81%D0%BE%D0%B2%D1%8B%D0%B9_%D0%BA%D0%BE%D0%BD%D0%B8%D0%BA

Лїсовый коник (Anthus trivialis) є малый співак з родины кониковых росшыреный на
великій теріторії Европы а в северній і западній Азії.

Лїсового коника годен найти в одкрытых лїсах, на чістинах або сїчах. Часточно є
перелїтный, на зиму міґрує до субсагарьской Afriky.

На роздїл од другых коників травить значный час на стромах. Єй стравов є
найчастїше дрібна хробачіна і єй ларвы, часто ся жывить і насїнями різных видів
рослун. Гнїздить од мая до юла а кладе 5 - 6 яєць до старостлуво скрытого гнїзда
на земли. Їх час інкубації тырвать 13 днїв, молодята опущають гнїздо по 12 - 14
днях жывота. Часто ся старать і о молодята зозулї.

Тота статя є часточно або цалком основана на перекладї статї Linduška lesní на
чеській Вікіпедії.



https://rue.wikipedia.org/wiki/%D0%9B%D1%83%D0%B3%D0%BE%D0%B2%D1%8B%D0%B9_%D0%BA%D0%BE%D0%BD%D0%B8%D0%BA

Луговый коник (Anthus pratensis) є малый співавый птах з родины кониковых
(Motacillidae).

Є приближно велика дас як воробель (Passer domesticus), росте до довжкы 14-15
цм, роспятя крыл мірять 22-25 цм. Піря мать невыразне, зверьха сивобуре, на
сподї кремово біле, з чорныма смужками на векшынї тїла. Світлишой фарбы суть тыж
вонкашнї краї бурого хвоста і дві узкы смужкы на крылах. Очі і тонкый дзёбак
мать тмавы, ногы з выразно довгым заднїм пазуром суть ружовы. Обі поглавя суть
такых самых фарб.

Є дуже подобна о дашто векшому лїсовому конику (A. trivialis), якый мать о дашто
менше выразне смужкованя, выразнїше зафарблїня на голові і куртшый заднїй пазур.

Гнїздить на россяглій теріторії северной половины Европы а в северозападній
Азії, в меджах од юговыходного Ґроньска і Ісланду аж выходно по горы Урал а южно
по середню Францію і Румунію; ізолованы популації екзістують тыж на Кавказї.
Переважно є перелїтна із зимовищами в южній Европі, северній Африцї і
югозападній Азії, птахы в Ірьску і Великій Брітанії але на своїх гнїздовищах
перебывають цїлый рік, хоць ся переміщують на прибережа моря або до низин.

Жывить ся передовшыткым хробачіноц і далшыма малыма безхырбетныма, особливо в
зимі пак жере насїня і бобулї.

В середнїй Европі гнїздить 1x аж 2x за рік од марца до авґуста. Гнїздо в подобі
рослинами постеленой ямкы в земли будує добрї скрыте в густій веґетації. В єдній
зношцї є пак 2-7 (найчастїше 3-5) світлых, буро флякастых яєць, на котрых сидять
11-15 днїв лем саміцї. Молодята, котры кормлять обомі родічі, суть пак опірены
далшых 10-14 днїв. Луговый коник є тыж єден з найвызначнїшых гостителїв зозулї
(Cuculus canorus).

Европска популація виду є гадана на 7-16 міліонів гнїздячіх парів. Од року 1980
але выказує мірный пропад.

Тота статя є часточно або цалком основана на перекладї статї Linduška luční на
чеській Вікіпедії.



https://rue.wikipedia.org/wiki/%D0%9B%D0%BE%D2%91%D1%96%D1%87%D0%BD%D0%B5_%D0%BF%D1%80%D0%BE%D2%91%D1%80%D0%B0%D0%BC%D0%BE%D0%B2%D0%B0%D0%BD%D1%8F

Лоґічне проґрамованя є в шыршім значіню хоснованя математічной лоґікы як
средства про проґрамованя. Ёго початкы можеме выстоповати аж ку пропозіції Джона
МкКартса advice taker (порадца) [1958]. У тій пропозіції служыть лоґіка про
чісто декларатівну репрезентацію языка і доказователь вет (theorem-prover) або
ґенератор моделів (model-generator) ся хоснує як рїшытель проблемів
(problem-solver). Рїшіня проблемів ся так дїлить міджі проґраматора (ґарантує
правилность проґраму в лоґічній формі) і доказователь вет або ґенератор моделів
(одповідать за ефектівне рїшіня проблему).



https://rue.wikipedia.org/wiki/%D0%9A%D1%83%D1%80%D0%B5%D0%BD%D0%B8%D0%BA

Куреник або тыж волове око ці крапивник (Troglodytes troglodytes) є дрібный
співавый птах з родины Troglodytidae.

Є выразно маленькый, росте ледва до 9-10 цм а належыть так в найменшым птахам
Европы. В роспятю крыл мірять 13-17 цм а важыть 6-12 ґ. Мать курте завалисте
тїло, куртый хвіст, якый тримле векшынов спряменый і довшый, на кінцї шпіцятый
дзёбак. Зверьха є бурый, чорно смужкованый, спід тїла мать сивый, над оком є
видительна світлиша смужка. Очі мать чорны, дзёбак тмаво бурый і ногы світло
буры. Обі поглавя суть притім фарбов барже подобны.

Росшыреный є скоро в цїлій Европі з выїмков части Шкандінавії і Ісланду, на
теріторії северной Afriky, в западній, середнїй і выходной Азії а в Северній
Америцї. В залежности на єднотливых областях є пак або сталый або перелїтный на
курты оддалености. Европска популація виду ся рахує на коло 23-40 міліонів
парів.

Жыє в лїсах вшыткых тіпів з густым підростом, тыж в парках, загородах а векшый
гущавах.

Стримує ся передовшыткым на земли або тїсно над нёв. Цїлорочно є теріторіалный а
з выїмков часу гнїздїня жыє сам. Вынятком суть лем молоды птахы, якы можуть аж
до досягнутю єдного рока творити меншы ґрупы, а зимушнїй час, коли ся на ніч
дорослы птахы здружують до меншых ґруп і взаємно притислы к собі так лїпше годны
перебыти неприязны теплоты.

Гнїздить в меджах од апріля до юла, а то двараз за рік. Самцї суть высоко
поліґамны, што значіть же єден самець мать в своїй теріторії веце гнїздячіх
саміць (найчастїше 2-3, у вынятковых припадах аж 4). Сам будує дакілько гнїзд, з
котрых собі саміця сама єдно зволить. Гнїздо уміщує міджі корїня стромів, до
щербин в стїнї, кменях стромів або в скалї, звычайно у вышцї під 2 м над землёв.
Іде о заперту кулёвисту будову з травы, моху, лишайника а листя з вступом на
боку. В єдній зношцї бывать 5-8 білых, слабенько флякастых яєць, на котрых 14-16
денній інкубації бере участь лем саміця. О молодята, якы гнїздо опущають по
15-18 днях, ся пак старають обомі родічі. Куреник бывать частым гостителём
зозулї.

Найвекшов грозбов про нёго є мачка (Felis silvestris f. catus), лишка (Vulpes
vulpes), куна (Martes sp.) і ястрябовы птахы.

Тота статя є часточно або цалком основана на перекладї статї Střízlík obecný на
чеській Вікіпедії.



https://rue.wikipedia.org/wiki/%D0%9A%D1%83%D0%BA%D1%88%D0%B0

Сойка або тыж кукша (Garrulus glandarius) є птах великости голуба з родины
вороновых, росшыреный в цїлій Европі, Азії і в северозападній Африцї.

Обычайно ся озывать храптивым „кшрее“, мнявкавым „пієее“, котре є про лаіка
нерознательне од кликаня канї лїсовой або гыбкым „куіт“.

Гнїздить од кінце мая до початку юна. В припадї страчіня першой зношкы гнїздить
звычайно бігом юна іщі раз. Гнїздо з конариків і постелене мохом або травов собі
будує на конарях стромів або высокых кряках обычайно 5 м над землёв. В
єднотливых інтервалах кладе саміця 5-7 жовтосивых 40×33 мм великых яєць; друга
зношка парів, котры пришли о першу, мать 3-4 яйця. Інкубачна доба тырвать згруба
16–17 днїв.

Розознаваме приближно 42 підвидів сойкы, в середнїй Европі жыє підвид сойка
середоевропска (G. g. glandarius).

Тота статя є часточно або цалком основана на перекладї статї Sojka obecná на
чеській Вікіпедії.



https://rue.wikipedia.org/wiki/%D0%9A%D0%BE%D1%87%D1%83%D0%B1%D0%B5%D0%B9

Кочубей (Galerida cristata) є малый співак з родины жайворонковых росшыреный в
Евразії од Портуґалії по северовыходну Кітай а выходну Індію а в субсагарьскій
Африцї аж по Ніґерію.

Головнов частёв ёго стравы є насїня і части різных видів рослин, важну роль у
нїй грають хробакы або інакшы дрібны безхырбетны жывотны.

Гнїздить од апріля до авґуста а шторік мать векшынов дві зношкы з 2 аж 3 яйцями,
котры кладе до добрї скрытой ямкы в земли а молодята опущають гнїздо по 9 - 10
днях жывота.

Тота статя є часточно або цалком основана на перекладї статї Chocholouš obecný
на чеській Вікіпедії.



https://rue.wikipedia.org/wiki/%D0%9A%D0%BE%D1%80%D1%88%D1%83%D0%BD_%D1%87%D0%BE%D1%80%D0%BD%D1%8B%D0%B9

Коршун чорный (Milvus migrans) є середнї великый хищ з родины ястрябовых
обываючій мірны і тропічны части Евразії і Австралії, вынятково вандрує аж на
Гавайскы островы.

Із своёв великостёв 55-59 цм, роспятём крыл міджі 135-155 цм і вагов коло 900 ґ
є о дашто меншый як коршун червеный. Мать довгый хвіст, котрый не є так
шпільковый як і уж спомянутого коршуна червеного, довгы крыла і тмавобуре пітя з
арджавым надыхом на спіднїй части горла і бріха. Поглавя ся фарбов не
одрізняють.

Належыть міджі часточно стяговавы хищі. Европскы і середоазійскы екземплары
(підвиды M. m. milvus, M. m. lineatus іі.) суть стяговавы, хоць екземплары з
теплїшых областей, напр. Індії (підвид M. m. govinda) або Австралії (M. m.
affinis) суть сталы. Лїтать з мірно ломеныма крылами і хвіст хоснує як кормань.

Тота статя є часточно або цалком основана на перекладї статї Luňák hnědý на
чеській Вікіпедії.



https://rue.wikipedia.org/wiki/%D0%9A%D0%BD%D0%B8%D0%B3%D0%B0_%D0%9C%D0%BE%D1%80%D0%BC%D0%BE%D0%BD%D0%BE%D0%B2%D0%B0

Книга Мормонова ці Книга Мормон є святый текст руху "Святых послїднїх днїв".
Першый раз была опублікована в марцї року 1830 Йосіфом Смітом-молодшым як "Книга
Мормонів: конто написане руков на дочечкы з Нефі". В згодї із Смітом і тыж з
росповіданём книгы, Книга Мормонова была спочатку писана інакше незнамыма
буквами “реформованой еґіпетщіны” вырытыма на золоты дочечкы. Сміт повів, же
тоты дочкы обтримав в роцї 1827 од ангела з меном Мороні, котрый Сміта
ідентіфіковав яй воскресеного домородого Америчана, котрый написав і скоротшав
части книгы перед тісячіма роками. В згодї із Смітом, Мороні поховав дочечкы в
ладічцї з каміня вєдно з далшыма стародавныма артефактами в горї піля Смітового
домова в Менчестрі, Ню Йорк.



https://rue.wikipedia.org/wiki/%D0%9A%D0%B0%D1%82%D0%B5%D2%91%D0%BE%D1%80%D1%96%D0%B7%D0%B0%D1%86%D1%96%D1%8F

Катеґорізація - поступ, у котрім суть думкы і предметы розпознаваны і
розлишованы. Катеґорізація значіть, же суть обєкты зґрупованы за шпеціфічным
цілём, або властностёв. Катеґорії суть множины характерізованы ґрупов знаків,
котры мають елементы сполочны. Ідеална катеґорізація представлює математічне
одношіня міджі субєктівным і обєктівным знанём. Катеґорізація ся базує на
выядрованю, проґнозах, дедукціях, рїшінях і вшыткых тпах інтеракції зо
середовищом.

Тота статя є часточно або цалком основана на перекладї статї Kategorizace на
чеській Вікіпедії.



https://rue.wikipedia.org/wiki/%D0%9A%D0%B0%D0%BC%D1%8B%D1%88%D1%96%D0%B2%D0%BA%D0%B0_%D0%B7%D0%B2%D1%8B%D1%87%D0%B0%D0%B9%D0%BD%D0%B0

Камышівка звычайна (Acrocephalus arundinaceus) є середнї великым видом співака з
родины Sylviidae.

Найвекшый вид камышівкы в Европі, скоро великости дрозда; доростать до довжкы
17–20 цм, роспятя крыл мірять 24–26 цм а важыть 28–38 ґ. Є невыразно
зафарбленый, переважно тмаво бурый із світлишым, жовткасто білым сподом, білым
горлом і світлов надочнов смужков. Обі поглавя суть такых самых фарб.

Варує драпавым „кррр“; співом, котрым ся самцї озывають при пролїзаню тростинок
або конарїв стромів, творить шрепатова „карра карра кіт кіт“ (посмоть  звукова
награвка (опис)).

Ареал росшырїня камышівкы звычайной сягать од северозападной Африкы, Портуґалії
а Іспанії по северовыходну Кітай, южный Сахалін а северну Японію. Є перелїтна із
зимовищами в субсагарьскій Африцї.

В 50. роках 20. стороча дішло у много европскых популацій к выразному пропаду,
котрый ся став іщі масівнїшым в 70. роках. К дуже выразным популачным стратам
дішло наприклад в Нідерландах, Белґії, Нїмецьку, на Словеньску але і в Чеській
републіцї. Затля што лем в Нідерландах іщі в роцї 1950 гнїздило веце як 10 000
парів, о 40 років пізнїше, в роцї 1990, уж менше як 300. Як головны прічіны
бывають споминаны одводнёваня мочарїв а евтрофізація вод. Тыж є чутлива на
рушіня на гнїздовисках а в дакотрых областях навеце огрожована ловом. В роцї
2004 была европска популація того виду гадана на 1,5–2,9 міліонів парів.

Поглавно дозрївать в другім календарнім роцї. Шторік гнїздить 1x аж 2x од мая до
септембра. Пары бывають моноґамны, у самцїв была зазначена тыж біґамія ці
триґамія, што значіть, же можуть загнїздити такой з 2 або 3 саміцями. Глубоке
міскове гнїздо спїтане із быля травы сплїтать сама саміця до густой тростинкы
над водов. В єдній зношцї є 4-5 зеленкасто білых, тмаво флякастых яєць великых
22,5 x 16,1 мм. Інкубачна доба тырвать 13–15 днїв, на яйцях сидить лем саміця.
Молодята гнїздо опущають по 12–14 днях. У моноґамных парів їх кормлять обомі
родічі, поліґонны самцї але помагають з кормлїным молодят лем першій саміцї,
затля што решта саміць кормлять свої молодята самы. Є частым гостителём зозулї
(Cuculus canorus).

Тота статя є часточно або цалком основана на перекладї статї Rákosník velký на
чеській Вікіпедії.



https://rue.wikipedia.org/wiki/%D0%99%D0%BE%D1%81%D1%96%D1%84_%D0%97%D0%BC%D1%96%D0%B9-%D0%9C%D0%B8%D0%BA%D0%BB%D0%BE%D1%88%D0%B8%D0%BA

Йосіф Змій-Миклошик (20. фебруара 1792 Словінкы - 1. децембра 1841 Пряшів) -
русиньскый іконописець, малярь портретів, жанровых сценок зо жывота Русинів.
Єден з основателїв русиньского світьского уменя.

Народив ся 20. фебруара 1792 в бідній селяньскій родинї. В школї при монастырю в
Краснім Бродї штудовав за дяка і там ся зознамив з малярьством у
монаха-іконописця. В року 1814 му дала ґрекокатолицька церьков во Віднї місце
співака і тото му забезпечіло матеріалну незалежность і так в роках 1814-1823
штудовав на Академії образотворчого уменя у Віднї. Року 1823 го єпископ Ґеорґій
Тарковіч выменовав за єпархіалного умелця. На осїнь року 1848 захворив на тіф і
в децембрї вмер.Ёго гроб є на Пряшівскім цінтерї.

Малёвав іконостасы в селах Пітрова, Руська Нова Вес, Ряшів, Собош, Здоба і
далшых. Ілустровав і працу Яна Чапловіча Etnographia Ruthenorum а портреты
єпіскопа Тарковіча і Яна Ковача. Заховали ся ёго ілустрації весїля і погробу.



https://rue.wikipedia.org/wiki/%D0%97%D0%B2%D0%B0%D0%BB%D0%B0

Звала на мапах: 49°07′44″N 22°14′23″E﻿ / ﻿49.12889°N 22.23972°E﻿ / 49.12889;
22.23972

Звала (слов. Zvala, мад. Zellő) — заникле село в Словакии в окресѣ Снина. Року
1986 было збуряне з причины выставбы водного дѣла Старина.

Село Звала лежало в долинѣ потока Стружниця о 18 км сѣвернѣйше од села Стащин в
надморской вышцѣ 457 м. Катастрална плоха села была 19,11 км2.

Перва документована упоминка о селѣ датована роком 1588: Zwyela, Zwela. Спочатку
село належало Гуменскому панству, пак розличным аристократичным родам. Року 1910
при списованю в селѣ занотованый 441 обыватель руськой народности
грекокатолицкого вѣросповѣданья. В яри року 1915 при вламаню ся российского
войска в околици Звалы точили ся тяжкы биткы. Первый раз фронт приближив ся ку
селу уже в новембрѣ 1914. Роком 1930 зафиксовано найвекше число обывательства —
567, з того Словакы — 71.

Военскый цынтарь, котрый е частьов громадского, мѣсто вѣчного одпочинку 663
вояков, векшинов росссийскых, мать плоху 110 м2, на котрой суть 48 сполочны
гробы.

Подля устных подань назва села походить од слова "звалиска" — назвы мѣста, де
велика буря назваляла вельо дерев и там пастыре собѣ зрядили зимовиско. Пак на
том мѣстѣ збудовали село.

Интересно, же диалект села Звала выокремлять ся межи иншыма селами долины
Цирохы. Покаль цѣла тота долина мать перемѣну О->У, як долина Уга и верхной
Тисы, звалчане мають О->Ü, як в долинѣ Боржавы и околици Мукачова.



https://rue.wikipedia.org/wiki/%D0%97%D0%B0%D0%B2%D0%B8%D1%80%D1%83%D1%88%D0%BA%D0%B0_%D0%BB%D1%97%D1%81%D0%BE%D0%B2%D0%B0

Росте до великости воробля (19,5 - 14 цм), котрому ся дакус до істой міры
подобать і взглядом. На векшынї тїла є зароснута бурым пірём, на хырбетї мать
выразны тмавы смугы, дорослы мають і інакшы сивосинї фарбы на голові, котры
молоды птахы не мають. Обі поглавя суть собі фарбов дуже подобны. Озывать ся
звучным острым ціт ціт ціт або цііт.

Завирушка лїсова є найросшыренїшым представителём своёй родины. Гнїздить в
мірных частях Европы і Азії. Часточо є перелїтна, зимує в южній і западній
Европі. В роках 1867 аж 1882 была чоловіком приволочена тыж на Новый Зеланд, де
є днесь богато росшырена. Обывать густы лїсовы поросты, особливо шпильковы лїсы,
крякы і загороды.

Завирушка лїсова жере хробакы. Гнїздо з моху постелен травов собі будує добрї
скрыте в густых кряках або на шпильковых стромах. Саміцї до нёго потім кладуть 3
аж 5 малых, світло синїх яєць, на котрых сама сидить. Вид ся часто тыж стане
жертвов гнїздового паразітізму із боку зозулї.

Тота статя є часточно або цалком основана на перекладї статї Pěvuška modrá на
чеській Вікіпедії.



https://rue.wikipedia.org/wiki/%D0%95%D1%82%D0%BD%D1%96%D1%87%D0%BD%D0%B0_%D2%91%D1%80%D1%83%D0%BF%D0%B0

Етнос або етнічна ґрупа (з ґрецького ἔθνος, етгнос, т.є. народ) суть понятя,
якыма ся звычайно означує історічно выникла ґрупа людей, котры може мають тото
саме історічне походжіня, расовый тіп, язык, матеріалну і духовну културу,
менталіту і традіції тай обывають сполочну теріторію. Досправды але представа
того самого ґенетічного походжіня членів єдного етносу неточна, а то про
міґрацію і мішаня різных етносів міджі собов, і фахівцї зато розумлять етнос
скорше як ґрупу людей, котры хоснують тоту саму културу. Дакілько етносів годны
творити націю.

Тота статя є часточно або цалком основана на перекладї статї Etnikum на чеській
Вікіпедії.



https://rue.wikipedia.org/wiki/%D0%95%D0%B7%D0%BE%D1%82%D0%B5%D1%80%D1%96%D1%87%D0%BD%D1%8B%D0%B9_%D1%8F%D0%B7%D1%8B%D0%BA_%D0%BF%D1%80%D0%BE%D2%91%D1%80%D0%B0%D0%BC%D0%BE%D0%B2%D0%B0%D0%BD%D1%8F

Езотерічный язык проґрамованя (скорочено есоланґ) є такый язык проґрамованя,
котрый быв дізайнованый, жебы отестовав граніцї і можности дісціпліны языків
проґрамованя, доказ того, же такый дізайн є вообще можный; або як фіґель ці
пародію. Перезывку езотерічный тот языкы носять як ознаку того, же їх цілём не є
снага о їх шыроку реалізацію в праксі. Тото і часто і незрозумілость аж
обтяжность писаня хоць лем в простых проґрамах їх лучіть од конвенчных языків
проґрамованя, котры ся окрім іншого замірявають на обзорность значіня хоснованя.
Авторы езотерічных языків проґрамованя ся єднак у своїх дізайнах усилують о то,
жебы їх вытворы были турінґ-комплетны.



https://rue.wikipedia.org/wiki/%D0%94%D1%97%D0%B2%D0%B0_%D0%9C%D0%B0%D1%80%D1%96%D1%8F

Богородіця, Дїва Марія, Матїрь Божа, Марія (арам. מרים — Маріам) — мати Ісуса
Хріста . З Новой Заповідї знаме, же жыла в Назаретї в Ґалілеї із своїм мужом
Йосифом.

Знаня про народжіня Дївы Марії ся не згадують в Новій Заповідї, а переданы лем в
апокріфічній літературї. Згодно з апокріфічным Протоєвангелієм Якова родічами
Марії были Святый Йоаким і Свята Анна: пізнїше так учіли святы Іоанн Дамаскін,
Ґриґорій Ніскый, Ґерман Константінопольскый, Фулберт Шартрьскый, тай богато
другых вчітелїв Церькви — і гевто ся стало неоддїльнов частёв Священного
переказу.

Місцём народжіня, як правило, тримають Єрусалим; так твердив Святый Софроній і з
ним быв згоден святый Іоанн Дамаскін.

Тота статя є часточно або цалком основана на перекладї статї Діва Марія на
україньскій Вікіпедії.



https://rue.wikipedia.org/wiki/%D0%94%D1%8F%D1%82%D0%BB%D0%BE%D0%BE%D0%B1%D1%80%D0%B0%D0%B7%D0%BD%D1%8B

Дятлообразны (Piciformes) є ряд птахів. Обсягує штири рецентны родины, але суть
знаёмы і выгынуты виды.

Дятлообразны звычайно мають выразный дзёбак: сесь але може набывати різных форм
особливо в завислости на тіпу приїманой стравы. Закля што дятловы мають дзёбак
звычайно довгый і острый, зато же їм служыть про тесаня до деревеа, баюсовы ся
жывлять жывотиновов стравов а мають так скоре тлустый дзёбак. Тукане мають
ноторічно знамый великый дзёбак про здобываня і маніпулацію плодів.

Дятлообразны обывають цїлый світ окрем Австралії, Папуы-Новой Ґуінеі а
Мадаґаскару. Жыють головно в лїсах. Знамых є дас 380 видів.[жрідло?]

Тота статя є часточно або цалком основана на перекладї статї Šplhavci на чеській
Вікіпедії.



https://rue.wikipedia.org/wiki/%D0%94%D1%83%D1%85%D0%BD%D0%BE%D0%B2%D1%96%D1%87,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D0%B5%D1%80

Александер Васильєвич Духновіч (24. апріля 1803, Тополя – 30. марца 1865,
Пряшів) — русиньскый народный будитель, поет, писатель, етноґраф, публіціста,
выдаватель, ґрекокатолицькый священик.

Народив ся в селї Тополя і дїтячі рокы прожыв в селї Стащін. Основну освіту
здобыв в селї Клокочів. Потім штудовав на містьскій школї (1812-15) і ґімназії
(1816-21) в Ужгородї. В роках 1822-23 ся учів Філозофію в Кошіцях зо штіпендії
од пряшівской ґрекокатолицькой єпархії. Пак штудовав знову в Ужгородї на
духовній семінарії (1823-27). Тогды уж писав по мадярьскы першы свої творы -
мадярьскы оды, сентіменталны віршы овпливнены мадярьскым романтізмом. Кідь ся
вернув до Пряшова, служыв в канцеларії єпіскопа Ґеорґія Тарковіча (1827-33). По
звадах з конзерватівным єпіскопом му было приказане робити священика наперед в
горьскім селї Хмелёва а потім в селї Біловежа (1834-38). Міджііншым так зберав і
народны піснї. Року 1838 ішов до службы єпіскопа Мукачовской єпархії Василя
Поповіча і там спочатку працовав як нотаріус а нескорше як каноник. Як вмер
єпіскоп Тарковіч (1843) ся Духновіч вернув до Пряшова і там быв менованый
кановником про єпіскопа Пряшівской єпархії Йосифа Ґаґанця. Року 1847 выдав на
властны наклады першый учебник про народны школы Книжица читальная для
начинающих написану говоровов русинчінов. Хоць не была схвалена была дуже
популарна не лем в Підкарпатю але і в Галічі. Львівскы новины Зоря Галіцька
публіковали в 1849 ёго россяглу статю Сітуація Русинів в Угорьску. 27. апріля го
арештовали про ёго писаня в русиньскім языку. Занедовго быв пропущеный. В
остатнїй роках свого жывота Духновіч стратив надїю про справедливе вырїшіня
націоналного ворпоса і прияв москвофілскы языково-културны погляды, сподїваювші
ся на поміч од Царьской Росії. Вєдно з А. Добряньскым і Й. Ґаґанцём основав
културну орґанізацію Общество св. Іоанна Крестителя (1862).

Духновіч є признаваный за єдного з найвызначнїшых русиньскых і україньскых
гуманістів і педаґоґів. Словами Івана Франка "він зробив вшытко про то, жебы
забыти Русины духовно ожыли". Ёго погляды были основаны на Хрістіаньскых
прінціпах а ідеалах.

Духновіч тыж актівно брав участь в русофільскым руху. І кідь писав і в містнім
языку, не вірив, же то оддїленый язык і не хотїв приспіти ку створїню
літературного языка про Русинів. Намісто того писав свої роботы у умелім
діалектї названым язычє створеного з Російского, церьковнославяньского і
містного лемківско-русиньского.



https://rue.wikipedia.org/wiki/%D0%94%D1%83%D0%BC%D0%B5%D0%BD

Думен быв карный лагер коло мѣста Рахово установленый 20 новембра 1938 на образ
нацистичных гитлеровскых лагров. Установив го премьер Подкарпатской Руси
Авґустин Волошин.

Мниховска догода (30. септембер 1938) отворила скриньку Пандоры и сосѣды
Подкарпатской Руси зачали выступати з территориалными претензиями, опираючи ся
при тых на подтримку Германии, котру старали ся зыскати дипломатичныма и иншыма
способами. В октобрѣ 1938 Польща, въедно з нацистичнов Германиев, ввела войско и
окуповала Тѣшинску область Чехословакии, прилучивши ю ку Польщи як
Западно-тѣшинскый повѣт (Powiat cieszyński zachodni). В Жилинѣ представителѣ
словацкых партий такой выголосили автономию Словакии (6. октобер 1938). В тяжкой
ситуации парламент в Празѣ мусѣв нараз тоту автономию легислативно утвердити, а
президент Емил Гаха именовав Йозефа Тиса премьером автономной Словакии.
Мадярщина жадала достати етничны мадярскы землѣ и Тисови Мниховска догода
нарядила под трема мѣсяцями догварити ся мирно з сосѣдом, што было нереално. По
заарештованю Андрея Бродия в Празѣ про Подкарпатску Русь было меноване нове
проукраинске правительство з предсѣдником Августином Волошином (26 октобра
1938). Мадярщина жадала вернути собѣ цѣле Подкарпатя (Kárpátalja), жебы одновити
историчну границю з Польщов, што было и жаданьем Польщи, што домагали ся не лем
дипломатично, але и засылаючи террористичны боевы группы зо своих территорий.
Волошин мусѣв завести строгы мѣры против вонкашного неприятеля и своих
политичных противников в краю. При тому, подобно Тисови, ориентовав ся на взор
Германии, не маючи ниякого иншого союзника. З боку Германии достав обѣцяня, же
она не допустить захват края Мадярщинов.

Межи первыма лагерниками было новинарѣ з севлюшской новинкы «Тиса» въедно з
редактором Василем Сцитовскым, пак священникы, учителѣ и т.п. Часопис «Тиса», по
думцѣ правительства, загрожовав «публичный лад та безпеку, як і інші інтереси
нашої держави... з окрема зі змісту статей ‘Хлѣба и роботы, а не летучок’» и
др... Лагер ся став мѣстом интернованя ай Русинов русинской и русофилской
орьентации. Охранну службу в лагру забеспечовали члены Карпатской Сѣчи. Еще еден
лагер быв под Свалявов, про западны округы. Прокурор Велико-Березнянского округа
жадав сурову кару про газдыню Елизавету Проскопф за ей слова: «Волошин дурный и
цѣла влада дурна».

Хоть А. Волошин назвав лагер концентрачным, вызерать на то, же зробив так лем на
догоду своему сузерену. В реалности лагер ани здалека не быв подобный
нацистичным гитлеровскым . Окремы жерела твердять, же за цѣлый час фунгованя
лагра (децембер 1938 — марец 1939) было там до 30 лагерников, а было им
дозволене час од часу выпросити ся и навщѣвити в своих социалных потребах
недалеке Рахово.



https://rue.wikipedia.org/wiki/%D0%94%D0%BE%D0%B1%D1%80%D1%8F%D0%BD%D1%8C%D1%81%D0%BA%D1%8B%D0%B9,_%D0%90%D0%B4%D0%BE%D0%BB%D1%84

Адолф Добряньскый фон Сачуров (*19. децембра 1817, Рудльов — †19. марца 1901,
Інсбрук, похований в селі Чертіжне) — русиньскый економ карпаторусиньского
походжіня, доктор права, педаґоґ і політічный діятель. Першый великый політічный
лідер Русинів в Угорьску. Быв єдным із закладаючіх членів Матіцї словеньской у
возроднім процесї Словаків і Русинів у 19. сторочу.

Народив ся до родины ґрекокатолицького священика, походить із старого
шляхтічного роду Сас. Ґімназіалны штудії абсолвовав у Левочі, Рожняві і в
Мішколцю, высшу освіту в области філозофії і права здобыв у Кошіцях і в Яґрї. В
роках 1836 – 1840 штудовав на баньскій і лїсницькій академії в Баньскій Щавніцї,
штудії закінчів у Відню. Робив як адъюнкт, пізнїше як баньскый інжінїр на
середнїм Словеньску, в чеськых краях і в Слезьку. Підчас револуції ся вернув до
Баньскій Щавніцї, де в роцї 1848 кандідовав у вольбах до угорьского сейму, но
посланці його мандат не хотіли узнати. Оженив ся з Елеоноров, дївков
гонтяньского народовця Йозефа Мілвіуса, з котров мав сына Мірослава і пять дївок
(єдна з них Ольґа Грабарь).

Вплив, же ся став ведучoв oсoбнoстёв русиньского народного оброджіня, мало і ёго
перебываня в Чехах (1846-48), де ся спознав з чеськыма публічныма чінителямі як
E. Палацькый, К. Гавлічек-Боровскый ці Ф. Л. Ріґер. Сполупрацовав з многыма
словеньскыма публічныма чінителямі як наприклад Й. М. Гурбан і A. Радліньскый.
Быв прихыленцьом ідей славяньской взаємности і русофілства .

Быв ведучов особностьов ґрупы русиньскых інтелектуалів, котра зоставила
політічный проґрам соєдиніня Русинів Угорьской Руси, Выходной Галичі і Буковины
до єдной провінції в рамках Габсбурьской монархії. В роцї 1849, в рамкох ґрупы
русиньскых інтелектуалів, А. Добряньскый передложыв цісарьови Франтішкови
Йозефови I. політічный проґрам соєдиніня Русинів Угорьской Руси, Выходной Галичі
і Буковины до єдной провінції в рамках Габсбурьской монархії у формі меморандуму
під назвов Памятникъ Русинов угорскых.

В роках 1849 – 1867 быв у службах цісарьского двора, а то наперед як цівілный
комісарь при руськім войску а потім у функціях высшого урядника штатной справы в
Ужгородї, в Кошіцях, в Будинї, в Сеґединї і у Великім Варадинї. В роцї 1857 А.
Добряньскый купив село Сачуров. В роцї 1858 му быв подарований шляхтічный тітул
а до призвіска зробленый додаток «фон Сачуров».

В роцї 1861 А. Добряньскый вырішыв зоставити новый меморандум пожадавків
Русинів. До окремых русиньскых ґрекокатолицькых парохій роспослав тайный обіжник
у твердім протимадярьскім тоні. Быв председом Общества св. Іоанна Крестителя і
Общества св. Василія Великого. У роцї 1861 успішно кандідовав у вольбах до
угорьского сейму, але нa першім засіданю сейму ґрупа мадярьскых посланців напала
Добряньского мандат посланьця через ёго діятельство як комісаря в руськім
інтервечнім войску у р. 1849. Ганливо го означілі за “московского лідра” і
“Панслава”, і так выбор сейму зрушыв платность його мандату.

А. Добряньскый ся різныма способамі снажыв о наповніня пожадавків Русинів
(зрівноправнїня в рамках Угорьска, а то в адміністратівній, школьскій і языковій
области), причім ся прімарно орєнтовав на віденьскы власти. А. Добряньскый але
не таїв ани свої панславістічны погляды, котры бранили міцнїшій підпорї з боку
віденьского двора і спущали неволю Будапешті. Послїднїй модел рішіня русиньского
вопросу в рамкох монархії А. Добряньскый представив в роботї Проэктъ
политической программы для Руси австийской в р. 1871. В нїй указав на потребу
автономії про Австрійску Русь (провінції Галич і Буковина), а то в рамкох
будучой федералізації Австрії. У 70-ых роках поступнї порозумів нереалность
орьєнтації на Відень і зато ся заміряв на сполупрацу з галичскыма русофілами.

В роцї 1875 еміґровав під тиском мадярізаторів до Конґресовой Полщі (у Варшаві).

Од року 1881 дїяв у Львові, де сполупрацовав з тамтешнїма галичскыма русофілами.
Угорьскым міністерьскым председом К. Тісом быв в р. 1882 у Львові проти ньому,
його дівці Ольґі і дакотрым русофілам выконштруованый судный процес). По
процесї, хоць были вшыткы позбавлены вины, на рекомендацію австрійской влады і
цісарьской канцеларії, мусів А. Добряньскый одыйті до Відня, пізнїше ся усадив в
Інсбруку, де 19. марца 1901 умер. Похованый быв 24. марца 1901 в Чертїжнім на
Лабірщіні.



https://rue.wikipedia.org/wiki/%D0%94%D0%B6%D0%B0%D1%87%D1%96%D0%B2

Заселене правдоподобно шолтысом на кінцї 13. стороча і початку 14. стороча. Село
было частёв панства Маковіця і належало шляхтіцові Ріколфові. В року 1427 мало
село 32 дворів што платили порції і было бране як велике село. В року 1787 мало
село 400 жытелїв і 50 хыж, в року 1828 там жыло 542 людей і было 74 хыж.
Обывателї ся жывили худобов, садовницьтвом ці вином або солёв. В року 1787 там
быв іщі православный священик од року 1777 ґрекокатолицькый. В роцї 1945 ся
обновила русиньска школа. В часї першой чеськословеньской републікы было село
сільско ґаздівскым селом.

В селї є церьков з кінце 13. стороча збудована в ґотічнім штілї, потім
ренесанчно і бароково управлена.



https://rue.wikipedia.org/wiki/%D0%93%D1%80%D0%B0%D0%BC%D0%B0%D1%82%D0%B8%D0%BA%D0%B0_%D0%93%D0%B0%D1%80%D0%B0%D0%B9%D0%B4%D1%8B

В периодѣ куртого часу по 1. Свѣтовой войнѣ (од 1919) Подкарпатя зыскало статус
автономной територии в рамках Мадярщины под назвов Руська Крайна, в Будапешту
отворила ся всеучилищна катедра русинского языка и литературы, были выданы
грамматика (Волошина), читанка (Стрипского), антология литературы (Бонкала),
словник (Годинкы) – вшытко в традиции дотогдышного розвою русинского языка, што
означало церковнославянску основу зо штораз векшым хоснованем мѣстных
особитостей. По Трианонскому договору (1920) Подкарпатя перейшло Чехословацкой
републицѣ зо статусом автономного края Подкарпатска Русь. Подля статуса вѣра,
школство, язык мали быти цѣлком в руках мѣстной влады. Но тот статус до конця
чехословацкой добы так и не быв зреализованый, намѣсто того Чехы заплавили край
украинскыма и росийскыма емигрантами, дали им ключовѣ посты и спровоковали остры
языковы и конфесийны споры. В сферѣ языка школства усиловали ся просадити
грамматику галицького емигранта Ивана Панькевича, чому противила ся русинска
интелигенция. По наверненю Подкарпатской Руси ку Мадярщинѣ (1939) став вопрос
наверненя ку традиции дочехословацького периода, были выданы традицийны читанкы,
грамматикы, бесѣдник. Межи нима была и грамматика Гарайды, што споевала давну
традицию зоз даякыма елементами, занесеныма украинскыма емигрантами, напримѣр,
апостроф.

Грамматика Ивана Гарайды появила ся зачатком рока 1941 в добродячной политичной
обстановцѣ и е найшырше хоснованов у публикациях за цѣлу историю русинского
языка. Не было зафиксовано важнѣйшого противеня заведеню той грамматикы зо
стороны языкознателев, учительства, прията была як писателями, так и читателями.
У нормах той грамматикы напечатаны были соткы тысяч екземпларов печатной
продукции. З части, причинов доброго приятя была спомянута обстановка, но ачей
главна причина е в том, же туй додержана русинска традиция, котра стоит на
постепенном при­бли­жованю од церков­но­сла­вян­ской основы ко народному языку
путем упрощеня азбукы и правил, но и векшого хоснованя мѣстной спецификы языка.
Щи року 1830 Михаил Лучкай во своей грамматицѣ так говорив: «§1. Славяне и
Русины хоснуют кири­лич­ны бук­вы, якых подля формы е 42, а подля звучаня лем
29…» Вшыткы далшы русинскы грамматикы етимо­ло­гичной традиции каждый раз
изменшовали число букв (графем), бо тым путем постепенного упрощеня перейшов и
сам церков­но­сла­вян­скый язык.

Гарайдова грамматика пише: «Руськый язык мае 34 буквы. Из них якѣсь (г, и, ѣ)
изображают и два звукы». И то одповѣдат далшому важному постулату традиции
русинского языка: диалектны, гваровы, фонетичны розлукы мают зо­ста­ва­ти в
устной бесѣдѣ, а нивеловати ся в литературной, писаной формѣ языка тым способом,
же една буква зображат веце звуков. Говорячи о перезвуках о, е, Гарайдова
грамматика специално зазначат: сѣ перезвукы в письмѣ ани в пнях, ани в оконченях
слов не означают ся; т.е. не пишеме кунь, кѣнь, добрум, добрѣм, али конь,
добром. Подобну зазначку находиме во всѣх етимологичных грамматиках од Лучкаевой
по Гарайдову. Такым трѣбом, Гарайда у держаню традиции беспорочный.

З другого боку, што ся тыче векшого хоснованя мѣстной спецификы, в Гарайдовой
грам­матицѣ увидиме даякы крокы назад. Напримѣр, ъ на конци слов не хосновав уже
Михаил Лучкай (1830). Ся хыба тягне за собов далшу – формалное хоснованя ь там,
де мягченя не е: «изза научных причин… пишеме: идешь, любовь, мышь, церковь,
ночь и т.д.» (Грйд 13). Ани сего не было уже у Лучкая. У Гарайды поданы формы
девяносто, пятьсот (Грйд 56–57), коли у Лучкая народны формы видиме:
девятьдесять, пятьсто (§29). Формалное правило церков­но­сла­вян­ского языка, же
на­мѣс­то и перед гласнов пишеме ї, не хосновав уже Ласлов Чопей (1883): приука,
прияти, религия, спасение. Такых вад мож найти веце. И так, в части приближеня
ко народному языку е великый простор про далшое вылѣпшеня, на возможность
котрого указовав и сам автор у вступном словѣ (Грйд 7).

Дякуючи тому, же Гарайда стояв у чолѣ Подкарпатского Общества Наук, доставшого
до своих рук преференции у выдавательской чинности и покровительство од влады,
тота грамматика стала ся официалнов. «На обкладинці і титульній стороні кожного
примірника було проставлено штамп з паралельними написами угорською і руською
(українською) мовами: "Одобривъ и позволивъ Регентский Комиссаръ Подкарпатской
Территоріи розпорядженьемъ чис. 27.300/1941". Отже, це був офіційний шкільний
підручник…» За односно куртый период тяжкых роков войны – од яри 1941 такой до
прихода Червеной Армады концем октовбра 1944 – язык Подкарпатской Руси,
кодификованый зоз Грамматиков Гарайды, быв поужываный во вшыткых сферах живота
края: у школствѣ, публичных проявах, периодичной пресѣ, державной администрации,
официалных публикациях, книговыдавательствѣ и в роботѣ Подкарпатского Общества
Наук. Изглядователь того периода Михаил Капраль пише у своей монографии, же по
выходѣ грамматикы в яри 1941 рока практично завершеный быв процес кодификации
русинського литературного языка (Кпрл. 164).

То бы нияк не могло стати ся, кедьбы Гарайда не операв ся на глубоку традицию
дотогдышного розвою. А треба знати, же до Подкарпатской Руси в том часѣ
припадала и часть восточного Земплина (днесь словацкого), ай же тота иста
традиция заужыта была у класиков лемковской литературы в Польщи. Од Лучкая до
Гарайды, ай щи много скорше, никто не выступав з идеов створеня регионалных
языков, але все ишло лем о еден литературный язык про вшыткых Русинов. Дякуючи
тому школны учебникы про Русинов могли быти тоты исты всягды. Так Русины, котры
ся переселяли до Бачкы од року 1751, уже в року 1754 зачали регуларну школну
выуку зоз учебниками, принесеныма з Горницѣ.

Традиция, што ся потѣгат од Лучкая, Духновича до Гарайды е реалнов основов про
выробеня общерусинского литературного языка, она мае историчный грунт во вшыткых
регионах бываня Русинов. Як видѣти зоз описов «локалных вариантов русинского
языка», фонетичны розлукы межи регионами (розлукы выгваряня) вытворили ся в
резултатѣ интерференции з векшиновыма языками одповѣдных штатов. Они можут быти
трактованы, де е на то потреба, в локалных ортоепичных правилах. Споминана же
традиция лежит в етимологии и не мат нич общого з так называным язычием
(лексичнов и фразеологичнов мѣшанков), прото она лишат цѣлком отвореным простор
про хоснованя русинской лексикы, як и про фонетичны и другы особитости, но лем
такы, што общы, або можут быти толерованы в каждом регионѣ. До общых, напримѣр,
належит "ы" по "г", "к", "х". До толерабелных, напримѣр, мож однести законченя
-л в часословах 3. особы минулого часу: ходил, видѣл.



https://rue.wikipedia.org/wiki/%D0%93%D0%B0%D0%BB%D0%BA%D0%B0

Кавка або тыж галка (Corvus monedula) є середнё великый вид співака з родины
вороновых (Corvidae).

Кавка є другый найменшый вид роду Corvus. Росте до довжкы 34-39 цм і роспятя
крыл мірять 67-74 цм. Вага у дорослых екземпларів колыше міджі 220-270 ґ. Обі
поглавя суть переважно чорны або сивочорны із світло сивым тилом. Дорослы птахы
мають як єдины представителї роду Corvus жыючіх мімо австральскый контінент тыж
стрїбрасто білы очі, котры молоды птахы мають зафарблены синё (тыж як дорослы
коло єдного рока жывота).

Ареа росшырїня кавкы сягать од северозападной Африкы і Іспанії кріз цїлу Европу,
де цїлком хыбить лем в северній части Шкандінавії, аж по выходны Гімалаї а озеро
Байкал в Азії. В 80. роках 20. стороча ся дякуючі шыфовому транспорту дістала аж
на северозапад Северной Америкы, пару раз была збачена і в Канадї, на Фаерьскых
островах, Джібралтарї, Ісландї і Мауретанії.

Кавка жыє в залїсненых степах, лїсах, културных країнах, на пасовисках, в містах
і прибережных областях. Є дуже сполоченьска і в ґрупах, котрый бывають
найчісленїшы бігом зимы і на сполочных згромаждищах ся стримує по векшыну рока,
векшынов і бігом гнїздїня. Часто єй відїти і коло ворон або гайворонів.

Тота статя є часточно або цалком основана на перекладї статї Kavka obecná на
чеській Вікіпедії.



https://rue.wikipedia.org/wiki/%D0%92%D1%83%D0%BB%D0%BA%D0%B0%D0%BD%D1%96%D1%87%D0%BD%D1%8B_%D0%BE%D1%81%D1%82%D1%80%D0%BE%D0%B2%D1%8B

Вулканічны островы — островы, утворены внаслїдку вывергнутя вулканів у морю.
Звычайно кратер вулканічных островів не має форму трубкы.

В практіцї обычайно взникать ряд вулканічных островів, што є верьхнёв частёв
вулканічного гребіня, котры ся находять з істов закономірностёв. Гавайскы
остроы, Канарьскы островы тыж суть верьхівкы підводных вулканів, піднятых над
поверьх океану. Властне утворїня острова ся одбывать в дакілько фазах.

Щі Дарвін припустив, што зростаня кораловых островів (атолів) ся одбывать в
процесї поступного опусканя вулканічных островів. Він позначів, же атолы
звычайно ся утворюють подля обростаня вулканічного острова кораловым ріфом, што
формує перстінцёву зону.



https://rue.wikipedia.org/wiki/%D0%92%D0%BE%D0%BB%D0%BE%D0%B4%D0%B8%D0%BC%D0%B8%D1%80_%D0%93%D0%BD%D0%B0%D1%82%D1%8E%D0%BA

Володимир Михайловіч Гнатюк (*9. мая 1871, Велеснів, теперь Монастириського
району Тернопільской области — †6. октобра 1926, місто Львів) — україньскый
етноґраф, фолклоріст, языкознатель, літературознатель, зналець уменя,
перекладатель тай громадьскый дїятель, член-корешпондент Петербурзькой АН
(1902), академік АН Україны (1924), член Чеського наукового товариства (1905),
Празькой та Віденьской Академії наук.

Од 1899 р. — секретар НТШ. Од 1909 р. — член-корешпондент Російской академії
наук. Од 1916 р. — голова Етноґрафічной комісії НТШ. Од 1924 р. — член ВУАН

Редактор выдань НТШ (близко 60 томів Етноґрафічного Зборника тай Матеріалів о
україньскій етнолоґії) і Літературно-Наукового Вістника. Діректор Україньского
сполку выдавателїв.



https://rue.wikipedia.org/wiki/%D0%92%D0%BE%D0%BB%D0%BE%D0%B2%D0%B5_%D0%BE%D1%87%D0%BA%D0%BE

Куреник або тыж волове око ці крапивник (Troglodytes troglodytes) є дрібный
співавый птах з родины Troglodytidae.

Є выразно маленькый, росте ледва до 9-10 цм а належыть так в найменшым птахам
Европы. В роспятю крыл мірять 13-17 цм а важыть 6-12 ґ. Мать курте завалисте
тїло, куртый хвіст, якый тримле векшынов спряменый і довшый, на кінцї шпіцятый
дзёбак. Зверьха є бурый, чорно смужкованый, спід тїла мать сивый, над оком є
видительна світлиша смужка. Очі мать чорны, дзёбак тмаво бурый і ногы світло
буры. Обі поглавя суть притім фарбов барже подобны.

Росшыреный є скоро в цїлій Европі з выїмков части Шкандінавії і Ісланду, на
теріторії северной Afriky, в западній, середнїй і выходной Азії а в Северній
Америцї. В залежности на єднотливых областях є пак або сталый або перелїтный на
курты оддалености. Европска популація виду ся рахує на коло 23-40 міліонів
парів.

Жыє в лїсах вшыткых тіпів з густым підростом, тыж в парках, загородах а векшый
гущавах.

Стримує ся передовшыткым на земли або тїсно над нёв. Цїлорочно є теріторіалный а
з выїмков часу гнїздїня жыє сам. Вынятком суть лем молоды птахы, якы можуть аж
до досягнутю єдного рока творити меншы ґрупы, а зимушнїй час, коли ся на ніч
дорослы птахы здружують до меншых ґруп і взаємно притислы к собі так лїпше годны
перебыти неприязны теплоты.

Гнїздить в меджах од апріля до юла, а то двараз за рік. Самцї суть высоко
поліґамны, што значіть же єден самець мать в своїй теріторії веце гнїздячіх
саміць (найчастїше 2-3, у вынятковых припадах аж 4). Сам будує дакілько гнїзд, з
котрых собі саміця сама єдно зволить. Гнїздо уміщує міджі корїня стромів, до
щербин в стїнї, кменях стромів або в скалї, звычайно у вышцї під 2 м над землёв.
Іде о заперту кулёвисту будову з травы, моху, лишайника а листя з вступом на
боку. В єдній зношцї бывать 5-8 білых, слабенько флякастых яєць, на котрых 14-16
денній інкубації бере участь лем саміця. О молодята, якы гнїздо опущають по
15-18 днях, ся пак старають обомі родічі. Куреник бывать частым гостителём
зозулї.

Найвекшов грозбов про нёго є мачка (Felis silvestris f. catus), лишка (Vulpes
vulpes), куна (Martes sp.) і ястрябовы птахы.

Тота статя є часточно або цалком основана на перекладї статї Střízlík obecný на
чеській Вікіпедії.



https://rue.wikipedia.org/wiki/%D0%92%D0%B0%D1%81%D0%B8%D0%BB%D1%8C_%D0%A1%D0%BE%D1%87%D0%BA%D0%B0-%D0%91%D0%BE%D1%80%D0%B6%D0%B0%D0%B2%D0%B8%D0%BD

Василь Сочка-Боржавин (Боржавин - псевдоним) (*3. януар 1922, Берегово,
втогдышнє Чеськословеньско - † 2010) - вызначный русиньскый історік літературы,
педаґоґ, поет, есеіста, публіціста і културный діятель Русинів 20-го столітя.

По закінчіню руськой ґімназії в Хусті (р. 1940), зачав штудовати почас войны на
Будапештаньскій універзіті, но закінчів аж Ужгородьску універзіту (р. 1950).
Робив у редакчній колеґії ґазеты Закарпатська правда, быв бібліоґрафом
Закарпатьской областной універзалной науковой бібліотекы, быв і ведучім одділіня
Закарпатьского інштітуту здокональованя учітелів.

Писати зачав іщі на ґімназії, першу поетічну збірку, писану по російскы, выдав у
1940-ім році під назвов Горы и доля. У часі по паді комунізма Сочка брав єдну із
найважніх ролей в русиньскім русі Підкарпатя. Быв співзасновательом і головов
Обчества карпатьскых Русинів, быв членом Світовой рады Русинів при Світовім
конґресі Русинів, брав участь на многых конференціях. Публіковав серію біоґрефій
під назвов Будителі карпатськых русинов, зібрку русиньской поезії В подпескидных
долинах і збірку нарисів і приговорив присвяченых русиньскій літературі під
назвов Зазвонили в селѣ на вичурню.



https://rue.wikipedia.org/wiki/%D0%91%D0%B0%D0%B1%D0%B0-%D0%BF%D1%82%D0%B8%D1%86%D1%8F

Росте до великости лебидї, є дас 148 - 175цм великый з роспятём крыл 226 - 630цм
і ваго міджі 5 - 15 kg. Мать робустне тїло з куртыма лабами, куртым хвостом,
мицным дзёбаком о характерістічным карковым ваком. Є скоро цалый білый, лем
кінцї леток мать чорнобуры, вак жовтый і ружовы ногы. Так як і вшыткы веслоногы
мать вшыткы палцї на ногах споєны плавачов бланов.

Пелікан гнїздить в Африцї в меджах од югозападной Европы по середню Азію.
Часточно є перелїтный, на зиму одлїтать до северозападной Африкы, окды ся
зачінать вертати уж на граніцї фебруара і марца. Ґлобална популація є все
ціслена - рахує згруба 270 - 290 000 екземпларів, котры жыють на плосї великой
100 000 - 1 000 000 км2. В часї цалого лїта прилїтать і на теріторію середнёй
Европы. Найвекшу грозбу про пеліканів представлює страта природного біотопу,
захоплїня ся у рыбарьскых сїтях, отрова пестіцідами і пронаслїдованя од рыбарїв,
котры пеліканам судять великый убыток рыб на рыбниках.



https://rue.wikipedia.org/wiki/%D0%90%D1%80%D1%81%D0%B5%D0%BD%D1%96%D0%B9_%D0%9A%D0%BE%D1%86%D0%B0%D0%BA

Арсеній Коцак (світьске імя Олексій; 14. марца 1737, Буковець — 12. апріля 1800,
Мукачево) — автор найстаршой ґраматікы про карпатьскых Русинів. Ґрекокатолицькый
священик, єромонах, педаґоґ, філозоф, теолоґ, языкознавець.

Народив ся 14. марца 1737 в селї Великый Буковець, в родинї священика Федора.
Матїрь ся писала Анастазія. Першы знаня здобыв дома у сільского дяка, пак ся
учів в ґімназіях в Пряшові і Шарошпотоцї. В року 1763 быв высвяченый за
священика. В роцї 1767 закончів теолоґічну факулту Кошіцькой універзіты зо
ступнём доктора теолоґії. В монастырї в Краснім Бродї штудовав філозофії і там і
зо своїм братом Андріём вступив до чіну Василіан і прияв монаське імя Арсеній.
Потім працовав як учітель в монастырьсых школах на Підкарпатю і Пряшівщінї, быв
ігуменом монастырїв.

Зоставив «Грамматику русскую сирѣч правила извѣщателная и наставителная о
словосложеніи слова языка славенского или русскаго» (три варіанта, 1768-88),
операючі ся притім о ґраматікы Мелетія Смотрицького, Лаврентия Зизанія,
латиньскы ґраматікы пізного середовіка Эммануіла Алвара і Філіппа Меланхтона,
ґраматіку русского языка Михаила Ломоносова. Учебник ся складать з 4 частей
(орфоґрафія, просодія, етімолоґія і сінтаксіс).

Єромонах Арсеній тыж написав історічну працу «Описание обителей Мараморошских
древнє бывших» — о історії монастырїв Підкарпатя і поетічне церьковнославяньске
дїло «Правила и Наставления», котре было друковане року 1927. В рамках баданя о
Коцаковій ґраматаіцї нашов Й. О. Дзендзелівськый три далшы незнамы дїла А.
Коцака а то моралістічно-дідактічный твор «Похвала о премудрости троякой во вици
самоявленой» і дві філозофічны дїла «Тропус» і «Лінґуа» писаны по латиньскы.
Цалково ся заховало высше 30 рукописів книг в церьковнославяньскім і латиньскім
языку. Векшына мать філозофічно-теолоґічный характер, дакотры з книг мають
россяг 400-600 сторінок. Находять ся в Мукачовскій монастырьскій книжніцї і в
Ужгородьскій штатній універзітї.

В 1798 тяжко захворїв і пришов до Мукачовского монастыря, де пізнїше, 12. апріля
1800 помер.



https://rue.wikipedia.org/wiki/%D0%90%D0%BF%D0%BE%D1%81%D1%82%D0%BE%D0%BB_%D0%9F%D0%B0%D0%B2%D0%BB%D0%BE

Апостол Павло (нар. на початку 1 ст. — † міджі 63 і 67 рр.) — найвызначнїшый
раннёхрістіаньскый місіонарь, «апостол народів» тай єден з першых богословів
хрістіанства.

Походив з єврейской глубоко реліґійной родины, мав перше імя Савло, належав до
колїна Веніамінового, найменшого з колїн ізраїлевых і очівісно быв названый на
честь леґендарного героя веніаминян — царя Саула. Павло ся народив в містї Тарсі
(Кілікія) у Малій Азії, яке тоды было славне своёв ґрецьков академіов і
освіченостёв своїх жытелїв. Здїдив од свого няня римске обчанство, зато мав і
друге, латиньске імя Тарсянина — Paulus чі Paullus(малый), Павло, яке він часто
поужывать в своїх посланях. Євангеліст Лука в Дїях Апостолів го называть Савлом
а другым іменом Павло лем рїдко. Значіть Савло не змінив своє імя через
навернутя на Павло, а лем мав два імя Савло/Павло і хосновав їх без видимой
перевагы. Пышыв ся тым, же не быв елліністом, і повив о собі «я, обрїзаный
восьмого дня, з роду Ізраіля, з племена Веніяминового, єврей із євреїв, фарізей
за Законом.» , сокотив язык няна і традіції предків.

Подалшу освіту здобыв в Єрусалимі в школї відомого рабіна Гамалиїла. Неуважуючі
на приналежность до партії фарізеїв, быв чоловіком вольнодумным і знателём
ґрецькой мудрости. За єврейскым звычаём молодый Савло вывчів ремесло робити, яке
му потім допомогло заробляти на прожыток властнов працов. Можливо, тото є
непрямым свідчіням того, же ся Павло зберав стати: за навчаня Торі не годно было
брати грошы, зато вшыткы рабіны собі заробляли на жытя тым ці іншым ремеслом. У
посланях Павло не раз споминать, же не быв тягарём про громаду, накілько годовав
ся сам. Ці быв Павло неженатым або вдовцём в Новім Завітї неписано єднозначно,
єднак він сам повідать «Говорю к неженатым і вдовам: добрї їм, як остануть они
так як і я. Павло пройшовши курз Закону і коментарь до нёго, быв напевно свідком
першых промов першомученика Стефана, якы го дуже образили. На стрїчі старшых
Савло «дасть голос» заєдно із садукейсков партіёв згрозеный підрыванём
авторітыХраму. Стане ся з пресвідчіня певным гонителём ранных хрістіан і
фактічно веде їх перенаслїдованя. Богатёх Назарян увязненых; в чеканя процесу їх
змушують зречі ся імені Ісусового. Савло почув, же єресі ся шырять дале і єдным
з центрів ся став Дамашк. Він іде до першосвященика Каяфи з просьбов ёму дати
повну міц, же поглядать сектантів і з охоронов їх приведе до Єрусалима.
Першосвященик охоче дасть Савлові листы до провідників дамаськых синаґоґ.

Але під час своёї подорожі до Дамашку (з метов перенаслїдованя хрістіан) мав
віджіня Хріста, потім ся став незнавным апостолом хрістіанства. Опівдні в дорозї
ёго і супутників несподївано осяяло світло з неба. Він упав на землю і почув
небесный голос: «Савле, Савле, чом ты ня перенаслїдуєш?». На што Савло повив:
«Хто ты, Господе?». І чув одповідь: «Я Ісус, котрого ты перенаслїдуєш. Встань же
та ідь до міста і тобі повідять, што маш робити». Здивованого і солїпленого
Савла привели до Дамашку, де по стрїчі з учнём Хріста Ананіём він прозрів, а той
повив: «Бог отцїв нашых выбрав тебе, жебы ты волю ёго зрозумів і жебы відїв ты
Праведника, і чув голос із уст Ёго. Бо будеш ти свідком Ёму перед вшыткыма
людми…»

Павло в Посланю до Галатів повідомлять, же він по Дамашку не пішов до Єрусалима,
але выправив ся проповідовати до Аравії, по чім ся вернув до Дамашку. По
навернутю Павла до хрістіанства і сповнїня Святым Духом інші Апостоли з
недовіров ся поставили до нёго і сполковали ся через посередника — Апостола
Варнаву, з якым Павло згодом здійснював апостольскы роботы в Антіохії,
Македонії, Афінах, Солуні, Корінфі і Ефесі. І лем через три рокы він ся одважыв
стрїтити ся з апостолом Петром. Заручівшись підпоров апостола Петра, Павло ся
заставив в Антіохії, де ёго сполочниками ся стануть Варнава і Марко.

Потім Павло іщі 14 років ся занимать проповідницькым служіням в Сірії і Кілікії,
де він выкликать нарїканя з боку юдеїв-хрістіян (фарізейской єресі) за
заперечіня необходности обрїзаня. Перекы міджі приверженцями Павла і ёго
противниками вымогають скликаня Апостольского собору. На апостольскому соборї в
48-49 р. высловив рїшуче пересвідчіня, же про навернутя язычників до
хрістіанства є вырїшалнов віра в Хріста, а не приналженость до юдейской реліґії.
. Ефесяни спалюють чаклуньскы книгы по роповіді апостола Павла.

Тота статя є часточно або цалком основана на перекладї статї Павло (апостол) на
україньскій Вікіпедії.

Олександр Мень. Перші Апостоли. Львів. Свічадо. 2006 р. 228 с. ISBN
966-395-015-4



https://rue.wikipedia.org/wiki/%D0%90%D0%BD%D0%B4%D1%80%D1%96%D0%B9_%D0%A1%D0%B0%D0%B2%D0%BA%D0%B0

Андрій Савка (*1619 Стебник - ?) быв русиньскый протифеодалный збойник. Народив
ся в родинї дияка. Як малый хлопець, по смерти мамы і няня, служыв на
Маковицькім панстві. Нескоре паньскый двір підпалив і придав ся ку збойницькій
дружінї Василя Баюса з Лещин в Польщі. Збойници під веджінём Баюса в року 1644
напали маєткы Трояновского і Бобровского і в року 1647 выпалили феодалны маєткы
в околіцї Мушыной в Польщі. По вытлачіню Баюсовой дружіны польскыма войсками аж
за Бардеёв, Савка заложыв нову дружіну в области Саноку (Польща). Савковци тыж
ослободжовали увязненых збойників. В авґустї 1648 так атаковали замок в Саноку.
З плетеныма драбинами ся дістали днука, до пивніць де были збойници одсуджены на
смерть. Многы з выслободженых збойників потім зістали в Савковій дружинї. Андрій
Савка зачав орґанізовати масовы стрічі селянів на котрых чітав козацькы одказы
Богдана Хмелницького. В юні 1651 повсталци в споїню з польскыма селянинами заяли
Чорштинскый замок (Польща), склады хотїли іти на Краков. В року 1654 ся Савковы
повсталци стримовали коло Каменицького граду (правдоподобно в Сабіновскім
реґіонї). Там не вытримали напор войска з Польщі і подля єдной верзії ту мав
быти хопленый і Савка. Мав быти перевезеный до Мушыны і там мав быти мученый і
наконець 24. мая 1654 здїтый на кіл. Подля іншой верзії быв хопленый і обішеный
аж в року 1661. Далшы жрідла гварять, же він утїк з козацькым гайтманом Богданом
Хмелницькым. Протифеодалне пособлїня історіци судять як дуже россягле і дуже
успішне.



https://rue.wikipedia.org/wiki/%D0%86%D1%82%D0%B0%D0%BB%D1%96%D0%B0%D0%BD%D1%8C%D1%81%D0%BA%D1%8B%D0%B9_%D1%8F%D0%B7%D1%8B%D0%BA

Таліянськый язык ( italiano (опис) ци lingua italiana) є єден из романськых
языкув, котрый має урядный статус у Італії, Швейцарії, Сан Маріні, Ватікані и на
Істрії (у Словенії и Хорватії). Мож ся ним порозуміти ай у бывшых таліянськых
колоніях (в Албанії, Ерітреї, Ефіопії, Лівії и Сомалії), у таліянськых
еміґрантськых общинах в Арґентині, Австралії, США, Тунісови и многых другых
державах.

Таліянськый язык ся веде уд латины и змежи романськых языкув майближый д нюй
лексічно, напротив другым романськым языкам утримлює латинськый контраст межи
куртыми и довгыми согласными. Сучасный таліянськый язык ся сперат на тосканськый
діалект, убробленый таліянськыми класиками Аліґєріём, Петрарком и Бокаччом на
переломі XIII. и XIV. сторуч. Вєдно з ним на теріторії Італії є много вшилиякых
діалектув, дакулько реґіоналных файт таліянського языка и дакулько ідіомув,
котрі ся держат окремішными языками, а не діалектами таліянського (майнаперед
сардінськый и фріулськый).



https://rue.wikipedia.org/wiki/%D0%86%D0%B2%D0%B0%D0%BD_%D0%93%D0%B0%D1%80%D0%B0%D0%B9%D0%B4%D0%B0

Іван Гарайда (29. януар 1905, Зарічово — 13. децембер 1944, Ужгород) быв
русиньскый лінґвіста, педаґоґ, тлумач, выдаватель, освітитель.

В 1924 закінчів ґімназію в Секешфегерварі. В 1924-1928 ся учів право на
універзітї в Будапештї, де дістав і докторат права. Дале поступив на філолоґічну
факулту універзіты в Пейчі. Од 1930 быв штіпендантом польской влады на
Ягеллонскій універзіті в Кракові, де штудовав польско-мадярскы взаёмносвязы.
Штудія закінчів в 1934 і робив учітеля Ягеллонской універзіты. 6.11.1939 быв
вєдно із другыма професорами арештованый ґестапом і депортованый до концтабора
Саксенгаусен. По просьбі рідных ся мадярьска влада добила ёго ослободжіня на ярь
1940. Жебы не быв на очах ґестапу, одышов до Ужгороду, де быв діректором
«Подкарпатского Общества Наук» (ПОН). Быв выдавателём, редактором, коректором
літературного публіцістічно-етноґрафічного часопису «Литературна недѣля»
(1941-1944), научного квартальника «Зоря-Hajnal» (1941-1944), каждомісячника
«Руська молодеж» (1941-1944), каждорічного «Великого сельско-господарьского
календаря» (1942-1944), тридсятёх книжок серії «Народна библиотека», 40-ёх
выдань серії «Детская библиотека». Вєдно з Николаём Лелекачом зоставив
«Библиоґрафию подкарпатской руськой историѣ литературы» (1942), «Библиоґрафию
подкарпатской руськой литературы» (1943), «Загальну библиоґрафию Подкарпатя»
(1944). Робив як выскумник, історік і зоставитель словників. Зоставив
польско-мадярьскый словник, русиньскый словник чуджых слов, робив над
«Русько-мадярским словарем». В Ужгородї в 1941 Гарайда як діректор ПОН выдав
«Ґраматику руського языка». То быв доста успішный покус о кодіфікацію норем
русиньского літературного языка. 17.11.1944 быв арештованый совєтьсков
контрарозвідков, обвиненый за «профашістічной аґітації… против коммунистического
движения, Советского Союза и демократических ґосударств». Вмер 13.12.1944 в
арештї «СМЕРШ» 4-го Україньского фронту в Ужгородї.



https://rue.wikipedia.org/wiki/%D0%84%D0%B2%D2%91%D0%B5%D0%BD%D1%96%D0%B9_%D0%A4%D0%B5%D0%BD%D1%86%D0%B8%D0%BA

Євґеній Фенцик (псевдонім Владимір) (5. октобра 1844, Мартинка - 5. децембра
1903, Горинчово) - ґрекокатолицькый священик, писатель, журналіста, публіціста,
русофіл.

Народив ся 5.10.1844 в Мартинцї на Підкарпатю. Вчів ся в Ужгородьскій і
Сатмарьскій ґімназіях. Закінчів богословську факулту Віденьской универзіты. В
часах штудентьскых быв участный в патріотічных кружках славяньского штудентства.
В осени 1869 быв рукоположеный на священика. Служыв в русиньскых селах Люта,
Богаревиця, Буковець, Дусино, Порошково, Великый Раковець, Горинчово. Быв членом
Общества св. Василія Великого.



https://rue.wikipedia.org/wiki/%D0%84%D0%B2%D0%BC%D0%B5%D0%BD%D1%96%D0%B9_%D0%A1%D0%B0%D0%B1%D0%BE%D0%B2

Євменій Сабов (*1. октобра 1859, Вербяж - †3. новембра 1934, Севлюш (теперь
Виноградів)) - русиньскый културный дїятель, ґрекокатолицькый священик, педаґоґ.

Штудовав на ґімназіях в Ужгородї, Мукачеві, Пряшові і Левочі. Ужгородьскый
богословецькый семінарь закінчів в року 1881 і за священика высвяченый 1885.
Спочатку служыв в Арданові в роках 1887-98 быв професором російского язык і
літературы на ужгородьскій ґімназії. В 1898 ся переселив до Севлюша, де ся став
архідіаконом. Было то потім як програв бой за захованя русиньского языка на
середнїх школах. архідіаконом быв і од року 1917 в Уґочі. Быв єден з першых,
котрый декларовав самобытность Русинів од Росіян ці Українцїв. По припоїню
Підкарпатьской Руси к Чеськословеньску выступав проти дїйствованю україньскых
еміґрантів в школах ці обществах. 1. юна 1930 быв на нёго учіненый атентат з
україньской терорістічной орґанізації УВО, в котрого резултатї быв Сабов тяжко
раненый.



