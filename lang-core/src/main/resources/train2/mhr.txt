https://mhr.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D0%B9

Википе́дий (англичанла Wikipedia) — эрыкан, пырля ыштыме шукойылман энциклопедий
интернетыште. Тиде проектлан Wikimedia Foundation оксам пуа. Лӱмжӧ кок мут гыч
шога: вики (технологий сайт-влакым пырля ышташ лан), да энциклопедий.
Кумылзо-влак чыла тӱняште Википедийын 13 амион статьяжым пырля возеныт. Кызыт
кажне еҥ интернет гоч Википедийыш пурен кертеш гын чыла лаштык гаяк тӧрлатен
кертеш. Англичан Википедийым 2001 иыйште Джимми Уэйлс да Ларри Сенглер
тӱҥалыныт. Кызыт Википедий эн кугу да эн палыме энциклопедий интернетыште.

Марий Википедий 10 Сӱремыште 2009 ийыште почылтын ыле (тунам Икымше Марий
Самырыктукым Слётше Марий Элыште тӱҥалын), да 12 Сӱрем гыч пайдаланыше-влак
Марий Википедийыш пурен кертыныт.



https://mhr.wikipedia.org/wiki/%D0%A3%D1%88%D1%8B%D0%BC%D0%BE_%D0%90%D0%BC%D0%B5%D1%80%D0%B8%D0%BA%D0%B0%D0%BD_%D0%A8%D1%82%D0%B0%D1%82-%D0%B2%D0%BB%D0%B0%D0%BA

УАШ (англичанла United States of America (USA)), (рушла Соединенные Штаты
Америки (США)) — Ушымо Американ Штат-влак — эл Йӱдвел Америкыште. Кумдык — 9,5
млн км² (тӱняште 4-ше верым айла). Калыкчот — 320 млн еҥ (2013 ий, оценка;
тӱняште 3-шо верым айла). Рӱдола — Вашингтон ола.

Йӱдвелне Канаде дене чек уло, кечывалвелне — Мексике дене, тыгак, Россий дене
теҥыз чек уло. Тыныс тептеҥыз тиде элым касвелне мушкеш, эрвелне — Атлантик
тептеҥыз, йӱдвелне — Йӱдвел тептеҥыз верланен. Кугыжаныш 50 штатлан да Колумбия
федерал йырвеллан шелалтеш, тыгак, УАШ-ын кид йымалныже икмыняр отро-влак улыт.
УАШ-ыште илыше-влакым американец-влак лӱмдат, а УАШ-лан — Америка лӱмым
келыштареныт.



https://mhr.wikipedia.org/wiki/%D0%AD%D0%BD%D1%86%D0%B8%D0%BA%D0%BB%D0%BE%D0%BF%D0%B5%D0%B4%D0%B8%D0%B9

Энциклопедий — айдемылан палыме шинчымашым радам дене погымаш. Шанче шинчымашым,
шанче информацийым посна книга дене луктыт. Мыланна палыме энфиклопедийын
формыжо XVIII курымышто шочын. Негызлан мутерым кучылтыныт. Мутерыште мутым да
мут нерген умылтарышым гына вераҥдат. Мутерым лудшо шуко пален огеш нал.
Энциклопедий предмет нерген шукырак ойла, вет энциклопедийыште тиде предмет
нерген погымо шинчымашым возат. Энциклопедийыште чӱчкыдын географий картым,
сӱрет-влакым, статистикым вераҥдат.

Энциклопедий дене йӧнанрак пайдаланаш манын, возышо-влак материалым системе
почеш вераҥдат. Икымше - алфавит системе. Мутер семын чыла предмет-влакым
алфавит радам дене почела возымо. Кокымшо - иерархий системе. Чыла информацийым
тӱшка-влак дене вераҥдыме, мутлан, 12-томан Йоча энциклопедий. Кызытсе электрон
технологий-влак мутым кычалашлан у йӧным пуат. Тӱҥ мутым возет - интернет тылат
шке кӱлеш информацийым кычал пуа.



https://mhr.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интернет (марла тыгак Интервот , альтернатив марий лӱм - Вапштӱня) — компьютер
вапш-влакым ваш-ваш ушнышо тӱнямбал радамлык. Тӱнямбалне камысыр
пайдаланыше-влакым асулашлан иктӱрлӧ протоколым кучалтеш - TCP/IP. Тиде вапш
коклаште верланыше вапш. Интернетыште шуко увераҥар ресурс да сервис-влак улыт,
мутлан, тӱнямбал эҥыремышвотын ваш-кылдалтын гипертекст документ-влак, але
электрон почтылан кӱлешан инфраструктур.

Вапштӱняште эн пайдаланыме да чӱчкыдын кучылтмо йылме - тиде Аҥгличан. Ондак
компучыр-влакыште Увераҥарым ваш-ваш вашталтыме шотышто америкысе стандартле код
(ASCII) кучыталтын.

Аҥгличан йылме (27%) деч посна, Тӱнямбал эҥыремышвотышто эн пайдаланыме
йылме-влак тыгай улыт: китай йылме (23%), испан йылме (8%), япон йылме (5%),
португал да немыч йылме (4% кажне), араб, француз да руш йылме (3% кажне) да
корей йылме (2%). Регион почеш, 42% вапштӱня пайдаланыше Азийыште верланен, 24%
Европышто, 14% Йӱдвел Америкыште, 10% Латин Америкыште да Каррибыште, 6%
Африкыште, 3% Покшел Эрвелыште да 1% Австралий да Океанийыште. Пытартыш ийлаште
Вапштӱня технологий ончыко каен, поснак Юникодым кучылтмаште. Юникод чыла тӱня
йылме дене коммуникацийлан да программе ышталтмыжлан полша.

Мӧнгыштӧ тыглай вапштӱняшке лекмаш метод-влак улыт: dial-up, broadband (коаксиал
кабель, оптик кабель, вӱргене кабель гоч), Wi-Fi, спутник да 3G/4G кӱсен
кутырчык гоч. Мер верыштат вапштӱняшке лекташ лиеш, мутлан, кнагапӧртышто але
вапштӱня-кафеште. Аэропонтышто, кафеште да моло верыштат кызыт вапштӱняшке
лекташ лиеш.

Кызыт Ушнышо Наций-влак организаций вапштӱняшке лекмашым айдемын права семын
ыштынеже.

Южо эллаште вапштӱняшке лекмаш тугат айдемын праваже улеш, мутлан, Эстонийыште
але Грецийыште. Да тиде айдемын праважым ойырен налаш (тӱкаш) ок лий. Чыла
айдемылан вапштӱняшке лекмашым пуаш - тиде вапштӱня провайдер-влакын порысше
улеш.



https://mhr.wikipedia.org/wiki/%D0%9A%D0%BE%D0%BC%D0%BF%D1%8C%D1%8E%D1%82%D0%B5%D1%80

Компьютер (лат. computāre — вычислять, англичанла computer — вычислитель, рушла
компьютер) — информацийым налын саклыше, йондартыше да пайдаланышылан кӱлшӧ сын
дене луктын пуышо программлыме машин.

Компьютерын механикле вариантше-влак (механикле сынан компьютер) айдеме тукымын
чумыр возалтше эртыкше мучко палдырнышт гынат, икымше электрон компьютер-влак XX
курым кыдалне (1940-1945) ворандаралтыч. Нуно посна пӧлем кугытан лийыныт. Нуно
электричествым кызытсе компьютер деч таҥастарымаште икмыняр тӱжем пачаш утла
шукерак кочкыныт. Кызытсе компьютерлан интегральный схема негызым пышта. Тудлан
кӧра кызытсе компьютер-влак ончычсо компьютер-влак деч амион-камысыр пачаш
кугурак лектышым пуышо улыт да палынак изи верым налыт. Куштылго компьютер тыгай
изи, тудым изи кӱсен устройствыш чыкаш лиеш. Информационный курымышто
персональный компьютер юмоҥа гае, шукышт персональный компьютерым компьютер
маныт. Туге гынат, MP3-плеер гыч тӱҥалын сар кÿртньыгайык марте, модыш гыч
тӱҥалын йӧнозанлык робот марте, кӧргыштыме (embedded) компьютер-влак утларак
улыт.

Инструкций лӱмерым шарнен кертмаш да тудым ыштен шуктмаш компьютерым
шукышӧрынаным ыштен, калькулятор дечын ойырен. Инструкций лӱмер программе
маналтеш. Чырч-Тьюринг тезис тиде шукышӧрынан улмыжым математик семын умылтара:
кеч-могай эн изи кертмаш дене компьютер керек-могай вес компьютер семын тыгаяк
сомылым ыштен кертеш. Садлан ситыше жапым да шарнымверым (storage) пуаш гын,
вапшбук гычын тӱҥалын суперкомпьютер марте икгай шотлымаш сомылым чыланат ыштен
кертыт.

Икымше гана «компьютер» мутым аҥгличан йылмыште 1613 ийыште ойленыт. Тунам
шотлымашым вуйлатыше айдемым тыге маныныт. XX курым пелыштыже марте компьютер
мутым туге кученыт. XIX курым мучаште компьютер мут дене шотлымашым ыштыше
машинам манаш тӱҥалыныт.

Тачысе компьютерлан кок посна технологий негызым пыштен. Икымше — автоматик
шотлымаш, кокымшо — программлымаш кертмаш (кунам ӱзгарлан программым пуаш лиеш).
Но эреак ыштылтше тыгай ик пӱтынь устройстве уке ыле. Механикле автоматикле
шотлымаш ӱзгарлан Абакус шотлалтеш але логарифмический линейке, Астролаб але
Антикитерын механизмже (150–100 мемна курым деч ончыч). Херон 10-70 ийлаште
механикле театрым чонен. Тиде театр айдеме деч посна шке 10 минутан
представленийжым ыштен. Представленийжым кугу кандра ден кышкар радамлык
вуйлатен. Тыгай механзм могай ужашлан кунам да могайым сомылым ыштыман рашемдыме
йӧн гай шотлалтен кертеш. Тыгай койыш программлымаш кертмаш маналтеш, тиде
программлымаш кертмашын ыҥже.

Икымше программлыме (программлымаш кертмаш дене) аналог компьютерлан «Полат
шагат» — астрономий шагат шотлалтеш. Тудым Аль-Джазари 1206 ийыште чонен луктын.
Тудо зодиакын, кечын да тылзын орбитым, тылзын фазым ончыктен. Тылзын фазым
ончыктышо капкам йыр пӧрдалыме. Кажне шагатыште автоматическе омса почмо. Визыт
робо-мурызо-влак семым шоктышт. Пайлыше вал деч вӱдорва дене ваге ушна. Кунам
ваге пера, тунам робо-мурызо семым шокташ тӱҥала. Ийын кече да йӱд кужытшо почеш
ӱзгарын кече да йӱд кужытшым программироватьляш лиеш ыле.

Реннесанс жапже Йывропысо математиклан да шонен чонымашлан у вийым пуэн. 1623
ийыште Вильгельм Шыкард икымше йывропысо механикле калькулыторым шонен луктыш.
Тудо программлымаш кертмешетдыме ыле, садлан компьютер семын тудым лӱмдаш ок
лий.

1801 ийыште Жозеф Мари Джакюард куымо станыш у йӧным пуртен. Тудын станже рожан
лаштыкым ямдылык семын кучылтен. Садлан станже йӧсӧ ярныкте сӱретым автоматик
семын куаш кертын. Тачысе компьютер чонымаш корнышто тыгай Джакӱардын станже
кӱлешан ошкыл улеш. Тыгай рожан лаштыкым кучымаш, эреак программлымаш кертмаш
семын шотлалтен кертеш.

1837 ийыште Чарлз Бэббидж икымше тӱрыс программлыме механикле компьютерым шонен
луктын.Тудо лончылыше машина маналтеш. Но Беббиджын оксаже шуго огыл, садлан
Беббидж тиде машинам ыштен пытарен огыл.

1880 ийла тӱҥалтышыште, Герман Холерис данныйым шарнен моштымашын шонен луктын.
Тудо деч ончыч, вуйлатыше шӱдыкым гына шарненыт. «Икмыняр кагаз лента дене
шынымаш деч вара, тудо рожан лаштыкыште чарнен…». Тиде рожан лаштыкым
пайдалашлан тудо табуляторым да рожым-ыштыше кид-машинам шонен луктын. Тиде кум
ӱзгар вара информациым пайдаланымаш озанлыклан негызым пыштен. 1890 ийын УАШ
калыкчотшым ыштыме годым Холерисын компанийже кугу автоматикле шотлымашым ыштен.
Тиде компаний варжым IBM-лан негызым пыштен. XIX курым мучаште икмыняр шонен
луктымаш-влак лектыме: рожан лаштык, булев алгебра, вакуум лампе да телетайп.
Тиде шонен лукмаш-влак компьютерын чонымашыжын кӱлешлыкыжым чынленыт.

XX курымын тӱҥалтыш пелештышыште, шуко шанче шотлымаш сомылым аналог компьютерын
полшыкше дене рашемденыт. Тугодым тыгай компьютер-влак уста лийыныт, модельже
механикле але электрическе радамлыкыште ышталтыме. Туге гынат программлымаш
кертмашыже уке ыле. Да тачысе компьютер-влак дене таҥастараш гын, шукышӧрынан
улмыже ок сите ыле.

Алан Тьюринг кумдан палыме тачысе компьютер шанчын ачаже. 1936 ийыште сеҥышоян
алгоритм умылтышым возен да Тьюринг машина дене шотлымашым шонен луктык. Time
журнал Алан Тьюрингым XX курымыште эн кӱлешан 100 айдеме лӱмерыш пуртымаш нерген
тыге каласен:

Конрад Цузе (Konrad Zuse) программе почеш вуйлытыме компьютерым шонен луктын,
1941 ийыште икымше ыштыше шотлышым чонен, да 1955 ийыште икымше магнитне
шарнывер дене компьютерым чонен.

Тачысе шотпалын компьютерлан Джордж Стибиц негызым пыштен. Тудо Bell Labs-ыште
пашам ыштен. 1937 ийыште Теле тылзыште реле дене негызлыме калькуляторым чонен
(«Model K» маналтеш). Тиде калькулятор арифметике операцийым шотлашлан кокытан
шотпал радамлыкым кучылтмо икымше калькулятор семын шотлалтеш. Тиде технологий
тачысе шотлышелан негызым пыштен.

Тачысе компучырын ик эн тӱҥ ойыртемже - компучырым программлаш лиеш. Тидын дене
компучыр вес машина дечын ойыртемалтеш. Вес семынже манаш гын, компучырлан
иктаж-могай инструкцийым (программым) пуаш лиеш, компучыр вара тиде инструкцийым
шукталтеш. Южо компучыр-влак томаша концепций почеш ыштат (квант компучырым
ончо), тачысе компучыр-влак вон Нейман архитектура негызеш ыштат, машин код
императив программлымаш йылмыште возалтеш.

Компучыр программыште пычырик инструкций лийын кертеш але шуко амион инструкций
(текст процессорлан программыште але вот-браузерлан программыште, мутлан).
Тыглай тачысе компучыр ик секундыште камысыр инструкцийым (гигафлопс) шуктен
кертеш, да тыге шуко ийым йоҥылышде ыштен кертеш. Иктаж-мыняр амион инструкцийан
кугу компучыр программым программист тӱшка иктаж-мыняр ий возен кертеш. Тыгай
тыглай огыл сомылышто товатат йоҥылыш лийын кертеш.

Программе шукталтмаш книга лудмаш семын улеш. Айдеме молгунамсе кнагам почела
лудеш, ик ойлончо гыч тӱҥалын, весыш шуя. Южгунам айдеме мӧҥгешла кусна, южгунам
иктаж-могай оҥай огыл ужашым посна коден кертеш. Тыгак компучыр программым
шукта, южгунам мӧҥгешла кая. Кӓмыл кӧргысӧ келшык ок шыкто, инструкций ужашым
компучыр адак да адак шукта. Тиде маналтеш - программын вуйлымаш йогынже, тидыж
дене кӧра компучыр сомылым уэш ыштен кертеш, айдеме нержым чыкмаш деч посна.

Айдеме кӱсен калькулятор дене тыглай арифметик операцийым, мутлан кок числам
ешарен, пырт полдыш темдалмаш дене ыштен кертеш. Но 1 гыч тӱҥалын 1000 чыла
числам ешараш - ятыр жапым да шуко полдыш темдалмашым налеш, да тиде сомылыште
йоҥылышым ышташ неле огыл. Вес могырышто, тиде сомылым шукташ компучырым
программлаш лиеш, тиде пычырик инструкций дене:



https://mhr.wikipedia.org/wiki/%D0%A2%D3%B1%D0%BD%D1%8F%D0%BC%D0%B1%D0%B0%D0%BB_%D1%8D%D2%A5%D1%8B%D1%80%D0%B5%D0%BC%D1%8B%D1%88%D0%B2%D0%BE%D1%82

Тӱнямбал эҥыремышвот але тыглайрак вот (англичанла World Wide Web, WWW, Web) —
интернетыште ваш-кылдалтше гипер-лаштыкын радамлыкше. Вот-браузер полшымо дене
кажне вотлаштык-влакым ончен кертеш. Вотлаштыкыште текст, сӱрет, видео да вес
мультимедиа лийын кертеш. Ик вотлаштык гыч весыш гиперкылвер гоч куснаш лиеш.
1989 ийын Ага тылзыште англичан энжинер да компуче шанчызе Тим Бернерс-Ли
(англичанла Sir Tim Berners-Lee) темлымашым возен. Тиде темлымаш кызытсе
Тӱҥямбал эҥыремышвотлан негызым пыштен, а Тим Бернерс-Ли кызыт Тӱҥямбал
эҥыремышвот консорциумын (англичанла World Wide Web Consortium) директоржо улеш.



https://mhr.wikipedia.org/wiki/%D0%95%D0%B2%D1%80%D0%BE%D0%BF%D0%BE_%D0%A3%D1%88%D0%B5%D0%BC

Европо ушем, Евроушем (рушла Европейский союз, Евросоюз, ЕС — Европысо 28 элын
экономик да политик сынан ушемышт. 1992 ийыште Маастрихтысе келшымаш почеш
чоҥалтын. 2012 ийыште 500 млн еҥ Евроушемыште илен. Ик рынок ышталтын,
тӧртык-влакым ик шотышко кондымо, калык, сату, окса Европо ушем кумдыкышто
куштылгын ик эл гыч весыш куснен кертеш. Шенген зонышто паспорт контроль уке.

Европо ушемышке 28 кугыжаныш пура: Австрий, Бельгий, Болгарий, Кугу Британий,
Венгрий, Германий, Греций, Даний, Ирландий, Испаний, Италий, Кипр, Латвий,
Литва, Люксембург, Мальта, Нидерланде, Польшо, Португалий, Румыний, Словакий,
Словений, Финляндий, Франций, Хорватий, Чехий, Швеций да Эстоний.



https://mhr.wikipedia.org/wiki/%D0%94%D0%B0%D0%BD%D0%B8%D0%B9

Да́ний (дат. Danmark [ˈd̥ænmɑɡ̊]), официально — Да́ний Королевстве (дат.
Kongeriget Danmark) — Йӱдвел Европышто верланыше кугыжаныш. Швеций деч
кечывалвел-касвелне, Норвегий деч кечывалвелне. Даний Балтий ден Йӱдвел теҥызлан
серлаштыже верланен. Элын кумдыкышкыжо Ютландий пелотро, Данийысе архипелагын
409 отрожо пурат.

Даний - конституционный монархий, кугыжанышым монарх вуйлата, ик палатан
парламент - фолькетинг дене пырля законодательный кучемым шукта. Даний 1973 ий
гыч Евроушемыш пура, но алят Еврозоныш ок пуро. Даний НАТО ушемым чоҥышо-влак
кокла гыч улеш.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB

Марий Эл Республик (курыкмарла Мары Эл Республик; рушла Республика Марий Эл) —
Россий Федерацийын субъектше, Юлсер федерал йырвелыш пура. Марий Эл да Марий Эл
Республик ик виян лӱм улыт.

Марий Эл Эрвел-Европысо тӧрверын эрвел могырышто, Юлын покшел йогыныштыжо
верланен.

Шола серын касвел ужашыжым купан Марий лапвер налеш. Республикын касвелныже Юлыш
Вӱтла кугу эҥерйол ушна. Эрвелнырак лапвер мучко, Виче аркан кечывалвел тайылже
гыч йогаш тÿҥалше, Юлын шола эҥерйолжо-влак йоген эртат: Изи Кундыш да Кугу Ошла
эҥерйолвлак дене пырля Изи Какшан, Кугу Кундыш да Рӱде эҥерйол-влак дене пырля
Кугу Какшан. Нунын лапыштышт шуко чодыра ер уло.

Республикын эрвел ужашыже Виче арка тураште верланен, аркан кӱкшытшö 275 м
марте. Тушто мландыÿмбал тöр огыл, тудо тÿрлö эҥер лапла да коремла дене
шеледалтын. Нунын коклаште Виче вӱдкундемысе эҥер-влак: Лаж, Талман, Шӱкшан да
моло эҥерйол-влак дене пырля Лемде; Пувӱд, Вӱрзым, Шошма; Шора, Йыр да Ӱшӱт
эҥерйолвлак дене пырля Юлын шола эҥерйолжо Элнет.

Республикын 14 районжо гыч Юлын пурла серыштыже иктыже гына верланен — Курык
марий (Кырык мары) район. Тудо Юлвел кӱкшака верын йӱдвел тӱрыжым айла. Туштак
Юлыш Шур, Сумка, Йынга, Арйынгы, Шундыр (Шӹндыр) эҥерйол-влак йоген пурат.

Калыкчот: 703 200 еҥ (2008 ийыште), 711 540 (2006), 728 000 (2002). Чаклык: 30,9
еҥ/км² (2005), ола калык: 63,1 % (2005).

Йошкар-Олаште, Юлсер олаште, Йошкар-Ола воктене верланыше икмыняр яллаште да
республикын касвелыштыже руш-влак шукырак улыт. Ялысе вер-шӧрлаште шукырак
марий-влак илат, Курыкмарий кундемыште — йылме да тӱвыра шотышто олыкмарий-влак
деч ойыртымалтше курыкмарий-влак. Провой кундемыште икмыняр кукмарий (чуваш) ял
уло. Суас-влак тӱҥжым Йошкар-Олаште, Юлсер олаште, тыгак Поранча да Марий Тӱрек
районлаште илат.

Финнугор полко-шамыч акрет годсек кызытсе касвел, йӱдвел да покшел Российын
ужаштыштыже верланен ылеве. Марий Эл верланыме верыштыже шуко акрет годсо
арвер-влак кодыныт, кудо икымше тӱжемийлашке мемнан курымашлык (Кристос шочмо)
деч ончыч пурат. Шке лодкален возымо тиштым йомдарымылан да суас акрет годсо
кагазвлак Озаҥ кучымаш жапыште пытарымылан кӧра шукырак увервлак покшел Юлышто
руш курымсерышвлак дене кылдалтын.

Марий-шамычым эн ондак VI курымышто лишне гот калыкын эртымгорнызо Иордан merens
семын палемден. Вара X курымышто казар курымсерышче марий-шамычым Ц-р-мис семын
палемден. Тыге руш-влак нунын дек ончыл (касвел) марий-шамычым (мӓрӹ) «меря»,
шеҥгел (эрвел) марий-шамычым (марий) «черемис» лӱмден тӱҥалыныт. Тыгак
суас-шамыч марийкалыкым «сярмысь» але «чирмеш» лӱмденыт. Тиде жапыште марийвлак
пошкудо Юлысо Булгарий дене, кудо кызытсе Суас Эл олмышто верланен ыле, лишыл
кылым кученыт. Тудым 1236 ийыште Бату-онын саркалык кырен шалатен. Тиддеч вара
Шӧртньӧ Урда лиймеке марий-влак нунын дене сай кылым кученыт. XIII—XV курым
коклаште марий-шамыч Шӧртньӧ Урдаш да Озаҥ онлыкыш пуреныт.

IX курым гыч марий калык эрвелыш кайыше Киев Русьысо славян-шамыч дене кылдалт
шогат. Нуно марий мландыш пуреныт да икмыняр ожно марий ола олмылаште илаш
тӱҥалыныт (Нӧрӧ ола, Ростов), тыгак у олам шынденыт: Ярославль, Суздаль,
Владимир, Угарман. Эркын-эркын касвел марий Христианлыкыш пурымеке славянлаҥдат,
Кристос тыныш пуртымаш ваштареш шогышо еҥ-влак куржыт эрвелыш, марий мландын
кӧргыш. Кокла курымлаште марий кундемыште руш-суас вашпижмаш (руш ден суас
калыкын вашпижмашыже) чӱчкыдын лиеда (тыглай паша лиеш). Тидын жапыште марий
калык суас велне лиеш. Кужу жап суас ден марий калык-шамыч сеҥышыш лектыт,
варажым Шучко Йыван ончылгоч шонен пыштыме да руалтен налме сарым тӱҥалеш: 1546
ийыште курык марий калыкын мландыже (Юлын пурла серже) Моско йымак логалеш, 1552
ийыште Чар саркалык Озаҥ-олам налыт, да олык марий-влак йозакым Москолан тӱлаш
тӱҥалыт. Варажым шонен пыштыме колонизаций тӱҥалеш: тыге 1557 ийыште негызым
пыштыме Шовакшэҥер олалан, 1583 ийыште — Чыкмалан, 1584 ийыште — Чарлалан
(кызытсе Йошкар-Ола). Марий мландыште тиде жапыштак Шынчара, Яраҥ, Вӱрзым,
Малмыж руш карман-влакыш савырненыт. 1552 иймучаш гыч марий мландыште тушман
ваштареш утарыше кредалмаш ылыжын. Руш курымсерышчешамыч тиде 30 ий наре шуйнышо
кредалмашым «черемис-влакын сарышт» лӱмденыт. Тунам шуко марий тӧратушка да
тыглай калыкын пелыштыже марий калыкын эрык верч пытен. Шуко онвлаклан Турцийыш
да Крымыш куснаш логалын.

Кристиан тынеш виеш пуртымылан кӧра марий-шамыч суртым-ялым коден эрвелыш илаш
куснаш тӱҥалыт. Икымше Пӧтыр годым марий-влакым саркызматыш (армийыш) налаш
тӱҥалыт, вершӧрын шанче шымлымаш эртаралтеш, марий йылмын икымше кириллик
йӱкпале негызеш возымаш лектеш. 1792 ийыште Вениамин Пуцек-Григорович кириллице
негызеш икымше марий йылмылончым савыкта. Марий калыкын илышыже пеш неле лийын,
садлан шуко марий Пугачовын сӧгалтымашыже годым Руш кугыжаныш ваштареш
кучедалын.

1872 ийыште Озаҥ олаште туныктышо семинарий почылтеш. Тушто Юл кундемысе чыла
калыкым, тидын шотышто марий-влакымат, туныкташ тÿҥалыт. Тиде марий калыкын
илышыштыже кугу ошкылым ончыко ышташ полшен. Марий школ-влак почылтыт, марий
кнага-влак савыкталтыт, тыгак тунемме кнага-влакат. 1917 ийысе Пургыж революций
кугыжан кучемжым сӱмырал шуа. Тыге марий калыкланат моло дене иктӧр кертыжан
(равноправный) лияш, шке вийжым чумырен, эрыкыш, волгыдо илышыш лекташ корно
почылтеш. 1917 ий сорла тылзыште Ӱпӧ губернийын Пӱрӧ олаштыже икымше Марий Погын
эртен.

1920 ийыште Кылме тылзын 4-шо кечынже Марий автоном велым ыштыме нерген декретым
луктыныт. Марий автоном вел кум контоныш шеледалтын: Йошкаркакшан
(Краснококшайский), Чыкма (Козьмодемьянский) да Сернур (Сернурский).

1936 ийыште Теле тылзын 5 кечынже Марий АССР-ыш савырыме. Марий автономийым
ыштыме дене марий йылме кугыжаныш статусым налын. Марий тӱвыра, сылнымут, савык,
школ виянаш тӱҥалыныт. 1930–шо ийлаште педагогике, чодыра технике институт-влак
почылтыныт, йылмым, сылнымутым да эртыкым шымлыше марий институт пашам ышташ
тӱҥалын, театр почылтын.

1990 ий гыч Марий Эл Республик лиеш. 1920 ийлаште кок иктӧркертыжан йылме шырым
шынденыт: олыкмарий йылме да курыкмарий йылме. Тыгодым марий йылмыште тыгак кугу
кундемойвлак уло (касвел-йӱдвел, малмыж, эрвел) да шуко верысе кутыртыш. 1930
ийлаште, моло калык республиквлак дене тӧр, чыла марий интеллигентвлакым пытарен
улыт. Эркын-эркын марийвлак республикыште шагалемын толеш, марий йылме политик
пызырымашлан кӧра руш йылме дене вашталтыме.

Эн кугу ыштыквер-влак: ПАУ «Йошкар-Оласе шылкомбинат», Марий машинчоҥышо завод,
полупроводниковый прибор завод, Йошкар-Оласе чодыра озанлыклан машинам чоҥышо
завод-влак, механик завод (велосипед-влак; Йошкар-Ола), завод
«Электроавтоматика» (Йошкар-Ола), Марий целлюлоз-кагаз комбинат (Юлсер-Ола), АУ
«Марбиофарм» (эм), коваште завод.



https://mhr.wikipedia.org/wiki/%D0%A1%D0%BE%D0%B2%D0%B5%D1%82_%D0%A1%D0%BE%D1%86%D0%B8%D0%B0%D0%BB%D0%B8%D0%B7%D0%BC_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA-%D0%B2%D0%BB%D0%B0%D0%BA_%D0%A3%D1%88%D0%B5%D0%BC

Совет Социализм Республик-влак Ушем (ССРУ), тыгак Совет Ушем (рушла Союз
Советских Социалистических Республик, СССР, Советский Союз) - 1922-1991 ий
жапыште Европо да Азий континент-влаклаште верланыше кугыжаныш. Совет Ушем
мландын ("суша" умылымашште)1/6 ужашыжым айлен, да кумдык шотышто Мланде ӱмбалне
эн кугу эл лийын.

1977-ше ийысе Конституций почеш Совет Ушемым икоян шуко калыкан социализм
кугыжаныш семын лӱмдалтын. Кокымшо тӱнямбал сар деч вара Совет Ушемын
Афганистан, Венгрий, Иран, Китай, КНДР, Монголий, Норвегий, Польшо, Румыний,
Турций, Финляндий, Чехословакий дене мланывалсе чек да УАШ, Швеций, Японий дене
теҥыз чек лийын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%B9%D1%8B%D0%BB%D0%BC%D0%B5

Мари́й йы́лме — финн-угор тӱшкаш пурышо йылме. Кутырышо-влак кокла гыч эн
шукынжо марий улыт, тӱҥ шотышто Марий Элыште да Пошкырт Элыште илыше-влак.

Финн тӱшкемыш (балто-финн, саам, мордва, одо да коми йылме-влак дене пырля)
пура. Марий Эл деч посна тыгак Виче вӱдкундемыште да эрвел могырышто, Урал марте
шарлыме. Марий йылмыште кок кундемой уло: курыкмарий, тӱҥ шотышто Юлын курык
серыште (Чыкма воктене) да изиш олык серыште шарлыме, да олыкмарий, олык серыште
веле (Йошкар-Ола воктене) шарлыме; олыкмарий кундемойыш тугак эрвел кутыртышвлак
пурат.

Часть материалов предоставлена проектом Фундаментальная электронная библиотека
«Русская литература и фольклор» (© 2004 ФЭБ) Д. Бубрих.



https://mhr.wikipedia.org/wiki/Facebook

Facebook — мер вапшланаш сервис да 2004 ийын Пургыж тылзыште почылтмо вот-сайт.
Озаже - Facebook Inc. 2011 ийыште Шорыкйол тылзыште Facebook-ыште 600 амион утла
чӱчкыдын пайдаланыше ыле. Пайдаланыше шке профайлым ыштен кертеш, вес
пайдаланыше-влакым йолташ семын ешарен кертеш, профайлын уэмдымаш нерген
автоматик шижтарымаш пуртен каласымашым вашталтын кертеш. Эше пайдаланыше-влак
интерес тӱшкашке ушнен кертеш, мутлан пашавер, школ, кӱшылшкол але вес
койышвозыш.

УАШ-ыште кажне тунемме ий тӱҥалтышыште кӱшылшкол-влак чыла тунемше-влаклан лӱмын
ыштыме кнагам пуэш, тиде кнагаште чыла тунемше-влак нерген изиш возымо. Тыге
студент-влак икте-весым пален налыт. Тиде кнаган лӱмжӧ Facebook-ын лӱмжӧлан
негызым пыштен.

Facebook-лан Марк Цекерберг да тудын колледж пӧлем-пошкудо-влак да компучер
шанче студент-влак Эдуардо Саверин, Дастин Московиц да Крис Хьюс нерыгым
пыштеныт.

Facebook-ыште икымше марий модыш - MariWords 2011 ий Пургыр тылзын 11 кечыныште
почылтын.



https://mhr.wikipedia.org/wiki/%D0%A4%D1%83%D1%82%D0%B1%D0%BE%D0%BB

Футбо́л (англичанла football - «йол мече») — команде дене таҥасыме спорт тӱрлык.
Модмашште тӱҥ - тавалышын капкашкыже мечым пурташ, да шке капкам оролаш. Тачысе
кечылан футбол - тӱняште эн чот ончымо спорт тӱрлык; спортсмен-влак кокла гыч эн
шукын лач футболыштак шуаралтыт.

Тачысе футбол гае модмаш-влак ожнысек шуко калыкын лиеденыт, но икымше
виктарчык-влак 1848-ше ийыште возалтыныт. Футболын шочмо кечыжлан 1863 ий
шотлалтеш, тунам икымше футбол Ассоциацийым чоҥеныт, шотан виктарчык-влакым
возеныт. Но тыгай сынан модмашлан тӱҥалтышым акрет жапыштак пуеныт. Мутлан,
Египет, Германий, Китайыште футбол гае модмаш-влак лиеденыт. Мемнан футболын
кугезе родыжлан гарпастум модмашым шотлаш лиеш. Тудым Италийыште шонен луктыныт.
Но кунам англичан-влак футбол дене модаш тӱҥалыныт, гарпастум писын мондалтын. У
модмаш уло тӱня мучко шарлен.

Посна налме футбол модмаш матч маналтеш, ик матч кок ужаш (тайм) гыч шога,
кажныже - 45 минут. Кок тайм коклаште 15 минут кужытан каныме жап лийышаш.
Каналтымеке, кокымшо таймыште команде-влак капка дене вашталтыт. Модмашшке
иканаште кок команде ушна. Кажныштыже - 7 гыч 11 еҥ марте лийын кертеш. Команде
гыч ик еҥ (капкаорол) шке капка воктеныже палемдыме верыште (штрафной площадь)
кид дене модын кертеш, тудо шке капкажым мече пурымо деч аралышаш. Моло
модшо-влаклан кид дене мечым тарваташ ок лий. Кажне футболистын шке пашаже.
Полузащитник - пасу покшелне модыт, нуно защитник але форвард-влаклан полшат.
Форвард (нападающий) тавалышын капка деке лишкырак пурышаш улыт, нунын пашашт -
голым пуртылаш. Модмашште тӱҥ - шукырак мечым тавалышын капкашкыже пурташ, да
шке капкам гол деч аралаш. Могай команде шукырак голым пурта - тудак сеҥышыш
лектеш. Кок тайм жапыште счет ик гай гын, але ничья дене матч пыта, але
регламент почеш сеҥышым ойырат. Арбитр ешарыме жапым пуен кертеш (эше кок тайм,
15 минут гыч кажныже). Тӱҥ да ешарыме жап коклаште каныме жап лийышаш. А кок
ешарыме там коклаште лач капка дене вашталташ жапым гына пуат. Ик жапыште футбол
модмашште "шӧртньӧ гол" правиле лийын - могай команде голым эн ончыч пурта -
тудо сеҥа. Тачысе кечын ешарыме жап почеш сеҥыше ой ойыралт гын матч деч вара
пенальти-м чумаш тӱҥалыт: капка деч 11 метр тора гыч вич гана тӱрлӧ модшо-влак
мечым чумат. Пенальти дене пуртымо гол-влакын чотышт когынек командын ик гай
лиеш гын, пенальти-м почыла, мужыр дене чумат. Кӧ мечым капкашке пуртен ок керт
- тудо сеҥалтеш.

ФИФА-н палдарымыж почеш, 2001 ийыште Мландыште футбол дене 250 миллион еҥ модын.
Нунын кокла гыч 20 миллион - ӱдырамаш-влак. 1,5 миллион команде да 300 000
профессионал клуб регистрацийыш пурен. Эл-влак коклаште икымше верыште УАШ (18
миллион еҥ, 40 % ӱдырамаш-влак), вара Индонезий (10 миллион), Мексике (7,4
миллион), Китай (7,2 миллион), Бразилий (7 миллион), Немыч Эл (6,2 миллион),
Бангладеш (5,2 миллион), Италий (4 миллион), Россий (3,8 миллион).

Ик модмашым весе деч ойырашлан тичмаш англичан лӱмым (англ. association
football) пуртеныт. Пытартыш жапыште футболын шуко тӱрлыкшӧ шочын, мутлан, регби
(англ. rugby football). 1880-ше ийылаште Америкыште «соккер» (англ. soccer) мут
шочын. Тыге футболым лӱмденыт, но Английыште тиде мут дене шке модмашыштым огыт
лӱмдӧ. Моло йылмылаште модмашым але англичан мут дене лӱмдат (кузе Российыште -
футбол, Португалийыште - порт. futebol); але шке йылмыш кусарат, кузе немыч
(нем. Fußball), грек (греч. ποδόσφαιρο), финн (фин. jalkapallo), иврит (ивр.
כדורגל)‎ да карел — (карел. jalgamiäččy) йылмылаште; але "чумаш", "йол" мутым
вашталтымеке у мутым чоҥат, кузе итальян (итал. calcio), хорват (хорв. nogomet)
йылмылаште. «Football» мутым, калык-влак кокласе мут семын ФИФА ден КОК
(Калык-влак кокласе Олимпий Комитет) кучылтыт.

Тиде модмашын шуко тӱрлыкшӧ уло. Футдаблбол (кок мече дене модыт), пляж футбол
(ошма валне модыт), футзал (мини-футбол) (спортзалыште модыт), урем футбол (кеч
кушто, кеч мыняр модшо-влак дене эрта), куп футбол (купышто модыт), футбол
фристайл (финт, трюк-влакым ончыктымаш).



https://mhr.wikipedia.org/wiki/%D0%99%D0%BE%D1%88%D0%BA%D0%B0%D1%80-%D0%9E%D0%BB%D0%B0

Йошкар-Ола (тошто Чарла, Цар-Ола; курыкмарла Якшар-Хала, тошто Цӓрлӓ) —
Российысе ола, Марий Эл Республикын рӱдолаже. Калыкчот (1 Шорыкйол 2012 ийлан) —
252 935 еҥ. 1584 ийыште Вӧдыр Иоаннович кугыжа олалан негызым пыштен. 1919 ий
марте ола Царевококшайск лӱмым нумалын, 1919 ий гыч 1927 ий марте —
Краснококшайск. 1984 ийыште олалан Йошкар Знамя паша орденым кучыктеныт.

Олан кызыт шогымо вершыте еҥ-влак мезолит курым гыч иленыт (м.к. деч 12 тӱж. ий
ончыч). XVI курымышто ты мланде Озаҥ ханствыш пурен, марий-влак иленыт. Шыжа
тылзын 1552 ийыште Шучко Йыван руш кугыжа Озаҥ ханствым сеҥен. Верысе калык у
кугыжалан йӧзакым тулышаш ыле, но 1553 ийыште, шошым калык йӧзакым тӱлаш чарнен,
кугыжа ваштареш сарым тӱҥалын. Кучедалмаш-влак икте почеш весе ылыжыныт, сандене
Шучко Йыван ты кундемлаште ор-влакым шогалтылын. Тыге Йошкар-Ола шочын. «Какшан
ӱмбалне Кугыжан олаже» («Царёв город на Кокшаге») --- тыге тӱҥалтышыште у орым
лӱмденыт, тышечак вара кӱемалтше лӱм шочын --- Царевококшайск --- 1584 ийыште
негызлалтын, Шучко Йыванын колымыж деч вара. Эркын-эркын салтак ор гыч
Царевококшайск шотан олашке савырнаш тӱҥалын. Тушто ужалыше, кресаньык,
пашазе-влак толеденыт. Калык мландым куралаш ушнен. Но саадак Царевококшайск –
сарзе-влакын олаштлан шотлалтын. Юл кундемыште тӱҥалше сарзе кучедалмаш-влакым
пытарашлан Царевококшайск гыч отряд-влакым колтылыныт.

Олам чоҥаш тӱҥалме дене ты кундемыш руш-влак толыныт. XVII курымышто ола воктене
улшо ял-влак (Вараксино, Лапшино. Гомзово, Берёзово, Кожино, Марково, Пахомово,
Ширяйково, Жуково, Княжна) вӱрыс В.Г. Ромодановскийын кид йымалныже лийыныт.
Тачысе кечын нине ял-влак олан микрорайонжо улыт.

Царевококшайск уездын рӱдолаже тӱҥалтыш гычак лийын. Олажымат, уездшымат воевода
вуйлатен. Тыгак, тудо верысе сар гарнизонным вуйлатен, юрист сомылым шуктен,
марий-влак деч йӧзакым поген. I Пӧтыр Кугыжа годым Царевококшайск Озаҥ
губернийыш пурен. XIX курымышто Царевококшайскыш политический ссылкыш колтылаш
тӱҥалыныт. XX курымышто Царевококшайскыште 13 урем, 300 наре тӱрлӧ пӧрт лийын,
тыгаяк 1920-шо ийла марте кодын. 17 Пургыж 1919 ийыште Царевококшайсклан
Краснококшайск лӱмым пуеныт. 18 Пеледыш, 1920 йыште тудо Виче губернийыш пурен.
4 Кылме 1920 ийыште Марий автономий областьым негызлыме нерген декрет лектеш,
Кылме тылзын 25-ше кечынже Краснококшайск у областьын административ рӱдерже
лиеш. 25 Шорыкйол 1928 ийыште Краснококшайск марий лӱмым налеш --- Йошкар-Ола.

Кугу Ачаэл Сар годым Йошкар-Олашке южо завод-влакым эвакуироватленыт. Тиде
олалан кушкашлан йӧным пуен. 1959 ийыште Зеленодольск гыч олашке электричествым
колтеныт, 1967 иыште – газ пучым шупшын пытареныт. 1950-1960 ийлаште у
полат-влакым чоҥеныт, олан администраций пӧртым, виктем пӧртым, «Йошкар-Ола»
унагудым шогалтеныт, Изи Какшан эҥерын шола серыштыже ола шарлен --- Сомбатхей
микрорайон шочын.

Йошкар-Олан тистыжым 22 Пеледыш 2011 ийыште пеҥгыдемденыт. Кандалге тӱсан
прямоугольный аҥыште ший тӱсан шордо сӱретлыме. Шордын кӱчыжӧ да тӱкыжӧ шӧртньӧ
тӱсан.

Йошкар-Олан чапмурыжлан семым Андрей Эшпай семмастар возен. Почеламутым – Леонид
Дербенёв. Чапмурым Эдуард Хиль мура.



https://mhr.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D0%B9

Финляндий, официал лӱм Финляндий Республик (финнла: Suomi, Suomen tasavalta,
шведла: Finland, Republiken Finland) — Европысо эл. Скандинавийыште, йӱдвел
Европышто верланеш. Касвелыште Швеций дене йыгыре улеш, йӱдвелыште Норвегий
дене, эрвелыште - Россий дене. Эстоний кечывалвелыште, Финн пролив гоч верланеш.
Рӱдолаже да эн кугу олаже - Хельсинки.

5.4 наме амион еҥ Финляндийыште илат, шукышт кечывалвелысе кундемлаште илат.
Финляндий - кандашымше эн кугу эл Европыште, да икымше калгата илыме эл Европо
Ушемыште. Финляндий - парламент республик улеш, тӱҥ правительстве Хельсинкыште
верланен, 336 верысе парламент-влак улыт. Ик амион наре еҥ Кугу Хельсинки
мландыште (Хельсинкым, Эспоо, Кауниайнен да Вантаа уштара) илат, тыште ик кумшо
ЭЧЙ ышталтеш. Вес кугу олала: Тампере, Турку, Оулу.

1809 ий марте Швецийын ужашыже лийын, вара Россий Империйыште шкевуя княжество
лийын. 1917 ийыште Россий гыч эрыкым налын. Вара элкӧргӧ сар лийын, Совет Ушем
да Фашист Немыч Эл ваштареш сар. Йӱштӧ сар годым нейтралитет лийын. 1955 ийыште
Ушымо Калыклык-влакыш ушнен, 1969 ийыште OECD-шке, 1995 ийыште Европо Ушемыш да
евроӱштышыш.



https://mhr.wikipedia.org/wiki/%D0%9A%D0%BE%D1%8F

Коя (рушла сало, жир) — янлыкын, кайыкын, айдемын коваштыже, верге йыр,
мӱшкырыштӧ погынышо жир. Капыште питательный шапаш семын шотлалтеш, тӱҥ шотышто
триглицерид-влак гыч шога.

Коям кочкышышто кумдан кучылтыт: свежам кочкыт, шинчалтат, коптитлат, шолтат,
кӱктат, жаритлат. Шинчалтыме але коптитлыме коваштейымалсе сӧсна коям лӱмдашлан
южгунам «шпик» немыч мутым (Speck) кучылтыт. Кунам шинчылтыме коя кӧргыштӧ шыл
шуко коеш — тыгай коям «бекон» але «грудинке» лӱмдат.

Кӧргӧ коям ӱйлан южгунам пелтат, жаритлымаште кучылтыт, киндым пыштен кочкыт,
пелтыме ӱйым шӱрымашыште кучылтат, (кызытсе жапыште нефть гыч ыштыме шӱрымашым
кучылтыт), кӧргӧ коя гыч тыгакак шовыным ыштат.

Ушкал да каза коям нимо деч посна кочкаш ок лий — пагарыште пеш нелын шула, фарш
дене пырля, мутлан, пӱтыраш лиеш. Ушымо Американ Штат-влакыште ушкал коя гыч
топливым ыштат.

Маска да нерге коям эмым ыштымашыште кучылтыт, шашке коям - косметикым
ыштымашыште.

Ош маска иктаж кӧм але мом кучымеке коваштым да коям гына кочкеш, молыжым —
тетла нимом кочкаш уке годым гына пытара.



https://mhr.wikipedia.org/wiki/%D0%A1%D0%B5%D0%BC%D0%BB%D1%8B%D0%B7%D0%B5

Семлызе (лат. compositor «чоҥышо», «погышо») — семым возышо веле огыл, сем
композицийым чоҥышо айдеме. Вет семым возымо годым сем теорийым шотыш налыт,
тушто шке правиле-влак улыт. А семмастар семым шокта гына. Тугеже семлызым
семмастар лӱмдаш лиеш. Семлызе пашам шукташлан гармоний, полифоний, оркестровкым
палыман; иктаж могай семӱзгар дене шоктен моштыман, мутлан фортепиано дене
(фортепиано сем шижмашым саемда, пашаште полша). Тиде семӱзгарын кумда
диапазонжо неле партитур-влакым йоҥгалтараш йӧным пуа. Импровизаций моштымаш у
сем-влаклан шочаш йӧным пуат. Опытым погымо дене семлызе-влак тӱрлӧ жанрыште ик
семын сайын пашам ыштен кертыт. Классик-влакын семыштым шымлыме годым семлызын
шке сем йылмыже, возымо ойыртемже шочеш.



https://mhr.wikipedia.org/wiki/%D0%A3%D0%B3%D0%B0%D0%BD%D0%B4%D0%B5

Акрет жап годым Уганде кундемым Пигмей племена- влак айлен шогеныт. мемнан эран
1 курым гыч Банту племена влакат тиде кундемышке толын лектыныт. 10-11 курым гыч
нилот племена-влак пӱтьынек кызытсе Уганде кундемысе кумдыкышто илаш тӱҥалыныт.
16 курымышто Нилот племена -влак шке кугыжанышым чоҥеныт. Тудо Уньорро лӱмым
налын. 18 курымышто Викторий воктене Буганде феодал кугыжаныш шочын . 19 курым
кыдаллан тудо Рӱдӧ Африкыште ик эн виянлан шотлалташ тӱҥалын. Икымше европеец-
влак Уганде кумдыкышто 18 курымышто лектыныт. 1862 ийыште англичан Дж.Спикын
экспедицийже толын лектын. Нуно Буганде кугыжаншын корольжым христиан вераш
савыреныт. Вара тиде кундемыште кумдан палыме путешественник Генри Мортон Стэнли
толын. Тудын полышыжлан кӧра Бугандысе корольым христиан -влакын миссонер
ушемышке пуртеныт. Англикан-проповедник влак Угандышке 1877 ийыште толыныт.
Почешыштак 1879 ийкугыжанышын у корольжо Мванге христианин, католик,
мусульман-валкым эл гыч покташ тӱҥалын. Сайышке тиде шуктен огыл.1888-1892
ийлаште реллигий дене кылдалтше сар каен шоген.



https://mhr.wikipedia.org/wiki/%D0%A1%D0%BE%D0%BD%D0%B0%D1%80

Сонар (рушла охота) — янлыкым але кайыкым кычалмаш, поктымаш да кучымаш. Кызыт
сонарышке палемдыме верыште гына кошташ лиеш – кеч пычал, кеч атер, кеч сонар
кайык дене – садыгак. Сонарыште янлыкым кучышо кайыкым сонарзе лӱмдат. Сонарыш
шылым, коям, межым, коваштым, луым, тӱкым, мамыкым налашлан коштыт. Тыгак, сонар
паша дене лӱдыктышӧ, осал але утыждене шарлыше янлыкым пытарат. Но сонар радамыш
янлыкым пуштмаш гына огыл пура. Вес вере кусарашлан, ашнашлан янлыкым кучымаш
сонарак лӱмдалтеш. Акрет годсек сонар дене шуко йӱла кылдалтын.

Пӱртӱсыштӧ илыше да сонар объект радамыш пуртымо ир янлык да кайык-влак
кугыжаныш сонар фондыш пурат. Марий Элыште имменной разовый лицензий почеш ир
сӧснам, шордым, маскам, шурмаҥшым (рушла рысь), нергым (рушла барсук), луйым
(рушла куница), умдырым (рушла бобр), американ шашкым (рушла американская
норка), сузым (рушла глухарь), кӱдырым (рушла тетерев) кучаш лиеш. Моло
янлык-влакым путёвко почеш кучат (рывыж, роклуй (рушла хорёк), ур, ондатр, ош
мераҥ ден шем мераҥ, комбо, лудо-влак, музо (рушла рябчик), кӧгерчен, курмызак
(рушла вальдшнеп), юмынтага (рушла бекас), пулдырчо (рушла перепел), чодыра лудо
(рушла дупель).

Сонарым эртарашлан тӱрлӧ йӧным кучылтыт. Тӱҥ шотышто пычалым, капканым,
самоловым, вапшым але сонар пийым кучылтыт. Ты йӧн-влакым кучылтмо шотышто
кугыжаныш келшымаш кӱлеш.

Марий-влак акрет годсек сонар дене кочкын иленыт. Юлсер кундемын да Урал мландын
пӱртӱс сонарзе-влакын пашаштлан шарлаш йӧным пуэн. Булгар, Озаҥ да руш
пазарлаште марий-влак шуко дене янлык коваштым ужаленыт. Оксамат акрет жапыште
коваште дене шотленыт. Тыге 1 ыр окса 3 ур коваште дене алмашталтын (5 ыр – 17
ур, 10 ыр – 35 ур).

XVII-XVIII курымласе кагазлаште возгалыме, кузе марий-влаклан «умдыр поктымаш»
(рушла бобровый гон), «лудо ваптыш» (рушла утиный перевес) йӧзакым да пошлиным
тӱлаш логалын. XVIII-XIX-ше курымлашсе шымлызе-влак марий сонарзе да
колызо-влакым пеш кугу мастар семын акленыт. Черемис-влак салтак коклаште тале
пикшызе семын чапланеныт. Коваштым шӱташ огыл манын, марий сонарзе пикш дене
урын шинчашкыже мӱндыр гыч логал кертын. Тидлан чоткыдо пикш йоҥеж кӱлеш лийын.
2009 ийыште Марий Республикын мер пашаеҥже Пётр Журавлев Марий Самырыктукымын
Икымше Погынымашыште меря калыкын пикш йоҥежшым ончыктен. Тошто сӱрет почеш тиде
йоҥежым мастар-влаклан ыштыктен. Виян айдеме гына тудын дене пикшым колтен
кертеш.

Марий-влак урым кучымо годым чӱчкыдын мутык пикшым кучылтыныт – тыгай пикш урын
коваштыжым шӱтен огыл, но янлыкым аҥыртараш але пушташ ситен. Южгунам пикшын
кӱртньӧ мучашыжым кӱлеш семын пӱчкыныт – тыгай пикш йӱкым луктын чоҥештен, янлык
ӧрмалгымыж дене тарваныде тиде шӱшкалтыме йӱкым колыштын. Южо янлыкым атер,
лӧдӧ, оҥго, оптыш дене кученыт.

Лудо-влаклан лудо ваптышым ыштеныт – ер але эҥер воктене олыкым кумда ваптыш
дене леведыныт. Кайык-влак тиде ваптышыш логалыныт.

Кӱдыр, сузо-влакым кучашлан кугу комдо дене пайдаланеныт. Леведышышышт покшечын
кучыкталтын. Ик тӱрышкыжӧ иктаж-могай пырчым але емыжым оптеныт. Кайык, чоҥештен
толын, кочкаш шинчын, да комдо кӧргыш логалын – леведыш тудым петырен.

Тыгыде янлыкым (мераҥым, луйым) мераҥ ваптыш дене кученыт. Нуным кычкырен, йӱкым
луктын, ваптыш велыш поктеныт. Мераҥ ваптыш арверын кугытшо 20-30х5 м, тудым
пушеҥге укшыш сакеныт, янлык ваптыш йымалне кудал эртымыже годым – ваптыш дене
леведыныт.

Вынемыште кийыше маска ваштареш пий дене каеныт. Пий-шамыч маскам кынелтеныт, а
вынем лекмашыште тудым сонарзе-влак умдо дене вашлийыныт. Тыгак маскам атер дене
кученыт, атерым пушеҥге деке кылденыт. XVII курым деч ончычак марий-влак пычал
дене пайдаланаш тӱҥалыныт.

Йӱла почеш марий-влаклан йӱксым, ир комбым, турням чокым пушташ да кочкаш
чарыме.



https://mhr.wikipedia.org/wiki/%D0%9F%D1%80%D0%BE%D0%B2%D0%BE%D0%B9_%D0%BA%D1%83%D0%BD%D0%B4%D0%B5%D0%BC

Провой кундем, Звенигово район (рушла Звениговский район) — Марий Эл Республикын
муниципал районжо.

Провой кундем Юл эҥерын шола серыштыже верланен, кечывалвелне Юл гоч Чуваш
республик дене пошкудо улеш, касвелне — Килемар кундем, йӱдвелне — Маскасола да
У Роҥго кундемла, эрвелне — Морко да Юлсер кундемла дене чек уло.

Кундем кумдык — 2 748 км² (але 274 800 га). 81,4 % мландыште чодра кушкеш,
11,3 % — куралме вер.

1 Шорыкйол 2004 ийыште ты кундемыште 21 ялозанлык да келыштарыше ыштыквер лийын.
Тӱҥ паша вольыкым ончымо шотышто ышталтеш. Ты кундемыште Российын ик эн поян
ялозанлык ыштыквер пашам ышта — «Совхоз Звениговский» да тудын пелен
«Звениговский мясокомбинат».

Кундемыште 3 ола шотан илымвер, 7 ял шотан илымвер, 83 илымвер (нунын кокла гыч
район кӱкшытан 1 ола — Звенигово, 2 ола сынан посёлко уло — Лушмара
(Красногорский) да Сӱзлэҥер уло.



https://mhr.wikipedia.org/wiki/%D0%9F%D0%BE%D1%80%D0%B0%D0%BD%D1%87%D0%B0_%D0%BA%D1%83%D0%BD%D0%B4%D0%B5%D0%BC

Поранча кундем, Параньга район (рушла Параньги́нский райо́н, суасла Бәрәңге
районы) — Марий Эл республикын районжо

Поранча кундем йӱдвелне — Шернур кундем дене, эрвелне — Марий Тӱрек кундем дене,
кечывалвелне — Морко кундем дене, касвелне — Кужэҥер кундем дене пошкудылана. Ты
мландыштак Элнет эҥер вӱд йогынжым тӱҥалеш.

Кундемын йӱдвел ужашыштыже йӱдвел-эрвелкыла Буй эҥер (Виче эҥерын пурла
притокшо) йога. Буй эҥерыш Сереньга да Ляжмаринка изи эҥер-влак пурат.

Озаҥ сеҥалтме деч вара суас-влак шке мланышт гыч куржыныт. Шукын марий мландыш
толыныт. Поранча кундемыште илыше калык гыч пелыже – суас-влак лийыныт. XVIII
курымын икымше пелыштыже кызытсе Поранча кундемын кумдыкыштыжо 20 илмывер наре
лийын. 1719 ий гыч икмыняр илмывер Уржумский уездыш пурен, молыжо Озаҥ
губернийын Озаҥ уездыште лийыныт.

1779—1782 ийлаште кундемысе илмывер-влак Вятский наместничествын Уржумский да
Царевосанчурский уездлашке пуреныт. XIX курымышто илмывер-влакым Вятский
губернийын Уржумский уездын Ирмучаш, Тӱрек, Мазарский, Косолаповский
волостьлашке пуртылыныт.

30 Вӱдшор 1931 ийыште суас калыкын йодмыж почеш ВЦИКын Президиумжо Параньгинский
районым негызлаш пунчалым луктын. 8 Сӱрем 1932 ий марте кундемым Татарский район
лӱмденыт. Калык-влак кокла гыч суас-влак — 63,3 %, руш-влак — 21,2 %, марий-влак
— 15,3 % иленыт.

1962 Теле тылзын Параньгинский районым пытареныт, илмывер-влак Марий Тӱрек
кундемыш пуреныт. 1965 ий Шорыкйол тылзын кундемым угыч илаҥдареныт.

1989 ийысе шотлымаш почеш кундемшыте тыгай калык-влак иленыт: суас-влак —
47,6 %, марий-влак — 41,6 %, руш-влак — 10,2 %, моло калык-влак — 0,6 %.



https://mhr.wikipedia.org/wiki/%D0%9A%D1%83%D1%80%D1%8B%D0%BA%D0%BC%D0%B0%D1%80%D0%B8%D0%B9_%D0%BA%D1%83%D0%BD%D0%B4%D0%B5%D0%BC

Курыкмарий кундем (курыкмарла Кырыкмары кымдем, рушла Горномарийский район) —
Марий Эл Республикын ик кундемже. Рӱдолаже — Чыкма (курыкмарла Цикмӓ).

Пурла Юл серыште: Виловат, Йоласал, Эмӓн, Пайскырык, Микрӓк, Картук, Носола,
Кугусола, Шӹндӹрйал, Кожерля, Шактенваж.

Шур эҥер серыште: Ӓвӓсир, Шур-Кушыргы, Яштуга, Пӹркемсола, Краселицӹ, Этьвайныр
дон Оврашныр. Кумдыкшо 1716,2 кв. км. Тышке олык, нур, чодра, эҥер, ер, куп-влак
пурат. Юлын пурла серыштыже верланыше ужаш Курык вел лӱмдалтеш. Шола ужашыже
Олык вел маналтеш.

Курыкмарий кундемын эртымгорныжо акрет жап гычак тӱҥалеш. Археологий шымлымаш
ончыктен: тиде верыште ожнысек калык колым кучен, сонарыш коштын, емыжым, мӱйым
поген. Варажым мландым куралаш да вольыкым ончаш тӱҥалын. Акрет финн-угор тӱшка
гыч тыште ожнысо марий-влак лектыныт, нунак курыкмарий калыкын кугезышт лийыныт.



https://mhr.wikipedia.org/wiki/%D0%99%D3%B1%D1%80%D0%BD%D3%A7_%D0%BA%D1%83%D0%BD%D0%B4%D0%B5%D0%BC

Йӱрнӧ кундем (курыкмарла Йӱрнӹ кымдем, рушла Ю́ринский райо́н) — Марий Эл
Республикысе кундем. Район рӱдер — Йӱрнӧ (Юрино) ола сынан посёлко.

Кундем Юл эҥерын шола серыштыже, Марий Элын касвелныже верланен. Угарман велысе
Воскресенский, Воротынский кундемла дене, эрвелне — Килемар кундем, кечывалвелне
— Курыкмарий кундем дене пошкудылана. Вӱтла эҥер Йӱрнӧ кундемым кок ужашлан
пайла.

Кундемын кумдыкшо 2154 км² (але 215400 га)-ш шуеш. Мландын 75 %-ште чодыра
кушкеш. Тӱҥ шотышто мланде тӧр, курык-влак деч посна. Кундем гоч Юл, Вӱтла,
Люнда, Дорогуча эҥер-влак йогат, шуко изи эҥер, ер уло.



https://mhr.wikipedia.org/wiki/%D0%AE%D0%BB%D1%81%D0%B5%D1%80_%D0%BA%D1%83%D0%BD%D0%B4%D0%B5%D0%BC

Юлсер кундем (рушла Волжский район) — Марий Эл Республикысе муниципал кундем.
Кундемын рӱдолаже – Юлсер ола (рушла Волжск).

Юл эҥерын шола серыштыже, Марий Элын кечывалвел-эрвелныже верланен. Провой,
Морко кундемла воктене, Суас Эл дене чек уло; тыгак, кечывалвелне Юл эҥер гоч
Чуваший дене пошкудылана.

Юлсер кундемышке «Марий Чодра» калыкле паркын кечывалвел-эрвел ужашыже пура.
Кундемыште Элнет эҥерын вӱдкумдыкшо верланен, тыгак, Юлсер вел мотор ер-влаклан
поян: Кугыер (Яльчик), Сузак Ер, Мӱшыл Ер, Елан Ер, Нужан Ер да т.м.

Кокласе курым жапыште кундемын мландыже Озаҥ ханлыкыште лийын. Руш кугыжан
армийже толмо деч вара ты мланде Озаҥысе, Шавашарысе да Чарласе уездлаште (Озаҥ
губерний) лийын.

26 Сорла 1939 ийыште РСФСР Кушыл Каҥашын кӱштыкшӧ почеш Сотнур кантонын 6
ялсоветым да Провой кантонын 3 сельсоветшым ушымо дене Лопатино кундем ышталтын.
Кундем рӱдерлан Лопатино посёлкым палемденыт. 1940-ше ийыште кугыяллан Юлсер
лӱмым да ола статусым пуымо. Кундем рӱдерын лӱмжым вашталтыме дене кундемынат
лӱмжӧ вашталтын – Юлсер кундем лийын.

2009 ий 1 Шорыкйоллан Юлсер кундемыште (ола деч посна) 23 641 еҥ ила, нунын
кокла гыч:

Кундемыште калыкчот почеш кокымшо верыште шогышо илымвер — Приволжский ола сынан
посёлко (2003 ийыште 4300 еҥ илен).

Юлсер кундемыште 1 ола, 7 ял шотан илем, 76 илымвер (нунын кокла гыч 1 ола сынан
посёлко — Приволжский) уло. 2008 ий 18 Шорыкйоллан кундемыш тыгай муниципал
образований-влак пурат:

Юлсер кундемын тӱҥ промышленностьшылан оҥам-пырням да кагазым ыштымаш шотлалтеш.
Юлсер олаште Марий ЦКК верланен.



https://mhr.wikipedia.org/wiki/%D0%AD%D1%88%D0%BF%D0%B0%D0%B9,_%D0%90%D0%BD%D0%B4%D1%80%D0%B5%D0%B9_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Андрей Яковлевич Эшпай (1925 Ага 15) — Совет Ушем да Россий кӱкшытан марий
семлызе, пианист. Совет Ушемын Калык артистше (1981). Ленин лӱмеш премийын,
Совет Ушем Кугыжаныш премийын (1976) лауреатше. Яков Андреевич Эшпайын эргыже,
А. А. Эшпай кинорежиссерын ачаже.

15 Ага 1925 ийыште Козьмодемьянск олаште шочын. Ачаже --- кумдан палыме Яков
Андреевич Эшпай, аваже --- руш йылмым да литературым туныктышо Валентина
Константиновна. 1928 ийыште Эшпаймыт еш Моско олашке илаш куснен. Эвакуаций
жапыште Мариин Посадысе 1-ше номеран школышто шинчымашым поген. Тиде кундемым
Андрей Эшпай шке шочмо верже семын пагала. Кугу Ачаэл Сар тӱҥалме дене Андрей
Эшпай фронтыш каяш кумылым ончыктен, но ийгот дене келшен огыл. 1943 ийыште
Оренбургысо кӱшыл зенитно-ракетный училищыш тунемаш пурен, кусарымаш курсым
эртен. 1944 ийыште 1-ше Белорус фронтышто фашист-влак ваштареш кредалын. Йошкар
Шӱдыр орденым, «За освобождение Варшавы», «За взятие Берлина», «За победу над
Германией» медаль-влакым, «За Варшаву 1939—1945 гг», польшысо медальым
кучыктеныт.

1960 ий гыч — CК РСФСРын секретарьже, 1973—1979 ийлаште — 1-ше секретарьже, 1968
ий гыч — советысе семмастар-влак Ушемын секретарьже. 1965—1970 ийлаште Москосо
консерваторийыште композицийым туныктен. Шке произведенийже-влакым йоҥгалтарен
пианист семын шуаралтеш.

А. Я. Эшпай семмастар — «Ангара» (1976), «Круг» (1980) балет-влакын, «Ленин с
нами» (1968) кантатын, симфоний-влакын (1959, 1962, 1965, 1978—1980, 1986, 1988,
1991—1992, 2000), марий темылан симфонический куштымаш-влакын, оркестрлан
концертын (1967), оркестр дене фортепианолан концертын (1954, 1972), оркестр
дене скрипкын концертын (1956, 1977), «Венгерские напевы» лӱман скрипка дене
оркестрын (1953), камерный ансамбль, эстрада муро-влакын авторжо.



https://mhr.wikipedia.org/wiki/%D0%9A%D1%83%D0%B6%D1%8D%D2%A5%D0%B5%D1%80_%D0%BA%D1%83%D0%BD%D0%B4%D0%B5%D0%BC

Кужэҥе́р кундем, Кужэҥер район (рушла Куженерский район) — Марий Эл Республикысе
район. Административ рӱдер — Кужэҥер ола сынан посёлко.

Кужэҥер кундем Марий Эл покшелне верланен. Йӱдвел-эрвелне — Шернур кундем дене,
эрвелне — Поранча кундем дене, кечывалвелне — Морко кундем дене, касвелне — У
Роҥго кундем, да йӱдвелне У Торъял кундем дене пошкудылана.

Кужэҥер кундем 25 Шорыкйол 1935 ийыште ВЦИКын Президиумжын кӱштыкшӧ почеш
негызлалтын. Марий автономий областьым негызлыме деч ончыч Кужэҥер кундемын
мландыже Вятский губернийын Уржум уездын Кораксоласе, Ирмучашысе, Коҥганур да
Шернур волостьлаште лийын.

11 Ӱярня 1959 ийыште РСФСР Кӱшыл Каҥаш Президиумын Кӱштыкшӧ почеш Кужэҥер
кундемым пытареныт, кундемын ик пелыжым Шернур кундемыш пуртеныт, весым — Морко
кундемыш.

12 Шорыкйол 1965 ийыште РСФСР Кӱшыл Каҥаш Президиумын Кӱштыкшӧ почеш Кужэҥер
кундемым ончычсо кумдыкышто илаҥдареныт.

Тӱҥ шотышто кундемыште марий-влак илат. Тыгак, руш, суас-влакат улыт. 1 Шорыкйол
2005ше ийысе шотлымаш почеш кундемыште 16 200 еҥ ила.

Кундемыште ола шотан ик илем, ял шотан 8 илем, 90 илмывер уло, нунын кокла гыч
икте – ола сынан посёлко — Кужэҥер.



https://mhr.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B0%D0%BD_%D0%BA%D0%B5%D1%87%D1%8B%D1%88%D0%BE%D1%82

Григориа́н кечышо́тым католик йӱла почеш илыше эл-влакыште папа Григорий XIII 4
Шыжан 1582 ийыште, тошто юлиан кечышот олмеш пуртен. Тунам изарня, 4 Шыжа деч
вара вигак 15 Шыжа тӱҥалын. Григориан кечышотышто идалыкын кужутшо --- 365,2425
сутка. Кужемдыме идалыкыште 366 кече, тыглай идалыкыште - 365 кече. Григориан
кечышот ик суткалан садыгак вараш кодеш, но тиде сутка 10 000 ий жапыште погына
(юлиан кечышотышто - 128 ийыште).

Юлиан кечышот почеш илымеке, калык шижын - пагыт пайрем-влак кечышотлан келшен
огыт тол. Мутлан, шошо кечешогымаш дене Кугече кечым палемденыт, но Кугечылан
тылзе темшаш. А каваште тылзе нигузе тиде жаплан темын шуктен огыл. Григорий
XIII деч ончыч проектым Павел III ден Пий IV шукташ тыршеныт, но пашашт лектышан
лийын огыл. Григорий XIII папан йодмыж почеш реформым Христофор Клавиус ден
Луиджи Лилио астроном-влак ямдыленыт.

Тыге, жап эртыме дене юлиан кечышот григориан кечышот деч чотрак да чотрак
ойыртемалтеш: кажне 100 ий жапыште ик суткалан. 1583 ийыште Григорий XIII
Константинопольысе Иеремия II патриархлан у кечышотыш куснаш темлымаш дене
серышым колтен. Константинопольышто у кечышот дене келшен огытыл. Российыште
григориан кечышотым 1918 ийыште Совнаркомын декретше почеш пуртеныт. Тыге 1918
ийыште 31 Шорыкйол деч вара вигак 14 Пургыж тӱҥалын.

1923 ий гыч танле черке-влак (Руш, Иерусалим, Грузий, Серб, Афон черке-влакым
шотлыде) григориан кечышотлан келшыше у юлиан кечышотыш куснат. Тихон патриарх
Руш танле черкыш тудым 1923 ийыште 15 Шыжан пуртен ыле, но Черкыште тидын
ваштареш шогалыныт, сандене Тихон у кечышотым жаплан кораҥден. У стиль РТЧ-ште
24 1948 ийыште Танле черке-влакын Москосо каҥашыштышт луктыныт: Кугечым юлиан
кечышот почеш шотлыман. Кызыт григориан кечышот почеш Кугечым Финн танле черке
пайремла.



https://mhr.wikipedia.org/wiki/%D0%A8%D0%B5%D1%80%D0%BD%D1%83%D1%80_%D0%BA%D1%83%D0%BD%D0%B4%D0%B5%D0%BC

Шернур кундем, Шернур район (рушла Сернурский район) — Марий Эл Республикысе
район. Административ рӱдер — Шернур ола сынан посёлко.

Марий Эл республикын йӱдвел эрвел могырышто Виче кӱкшакаште верланен. Кужэҥер, У
Торъял, Поранча, Марий Тӱрек кундемла дене пошкудо, йӱдвел могырым Киров вел
дене. Кундемын шочмыжлан 20 курымын колымшо ийлажым шотлыман. 1921 ий шорыкйолын
15 кечынже Шернур кантоным почыныт. Тудо Виче губернийын Вӱрзым ден Яраҥ
уезд-влакым ушен шоген. Кундемын кумдыкшо 1000 утла квадрат километр. 2004 ийысе
перепись почеш районышто 27,7 тӱжем еҥ ила.

Шымлызе-влакын ойлымышт почеш, республикын йудвел-эрвел кундемым илаш йӧндарыме
кок толкын дене эртен. Икымше толкынлан тӱҥалтышым 1374 ийыште пыштеныт. Тунам
новгородец-влак Виче эҥер сереш Хлынов олам чоҥеныт. Яраҥ, Кокшар, Вӱрзым,
Нолинск уезд-влакын топонимикышт ойла, Шернур кундемышке илаш толшо марий
-влакын тукымыштлан кечывавел Кировысо марий-влак шотлалтыт. Верысе преданий
почеш, Ананур, Купсола ял-влак ноля марий-влакын полшымо дене Ноля эҥер сереш
шочыныт, Дубники яллан негызым Яраҥысе марий-влак пыштеныт.

XVI—XVII курымлаште Озаҥ ханствым Моско ола деке ушымо дечын вара, Шернур
кундемым Юл гычын толшо руш-влак илаш авалташ тӱҥалыныт. Оно-Морко, Моркинер
Шернур кундемысе ял-влакын лӱмышт ойла: тышке Морко кундемысе марий-влакат илаш
толыныт. XVI—XVII курымлаште Моско кугыжанышын кучемым марий кундемыште
пеҥгыдемдашлан 1554 ийыште Вӱрзым, 80-шо ийлаште Кукарка олалам нӧлтеныт.
Кызытсе Марий кундемнан йӱдвел-эрвел могыржо пӱтынек Озаҥ уездын Алат корно
составышке пурен. Марий кундемыште илем-влак шукыж годым памаш, эҥер, ер воктене
шочеденыт. Мланде пашамат ышташ, кол кучаш сай йӧн лийын.



https://mhr.wikipedia.org/wiki/%D0%A2%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B9

Технологий - айдеме дене кылдалтше ой, кузе моло янлыкым да кушкылым кучылташ,
паша мастарлык, паша ӱзгар да тудын дене пайдаланымаш нерген шанче. Кузе айдеме
йыр улшо пӱртӱсым виктарен мошта, кузе тушто илаш тунемеш - тиде йодышым
рашемда. Технологий мут грек йылме гыч лектын technología (τεχνολογία) — téchnē
(τέχνη), 'сымыктыш', 'мастарлык' да -logía (-λογία), керек-мом тунемаш, шанчын
ужашыже. Туге гынат, тиде мут кумда. Технологий материальный объектым, кудыжым
айдеме пайдалана, ончыктен кертеш, мутлан, тӱрлӧ машинам, hardware(кузе
кусарыман?), ӱзгар-влакым. Но эше кумдан ойым ончыктен кертеш, радамлыкым,
организоватлыме йӧным, але керек-могай техникым. Тиде мут чумыр налмаште
кучылтын кертеш, але керек-могай лачшымакын сферым ончыктен кертеш, мутлан,
медицине технологий але чонымаш технологий.

Айдеме тукым технологийым пайдаланаш тӱҥалын тунам, кунам пӱртусын ресурсыжым
куштылго(тыглай) ӱзгарыш савырнаш тӱҥалын. Тулым виктарымашыже кертмешет у
кочкышым пуен. Орава изобретений кӧра айдеме вес вереш каяш (корнылаш) кертын да
йыр улшо пӱртӱсым виктараш лие. Пытартыш технологий изобретений-влак, савык
машина, телефон да Интернет коммуникацийлан физический каватӱрым мӱндырко
кумдаҥден, айдеме тукым тӱнямбалне чыла вере ваш-ваш мутланен кертеш. Туге
гынат, технологий-влак тынысле гына кучылтын огыл; эртымгорно мучко айдеме
саркуралым ыштыш, сӱмырымаш вийым талышнен, шугыньо гыч ядерный саркурал марте.

Технологий мерым да тудын окруженийым икмыняр йӧн дене тарватен. Шуко мерлан
технологий ончыл экономикым пойдараш полшен (тудын коклаште тачысе тӱнямбал
экономикым). Шуко технологийын процесс-влак шоныдымо кӱлешандымо лектышым
луктыт, пӱртӱсын ресурсыжым пытарат, пӱртӱслан зияным ыштат. Тыгай кӱлешандымо
лектыш лавыртымаш (pollution) маналтеш. Тӱрлӧ технологий мер могай поянлыкшым,
кӱлешлыкшым акла алмаштеш. У технологий чӱчкыдын этик йодышым нӧлтала.



https://mhr.wikipedia.org/wiki/%D0%A0%D3%B1%D0%B4%D0%BE%D0%BB%D0%B0

Рӱдола (рушла столи́ца) — кугыжанышын але административ чоҥымашын тӱҥ официал
олаже. Эн чӱчкыдын тушто вуйлатыше, виктем, кучем орган-влак верланат: кугыжаныш
вуйлатышын резиденцийже (монарх, президент, губернатор), парламент, рӱдӧ
министерстве-влак, рӱдӧ ведомстве-влак, Кӱшыл суд. Южгунам нине орган-влак тӱрлӧ
олалаште верланат.

Тӱрлӧ жапыште тӱрлӧ эллаште рӱдолам кӱчык жаплан ойыреныт, южгунам рӱдолам ик
ола гыч весыш кусареныт. Тыге пытартыш 50 ий жапыште икмыняр лу у рӱдола шочын.

Шуко гана кок але кум кугу ола коклаште рӱдола лӱм верч ӱчашымаш каен. Тыгай
ӱчашымаш-влак тӱрлын мучашлалтыныт. Мутлан, Австро-Венгрийыште Вена ден Будапешт
ола-влакым когыньек рӱдолалан сайлыме. Але ливийыште Триполи ден Бенгази
ола-влакым рӱдолалан когыньек ойыреныт.

США-ште, мутлан, Филадельфий ден Нью-Йорк ола-влак кокласе ӱчашымаш деч вара
келшеныт: у олалан негызым пышташ, ЮАРыште - Йоханнесбург ден Кейптаун коклаште
Претория, Канадыште Торонто ден Монреаль коклаште Оттава, Австралийыште Сидней
ден Мельбурн коклаште Канберра, Бразилийыште Сан-Пауло ден Рио-де-Жанейро
коклаште Бразилиа да т.м.

Марий Эл Республикын рӱдолаже — Йошкар-Ола. Но рӱдолам сайлыме жапыште Марий
кундемыште эн кугу олалан Козьмодемьянск ола шотлалтын. Юл эҥерын серыштыже,
торгаймаш корнылаште верланен. А Царевококшайск ола палыдыме, мӱндырнӧ верланыше
маска лукылан шотлалтын. Но Моско олашке делегат семын лач Йошкар-Ола гыч айдеме
лийын, тудак тиде ола вер мутым кучен, сандене Йошкар-Ола кызыт Марий Элын
рӱдолаже улеш.



https://mhr.wikipedia.org/wiki/%D0%9D%D0%98%D0%94%D0%A1

НИДС (налме иммунитет дефицит синдром, рушла - СПИД, синдром приобретенного
иммунодефицита; англ. AIDS) --- айдемын капышкыж АИВ-инфекций логалме дене
тӱҥалше чер.

Вӱрыштӧ CD4+ лимфоцит-влакын иземме дене, капыште моло инфекций-влак шарлыме
дене ойыртемалтеш. АИВ (ВИЧ)-инфекций вӱр, пӧръеҥ нӧшмӧ, ӱдырамаш вожгокласе
секрет, ава шӧр гоч вес еҥын капышкыж логал кертеш. Шӱвылвӱд, шинчавӱд да
кидкучымо гоч АИВ ок кусно. Тыге АИВ ик айдеме деч весе деке куедылмаш, вӱрым
пуымаш, вирусан име да шприц гоч, кусна. Черле мӱшкыран ӱдырамаш деч йочаж деке
вирус куснен кертеш.

Южо шанчыеҥ-влакын ойлымышт почеш АИВ-инфекцийын шарлымашыже пандемий сыным
налын. 2008 ийыште АИВ дене илыше-влакын чотышт 33,4 миллион еҥ, инфекцийым
налше-влакын - 2,7 миллион, да НИДС деч колышо-влакын чотышт 2 миллион еҥ ыле.
Молекул филогений метод дене шанчыеҥ-влак пален налыныт: АИВ Касвел-Покшел
Африкыште XIX-ше курым мучашште, XX-шо курым тӱҥалтышште шочын. 1981 ийыште
УАШыште чер-влакым эскерымаш Рӱдерыште икымше гана НИДС-нерген возеныт, тиде
черым шочыктарыше, АИВ-инфекций нерген 1980-ше ийлаште возеныт.

АИВ-инфекциян еҥ-влакын чотышт дене 2006-2007 ийлаште эл-влак коклаште Индий
(6.5 млн), КАР (5.5 млн), Эфиопий (4.1 млн), Нигерий (3.6 млн), Мозамбик (1.8
млн), Кений (1.7 млн), Зимбабве (1.7 млн), УАШ (1.3 млн), Россий (1 млн) и Китай
(1 млн) ончылно улыт. АИВ-эпидемийын тӱҥалме гыч чылажге 60 миллион еҥ черланен,
25 миллион еҥ НИДС дене кылдалтше чер деч колен. 2008 ийыште 430 000 йоча наре
АИВ дене шочын. У АИВ-инфекций-влакын чотышт эмлалтше еҥ-влакын чотыштым чот
ончылта: кажне кок эмлалташ тӱҥалшылан - вич черланыше логалеш. Африкыште
черланыше-влак эн шукын улыт: АИВ дене илыше-влак кокла гыч тыште 67 % еҥ ила.
Черланыше йоча-влак кокла гыч Африкыште 91 %-ше ила. Эпидемийлан кӧра кокласе
ийгот иземын (мутлан, Ботсвана элыште 2006 ийыште 65 гыч 35 ий марте)



https://mhr.wikipedia.org/wiki/%D0%9C%D0%B0%D1%81%D0%BA%D0%B0%D1%81%D0%BE%D0%BB%D0%B0_%D0%BA%D1%83%D0%BD%D0%B4%D0%B5%D0%BC

Маскасола кундем, Медведево район (рушла Медведевский район) — Марий Элысе
муниципал район. Административ рӱдер — Маскасола ола сынан посёлко.

Кундем Марий Эл республикын йӱдвел-касвелныже верланен. Йӱдвелне — Оршанке
кундем, касвелне — Килемар кундем да Виче велын Санчурск кундемже дене, эрвелне
У Роҥго кундем, кечывалвелне — Провой кундем дене пошкудылана. Кумдык 2800 км²
(але 280 000 га) шуеш.

Маскасола (Медведево) ола сынан посёлко (поселок городского типа) Йошкар-Ола деч
8 меҥге тораште верланен, чынжым Йошкар-Ола деч чот огешат ойыралт, эркын-эркын
ола дене ушалтеш.

Кундемыш 2 ола шотан илем пура (Медведевский да Краснооктябрьский), 19 ял шотан
илем(Азановское, Азяковское, Ежовское, Знаменское, Кузнецовское, Кундышское,
Куярское, Люльпанское, Нужъяльское, Нурминское, Пекшиксолинское, Пижменское,
Русско-Кукморское, Руэмское, Сенькинское, Сидоровское, Туршинское, Шойбулакское
да Юбилейное).

Кундемыште Изи Какшан да Кугу Какшан эҥер-влак йогат, тыгак 26 изи эҥер, 16 ер,
32 пӱя, 66 куп уло. Тыгакак Йошкар-Олан икмыняр микрорайонышкыж вӱдым
мландейымалсе вӱдхранилище гыч колтат.

1 Шорыкйол 2010 ийысе шотлымаш почеш кундемыште 68 066 еҥ ила, нунын коклаште
олалаште — 21 644 еҥ, яллаште 46 422 — еҥ. Калык-влак коклаште тӱҥ шотышто руш
да марий-влак илат.

Чылажге Маскасола кундемыште 2 ола шотан илем (городское поселение) да 19 ял
шотан илем (сельское поселение) уло.:



https://mhr.wikipedia.org/wiki/%D0%92%D0%B5%D0%BD%D0%B3%D1%80%D0%B8%D0%B9

Венгрий (венгрла Magyarország [ˈmɒɟɒrorsaːɡ], официальный лӱм Венгр Республик) —
Покшел Европысо эрыкан демократ кугыжаныш. Пошкудо эл-влак: йӱдвелыште Словакий,
йӱдвел-эрвелыште Украина, эрвелыште да кечывалвел-эрвелыште Румыний,
кечывалвелыште Сербий ден Хорватий, кечывалвел-касвелыште Словений, касвелыште
Австрий.

Рӱдолаже да эн кугу олаже Будапешт. Кугурак (100 000 утла еҥан) ола кокла гыч -
калык чот иземме почеш - Дебрецен, Сегед, Мишкольц, Печ, Дьор, Ниредьхаза,
Кечкемет да Секешфехервар.

1996 ийыште Венгрий ВМФ-ыш, 1999-ште НАТО-шке, 2004-ште Европо Ушемыш ушнен.
2007 ий гыч шенген зоныш пура.



https://mhr.wikipedia.org/wiki/%D0%A3_%D0%A2%D0%BE%D1%80%D1%8A%D1%8F%D0%BB_%D0%BA%D1%83%D0%BD%D0%B4%D0%B5%D0%BC

У Торъял кундем, У Торъял район (рушла Новоторъя́льский райо́н) — Марий Эл
республикысе муниципал район. Административ рӱдер — У Торъял ола сынан посёлко.

Марий Элын йӱдвел-эрвелныже верланен. Йӱдвелне Виче велын Пыжанъю кундем
(Пижанский район) да Кукарка кундем (Советский район) дене, эрвелне Шернур
кундем дене, кечывалвелне да кечывалвел-эрвелне У Роҥго да Кужэҥер кундемла
дене, касвелне — Оршанке кундем дене пошкудылана. Тыге картыште ончалаш гын, ты
Киров областьынат да Марий Элынат ик гай лӱман район-влак улыт – «Советский
район», мо оҥай нуно ваш-ваш пошкудо улыт.

Кундемыште 1043 га вӱд айла, куп-влак — 117 га наре. Кундем гоч Лемде, Толман да
Шӱкшан эҥер-влак йогат.

Кугу чодра уке, но изи куэр, шопкер, кожла-влак улыт, марий кӱсото-влак — 12230
га-ште верланеныт.

1920 ий марте У Торъял кундемын мландыже Вятский губернийысе Уржум да Яраҥ
уездлашке пурен. Марий автономий областьым чоҥымеке, кызыт У Торъял кундемыш
пурышо илмывер-влак тунам Сернурский кантоныш ушненыт. 1924 ийыште
Новоторъяльский кантон чоҥалтын. РСФСР Кӱшыл Каҥаш Президиумын кӱштыкшӧ почеш 11
Ӱярня 1959 ийыште Пектубаевский районным пытареныт да тудын илмывер-влакше тӱҥ
шотышто Новоторъяльский районыш пуреныт.

4 Ӱярня 1964 ий РСФСР Кӱшыл Каҥаш Президиумын Кӱштыкшӧ почеш Новоторъяльский
районым угыч илаҥдареныт.



https://mhr.wikipedia.org/wiki/%D0%A2%D0%BE%D0%BA%D1%82%D0%B0%D1%88%D0%B5%D0%B2%D0%B0,_%D0%AD%D0%BB%D1%8C%D0%B2%D0%B8%D1%80%D0%B0_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%BD%D0%B0

Эльвира Токташева (1985 Пеледыш 11, Морко Марий Эл) — марий мурызо. Марлан
лектын, кызытсе тукымлӱмжӧ — Виногорова. Но сценыште тудо Эльвира Токташева лӱм
денак пашам ышта, калыкыштат Токташева семынак палыме.

Эльвира 1985 ийыште Пеледыш тылзын 11 кечынже Морко посёлкышто шочын. Палантай
лӱмеш тӱвыра да сымыктыш колледжыште тунем пытарымек каклык усталык рӱдерыште
тыршаш тӱҥалын. Чӱчкыдын Марий Эл, Пошкырт Эл, Суас Эл, Киров вел да моло марий
кундемлаште эртыше концертыште шуаралтеш.

Эльвира Токташева шкет мурымыж дене чапланен. Но дуэт-влакымат чоҥен, тыге, Роза
Искакова да Александр Речкин дене пырля мурымыжо сайын палыме улеш.



https://mhr.wikipedia.org/wiki/%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82

Президент Кугыжаныш але территорий-административ образований вуйлатше, иктаж
могай коллегий орган, мер ушем але коммерций организаций председатель. Чынжым,
президентым сайлышаш улыт. Южо эллаште (мутлан, УАШышто да Турцийыште тиде пашам
шуктышо айдемылан ӱмыр мучкылан тиде чап лӱмым кодат. Президент виктарымаш
кугыжанышлаште президент эше исполнительный кучемын озаже улеш, парламентан
кугыжанышлаште - лач кугыжаныш вуйлатыше гына. Южо эллаште, конституций почеш,
президент эше виктер вуйлатыше сомылым шукта.

Президент мут мемнан йылмыш "ончылшинчыше" семын кусаралтеш (лат. prae (ончылно)
+ sedere (шинчаш)), руш "председатель" мут тиде латин терминын кусарымашыже
лийын. Тачысе "мер ушем президент", "фирме президент" да т.м. тиде мут декак
лишеммым ончыктат.

"Кугыжаныш вуйлатыше" шотышто "президент" мутым Америкыште кучылташ тӱҥалыныт,
кунам американ колоний-влак шке эрык верч кучедалыныт. Икымше президент Джордж
Вашингтон "Континент конгресс президент" лӱмым гына нумалын. Британ Кугыжа
ваштареш шогалше штатын ончылъеҥ-влак погынымашын председательже сомылым шуктен.
Вара гына, кунам 1787 ийысе конституцийым ямдыленыт, "президент" мутым Конгресс
деч ойыреныт, да уло кугыжаныш вуйлатыше семын тудым кучалташ тӱҥалыныт.
Экс-президент - президент пашаште тыршаш чарныше айдеме. Вице-президент -
президентын алмаштышыже, президент деч вара кокымшо еҥ.



https://mhr.wikipedia.org/wiki/%D0%9C%D0%BE%D1%85%D0%B0%D0%BD%D0%B4%D0%B0%D1%81_%D0%93%D0%B0%D0%BD%D0%B4%D0%B8

Моханда́с Карамча́нд «Маха́тма» Га́нди (гудж. મોહનદાસ કરમચંદ ગાંધી, хинди
मोहनदास करमचंद गाँधी, Шыжа тылзын 2-шо кечыже 1869 ий, Порбандар, Гуджарат —
Шорыкйол тылзын 30-шо кечыже 1948 ий, Нью-Дели) — Великобританий деч Индийын
эрыкше верч кучедалше движенийын ик вуйлатышыже да идеологшо. Тудын виешлымаш
огыл философийже (сатьяграха) мирный вашталтыш движенийлан влиянийым ыштен.

19 ияшыж годым Мохандас Ганди Лондоныш каен. Тушто тудо юристлан тунемын. 1891
ийыште, тунем пытарымек, Мохандас Индийыш пӧртылын. Авамландыште профессийже ден
кылдалтше пашаже кугу лектышым конден огылат, Ганди 1893 ийыште Африкыш пашам
ышташ каен. Тушто тудо индийец-влакын правашт верч кучедалмашке ушнен да икымше
гана кучедалмаште у приемым, виеш огыл торешланымаш (сатьяграха), кучылташ
тӱҥалын. Мохандаса Гандин тӱня ужмашыжлан кугу влиянийым Бхагавадгита, тыгак Г.
Д. Торо ден Л. Н. Толстойын (кудыжлан Ганди серышым возкален) шонымашыже-влак
ыштеныт. Шке Гандиже ойлен, пуйто тудын тӱня ужмашыжлан эше Майкла Девитта
влиянийым ыштен.



https://mhr.wikipedia.org/wiki/%D0%A1%D0%B5%D1%83%D0%BB

Сеул — ола, Кечывалвел Корейын рӱдолаже, ты кундемыште эн кугу олалан шотлалтеш.
Калыкчот - 10 амион еҥ.

Корейыште илыше-влак рӱдолаштын лӱмжым [соуль] семын маныт. Соуль мут
тоштокорейысе йылме гыч толын, соболь але сораболь мут дене рӱдӧ олам лӱмденыт.
Тудо жапыште тиде мут дене Кёндж олам лӱмденыт. Латин транскрипцийыште тиде
мутым йоҥылыш мутлончо-влаклан шеледеныт, сандене европысо, руш йылмылаште
"сеул" мутым йоҥылыш лудыт. Seoul — Seo-ul семын лудаш кӱлеш ыле, а лудыныт —
французла - Se-oul.

Олан икымше лӱмжӧ Виресон, тудо Пэкче кугыжанышын рӱдолаж лийын (мемнан курым
деч ончыч 18 ий гыч тӱҥалын). Корӧ жапыште "Хасон" лӱм дене палыме ыле. Чосон
династийын курымыштыжо (1394 ий гыч) кугыжанышын рӱдолаже лийын, "Ханян"( 漢陽)
лӱмдалтын. Вара Японий Корейым шке колонийышкыж савырен, тудо жапыште ола
"Кӧнсон" лӱмым налын. 1945 ийыште Корей эрыкан лийын, да рӱдолалан "Сеул" лӱмым
пуэныт.

Тӱҥалтышште ола йыр кугу, 7 метр марте кӱкшытан орым шогалтеныт. Ир янлык,
тушман, да толышо-влак деч аралалташлан. Вара ола шарлен, пӧрт-влак орын вес
велыштыже чоҥалташ тӱҥалыныт, тачысе кечылан оржат кодын огыл (олан йӱдвел
ужашыштыже изиш аралалтын). Но тидо орын капкаже-влак тачат шогат, нунын кокла
гыч эн палымыже - Намдэмун ден Тондэмун. Чосон тукым жапыште кажне кечын кугу
оҥгыр йӱк почеш капкам петыреныт да почыныт.

2008 ийшыте, Пургыж тылзын 11 кечынже Намдемун капка (а тудым 1398 ийыште
чоҥеныт) йӱлен пытен. Олаште илыше шоҥго кочалан олаште илымвержым шуко жап
тӧрлатен огытыл, тудо, сырымекыже, капкам ылыжтен. Вара тудым полиций муын, да
тудо сулыкыш пурымыжым умылымеке, калык деч тудым касараш йодын. Тиддеч ончыч
тиде айдемак сеулысо Чхангӧнгун полатым ылыжташ тыршен. Капкам нигӧ оролен шоген
огыл, молан манаш гын, Корейыште 1-ше номеран калыкле поянлыкым иктаж-кӧн
шалаташ кумылжо лиеш, манын, нигӧ шоненат огыл.

Корейысе сар жапыште Сеулым кок гана Йӱдвел Корейысе да Китайысе салтак-влак
налыныт(1950 ийыште Пеледыш--Идым тылызылаште да 1951 ийыште Шорыкйол--Ӱярня
тылзылаште). 191 000 чоҥымаш, 55 000 пӧрт, 1000 ыштыквер наре сар шалатен.
Олашке ялла, да вес олала гыч калык (2,5 амион наре) толын, илымвер деч посна
олаште иленыт.

Сар деч вара Сеулым моткоч писын тӧрлатеныт, тудо угыч кугыжанышын политик да
экономик рӱдерыш савырнен. Тачысе кечылан тиде олаште илыше-влакын чотышт
Кечывалвел Корей калыкын ик чырыкше лиеш.

1988 ийыште Сеулышто ХХ-шо Кеҥежымсе Олимпий модмаш, 2002-шо ийыште футбол дене
тӱнямбал чемпионат эртеныт.



https://mhr.wikipedia.org/wiki/%D0%A0%D0%BE%D1%81%D1%81%D0%B8%D0%B9_%D0%A4%D0%B5%D0%B4%D0%B5%D1%80%D0%B0%D1%86%D0%B8%D0%B9%D1%8B%D1%81%D0%B5_%D1%81%D1%83%D0%B1%D1%8A%D0%B5%D0%BA%D1%82-%D0%B2%D0%BB%D0%B0%D0%BA

Россий Федерацийысе субъект але сокращённо федерацийысе субъект — название
территориальной единицы верхнего уровня в Российской Федерации. Согласно
Конституции России 1993 года Россия является федеративным государством и состоит
из равноправных субъектов Российской Федерации.

Согласно Конституции, Российская Федерация состоит из 85 субъектов — республик,
краев, областей, городов федерального значения, автономной области, автономных
округов. Каждый субъект федерации, помимо федеральных органов, имеет свою
исполнительную (как правило, губернатора или главу), законодательную
(региональные парламенты) и судебную (конституционный (уставный) суд субъекта)
ветви власти. Субъекты имеют свою собственную конституцию либо устав, а также
собственное законодательство, принимаемое региональными парламентами. Субъекты
федерации имеют по два представителя в верхней палате российского парламента —
Совете Федерации. Во взаимоотношениях с федеральными органами государственной
власти все субъекты федерации между собой равноправны. Субъекты имеют полномочия
решать вопросы, отнесённые Конституцией к ведению субъектов. Субъекты Российской
Федерации не имеют права выхода из её состава.

Российскую Федерацию составляют республики, края, области, города федерального
значения, автономная область и автономные округа, являющиеся субъектами
федерации. В таблице приводятся особенности конституционно-правового статуса
каждого из типов субъектов Российской Федерации. В скобках указаны статьи
Конституции России, содержащие соответствующие положения.

Присоединение Крыма к России, в результате которого были образованы 2 новых
субъекта Российской Федерации (Республика Крым и город федерального значения
Севастополь), не признаётся Украиной и большинством стран-членов ООН.

Ниже приводятся сведения о количестве субъектов Российской Федерации каждого
типа и их территориальном расположении.

Кышкар:Якорь Ниже приведен перечень существующих в настоящее время субъектов
Российской Федерации. В таблице субъекты федерации приводятся в том же порядке,
в котором они перечислены в статье 65 Конституции Российской Федерации:
республики, края, области, города федерального значения, автономная область,
автономные округа. В пределах каждой из этих категорий субъекты федерации
упорядочены по алфавиту. Для каждого субъекта федерации приводятся его основные
характеристики и сведения о его административно-территориальном делении.
Кышкар:Автонумерация

Город Байконур находится на территории Казахстана, но вместе с комплексом
космодрома Байконур арендован Россией на период до 2050 года, наделен статусом
города федерального значения Российской Федерации, на территории города
действует российское законодательство.

Согласно Шпицбергенскому трактату 1920 года Россия осуществляет экономическую
деятельность на архипелаге Шпицберген (посёлки Баренцбург, Пирамида и Грумант).

Кышкар:Also Современная Россия унаследовала перечень регионов от РСФСР (за рядом
исключений в виде переименований и преобразований). В 1992 году российскими
регионами был подписан Федеративный договор о разграничении полномочий, который
был включён в текст Конституции РСФСР 1978 года. В 1993 году, когда была принята
ныне действующая Конституция, насчитывалось 89 субъектов. С 1 марта 2008 года
после объединения регионов осталось 83 субъекта Российской Федерации, а с 18
марта 2014 года после присоединения Республики Крым к России и образования двух
новых субъектов — Республики Крым и города федерального значения Севастополя
субъектов в Российской Федерации стало 85.

Проводилась предварительная работа по объединению Архангельской области и
Ненецкого АО в Поморский (Архангельский, Северный) край, Санкт-Петербурга и
Ленинградской области в Петербургскую губернию (Невский, Санкт-Петербургский
край), Москвы и Московской области в Московский федеральный округ либо
Московской и Тверской областей в Центральную (Подмосковную) область, и т.д.,
однако, процессы по объединению были заморожены.

Согласно Федеральному конституционному закону от 17 декабря 2001 года № 6-ФКЗ «О
порядке принятия в Российскую Федерацию и образования в её составе нового
субъекта Российской Федерации», расширение Российской Федерации возможно путём
присоединения к ней в качестве субъектов федерации иностранных государств или их
частей согласно свободному волеизъявлению народов, проживающих на этих
территориях, и при заключении международных договоров с этими государствами.

Расширение России возможно в том числе за счёт независимых государств, в
частности, территорий, которые могут когда-либо получить такой статус. Из
соседних с Россией государств, стремящимися к интеграции с ней, включая
непризнанные (частично признанные), Белоруссия и Абхазия не планируют стать
субъектами Российской Федерации (при этом соответственно вступив или пожелав
вступить в Союзное государство), а Южная Осетия, Приднестровье и ранее Абхазия
(в 1995 году), а также Принаровье и Рудный Алтай (попытки провозглашения
республик в которых соответственно на северо-востоке Эстонии и на северо-востоке
Казахстана предпринимались русскоязычным большинством в 1990—1994 гг.) такое
намерение проявляли.

Кышкар:Конституция России Кышкар:Россия в темах Кышкар:Субъекты Российской
Федерации Кышкар:Награды субъектов Российской Федерации



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A2%D3%B1%D1%80%D0%B5%D0%BA_%D0%BA%D1%83%D0%BD%D0%B4%D0%B5%D0%BC

Марий Тӱрек кундем (Марий-Турек район, Марий Турек район; рушла Мари-Турекский
район) — Марий Элыште мунициапал район. Административ рӱдер — Марий Тӱрек — ола
сынан посёлко.

Марий Тӱрек кундем Марий Эл Республикын эрвелныже верланен. Йӱдвел-эрвелне —
Виче вел дене, кечывалвел-эрвелне — Татарстан республик дене, касвелне — Марий
Элысе Шернур, Поранча да Морко кундем-влак дене пошкудылана.

Кумдык:1,5 тӱж. меҥ². Кужыт: 76 меҥ. Лопкыт: 36 меҥ. Мландын кумшо ужашыжым
чодра налеш. Тыште шуко корем, курык уло. Нур, олык, чодра, куэр-влак дене
верысе пӱртӱс поян. Илем-влак эн чӱчкыдын ӱлнырак верланеныт, кӱкшытыштӧ огыл.

Марий Тӱреклан негызым 1699 ийыште пуымо. Марий Тӱрек кундем 1924 ийыште
ышталтын.

Марий Тӱрек кундемын эртымгорныжо Виче вел дене кылдалтын. Кок тӱжемше
идалыкыште ты вер марий-влакын рӱдерышкышт савырнаш тӱҥалын. Варажым Виче
эҥерыште Малмыж онлык шочын. Марий-влакын феодал ушемышт лийын, кызытсе Марий
Тӱрек кундемын ужашыже тушко пурен. Озаҥым налмаш годым Малмыж он Полтыш, виче
марий-влакын вуйлатышыже суас-влак велыште кредалын. А тунам курыкмарий-влак
Акпарсын вуйлатымыж почеш руш-влаклан полшеныт.

Верысе калыкым чыштырен кучашлан XVI курым мучашыште москосо виктем марий
мландыште форпост-ола-влакым чоҥаш тӱҥалыныт. 1584-ше ийыште Вӱрзым эҥер серыште
Вӱрзым карманым Уржум олаш савырненыт, тудо вигак уездын рӱдерже лийын, тушко
кызытсе Марий Тӱрек кундемын ужашыжым пуртеныт. Ты жапыштак марий-влакын
Малмыжым руш карманыш савыреныт. Ты верлаште марий-влаклан апшат пашм шукташ,
ола деке лишемашат чареныт. Кугу эҥерла гычат нуным поктен колтеныт. Тунам Марий
мландын тӱржӧ изиш касвелкыла куснен. Тӱрек ола гыч кайымеке, марий-влак у
илемым чоҥеныт, тошто лӱмымак коденыт, тыге Марий Тӱрек шочын.



https://mhr.wikipedia.org/wiki/1_%D0%90%D0%B3%D0%B0

1 Ага — григориан кечышот почеш идалыкын 121-ше (кужемдыме ийлаште 122) кечыже.
Идалык пытыме марте 244 кече кодеш.

Ага тылзын икымше кенчынже икымше май пайрем эртаралтеш. Май пайремым шукертсек
палемдаш тӱҥалыныт. Кум тӱжем ий ончыч Ожнысо Италийыште илыше–влак Майя юмылан
ӱшанен улыт. Тудын лӱмеш шошын пытартыш тылзыжым май маныныт, а икмыше кечынже
кугу пайремым ыштеныт. Россий империйыште тиде кечым икымше гана 1890-ше ийыште
Варшавыште палемденыт, а 1891 ийыште Санкт-Петербургышто. Россий Федерацийыште
тиде кече шошо да паша пайрем семын палемдалтеш.



https://mhr.wikipedia.org/wiki/%D0%AD%D1%81%D1%82%D0%BE%D0%BD%D0%B8%D0%B9

Эстоний (эстонла: Eesti) — йӱдвел Европышто эл. Официал лӱмжӧ - Эстоний
Республик. Йӱдвелыште Суоми пролив улеш, касвелыште Балтик теҥыз, кечывалвелыште
- Латвий да эрвелыште Россий верланат.

Эстоний - демократле да парламентле республик улеш, латвич кундемлан шеледалтеш.
Таллинн - рӱдӧ да эн кугу олаже улеш. Эстонийыште 1,33 миллион гыч шагалрак еҥ
ила. Эстоний Европо Ушемысе эн изи калыкчотан эл кокла гыч иктыже. Эстон-влак -
финн-угор калык улыт, эстон да финн йылмыла коклаште шуко икгайлыкым вашлияш
лиеш.

Эстоний Наций-влакын Лигышкышт 22 Идым 1921 ийыште пурен, Наций-влакын
Ушемышкышт 17 Идым 1991 ийыште пурен, Европо Ушемыште 1 Ага 2004 гычын.

Эртымгорныжо мучко Эстонийын мландыже Даний, Тевтон Орден, Швеций але Россий
кучемыштыже лийын. Эстоний эрыкан шкевуя элышке 20 Сорла 1991 ийыште савырнен.



https://mhr.wikipedia.org/wiki/%D0%9F%D0%BE%D0%BB%D1%88%D1%8B%D0%BA_%D1%80%D1%83%D1%88%D0%BB%D0%B0

Если вы не зарегистрированы, то зарегистрируйтесь, будет гораздо удобнее
работать. Для этого нажмите на самую правую надпись сверху (Пураш /
Регистрацийым эрте), потом на появившейся странице нажмите Регистрацийым эрте,
заполните поля (сверху вниз имя пользователя, два раза пароль, адрес электронной
почты) и нажмите на клавишу ввода.

В категории участников по языкам можно найти участников, говорящих с вами на
одном языке, и при необходимости оставить им сообщение на их странице
обсуждения. Перечень участников, владеющих русским языком, - в подкатегории
Категорий:Пайдаланыше_ru.



https://mhr.wikipedia.org/wiki/%D0%9C%D0%B5%D1%81%D1%81%D0%B8,_%D0%9B%D0%B8%D0%BE%D0%BD%D0%B5%D0%BB%D1%8C

Лионе́ль Андре́с Ме́сси (испанла Lionel Andrés Messi) (24 Пеледыш 1987, Росарио
Аргентина) — аргентинысе футболист, испанийысе "Барселоно" команде да Аргентинын
чумыр командын модшыжо. Чӱчкыдын тудым Марадона дене таҥастарат. Изи капшылан
(169 см) да талын модмыжлан йолташ-влакше тудым Шуршо манын лӱмдат.

2008 ийыште Олимпий чемпион лийын, 2005 ийыште самырык-влак коклаште тӱнямбал
чемпион (турнирын эн сай модшо да эн сай бомбардир). "Барселонышто" ныл гана
Испаний чемпион лӱмым сулен (2004/05, 2005/06, 2008/09, 2009/10). 2005 да 2007
ийлаште Аргентинын эн сай модшыжлан сайлалтын, Чемпион Лиге таҥасымашште кок
гана сеҥен (08/09 да 09/10). 2009 ийыште Европышто идалыкын эн сай
футболистшылан УЕФА ойырен. 2009 ийыште "Шӧртньӧ мече", а вара "Бриллиант мече"
пӧлек-влакым налын. ФИФА-н ойырымыж почеш 2009 ийыште Месси тӱнямбалне эн сай
футболист лийын. Тыгак, 2009 ийыште Теле тылзын 19 кечынже Абу-Даби олаште
эртыше клуб-влак кокласе Тӱнямбал чемпионатыште Месси, финал матчыште голым
пуртымеке, чемпион лийын. 2011 ий Шорыкйол тылзын 10 кечынже 2010 ийын тӱняште
эн сай футболист лӱмым сулен. "France Football" журналын да ФИФА ушемын пырля
пуымо "ФИФА шӧртньӧ мече" пӧлекым икымше налын. Месси шке пырля модмо йолташыже
Хави ден Иньестам ончылтен да кокымшо гана почела ик футболистлан пуымо
тӱнямбалне эн кугу пӧлекым налын.

Месси 1987 ийыште Пеледыш тылзын 24 кечынже Аргентиныште, Росарио олаште шочын.
Ачаже - Хорхе Месси, фабрике пашаеҥ, аваже - Силия Месси (Кусситини), арулыкым
эскерышылан тыршен. Лионельын кок изаже да ик акаже уло. Футбол деке Месси 5 ияш
годымжо шӱмаҥын. Тудын ачаже верысе клубым ямдылен шоген. 1995 ийыште "Ньюэллз
Олд Бойз" командыш модаш куснен. 10 ияш годымжо тудын соматотропин (кушмаш
гормон) дефицитым муыныт. Эмлалтмаш ик тылзыште 900$ шоген, ача-аваже, верысе
клуб тыгай оксам тӱлен кертын огытыл. Ты жапыште "Барселонын" спорт директоржо
Карлес Рексач Месси нерген пален налеш. Йочан модмыжым тергымеке испан клуб
тудын дене контрактым пеҥгыдемда, да медицин эмлымым тӱла. Лионельын ешыже
Испанийыш илаш кусна. Тыште Месси клубын самырык-влак командыште модеш.

2003 ийыште Кылме тылзын 17 кечынже "Порту" команде ваштареш йолташ модмашыште
Месси тӱҥ составыште икымше гана модын. Тунам «El Mundo» газет возен: "Тиде
эргын шола йолжо - Марадонан, писылыкше - Кройфын, пас мастарлыкше -
Роналдиньон". А "Барселоно" клуб деч икымше голжым 2005 ийыште "Альбасете"
командын капкашкыже пуртен. Тидын дене Испаний Чемпионатын эртымгорныштыжо
ойыртемалтше-влак коклаште эн самырык футболист лийын. Тунам тудлан 17 ий ыле.
Шижалтеш, "Барселонын" тренерже Лионельым чот пашам ок ыштыкте, перега, но кеч
10 минутлан тиде футболист пасушко лектеш - тавалыше командын стратегийже
вашталтеш, модмаш пӱсырак лиеш, а пасушко кажне лекмыжым, мечым налмыжым ончаш
толшо калык куанен, кычкырен, совым вашлиеш.



https://mhr.wikipedia.org/wiki/%D0%9B%D0%B8%D0%BD%D0%BD%D0%B5_%D0%9A%D0%B0%D1%80%D1%8B%D0%BB

Линне Карыл (шведла Carl von Linné) (1707 Ага 23 — 10 Шорыкйол 1778) — швед
ботаник, эмлызе, зоолог, кызытсе биномиал номенклатур да биологий
классификацийлан негызым пыштыше шанчызе. Тыгак экологий шанчылан негызым
пыштен.

Линне Карыл Кечывалвел Швецийыште, Смоланд кундемыште верланыше Росхульт ялыште
1707 ийыште, ага тылзын 23 кечынже шочын. Ачаже - Нильс Ингемарссон Линне (швед.
Nicolaus (Nils) Ingemarsson Linnæus, 1674-1748), ялысе юмынеҥ (священник); аваже
- Кристина Линне (Бродерсония) (швед. Christina Linnæa (Brodersonia),
1688-1733), ялысе юмынеҥын (священникын) ӱдыржӧ.

1709 ийыште еш Стенбронхульт олашке илаш куснен. Тушто Нильс Линне пӧрт
воктеныже изи садым ончаш туҥалын. Йоча жап годсекак Карыл пӱртӱс кушкылым ончаш
тунемын.

1716-1727 ийлаште Линне Карыл Векшӧ олаште школышто, вара гимназийыште тунемын.
Кугу шинчымашым поген огыл, молан манаш гын, ачаж ден аваж тудым юмынеҥлан
туныктынешт ыле, но эрге ботанике да математике деке гына шӱмаҥын. Южо занятийыш
кайыме олмеш Карыл кушкыл-шамычым ончаш пӱртӱс лоҥгаш каен.

Юхан Ротман лӱман эмлызе (1684-1763), школышто Карылым логикылан да медицинылан
туныктен. Тудак Нильс Линне Карыл эргыжым эмлызылан туныкташ колташ таратен.
Шкеак рвезым медицине, физиологий да ботаникылан туныкташ тӱҥалын.



https://mhr.wikipedia.org/wiki/%D0%98%D0%B2%D0%B0%D0%BD%D0%BE%D0%B2,_%D0%98%D0%B2%D0%B0%D0%BD_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Иванов Иван Григорьевич (1935 Ага 15, Кужэҥер кундем, Чодыраял — 11 Пургыж 2012,
Йошкар-Ола) – филологий шанче доктор (1975), профессор (1981), гуманитар шанче
Академийын йыжъеҥ (академик, 1994), Россий Федерацийысе кӱшыл школын сулло
пашаеҥже (2002), Марий Эл Республикысе шанчын сулло пашаеҥже (1979), Финн-угор
ушемын йотэлысе йыжъеҥже (1983, Финляндий), Эстон Республикын нылымше степенян
Марьямаан Ырес орденын кавалерже (2006), М.Н. Янтемир лӱмеш Марий Эл Республик
Кугыжаныш премийын лауреатше (2011).

Иван Григорьевич Иванов 15 май 1935 ий Марий АССР Кужэҥер кундем Чодыраял ялыште
шочын.

Иван Григорьевич 15 ага (май) 1935 ий Марий АССР Кужэҥер кундем Чодраял ялыште
кресаньык ешеш шочын. Тудын йоча пагытше сар жапыште эртен, садланак изинек тудо
илышын шере-кочыжым шижын шуктен.

Илышыже неле жапыште эртен гынат, Иван Григорьевич эн ончыч Нурсола тӱҥалтыш
школышто, варажым Кугу Царанур шымияш школышто шинчымашым поген. Тиде школым
тунем пытарымек, У Торъял педагогический училищыште тунеммым шуарен. Куженер
районын школлаштыже 2 ий пашам ыштен. Варажым Н. К. Крупская лӱмеш Марий
Кугыжаныш педагогический институтыш тунемаш пура.

Тудын пашаже кумдан каҥашалтын да тӱнямбал финно-угровед-влакын конгресслаште
чынлалтын (Таллинн, 1970; Будапешт, 1975; Турку, 1980; Дебрецен, 1990;
Йӱвӓскӱлӓ, 1995; Тарту, 2000; Йошкар-Ола, 2005), да тыгак тӱнямбал, российысе,
регионкокласе, республикысе, вузын научный да научно-практический
конференцийлаштыже ончалтыныт.

Шанчызе кугу научно-организационный пашам эртарен. Тудо Марий Кугыжаныш
университетын финно-угор йылмыла дене докторский диссертацийым аралыме
диссертационный советын членже лийын, аспирант-влакым чеслын поген шоген. Иван
Григорьевич шуко тӱрлӧ ученый ушем-влакын, тӱрлӧ научный комиссий-влакын,
тӱнямбалсе научный «Lingvistica Uralica» журналын (Таллинн) да уло российысе
«Финно-Угроведение» (Йошкар-Ола) журналын членже лийын.



https://mhr.wikipedia.org/wiki/Unicode

Unicode (англичанла Unicode, рушла Юнико́д (чаще всего) или Унико́д — стандарт
кодирования символов) — текстысе тиштым кодлымаш тӱнямбал стандарт, кажне
тиштылан 2 гыч 6 марте байт пуалтеш. Стандартым 1991 ийыште «Юникод Консорциум»
коммерцдыме организаций темлен. Тиде стандартым кучылтмаш шуко тӱрлӧ тиштым
кодлаш (китай иероглиф, математик тиштым, грек, латинице, кириллице
йӱкпале-влакым) йӧным пуа.

Юникод стандартыште код-влакым тӱшка дене пайлыме. U+0000 гыч U+007F марте код
тӱшка ASCII стандартын тиште-влакым налеш. Умбакыже тӱрлӧ тиште-влак гыч тамга,
пунктуаций тамга да техник тиште-влак верланеныт. Южо код-влак але уке улыт, но
шушаш жапыште садыгак нуно шочыт, нунын дене пайдаланаш тӱҥалыт, сандене нунылан
Юникод стандартыште ончылгоч яра верым кодымо. Кириллицын тиштыже-влаклан U+0400
гыч U+052F марте, U+2DE0 гыч U+2DFF марте, U+A640 гыч U+A69F марте верым пуымо.



https://mhr.wikipedia.org/wiki/29_%D0%9F%D0%B5%D0%BB%D0%B5%D0%B4%D1%8B%D1%88

29 Пеледыш — григориан кечышот почеш идалыкын 180-ше (кужемдыме ийлаште 181)
кечыже. Идалык пытыме марте 185 кече кодеш.

Тыгак ончо: Категорий:29 Пеледыш Кӧ шочын сӱретче-график Рюрик Елизарович
Янгильдинын шочмыжлан 73 ий. Шкеже Йошкар-Ола гыч. Паша корныжо Марий книга
савыктыш дене кылдалтын: тыште тудо ятыр ий графиклан, иллюстраторлан пашам
ыштен. Ятыр книгаште тудын сÿретше-влакым ужаш лиеш.

Тихонын кечыже. Калык ой почеш ты кече деч вара кайык-влакын йӱкышт шыплана,
шӱшпык гына Петро кече марте шӱшка. Шнуй Тихон деч пӱй корштымым эмлаш йодын
юмылтеныт.



https://mhr.wikipedia.org/wiki/%D0%A3_%D0%A0%D0%BE%D2%A5%D0%B3%D0%BE_%D0%BA%D1%83%D0%BD%D0%B4%D0%B5%D0%BC

Кундем Марий Эл покшелне верланен. Йӱдвелне — У Торъял кундем дене, эрвелне —
Кужэҥер, кечывалвел-эрвелне — Морко, кечывалвелне — Провой, касвелне —
Маскасола, йӱдвел-касвелне — Оршанке кундем-влак дене пошкудылана.

1917 ий марте кундемын кумдыкшо Озаҥ губернийын Царевококшайскысе уездыш, да
Вятский губернийын Уржумысо да Яраҥысе уездлашке пурен.

15 Шорыкйол 1921 ийыште Марий Автоном областьын ревкомжо почеш кум кантон
ышталтын: Козьмодемьянскысе, Краснококшайскысе да Шернурысо. Кундемын мландыже
Краснококшайскысе да Сернурысо кантонлаште лийын.

25 Шорыкйол 1935 ийыште ВЦИКын кӱштыкшӧ почеш Марий автоном областьыште
Ронгинский район ышталтын. Рӱдер — Роҥго сола.

1953 ийыште район рӱдерым Фокино солашке кусарат, 1958 ийыште — Советский (У
Роҥго) кугыялышке.

23 Пургыж 1960 ийыште РСФСР Кӱшыл Каҥаш Президиумын Кӱштыкшӧ почеш Ронгинский
район Советский район лӱмым налын.

1 Шорыкйол 2005 ийысе шотлымаш почеш кундемыште 30 400 еҥ илен. Нунын кокла гыч
У Роҥгышто — 10 600 еҥ.



https://mhr.wikipedia.org/wiki/%D0%A0%D1%83%D1%88

Руш калык, руш-влак (рушла ру́сские) — эрвел славян калык; ик йылме, культур,
эртымгорно дене кылдалтше калык. Эн шукынжо Российыште илат. Тыгак, Украина,
Беларусь, Казахстан, Узбекистан, Латвий, Кыргызстан, Эстоний, Литва, Молдово,
Приднестровье, Туркменистаныште руш-влак шукын илат. 2002 ийлан руш калыкын
тӱнямбал чотшо 130 миллион еҥ, Российыште 116 миллион еҥ (Россий калык чот деч
79,8 %). Руш-влак эн шукынжо танле тын йӱла почеш илат. Руш йылме дене мутланат.

Российыште руш калыкын чотшо 79,8 % (2002 ийлан). Йот элла гыч руш-влак эн шукын
Приднестровьеште илат - тиде элын калык чот дечыж руш-влак 30,4 % айлат.
Умбакыже, ондак Совет Ушемыш пурышо эл-влакыште:

Шукын Российын рӱдӧ, кечывалвел да йӱдвел-касвел ужашыштыже илат, тыгак
Уралыште. 2002 ийлан субъект-влак кокла гыч руш-влак эн шукын Вологдо велыште
илат (96,56 %). Ингушетий, Чечня, Дагестаныште руш-влакын чотышт эн изи (5%
наре).



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB%D1%8B%D0%BD_%D1%8D%D1%80%D1%82%D1%8B%D0%BA%D1%88%D0%B5

Финнугор калык-влак акрет годсек кызытсе касвел, йӱдвел да покшел Российын
ужаштыштыже верланен иленыт. Марий Эл верланыме верыштыже шуко акрет годсо
арвер-влак кодыныт, кудо икымше тӱжемийлашке мемнан курымашлык (Кристос шочмо)
деч ончыч пурат. Шке лодкален возымо тиштым йомдарымылан да суас акрет годсо
кагазвлак Озаҥ ханство жапыште пытарымылан кӧра шукырак увервлак покшел Юлышто
руш летопись-влак дене кылдалтын.

Марий-шамычым эн ондак VI курымышто лишне гот калыкын эртымгорнызо Иордан merens
семын палемден. Вара X курымышто казар курымсерышче марий-шамычым Ц-р-мис семын
палемден. Тыге руш-влак нунын дек ончыл (касвел) марий-шамычым (мӓрӹ) «меря»,
шеҥгел (эрвел) марий-шамычым (марий) «черемис» лӱмден тӱҥалыныт. Тыгак
суас-шамыч марийкалыкым «сярмысь» але «чирмеш» лӱмденыт. Тиде жапыште марийвлак
пошкудо Юлысо Булгарий дене, кудо тунам кызытсе Татарстан олмышто верланен,
лишыл кылым кученыт. Тудым 1236 ийыште Бату-онын саркалыкше кырен шалатен.
Тиддеч вара Шӧртньӧ Урда лиймеке марий-влак нунын дене сай кылым кученыт.
XIII—XV курым коклаште марий-шамыч Шӧртньӧ Урдаш да Озаҥ онлыкыш пуреныт.

IX курым гыч марий калык эрвелыш кайыше Киев Русьысо славян-шамыч дене кылдалт
шогат. Нуно марий мландыш пуреныт да икмыняр ожно марий ола олмылаште илаш
тӱҥалыныт (Нӧрӧ ола, Ростов), тыгак у олам шынденыт: Ярославль, Суздаль,
Владимир, Угарман. Эркын-эркын касвел марий Христианлыкыш пурымеке славянлаҥдат,
Кристос тыныш пуртымаш ваштареш шогышо еҥ-влак куржыт эрвелыш, марий мландын
кӧргыш. Кокла курымлаште марий кундемыште руш-суас вашпижмаш (руш ден суас
калыкын вашпижмашыже) чӱчкыдын лиеда (тыглай паша лиеш). Тидын жапыште марий
калык суас велне лиеш. Кужу жап суас ден марий калык-шамыч сеҥышыш лектыт,
варажым Иван Грозный ончылгоч шонен пыштыме да руалтен налме сарым тӱҥалеш: 1546
ийыште курык марий калыкын мландыже (Юлын пурла серже) Моско йымак логалеш, 1552
ийыште Чар саркалык Озаҥ-олам налыт, да олык марий-влак йозакым Москолан тӱлаш
тӱҥалыт. Варажым шонен пыштыме колонизаций тӱҥалеш: тыге 1557 ийыште негызым
пыштыме Шовакшэҥер олалан, 1583 ийыште — Чыкмалан, 1584 ийыште — Чарлалан
(кызытсе Йошкар-Ола). Марий мландыште тиде жапыштак Шынчара, Яраҥ, Вӱрзым,
Малмыж руш карман-влакыш савырненыт. 1552 иймучаш гыч марий мландыште тушман
ваштареш утарыше кредалмаш ылыжын. Руш курымсерышчешамыч тиде 30 ий наре шуйнышо
кредалмашым «черемис-влакын сарышт» лӱмденыт. Тунам шуко марий тӧратушка да
тыглай калыкын пелыштыже марий калыкын эрык верч пытен. Шуко онвлаклан Турцийыш
да Крымыш куснаш логалын.

Кристиан тынеш виеш пуртымылан кӧра марий-шамыч суртым-ялым коден эрвелыш илаш
куснаш тӱҥалыт. Икымше Пӧтыр годым марий-влакым саркызматыш (армийыш) налаш
тӱҥалыт, вершӧрын шанче шымлымаш эртаралтеш, марий йылмын икымше кириллик
йӱкпале негызеш возымаш лектеш. 1792 ийыште Вениамин Пуцек-Григорович кириллице
негызеш икымше марий йылмылончым савыкта. Марий калыкын илышыже пеш неле лийын,
садлан шуко марий Пугачовын сӧгалтымашыже годым Руш кугыжаныш ваштареш
кучедалын.

1872 ийыште Озаҥ олаште туныктышо семинарий почылтеш. Тушто Юл кундемысе чыла
калыкым, тидын шотышто марий-влакымат, туныкташ тÿҥалыт. Тиде марий калыкын
илышыштыже кугу ошкылым ончыко ышташ полшен. Марий школ-влак почылтыт, марий
кнага-влак савыкталтыт, тыгак тунемме кнага-влакат. 1917 ийысе Пургыж революций
кугыжан кучемжым сӱмырал шуа. Тыге марий калыкланат моло дене иктӧр кертыжан
(равноправный) лияш, шке вийжым чумырен, эрыкыш, волгыдо илышыш лекташ корно
почылтеш. 1917 ий сорла тылзыште Ӱпӧ губернийын Пӱрӧ олаштыже икымше Марий Погын
эртен.

1920 ийыште Кылме тылзын 4-шо кечынже Марий автоном велым ыштыме нерген декретым
луктыныт. Марий автоном вел кум контоныш шеледалтын: Йошкаркакшан
(Краснококшайский), Чыкма (Козьмодемьянский) да Шернур (Сернурский).

1936 ийыште Теле тылзын 5 кечынже Марий АССР-ыш савырыме. Марий автономийым
ыштыме дене марий йылме кугыжаныш статусым налын. Марий тӱвыра, сылнымут, савык,
школ виянаш тӱҥалыныт. 1930–шо ийлаште педагогике, чодыра технике институт-влак
почылтыныт, йылмым, сылнымутым да эртыкым шымлыше марий институт пашам ышташ
тӱҥалын, театр почылтын.

1990 ий гыч Марий Эл Республик лиеш. 1920 ийлаште кок иктӧркертыжан йылме шырым
шынденыт: олыкмарий йылме да курыкмарий йылме. Тыгодым марий йылмыште тыгак кугу
кундемойвлак уло (касвел-йӱдвел, малмыж, эрвел) да шуко верысе кутыртыш. 1930
ийлаште, моло калык республиквлак дене тӧр, чыла марий интеллигентвлакым пытарен
улыт. Эркын-эркын марийвлак республикыште шагалемын толеш, марий йылме политик
пызырымашлан кӧра руш йылме дене вашталтыме.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB%D1%8B%D0%BD_%D0%BE%D0%B9%D1%8B%D0%BF%D1%88%D0%BE

Марий Эл республикын кугыжаныш ойыпшо — Марий Эл Республикын кугыжаныж символжо.

Кызытсе ойыпым 5 Ӱярня 2011 ийыште пеҥгыдемденыт, 1 Пеледыш 2011 ий гыч
кучылталтеш.

Ойыпын авторжо — марий сӱретче Исмаил Ефимов. Ойыпын эталонжо Т. Е. Евсеев лӱмеш
тоштерыште кия.

2011 ий Шорыкйол тылзын Марий Эл республикын президентше Леонид Маркеловын
темлымыж почеш республикын у тистыжым да ойыпшым ямдылаш тӱҥалыныт. У кугыжаныш
символ-влак марий мландын кызытсе саманжым ончыктышаш улыт ыле.

5 Ӱярняште 2011 ийыште «О внесении изменений в Закон Республики Марий Эл „О
Государственном гербе Республики Марий Эл и Государственном флаге Республики
Марий Эл“» тӧртыкым пеҥгыдемдыме, республикын у ойыпшо лийын.

Россий Федераций президент пеленысе Геральдик каҥаш Марий Элын у символикыжым
келыштарен огыл, тошто тистым да ойыпым кучылташ темлен.



https://mhr.wikipedia.org/wiki/%D0%96%D1%83%D1%80%D0%BD%D0%B0%D0%BB%D0%B8%D1%81%D1%82

Журналист — СМИ пашаеҥ; периодик изданийлаште публицист-сылнымут аланыште
тыршыше еҥ. «Журналист» мутын ыҥже-влак «СМИ» терминын ыҥже дечын шога. Кызытсе
саманыште интернет сайтыште возгалыше айдемат журналистлан шотлалт кертеш. Ты
годым сайтше СМИ-влак радамышке пурышаш. Тӱҥ шотышто журналист текстым ямдыла.
Тудым ончышо, колышто, лудшо-влаклан темла. Журналистикым "нылымше власть"
маныт, сандене журналистын пашаже моткоч виянлан шотлалтеш.

Российысе Федерал Тӧртык «журналист» понятийым тыге умылтара: журналист —
регистрацийым эртыше средство массовой информации-н редакцийланже материал да
увертарымаш-влакым ямдылыше, погышо, возышо, тӧрлатыше еҥ.



https://mhr.wikipedia.org/wiki/%D0%91%D0%B5%D0%B9%D1%81%D0%B1%D0%BE%D0%BB

Англичан йылме гыч бейсбол мутым кусараш гын, "негызмече" семын йоҥгаш тÿҥалеш.
Бейсболла тӱшка дене модыт. Таҥасымашыште кок тӱшка вашлийыт. Кажныштыже индеше,
южгунам лу еҥ.

Бейсбол модмаш Америкыште латиндешымше курымын тÿҥалтышыштыже шочын. Негызеш
английысе раундерс модмашын виктарчыкыжым налыныт. Бейсболым моткочак УАШышто,
Канадыште, Латин Америкыште, Австралийыште, Японийыште да моло эллаштат йöратат.
Бейсбол дене тÿнямбалсе таҥасымаш-влак 1938 ий гыч эртат. 2004 ий гыч
ÿдырамаш-влакат тушко ушненыт. 2005 ийыште ÿчашымашлан кöра бейсболым
Олимпийский модмаш гыч кораҥденыт.



https://mhr.wikipedia.org/wiki/%D3%B0%D0%BF%D3%A7

Ӱпӧ (Ипон) (пошкыртла Өфө, рушла Уфа) — ола, Россий Федерацийысе эн кугу
ола-влак радамыште, Пошкырт Элын рӱдӧ олаже, Уфа районын административ рӱдерже
(район составыш ок пуро).

Ош Виче эҥер серыште, Ӱпӧ да Дёма эҥер-влакын Ош Виче эҥерышке йоген пурымо
верыште верланен. Олан кумдыкшо 707,9 км².

V—XVI курымлаште Ӱпӧ олан шогымо верыштыже Кыдалаш Курымысо ола шоген. 1367
ийласе европысо картылаште Кама ден Яик эҥерла коклаште, Ош Виче эҥер воктене
Паскерти олам палемдыме. XIV курымышто илыше Ибн Хальдун лӱман араб серызе шке
возгалымаштыже Шӧртньӧ Ордан эн кугу олала-влак коклаште Башгирд (Башкорт) олам
шижтара .

Кунам Башкортостанын касвел ужашыже Москосо кугыжанышыш пурен (1557 ий)
пошкырт-влак Йыван IV кугыжа деке йодмаш дене толыныт — нунын мландыштышт олалан
негызым пышташ. Озаҥыш йозакым коштыкташ пошкырт-влаклан неле да лӱдыкшӧ лийын,
сандене кугыжа тиде темлымаш дене келшен.

XVII курым кыдалне ола шке ойып тамгажым (гербовый знак) налеш. Озаҥыште Ӱпӧ
приказной пӧртын печатьшым ыштеныт, печатьыште кудалше луй сӱретлыме (варажым
тиде сӱретымак Ӱпӧ олан ойыпышкыжо вераҥдат). Тиде жаплан олаште тӱжемат пеле еҥ
илен. XVII курымын кокымшо пелыштыже Смоленск гыч Ӱпыш Юмоаван юмоҥажым кондымо
лӱмеш кремль покшелне Смоленский соборный черке чоҥалтеш (тиде верыште кызыт
Келшымаш монумент (монумент Дружбы) шога.

1944 ийыште Сталинский район шке шотан Черниковск ола лийын. 1956 ийыште тудым
угыч Ӱпӧ олашке пуртеныт.

1974 ийыште Ӱпылан Октябрь революций орденым кучыктеныт. 2015 ийыште Ӱпыштӧ
ШОСын да БРИКсын саммитше-влак эртеныт



https://mhr.wikipedia.org/wiki/%D0%AD%D0%BB%D0%B5%D0%BA%D1%82%D1%80%D0%BE%D0%BA%D1%8B%D0%BB

Электрокыл (рушла Электросвязь, англичанла Telecommunication) — радиотолкын,
оптик-волокна кабель але электровоштыр гоч электро сигнал йӧн дене информаций
колтымаш.

Первичный сигнал-влак радамыш телефон, йӱк вещаний, факс, телевидений, телеграф
электрон сигнал-влак пурат.

Сигнал тӱрлык-влак коклаште аналог да электрон (цифровой) кылым ойырат. Аналог
кыл — информацийым (мутлан, йӱкым але мутланымашым) чарныде колтымаш. Электрон
(цифровой) кыл - цифре-влак гоч (дискрет формо) информацийым колтымаш. Кызытсе
саманыште электрон кыл дене чӱчкыдынрак да чӱчкыдынрак пайдаланат, вет аналог
сигнал-влакымат электрон сигналыш савыраш лиеш. Аналог сигнал (рушла аналоговый
сигнал) - физик термин. Жапыште да пространствыште аналог сигналын вашталтмыже,
мутлан напряжений вашталтмаш (але ток, частота, фазе да т.м.) ойлымым ончыкта.
Сигналын шке параметр-влакше уло: кӱкшыт H (динамике диапазон), кумдык F (спектр
кумдык), кужут T (сигналын шуйнымо жапше). Сигналын йоҥгытшым V = FHT формуло
дене шотлен луктыт. Сигналым колтымо годым тудын йоҥгытшо вашталт кертеш. Вет
сигнал шкежат тыгай вашталтыш гоч эрта:



https://mhr.wikipedia.org/wiki/%D0%9E%D0%BF%D0%B5%D1%80

Опер (итальянла opera — паша) — театрыште ончыкташлан возымо
музыкально-драматический произведений; театрысе тыгай представлений.

Марий муро аланыште опер жанр - эн шагал тӱзланен. И.С.Ключников-Палантай 20-шо
ийлаште "Хор оперым" возынеже ыле, а Яков Эшпай ден Кузьма Смирнов опер шотышто
шке шонымашыштым ("Мирон Мумарин ден "Арслан") шуктынешт ыле. Но тичмашын,
тӱҥалтыш гыч мучаш марте шке пашажым Эрик Сапаев гына ыштен кертын.

"Акпатыр" оперын премьерын эртыме кечыже (5 Вӱдшор 1963) марий оперын шочмо
кечыжлан шотлалтеш. «Акпатыр» опер Чавайнын тыгаяк лӱман произведенийже негызеш
Эрик Сапаев семлызе возен. Либреттом Геннадий Матюковский, Йыван Осмин, Михаил
Якимов ямдыленыт. Пугачёв жап годсо сар кредалмаш пагытым ончыкта, кузе
марий-влак руш кугыжа ваштареш шке эрык верч кучедалыныт.

«Элнет» лӱман 2-шо марий оперым Иван Молотов семлызе 1970-ше ийыште возен.
Адакат Чавайнын произведенийже негызешак возалтын, либреттом Семен Николаев
ямдылен.

«Алдияр» лӱман 3-шо оперым Элина Архипова 2000-ше ийыште Арсий Волковын «Алдияр»
пьесыж негызеш возен (Ганя Гадиатов либреттом ямдылен). Сюжетлан тошто марий
ойлымашым налме: йӧратымаш, чимарий-влакым тынеш пуртымаш. Алдияр лӱман сонарзе
марий картын ӱдыржым йӧратен шынден, но шкеже танле тын йӱла почеш ила, сандене
илышыжым йӧратыме ӱдыр денже кылден ок керт. Тяви лӱман тӱҥ героине йӧратымаш да
марий йӱла коклаште чонжым йӱлалта.

Юрий Евдокимов-Тойварс "Стапан Микале" оперым Миклай Рыбаковын "Морко сем"
пьесыж негызеш 1988-ше ийыште возен, Сарра Кириллова либреттом ямдылен.



https://mhr.wikipedia.org/wiki/%D0%9C%D0%BE%D1%86%D0%B0%D1%80%D1%82,_%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D0%90%D0%BC%D0%B0%D0%B4%D0%B5%D0%B9

Вольфганг Амадей Моцарт (27 Шорыкйол 1756 — 5 Теле 1791) — австрийысе семлызе,
дирижер.

Моцарт Зальцбург олаште мурызо ешыште шочын. Шочмыж деч вара, кокымшо кечынак
Шнуй Рупертын Черкыштыже тынеш пуртымашым эрта. Крешын кнагаште тудым лӱмжым
Johannes Chrysostomus Wolfgangus Theophilus (Gottlieb) Mozart семын возат.
Ончылно шогышо кок мутшо шнуй Иоанн Златоустын лӱмжӧ, илышыште Моцартым лӱмдымӧ
годым тиде мут-влакым кучылтын огытыл. А нылымше мутшо (Theophilus) жап дене
вашталтын. Латин ылме дене Amadeus, немычла Gottlieb, итальянла Amadeo семын
возалтеш, "Юмын йӧратымыже" семын тиде лӱм кусаралтеш.

Изигодсек ачаже ковыж, клавесин да орган дене шокташ туныктен. 1762 ийыште ешыж
ден Веныш, Мӱнхеныш каят. Тушто Моцарт Анна шӱжарже дене концертым пуат. Калык
нуным сайын вашлийын. Икымше сочинений же Парижыште лектеш.



https://mhr.wikipedia.org/wiki/%D0%9C%D0%B0%D1%80%D0%B8%D0%B9

Марий-влак (черемис, çармăс, чирмеш) — финн-угор калык Российште, марий мландын
тӱп калыкше, кызыт тӱҥ шотышто Марий Эл Республикыште. Тушто марий калыкын пелыж
деч шукырак ужаш ила, 604 тӱжем еҥ (2002). Моло марий-шамыч вес вел да
республиклаште Юл серыште да Уралыште илат. Марий-влакын ныл тӱшкемышт уло: олык
(марий калыкын шукылыкшо, Юл да Виче эҥер коклаште илат), курык (пурла да шола
Юл серыштыже), эрвел (Киров велыште, Суас Элыште, Одо Элыште, Пошкырт Элыште,
Уралыште), да йӱдвел-касвел (Угарман, Кострома да Киров веллаште) марий-влак.
Марла да курык марла ойлат. Тиде йылме-влак урал ешын финн-угор тӱшкаш пурат.
Шуко эрвел марий-влак суасла моштат. Шочмо тын-влак: Юмынйӱла да Кугу сорта.
Тыгак танле тыным да ислым кучышо еҥ-влак улыт.

"Черемис" мутлан келшыше мутым эн ончыч VI курымышто гот историк Иордан
кучылтын. Но "имнискарис" мутым "черемис" мут дене таҥастараш йӧсырак. Кызытсе
марий-влакын кугезе-влакышт V да VIII курым коклаште гот, хазар калык дене,
Юлысо Булгарий дене кылым кучен. XIII ден XV курым коклаште марий-влак Шӧртньӧ
Ордашке пуреныт, Озаҥ ханствыште лийыныт. Кунам руш армий Озаҥ ханствым 1552-шо
ийыште сеҥеныт, марий мланде Москосо кугыжанышыш пурен. 4 Кылме 1920 ийыште
марий-влаклан РСФСР-ыште автономийым пуэныт, 5 Теле 1936 — АССР лийын.

Ончыч марий-влак руш да суас ӱчашымаш деч Юл сер деч Вӱтла эҥерын кӱшыл
ужашышкыже куржыныт. Тыште марий-влаклан шукырак эрык лийын, руш князь-влак да
суас хан-влак дечат тораште. Вӱтламарий коклаште сар демократий шочын. Тудо
икмыняр рушла ийсерышыште "Ветлужское черемисское княжество" семын палемдалтын.
Вӱтламарий-влак тыгай мут-влакым кучалтыныт: кугуз - кугыза, да кугузвыж -
кугыжаныш.

Кугуз-влак эн патыр, кугу пагалымаш сарзе кокла гыч ойырымо (сайлыме)
вуйлатыше-влак лийыныт, докан. Икмыняр кугызын лӱмышт ийсерышлаште возалт кодын:
Ходжа-Яралтем, Кай, Бай-Пондаш, Кельдибек, Ибраг. Нунын шкеныштын "пеҥгыдемдыме
вер" (ола манаш лиеш) лийыныт: Ветля-Юр, Шанган да молат.

Марий калыкле тистым Марий Ушемын погынымашыштыже пеҥгыдемденыт. Марий Элын
тистыж деч ойыртемалтеш. Кум тӱс гыч шога, ош тӱс чимарийын яндарлыкшым ончыкта,
йошкар тӱс - илышым, шем тӱс мланде дене кылдалтеш.



https://mhr.wikipedia.org/wiki/%D0%90%D0%BD%D0%B4

Анд але Анд-влак — эн кужу континентальне курык тупрӱдӧ, Кечывалвел Америкыште
верланен. Андын кужутшо 7 000 км, лопкытшо - 200-700 км (18° кечывалвел да 20°
кечывалвел лопкыт коклаште эн кумда улеш), кокла кӱкшытшӧ 4 000 м. Анд шым
Кечывалвел Америкысе эл гыч шарла: Аргентине, Боливий, Чили, Колумбий, Эквадор,
Перу да Венесуэле.

Анд икмыняр ужашыш шеледалтеш, нуно кыдал волем дене ойыралтыт. Андыште икмыняр
кӱкшӧ плато верланен, ижо платошто тӱҥ олала верланеныт, мутлан, Кито, Богота,
Арекипа, Медельин, Сукре, Мерида, Ла-Пас. Альтиплано плато - Тибетысе плато деч
вара тӱняште кокымшо кӱкшытан плато.



https://mhr.wikipedia.org/wiki/%D0%A4%D0%98%D0%A4%D0%90

Калык-влак кокласе футбол федераций (фр. Fédération internationale de football
association, кӱчык. FIFA (транскрипций: [fiːfə]), кӱчыкемдымаш мемнан ылмылан
келышышын ФИ́ФА семын йоҥгалтеш) — тӱнямбал футболым виктарыше ушем. ФИФА-н
вуйпӧртшӧ Швейцарийыште, Цюрих олаште верланен. Кызыт президент пашам Зепп
Блаттер шукта.

XX-шо курым толмо дене футбол чот шарлен. Калык-влак кокласе таҥасымаш-влак
эрташ тӱналыныт, модмаш кугу пагылымашым сулен. Тӱнямбал футболын пашажым
виктараш кӱлеш лийын. Тӱҥалтышште виктарыме пашам Английын футбол ассоциацийже
шуктен. 1904 ийыште Ага тылзын 21 кечынже Париж олаште Калык-влак кокласе футбол
федераций чоҥалтын. Европо гыч шым эл (Англий деч посна) тиде ушемым чоҥен.
Сандене кызытсе тӱҥ термин да кӱчкыемдымаш-влакыште француз йылме кучылталтеш.
ФИФА-н икымше президентшылан Робер Гереным сайленыт.

ФИФА-н вуйлатымыж почеш икымше таҥасымаш-влакым 1906 ийыште эртареныт. Но
эртарымашыште кугу лектыш лийын огыл. Тиде да экономике амаллан кӧра Герен олмеш
президентлан Дэниэл Вулфоллым сайленыт. Вулфолл - Англий гыч, тиде эл ФИФАшке
тудо жаплан ушнен. Вес кугу таҥасымаш семын 1908 ийысе Олимпий Модмашын футбол
турниржым палемдаш лиеш. Лондон олаште эртен, тыштат изи нелылык-влак
вашлиялтыныт. Калык-влак кокласе футбол федераций кугемаш тӱҥалын. 1909 ийыште
КАРын футбол Ассоциацийже тушко ушна, 1912 ийыште Аргентинын футбол
Ассоциацийже, 1913 ийыште УАШын футбол Федерацийже. ФИФА Европо кумдыкышто гына
огыл, уло тӱня мучко шарлаш тӱҥалын.

Кокымшо Тӱнямбал Сар ФИФА-н тӱзланымыжлан нелылыкым пуртен, Ушем изиш шаланен
огыл, Кугу Британий тушеч лектын, но Сар деч вара ФИФА угыч вийым поген. Кугу
Британий тушко угыч пӧртылын, Совет Ушем пурен. Чыла континетлаште ФИФА-н
тистыже нӧлталтын, кызыт ушнышо эл-влакын чотышт дене Тӱнямбал Футбол ушем
ООН-ымат ончылта.



https://mhr.wikipedia.org/wiki/%D0%A3_%D0%B8%D0%B9

У ий пайрем --- шуко калыкыште палемдыме пайрем. Идалыкын пытартыш кече ден у
идалыкын икымше кече коклаште палемдат. У ийым мемнан курым деч ончыч кум
тӱжемше ийыште Месопотамийыште пайремленыт. Рим кугыжа Юлий Цезарь Шорыкйол
тылзын 1 кечынже пайремлаш темлен. Лийын тиде мемнан курым деч ончыч 46 ийыште.
Римлян-влак тиде кечым Януслын - омса, пурымаш-лекмаш, тӱҥалтыш, негызлымаш
юмылан пӧлекленыт. Январь лӱмым тылзе Янус юмын лӱмжӧ гыч налын. Юмым кок
чурияным сӱретленыт. Ик чурийже ончыко онча, весе - шеҥгеке.

Эн шуко элыште У ийым Шорыкйол тылзын 1 кечынже, григориан кечышот почеш,
идалыкын икымше кечынже палемдат. Южо эллаште тылзе кечышот почеш пайремлат.

"Рош Ха-Шана" (ивр. ראש השנה‎) --- (идалык оза) лӱман еврейысе У ий Песах деч
163 кече эртымеке пайремлалтеш (5 Идым, 5 Шыжа коклаште). Тиде кечын 10 кечаш
юмым сӧрвалымаш тӱҥалеш. Еҥ шке шонымашыжым эрыкта, юмо ончылно сулыкшым касараш
йодеш. Рош Ха-Шана годым айдемын пӱрымашыже ик идалыклан ончыко чоҥалтеш. Пайрем
деч вара вес кече "Йом-Кипур" (ивр. יום כיפור‎) маналтеш. Тиде кечын чыла
еврей-влак ваш-ваш поро сугынь дене вашлийыт: "Илыш Книгаште тек тендан лӱмда
сай идалыклан возалтеш!". Ӱшаныше-влак ошалге вургемым чият. Пайрем кочкыш годым
олмам мӱйыш тушкалтен кочкыт.

Телыме кечышогымаш деч вара Тылзе цикл мучашлалтмеке у тылзе шочеш. У тылзе
шочмылан Китайыште калык У ийым пайремла. Григориан кечышот почеш китайысе У ий
21 Шорыкйол ден 21 Пургыж кокласе кечылан логалеш. Туге гынат, кугыжаныш У ийым
ончыч 1 Шорыкйоллан пайремла, вара йӱла почеш У ийым палемда. Российысе Тошто У
ий пайрем семын. Кажне у ий 12 янлык кокла гыч да 5 элемент кокла гыч иктыж дене
кылдалтеш. У ийын икымше кечынже фейерверк-влакым колтылыт. Тул уда вийым поктен
колта, ешыш тыныслыкым да пиалым пурта. Кече мучашште кажне ешыште юмо-влакым
вашлийыт, вет юмо-влак тиде кечын вес тӱняшке идалыкым иктешлаш миеныт. Тыгак,
тиде кечын тошто еҥ-влаклан тауштат. Китай калык-влакын шонымышт почеш, тиде
икымше кечын пӱртӱс помыжалтеш, у идалыкын кечышотшо тӱҥалеш, мланде илана. Хань
калык гына огыл, изи калык-влакат пайремлат, мутлан, маньчжур, яот, монгол,
чжуан, гаошан, даур, дун, лиян да молат.

Вьетнам У ийым тылзе кечышот почеш пайремла. Пайремым Тет (Тэт) лӱмдат, у ийын у
тургымын икымше тылзын икымше кечынже палемдат. Эрвел кечышот почеш У ий
пайремын кечыже кажне гана вашталтеш, но 20 Шорыкйол - 20 Пургыж коклаште кодеш.
Тылзе кечышот почеш пайремлыме У ийым "китайысе У ий" лӱмдат. Тиде чын, вет
Эрвел Азийыш шуко могай йӱла Китай гыч толын. Вьетнамын йӱдвелныже пӧртлаште
тиде пайремлан пеледше персик укшым але саскаан мандарин пушеҥгым шогалтат. Йӱла
почеш, саска ден пеледыш-влак пӧртыш поянлыкым кондат. Тиде жапыште персик,
абрикос, мандарин, миндаль пушеҥге-влак пеледаш тӱҥалыт. Пеледше укш ден пеледыш
аршаш-влак дене уремымат сӧрастарат. Кечывалвелне пӧртыш абрикос укшым пуртат.
Мо оҥайже, абрикос-пеледышын вич лышташ лийышаш. Тыгак ӱстембалне арбуз лийышаш.
Арбузын йошкар кӧргыжӧ шушаш ийыште пиалым конда. Кум кече жапыште кажне ешыште
пайремлыме годым тошто еҥ-влаклан тауштат, надырым пыштат. У ий кастене уремыште
чылан дракон куштымашым куштат. Пычкемышалтме дене парк, сад, уремлаште
тулото-влакым ылыжтат. Тушко еш дене погыныман.

Иран калык, да тыгак, иран кечышот почеш илыше-влак у ийым (Навруз — перс.
نوروز‎, «у кече») 21 але 22 Ӱярнян, шошо кечытӧр кечын. Наврузлан пӱртӱс
уэмдалташ тӱҥалеш.

Казах калыкын У ий шошо кечытӧр дене келша, 22 Ӱярнян толеш. Казах-влак тудым
"Наурыз мейрамы" лӱмдат. Казах Йӱштӧ Кочам Аяз Ата лӱмдат. Мемнан гай Йӱштӧ
Кугыза нунын уке, Кыдыр-баба уло, тудо шошо кечытӧр вашеш йӱдым уло мландым
коштын эрта, у кушкылым шындылеш. Наурызлан калык урем пайремым ышта, модыт,
имне валне кудалыштыт, таҥасымаш-влакым эртарат. Ешлаште "Наурыз-коже" кочкышым
ямдылат. Тудо шым ужаш гыч шога: вӱд, шинчал, шӧр, пырче да т.м. Ожно тиде кечын
родо да йолташ-влак деке миен коштман ыле, увер-влакым ваш-ваш ойылен, у пашам
пырля тӱҥалыныт. Телым ик илем гыч вес илемыш кошташ йӧсӧ, сандене тиде йӱла
шочын. Казахстаныште У ий пайрем 1-2 Шорыкйолын, да Наурыз мейрамы пайрем 21-23
Ӱярнян палемдалтыт.

XV курым марте Русь у ийым юлиан кечышот почеш 1 Ӱярнян палемденыт. Тидын нерген
руш йылмысе (марий ылмыштат кучылтмо) южо тылзе лӱм-влак шижтарат: октябрь лат.
octo — кандашымше, ноябрь лат. novem — индешымше, декабрь лат. decem — лумшо.
1700-шӧ ийыште Петр Кугыжан темлымыж почеш, Европо дене келшышын, Российыште У
ийым 1 Шорыкйолын пайремлат (юлиан кечышот почеш). Григориан кечышот дене
келшышын У ий пайремым Российыште лач 1919 ийыште гына палемдаш тӱҥалыныт.
1930-шо гыч 1947 ий марте 1 Шорыкйоллан чылан пашам ыштеныт. 1992 ийын Идым
тылзын 25 кечынже Россий Федерацийыште 2 Шорыкйол кечеат каныш кечыш савырнен.
2005 ийыште 1 гыч 5-ше Шорыкйол марте У ий каныш кечым палемдыме, тиде кечын
пашам огыт ыште, Рошто пайрем дене кылдалтше каныш кече-влак дене пырля
Российыште илыше-влак 8-10 кече наре канат.



https://mhr.wikipedia.org/wiki/%D0%A2%D0%B5%D0%BB%D0%B5_(%D0%BF%D0%B0%D0%B3%D1%8B%D1%82)

Теле — идалыкын ныл пагытше гыч иктыже. Шыже да Шошо коклаште верланен. Теле кум
тылзе жапыште эрта: Теле, Шорыкйол да Пургыж. Телым йӱштӧ, южын температуржо
термометрыште 0 градус деч ӱлнырак, Мландыште южо вере лум лумеш.

Астрономий теле пагыт телымсе кечышогымаш (рушла зимнее солнцестояние) гыч
шошымсо кечытӧр (рушла весеннее равноденствие) марте эрта (Мландын Йӱдвел
полушарийыштыже 22 Теле гыч 21 Ӱярня марте, а Мландын Кечывалвел полушарийыштыже
тиде жапшыте кеҥеж пагыт.

Кечышот почеш теле кум тылзе жапыште эрта: Мландын Йӱдвел полушарийыштыже -
Теле, Шорыкйол, Пургыж (90 кече, кужемдыме ийлаште - 91 кече), Мландын
Кечывалвел полушарийыштыже Пеледыш, Сӱрем, Сорла тылзылаште. XVIII курым деч
ончыч Москосо кугыжанышыште телым Рошто пайрем (25 Теле) гыч Благовещений пайрем
(25 Ӱярня) марте шотленыт. Тошто кечышот почеш идалыкын кажне пагытшылан 91 кече
да шагатын пел чырыкше логалын.

Игычым эскерыше-влакын ойлымышт почеш теле йӱштӧ игече толмо дене тӱҥалеш. Кунам
термометр кокласе температурым ноль деч ӱлнырак ончыкташ тӱҥалеш - теле толын.
Эн йӱштӧ тылзе - Шорыкйол, (теҥыз воктене йӱштӧ вараш кодеш, садене тушто эн
йӱштӧ тылзе - Пургыж). Но 1981-2010 ийысе нормо почеш Российын Европо ужашыштыже
эн йӱштӧ тылзылан Пургыж тылзе шотлалтеш. Теле тылзыште пычкемыш эн шуко жап
шога, но Мландын атмосферыже вигак йӱкшен ок шу, сандене январь тылзыште
умбакыже йӱкша. Российыш теле йӱдвел-касвел гыч толеш. Калык кечышот почеш теле
покшым налме дене тӱҥалеш, лум шулаш тӱҥалме дене пыта. Игече вашталтыш-влак
дене телым шотлаш гын, тудо 111 кече (27 Кылме гыч 17 Ӱярня марте) шуйна, кум
тургымлан шелалтеш:



https://mhr.wikipedia.org/wiki/%D0%9F%D1%8B%D1%80%D1%8B%D1%81

Пырыс але Пӧртысӧ пырыс (лат. Felis catus ) – мӧҥгысӧ янлык, мӧҥгыштӧ эн
чӱчкыдын пырыс ден пийым ашнат. Зоологий велым ончалаш гын, мӧҥгысӧ пырыс — шӧр
пукшышо (млекопитающее) «пырыс-влак» еш гыч шыл кочшо янлык. Колям, да тыгыде
янлык-влакым кучылеш, тыгодым пырыс - мер янлыклан шотлалтеш, моло янлык да
айдеме дене кылым кучашлан тӱрлӧ йӱкым да феромон-влакым луктеш, кап
тарванылымаш дене шке кумылжым ончыкта. Тачысе кечылан тӱнямбалне 600 млн утла
мӧҥгысӧ пырыс уло, чылажге 256 урлык уло, кужу пунан (перс пырыс) гыч пундымо
(сфинкс-влак) марте. Айдеме пырысым 10 000 ий утла ашна, мӧҥгыштӧ пырыс колым
кучымо дене пӧртым шке семынже оролаш полша.

Felis тукым гыч чыла пырыс-влакын ик кугезышт уло, тудо Азийыште 6-7 миллион ий
ондак илен. Пӧртысӧ пырыс-влак ир пырыс-влак деч чот огыт ойыртемалт, нуно
ваш-ваш коштын кертыт. 1758 ийыште Карл Линней «Система природы» шанче пашаштыже
пӧртысӧ пырыслан Felis catus лӱмым пуен. Иоганн Христиан фон Шребер 1775 ийыште
ир пырысым Felis silvestris лӱмден.

Пӧртысӧ пырыс деч посна пырыс-влак ешыш тыгак, лев, тигр, гепард да т.м. пурат.
Пырыс-влак тукым гыч янлык-влак уло тӱня мучко вашлиялтыт: камышовый пырыс
(Felis chaus) Кечывалвел-Эрвел Азий гыч, Европысо чодыра пырыс (F. silvestris
silvestris), олык пырыс (степной кот) (F. s. lybica), бархан пырыс (F.
margarita) да т.м.

Айдеме деке лишеммаш иктаж 9500 ий ожно Лишыл Эрвелыште тӱҥалын. Ты верыште эн
тошто цивилизаций-влак негызлалтыныт. Кунам айдеме ик вере илаш тӱҥалын, кунам
мландым куралаш, шурным погаш да клатыш опташ тӱҥалын - тунам пырысын полышыжо
кӱлеш лийын. Пырчым коля да комак деч оролаш кӱлын.

Кипр отрошто археолог-влак шӱгарыште айдеме ден пырля пырысиге тойымашым муыныт.
Шӱгарым 7500 ий мемнан курым деч ончыч ыштеныт. Ончыч шанчызе-влак пырысын
икымше озажлан акрет египтян-влакым шотленыт. Но Акрет Египетыш да Кипрыш
пӧртысӧ пырыс Лишыл Эрвел гыч куснен. Кеч икмыняр тӱжем ий пырыс айдеме дене
пырля ила гынат, айдеме деч посна пырыс-влак илен лектын кертыт, сонарыш коштыт,
пырысигым ыштен, ешым южгунам чумырат.



https://mhr.wikipedia.org/wiki/%D0%9E%D0%BB%D1%8B%D0%BA_%D0%BC%D0%B0%D1%80%D0%B8%D0%B9

Марий-влак (черемис, çармăс, чирмеш) — финн-угор калык Российште, марий мландын
тӱп калыкше, кызыт тӱҥ шотышто Марий Эл Республикыште. Тушто марий калыкын пелыж
деч шукырак ужаш ила, 604 тӱжем еҥ (2002). Моло марий-шамыч вес вел да
республиклаште Юл серыште да Уралыште илат. Марий-влакын ныл тӱшкемышт уло: олык
(марий калыкын шукылыкшо, Юл да Виче эҥер коклаште илат), курык (пурла да шола
Юл серыштыже), эрвел (Киров велыште, Суас Элыште, Одо Элыште, Пошкырт Элыште,
Уралыште), да йӱдвел-касвел (Угарман, Кострома да Киров веллаште) марий-влак.
Марла да курык марла ойлат. Тиде йылме-влак урал ешын финн-угор тӱшкаш пурат.
Шуко эрвел марий-влак суасла моштат. Шочмо тын-влак: Юмынйӱла да Кугу сорта.
Тыгак танле тыным да ислым кучышо еҥ-влак улыт.

"Черемис" мутлан келшыше мутым эн ончыч VI курымышто гот историк Иордан
кучылтын. Но "имнискарис" мутым "черемис" мут дене таҥастараш йӧсырак. Кызытсе
марий-влакын кугезе-влакышт V да VIII курым коклаште гот, хазар калык дене,
Юлысо Булгарий дене кылым кучен. XIII ден XV курым коклаште марий-влак Шӧртньӧ
Ордашке пуреныт, Озаҥ ханствыште лийыныт. Кунам руш армий Озаҥ ханствым 1552-шо
ийыште сеҥеныт, марий мланде Москосо кугыжанышыш пурен. 4 Кылме 1920 ийыште
марий-влаклан РСФСР-ыште автономийым пуэныт, 5 Теле 1936 — АССР лийын.

Ончыч марий-влак руш да суас ӱчашымаш деч Юл сер деч Вӱтла эҥерын кӱшыл
ужашышкыже куржыныт. Тыште марий-влаклан шукырак эрык лийын, руш князь-влак да
суас хан-влак дечат тораште. Вӱтламарий коклаште сар демократий шочын. Тудо
икмыняр рушла ийсерышыште "Ветлужское черемисское княжество" семын палемдалтын.
Вӱтламарий-влак тыгай мут-влакым кучалтыныт: кугуз - кугыза, да кугузвыж -
кугыжаныш.

Кугуз-влак эн патыр, кугу пагалымаш сарзе кокла гыч ойырымо (сайлыме)
вуйлатыше-влак лийыныт, докан. Икмыняр кугызын лӱмышт ийсерышлаште возалт кодын:
Ходжа-Яралтем, Кай, Бай-Пондаш, Кельдибек, Ибраг. Нунын шкеныштын "пеҥгыдемдыме
вер" (ола манаш лиеш) лийыныт: Ветля-Юр, Шанган да молат.

Марий калыкле тистым Марий Ушемын погынымашыштыже пеҥгыдемденыт. Марий Элын
тистыж деч ойыртемалтеш. Кум тӱс гыч шога, ош тӱс чимарийын яндарлыкшым ончыкта,
йошкар тӱс - илышым, шем тӱс мланде дене кылдалтеш.



https://mhr.wikipedia.org/wiki/%D0%9E%D0%BB%D0%B8%D0%BC%D0%BF%D0%B8%D0%B9_%D0%BC%D0%BE%D0%B4%D0%BC%D0%B0%D1%88

Олимпий модмаш-влак (южгунам Олимпий модыш-влак) - калык-влак кокласе эн кугу
комплексный спорт таҥасымаш. Тудо кажне ныл ийлан ик гана эртаралтеш. Ондакше
Акрет Олимпий модмаш Грецийыште Олимпий Олаште м.к.д.о. VIII гыч, V курым марте
эртаралтын. XIX курым мучаште барон Пьер де Кубертен Олимпий модмашым угыч
тӱҥалаш тыршен. Садлан 1894 ийыште Интеркалык(ын) Олимпий Комитетым(ИОК) почын.
Кок ий эртен, да Тыгодсо Олимпий модмаш-влак Афиныште эртаралтыныт. Вара Олимпий
Модмаш-влак да Олимпий Толкын шотышто ИОК тӱҥ вуйлатыше улеш. Тыгак эше Олимпий
Хартий уло, кушто радам-влак да кӱштымаш-влак сереныт, кузе тыгай таҥасымашым
эртараш.

XX курым годсек Олимпий Толкын пеш шуко вашталтын. Тидлан кӧра ИОК модмашым
вашталтен, саманым шотыш налын. Кудо-икте саемдымаш-влак: Теле Олимпий
модмаш-влак лум да ий спорт тӱрлыклан, Паралимпий модмаш-влак кап-кыл шотышто
ситыдымаш дене еҥлан да Самырыктукым Олимпий модмаш-влак самырык спортъеҥлан.
Тӱрлӧ политике, экономике, технологий шот дене ИОК Олимпий Модмашым эше уэмден.
Таче Олимпий Модмаш-влак кымылзо-влак да йӧратыше-влак кокла (кузе Кубертен
ондакше шонен) гыч лектын да кызыт профессионал спортъеҥлак пайдаланат тудым.
Тӱшкаувер йӧнык-влак кӱлешлык корпоратив спонсорлык да коммерциализаций шотышто
йодышым шынден.

Кызыт Олимпий Йогын Интеркалыкын спорт федерацийым, Калыкын Олимпий комитетым да
кажне Олимпий модмашлан организационный комитетым куча. Тудо пунчалым лукшо
илтарман улеш, садлан тудо кажне Олимпий модмашлан оза олам сайлымашлан вуйшогын
улеш. Оза ола модмаш пайремым да радам шотым Олимпий Хартий дене келшен
эртарашлан вуйшогын улеш. ИОК Олимпий программым да могай спорт тӱрлык-влак
Олимпий модмашыште улшаш палемдалта. Олимпий пайрем шуко йӱлам да ӱжвата-влакым
налеш (мутлан, Олимпий тистыже да Олимпий тул), тыгак Почмаш да Петырымаш радам
шот-влак улыт. Чылаже 13.000 шукырак спортъеҥ-влак Кеҥеж да Теле Олимпий
Модмашыште 33 тӱрло спорт тӱрлык шотышто таҥасат. 400 тӱрлӧ сомылка-влак.
Икымше, кокымшо да кумшо сеҥыше-влаклан шӧртньӧ, ший да вӱргене медальым пуат.

Модмаш тыгай кугу лийын, кажне калык тудым модеш. Тыгай кушмаш тӱрлӧ азапым
ыштен, мутлан, бойкот-влак, допинг, шолыпналтыш да терроризм. Кажне кок ийыште
Олимпий модмаш-влак да ТУЙ йҥже, палыдыме спортеҥлан калык (южгунам калык
коклаште) чапым нӧлталашлан кертмешетым пуат. Модмаш-влак тыгеже эше оза ола да
эллан шке кояшлан кертмешетым пуат.

Акрет Грецийысе Олимпий модмаш-влак Олимпий Олаште эрталалтше йӱла да спорт дене
кылдалтше пайрем сынан лийыныт. Модыш-влакын кузе шочмышт нерген пале-влак
йомыныт, но ты событийым сӱретлыше икмыняр легенде аралалт кодын. Модмаш-влак
тылеч ончыч лийыныт гынат, документ дене палемдалтше икымше тыгай пайремлымаш
м.к.д.о. 776 ийыште лийын. Негызым Геракл пыштен. Модмаш-влакым эртарыме жапыште
савырле сӧрасымаш увертаралтын, тыгодым сар-влакымат чареныт (чарыман улмаш),
кеч тиде пунчал эрежак эскералтын огыл.

Римлян-влак толмо дене Олимпий модмаш-влак шке сыныштым палынак йомдареныт.
Христиан тыным налме деч вара нуно чий тын дене кылдалтшылан шотлалташ тӱҥалыныт
да 394 ийыште император Феодосий I нуным чараш кӱштен.

Олимпий шонымаш акрет таҥасымашым чарыме деч вара йӧршынлан йомын огыл. Мутлан,
Английыште XVII курым жапыште «олимпий» таҥасымаш да ӱчашымаш-влак ик гана веле
огыл лийыныт. Варарак тыгай таҥасымаш-влак Франций да Грецийыште эртеныт. Туге
гынат, нуным кундем сынан изи сомылкалан веле шотлаш лиеш. Кызытсе Олимпий
модмаш-влакын эн тӱҥ ончычсо «Олимпий»-влак лийыныт. Нуно 1859-1888 ийлаште
эреак эртаралт шогеныт. Олимпий модмаш-влакым уэш пӧртылмаш нерген шонымашым
Панайотис Суцос почеламутчо темлен, а илышыш тудым мер пашаеҥ Евангелис Заппас
шыҥдарен.

1766 ийыште археологический кычалмашым эртарыме деч вара Олимпий Олаште спорт да
храм полат-влакым верештыныт. 1875 ийыште археологический шымлымаш да кычалмаш
немыч-влакын вуйлатымышт почеш шуйнен. Ты пагытыште Европышто акрет жапым
романтико-идеалистический семын онченыт. Олимпийысе шонымашым да тӱвырам угыч
нӧлтал колтымо нерген ой Европо мучко моткоч вашке шарлен. Француз барон Пьер де
Кубертен тунам каласен: «Немыч Эл акрет Олимпий деч мо кодмым кычал муын. Молан
Франций тошто куатшым пӧртылтен ок керт?»

Кубертенын шонымыж почеш, француз салтак-влак 1870-1871 ийласе Франко-прусский
сарыште начар тазалыкыштлан кӧра сеҥалтыныт. Тыгай сӱретым тудо француз-влакын
кап-кыл тазалыкыштым шуарыме дене вашталташ тӧчен. Тидын годым калык эгоизмым
кораҥдаш тыршен да тыныслык ден калык кокласе келшымаш верч шоген. Тӱнямбалсе
самырыктукым шке вийжым кредалмаш пасушто огыл, а спорт таҥасымашлаште тергышаш.
Олимпий модмашым угыч нӧлталмаш тудын шонымыж почеш ты экшык-влакым тӧрлашлан эн
сай йӧн лийын.

1894 ий Пеледыш тылзын 16-23 кечылаштыже Сорбонно олаште (Париж университет)
эртаралтше конгрессыште Кубертен шке шонымашым да ыҥым тӱрлӧ калык ончыко
луктын. Конгрессын пытартыш кечынже тыгай ойыш шуыныт: кызытсе пагытын икымше
Олимпий модмаш 1896 ийыште ты модмашым шочыктышо элыште – Грецийыште, Афиныште
эртышаш. Тунам Интеркалыкын Олимпийский Комитетлан (ИОК) негызым пыштыме да
модмаш-влакым вӱдымылан нуно вуйын шогеныт. Комитетын I-ше президентше грек
Деметриус Викелас лийын. Ты пашам тудо 1-ше Олимпий модмаш чарнымеш, 1896 марте,
вӱден. Барон Пьер де Кубертен генеральный секретарь сомылым шуктен.

Икымше сеҥымаш деч вара Олимпий модмаш икымше нелылыкымат чытен. 1900 ийысе
Парижысе (Франций) II Олимпий модмаш да 1904 ийысе Сент-Луисысе (Миссури, УАШ)
III Олимпий модмаш тӱнямбал ончер дене ушнен шоген. Спорт таҥасымаш-влак тылзе
дене шуйненыт да ончышо калыклан оҥай лийын огытыл. Сент-Луисысе модмаште
утларакше американ спортъеҥ-влак лийыныт, молан манаш гын Европысо калыклан
теҥыз гоч вончаш технический амаллан кӧра моткоч неле улмаш.

1906 ийын Афиныште (Греций) эртыше Олимпий модмаште спорт таҥасымаш да лектыш
тӱҥ верым айленыт. Ончыч ИОК ты модмаш-влакым Олимпийысылан шотлен гын (кеч нуно
кажне кок ий гыч эртаралтыныт, а ныл ий гыч огыл), кызыт нуно Олимпий модмашлан
огыт шотлалт. 1906 ийысе модмашым южо спорт эртымгорно шанчызе-влак олимпий
шонымашын утаралтмаш семын ончат, молан манаш гын нуно модмаш-влаклан яра да
кӱлдымыш савырнаш пуэн огытыл.



https://mhr.wikipedia.org/wiki/%D0%9D%D1%8C%D1%8E%D1%82%D0%BE%D0%BD_%D0%98%D1%81%D0%B0%D0%B0%D0%BA

Ньютон Исаак (англичанла Isaac Newton, 1643 Шорыкйол 4 – 31 Ӱярня 1727 [Юлиан
кечышот почеш 25 Теле 1642 - 20 Ӱярня 1727]) — англичан физик, математик,
астроном. Классический физикын икыт негызлыше лийын. «Тыглай философийын
математикыл тӱҥалтше», кушто тудо кум механик да «тӱнямбалсе шупшвий» тӧртыкым
возен, кудо классический механикын негызле лийын. Дифференциальный да
интегральный исчисленийым, тӱсын теорийым, да шуко моло физик да математик
шонымашым пуэн.

Исаак Ньютон жапын фермерын эрге же лийын. Вулторп ялыште шочын Г.Галилеон колмо
да гражданский сар годым. Ачаже шочмо годым марте илен шыч шу. Рвезе черланыше
шочын. Тудлан ачан лӱмым пуэныт. Шочмашже рошто кечылан логалын, тидым Исаак
пиалын знаклан шонен. Черланыше лийын гынат, тудо 84 ий марте илен.

Ньютон шонен урлыкжын шотландысо дворян вож уло, кеч кузе гынат эртымгорно
шанчызе-влак шонат пуйто тудын вожжо 1524 ийыште нужна кресаньык лийыныт. XVI
курым мучашлан поян лийыныт, мландеозаеҥ разрядыш пуреныт.

1646 ийыште шорыкйолын аваже Анна Эскау адакат марлан лектын. У мари деч 63 ий
илышо ватыколышо деч кум йоча лийын, тудлан Исааклан шагал жап пӧлеклен. Ончен
куштышо рвезын чучу же лийын. Йочажапым Ньютон шыпкоштшо лийын. Лудаш да
технический модышым ышташ йоратен: кече шагат, вӱд шагат, вакш да моло. Чыла
илыш Ньютон шкенемын шкетын чучен.

Отчим 1653 ийыште Ньютоным лишке шогышо Грентемысо школыш тунемаш пуэныт, кушто
тудо аптекарь Кларк пӧртышто илен. Шукерте огыл рвезе пеш кугу усталыкым
ончыктен, кеч кузе гынат 1659 ийыште аваже тудым мӧҥгеш налын, да озанлык пашам
пуйнеже лие, кеч кузе гынат тидым аваже сеҥен огыл. Исаак чыла деятельность деч
йоратен кнагам лудмаш, да тӱрлӧ механизмым ыштымашым. Тиде жапыште Анналан тольо
Ньютонын туныктышоже Стокс, да туннемашым шуяш тудлан ӱедаш тӱҥале. Тиде
йодмылан чучу Уильям да аптекарьын родоже кембриджкысо университетын член ушнен.
Пытартышлан шке шонымашышкышт нуно тӱшка вий дене шуэныт. 1661 ийыште Ньютон
школым сай тунем пытарен, шинчымашым умбакыже шуяш кембридж университетыш каен.

1661 ийыште Пеледыш тылзыште 19 ийысо Ньютон кембриджыш тольо. Тӧртык почеш
тудлан экзаменым латин йылмелан ыштеныт, вара тудын тринити колледжыш
кембриджский университетын пурымыжлан каласеныт. Тиде колледж ден 30 наре ий
илышын кыл куча.

Колледж, чыла университет гай йосо жапым тунам илен. Тунам (1660 ийыште)
Английышто кугыжаэлым тӧрлатеныт, Карл II чӱчкыдын университетлан тулымашым
кучен шоген, шуко туныктышым шалатен Тринити-колледжыште чылажге 400 еҥ илен. Ты
тӱшкашке студент-шамыч, тарзе-влак да 20 кӱчызӧ нунылан колледж тӧртык почеш
подаянийым пуышаш ыле пуреныт. Тунемме процесс шӱкшӱ лийын. Ньютоным студент
сайзер разрядыш шынденыт, нунын туннемашлан тӱлымашым нален огытыл.
Кагазпогык-влак да шарналтымаштиде жап нерген шагал коден.



https://mhr.wikipedia.org/wiki/%D0%98%D0%B7%D0%B0%D1%80%D0%BD%D1%8F

Изарня — Арнян нылымше кечыже вӱргече да кугарня коклаште. Изарня марий йула
дене кылдалтын, мутлан, Семык пайрем арняште, изарнян тӱвыт кечым палемденыт.
Кече лекмеш мончаш пуреныт. Но тиде кечын мончаш пурымо йӱлаже шке шотан лийын.
Тидын годым кум вер гыч вӱдым налыныт: эҥер, памаш да таве гыч. Коҥгашкат
шолыштмо пу дене олтеныт. Эсогыл кырыме выньыкшымат тӱрлӧ пушеҥге гыч воштырым
налыныт. Выньык дене кырымышт годым тыге ойленыт «Нылле ик тӱрлӧ воштыран выньык
дене шымлу шым тӱрлӧ осалым, шӱкшакым, лавырам поктен колтем». А эше тӱвыт кече
эрдене самырык-влак «сӱмыраш» лектыныт. Аньык варам нумал каеныт, капкам пу
сорым дене чаракленыт, монча тӱньыкым петыреныт, да моло семынат орадыланеныт.



https://mhr.wikipedia.org/wiki/%D0%94%D0%B6%D0%B5%D1%84%D1%84%D1%80%D0%B8_%D0%A7%D0%BE%D1%81%D0%B5%D1%80

Джеффри Чосер (англичанла Geoffrey Chaucer 1343 – 1400 Шыжа 25) — аҥгличан
почеламутчо, "англичан почеламутын ачаже", Вестминстер Аббейын почеламутчо
лукыште икымше тойыме почеламутчо. Тиде годым тудо кумдан палыме поэт лийын
шуктен чыла илыме шке илышыштыже автор семын, философ, алхимик да астроном
лийын.Тудо шке лу ияш Левис эргыжлан шанче трактат пашам ямдылен, возен шоген.
Чосер государство пашаште чапым налын. Тудо бюрократ да дипломат лийын. Шуко
пашаже, кудышкыжо Герцогинян книгажымат пуртат, сай ӱдырамаш-влак нерген
легенде, тыгак Троилер ден Кризеиде. Тудо кумдан палыме лийын тачысе кечылан
Кентерберийский ойлымашыже дене. Чосер- кодшо фигур кушкын толмо законын вор,
икмарда англичан йылмын, тудо жапыште кунам ик эн тӱ литератур йылме Английыште
лийын француз ден латын йылме.



https://mhr.wikipedia.org/wiki/%D0%92%D3%B1%D0%B4_%D0%BF%D0%BE%D0%BB%D0%BE

Вӱд по́ло — команде дене таҥасыме спорт тӱрлык. Кок команде вӱдыштӧ иен мечым
тавалышын капкашке пурташ тыршат. Модмаш бассейныште эрта.

Ик команде деч иканаште модмашышке шым еҥ ушна. Куд модшо да ик капкаорол.
Ийымаш упшын тӱсшым шеревам кудалтен ойырат. Капкаорол-влак 1 але 13, тыгак 15
номеран йошкар тӱсан упшым чийышаш улыт. Командылаште модмаш годым модшо-влак
коклаште вашталтыш лийын кертеш.

Модшо-влак пасым пуен шке йолташыштлан меым колтен кертыт, лиеш, мечым ончылнет
шӱкен, ончыко ияш. Кӧ мечым ок кучо, тудым тӱкаш ок лий. Кунам орол модшо мечым
кучышо еҥ валке кержалтеш, тудлан мечым вӱд йымалне кучаш ок лий. Кугу йоҥылышым
ыштымылан модшым 20 секундлан але тавалышын атаке пытыме марте вӱд гыч луктыт.
Штраф жап эртымеке спортсмен угыч бассейныш пӧртылеш. Йоҥылыш кугу огыл гын
эрыкан кудалтымашлан йӧным пуат. Эрыкан кудалтымашым тавалышын капкашкыжат
колтен кертыт, капка мӱндырнӧ гын пас-влак дене мечым модылтат. Вӱд поло
модмашште уло вич метрын правилыже. штраф кудалтымаш-влак капка деч вич метр
тораште эртат. Тыгай кудалтымаш жапым шуйкалыде эртышаш. Тыгак, 3 кораҥдымашым
налше спортсмен ийымаш упшыжым кудашеш да анык модшо-влакын теҥгылыш модмаш
пытыме марте шинчеш.

Вӱд поло модмашым XIX курым мучашште Великобританийыште илыше спортсмен Вильям
Вилсон шонен луктын. Негызеш регби модмашым налын. Тӱҥалтышште модшо-влак мече
верч кредалыныт, мечым поген налашлан тавалышым вӱд йымалне кученыт. Капкаорол
пасушто (вӱдыштӧ) огыл лийын, вет мечым серыш пышташ тыршеныт, капкаорол серым
арален шоген.Тачысе сыным модмаш XIX курымын 80-ше ийлаштыже налын.

Вӱд поло дене шуко эллаште модыт, но эн кугу пагалымашым модмаш Венгрийыште да
ондаксе Югославийыште сулен.

Олимпиадын программышкыж вӱд поло ик эн ончыч пурен, 1900 ийыште. Ӱдырамаш-влак
2000 ий гыч таҥасаш тӱҥалыныт. Пӧръеҥ-влак кокласе вӱд поло дене тӱнямбал
чемпионат 1973 ий гыч эрта, Ӱдырамаш-влак коклаште - 1986 ий гыч.



https://mhr.wikipedia.org/wiki/%D0%92%D0%B8%D0%BA%D0%B8%D1%82%D0%B5%D0%BA%D0%B5

Виките́ке (англичанла Wikisource) — эрыкан книгагудо — «Викимедиа» коммерцдыме
фондын проектше. Яра шарлыше, тӱрлӧ йылме дене возалтше текст-влакым ик вере
погашлан негызлалтын. Проект шке пашажым 20 Пеледыш 2003 ийыште тӱҥалын.
http://www.wikisource.org интернет-адрес дене верланен. Сервер-влак Майами
олаште верланеныт. «Викитеке» мут мучаш «библиотека» мутын мучашыжым налын;
савыкталтше книга, журнал, газет-влакым арален кодымо вер семын Викитекым аклаш
лиеш.

Марла возымо икымше текстым Викитекышке 2013 ий тӱҥалтышыште савыктыме. Тиде
Чавайнын «Ото» почеламутшо лийын. http://www.wikisource.org порталыште марий
йылме дене 0 лаштык уло. Но ик лаштык - кажне гана ик произведенийлан ок
шотлалт. Кужу произведений-влакым, мутлан, Чавайнын «Элнет» романжым икмыняр
ужашлан шелме. Кажне ужаш - посна лаштыкыште. Тыге лудашат йӧнанрак, савыкташат
куштылгырак. Марий Викитекыште текст-влакым вераҥдыме годым кажне текстшым
«Meadow Mari» категорийыш пуртыман.



https://mhr.wikipedia.org/wiki/%D0%A4%D1%83%D1%82%D0%B1%D0%BE%D0%BB_%D0%B4%D0%B5%D0%BD%D0%B5_%D1%82%D3%B1%D0%BD%D1%8F%D0%BC%D0%B1%D0%B0%D0%BB_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82

Футбол дене тӱнямбал чемпионат (руш. Чемпионат мира по футболу, тыгак Футбол
дене тӱнямбал Кубок, ФИФА-н Тӱнямбал чемпионатше, мундиаль (исп. "Copa Mundial
de Fútbol" деч) чӱчкыдын лӱмдат.) - футбол модмаш дене калык-влак кокласе
таҥасымаш. ФИФАшке ушнышо эл-влак гыч пӧръеҥ-влакын чумыр командышт тӱнямбал
чемпионатыште таҥасаш толын кертыт. Финал турнир-влак 4 ий жапыште ик гана
эртат, но верлаште турнирлан ойырымаш-влак 3 ий жапыште эртат. 2010 ийысе
тӱнямбал чемпинатыш ушнашлан 204 команде таҥасен. Ойырымаш деч вара финал
турнирыште ик тылзе жапыште 32 команде таҥаса (31 - команде ойырымаш гоч эртен,
1 команде - оза элын чумыр командыже). Футбол дене тӱнямбал чемпионат-влакын
пытартыш матч-влакышт шуко ончышо-влакым пога, южгунам Олимпиадымат
ончышо-влакын чотышт дене ончылта.

Чыла тӱнямбал чемпионат-влакым шотыш налаш гын, 8 эл гына чемпион лӱмым сулен
кертын. Эн шуко гана Бразилий - 5 сеҥымаш, Италий Тӱнямбал Кубокым 4 гана сеҥен,
Германий - 4, Аргентине ден Уругвай - 2 сеҥымаш гыч кажныже, да ик сеҥымаш гыч
Англий, Франций, Испаний налыныт.

Тӱнямбал чемпионатлаште модшо семын кум гана чемпион лӱмым лач Пеле гына сулен
(1958, 1962 да 1970 ийлаште. Но чемпион титулым налмашште шке шотан рекордым
Марио Загало шынден - кок гана модшо семын (1958 да 1962 ийлаште), ик гана
тренер семын (1970), ик гана тренерын тӱҥ полышкалышыже семын (1993)

Тӱнямбал футболын эртымгорныштыжо Тӱнямбал чемпионат - икымше таҥасымашлан
шотлалт ок керт. 1909 ийыште Турин олаште сэр Томас Липтон турнирым эртарен,
варажым "Сэр Томас Липтонын Кубокшо" таҥасымашым "Икымше тӱнямбал чемпионат"
лӱмдаш тӱҥалыныт. Италий, Германий, Швейцарий гыч эн виян профессионал клуб-влак
толынт. Но Английысе футбол федераций тидымак ышташ келшен огыл. Футболын шочмо
вер гычыж толшо команде деч посна таҥасымаш шотан лийын ок керт. Тидым
умылымеке, Липтон шке турнирышкыж Англий гыч "Вест-Окленд" лӱман вуйчо клубым
ӱжын. Тиде командыште мланде шӱй (каменный уголь) шахтын пашаеҥже-влак модыныт,
но "Вест Окленд" турнирым сеҥен. 1911 ийыште англичан-влак Италийыш угыч
пӧртылыныт, шке чап лӱмыштым аралаш кӱлеш лийын. Финалыште "Ювентус" клубым 6:1
счет дене сеҥымеке угыч чемпион лийыныт.

Кугу кӱкыштан калык-влак кокласе таҥасымашлан лач Олимпиаде гына шотлатын. 1924
ден 1928 ийлаште Уругвайын командыже сеҥен. Профессионал спорт чот вийым погаш
тӱҥалын, вуйчо команде-влак деч чот ойыртемалын, сандене ФИФА тӱнямбал
чемпионатым эртараш шонен пыштен.

1926 ийыште ФИФАн конгрессыштыже Анри Делоне каласен: "Таче футболым Олимпий
Модмаш коклаште футболым кучаш ок лий". Тунамак ФИФА-н исполкомжо комиссийым
чоҥен, комиссий Тӱнямбал Кубокым эртарыме йӧным кычалаш ушнен. 1928 ийыште Ага
тылзын 28 кечынже Амстердам олаште ФИФА-н конгрессше йӱклымашым эртарен.
Тӱнямбал чемпионатым эртарымылан йӱкым 25 делегат пуен, тореш 5 еҥ лийын.



https://mhr.wikipedia.org/wiki/%D0%A3%D0%95%D0%A4%D0%90

Европысо футбол ассоциаций-влак ушем (рушла Сою́з европе́йских футбо́льных
ассоциа́ций, англичанла  Union of European Football Associations, марий да руш
транслитерацийыште УЕФА) — Европышто да Азийын икмыняр веллаштыже футбол пашам
виктарыше ушем. Европышто чыла националле футбол ассоциаций-влакым уша, европысо
клуб да чумыр команде-влакын таҥасымашыштым эртара, рекламе да трансляций деч
налме парышым клуб да националле ассоциаций-влак коклаште пайла. ФИФА ушемыш
пурышо конфедераций-влак коклаште УЕФА эн виян да эн поян. Тӱняште эн виян
футболист-влак Европышто модыт, молан манаш гын, тушто эн кугу пашадар тӱлалтеш,
поснак Англий, Италий, Испаний да Германийыште. Тыгак, УЕФА ушемышке шуко виян
чумыр команде пура, сандене тиде конфедерацийын элже-влак тӱнямбал кӱкшытысӧ
таҥасымашлаште шукын модыт: тыге, 2006 ийысе тӱнямбал чемпионатыште 32 команде
гыч 14-ын УЕФА гыч лийыныт.

УЕФА-лан 1954 ий 15 Пеледышыште Базель олаште (Швейцарий) негызым пыштеныт.
Франций, Италий да Бельгийын футбол федерацийышт ушемым чоҥаш кутырен келшеныт.
Тӱҥалтышыште УЕФА-шке 25 эл пурен, кызыт - 53. 1959 ий марте вуйпӧртшӧ
(штаб-квартира) Париж олаште лийын, вара Бёрн олаш куснен. 1995 ий гыч
швейцарийысе Ньонышто верланен. УЕФА-н икымше президентшылан Эббе Шварцым
сайленыт.



https://mhr.wikipedia.org/wiki/%D0%9C%D3%B1%D0%BA%D1%88

Мӱкш (лат. Anthophila. Мӱкш-влак кӱшылйамагатыш пура, лат. Apoidea) —
шыҥа-копшаҥге. Тӱняште 20 тӱжем наре мӱкш тӱрлык уло. Антарктидым шотыш налде,
мӱкш-влакым Мландын кеч могай лукыштыжо муаш лиеш. Нектарым да пеледыш пуракым
кочкыт, нектар - вийым, пеледыш пурак - ошыкым да моло кӱлешан эменым пуа.
Нектарым погаш мӱкш кужу нержым пайдалана. Кажне мӱкшын кок мужыр шулдыржо уло.
Шеҥгел шулдыр мужыржо изирак.

Мӱкш шыркаҥдымаш паша денже пеледше кушкыл-влаклан шукемаш полша. Нектар да
пеледыш пуракым погымо годым ик пеледыш гыч весыш чоҥештылеш, капштыже кушшо ӱп
дене пеледыш пуракым пога. Ӱп коклашке пеледыш пурак пижеш. Мӱкш шке мӱшкыржым
йол денже эрыкта да пеледыш пуракым шеҥгел йол коклаште верланыше калташке пога.

Пелдыш пурак ден нектар иктеш варалтыт, тиде нугыдым карашыш оптат, ӱмбакыже
мӱкш муным пыштат, вара караш петыратлтеш. Ялозанлыклан мӱкш-влак кугу пайдам
кондат. Мӱйым ыштыме дене гына огыл, пеледышым шыркаҥдымаш - моткоч кугу пайда.
Мӱкшава шыжым ик кечыште 2000 муным пышта, мӱй погымо жапыште 1000 гыч 1500 муно
марте.

Южо мӱкш тӱрлык-влак пеледыш пурак олмеш пеледыш ӱйым гына погат. А Meliponini
лӱман мӱкш тӱшка колышо шыҥа-копшаҥгым кочкыт - пеледыш пуракым огыт пого. Нунын
умдышт уке.



https://mhr.wikipedia.org/wiki/%D0%9C%D3%B1%D0%B9

Мӱй - мӱкшын тыршымыж дене ышталтше шере кочкыш йорвар. Мӱй 13-20 %-лан вӱд гыч,
70-80 %-лан углевод (глюкозо, сахарозо, фруктозо) гыч шога. В1, В2, В6, Е, К, С,
провитамин А-каротин, фолиевый кислота витамин-влаклан поян. Мӱй айдемын
тазалыклан кугу пайдам конда, сандене тудым ожнысек кочкыныт, чайыш оптен
йӱыныт, кочкышым ямдыленыт, вес шот денат кучылтыныт.

Ожнысек мӱйым ыштыше-влак коклаште Россий тӱнямбалне ончылно лийын. Кеч тачысе
кечын изиш шеҥгелан кодынна гынат, Российын тӱрлӧ лукыштыжо мӱкшым ашныме паша
тӱзлана гына. Тыге Пошкырт Элыште, Алтай, Краснодар, Пермь мланделаште, Адыгей,
Ростов, Кна, Марий Эл, Рязань, Воронеж, Орынбор велыште мӱкшызӧ-влак шукын улыт.
Йот эл-влак кокла гыч эн шуко мӱыйым Китай, Франций, Украина, Казахстан, Греций
да Австралийыште ыштат.



https://mhr.wikipedia.org/wiki/%D0%9A%D1%83%D0%B3%D0%B5%D1%87%D0%B5

Кугече (рушла Пасха) — идалык жапыште йӱла пайремыште ик эн вучымо да ик эн
пагалыме пайрем. Тудо эреак шошым, Ӱярня (пайрем) деч шым арня вара толеш.

Марий-влак кугечылан ончылгоч ямдылалташ тӱҥалыныт, пӧрт кӧргым, сурткӧргым
эрыктеныт, коҥгам ошемденыт. Пайремым вучымо да эртарыме радам турло кундемыште
турло лийын. Кугечылан кушкыжмын ямдылаташ тӱҥалыныт. Южо вере тудым пел кон
кече маныт. Тидын годым осал шӱлыш, осал пурымо деч аралалтыныт: омсам, капкам
петыреныт, пызле укшым омса ӱмбаке пыжыктеныт. Ял калык мончаште мушкылтын,
тыгодым колышо родо-тукымым пырля ужыныт. Марий-влак ты кушкыжмын кечывал деч
вара чесым поген, юмылан пелештеныт.

Кугече деч ончыч вӱргечым кечыла вӱргече, южо вере тоштымарий кон кеч маныныт.
Тиде кече ойӧрым шуктымо дене ойыртемалтын. Кечывал деч вара коҥгаш тулым
пышташ, пошкудо дек пураш ок лий улмаш. Тиде вӱргечын кӱварым ӱштын огытыл, ӱпым
шерын огытыл, уке гын чыве пакчам удыраш тӱҥалеш маныныт. Оксам пуэн огытыл, тӱҥ
пашам ыштен огытыл. Колыштдымо еҥын сурткайыкше пытен кертын але кеҥеж кечын
осал тутан, шолем шурно поянлыкышым пытарен кертын манын шоненыт.

Изарня сорта чӱктышлан шотлалтын. Ты кечын еш дене чумырген марий-влак шке
колышо родо-тукымыштым уштен кычкыреныт, нунын лӱмеш ямдылыме сийым тамленыт.
Кастене нуным ужатен колтеныт. Тиде кечылан сортам шке гына ыштеныт, черкыште
налаш йӧрен огыл. Тиде кечын удыр-влак сӧрстарышыштым тӧрлат, ий мучко волгалт
илаш манын.

Кугече дек ямдылалтмаш шуматкечын тӱҥалын, тудым эше кугу кон кече маныныт. Кугу
сомылым тӧрлен огытыл, кумалме сийым ямдыленыт, муным чиялтеныт. А руш вераш
куснышо марий-влак ты кечын Христосын ылыжмыжым лӱмеш эртарыме черке
кумалтышышке коштыныт. Пурам шолтен, шуаш шынденыт. Мончаш пуреныт. Нӧртен
ямдылыме шоган вӱдеш муным чевертеныт.

Кугече кечын мелнам кӱэштыныт. Марий вера ден чимарий йӱлалан ӱшаныше-влакын
пайрем радам ойыртемалтын. Марий-влак йӱдым маленыт, чесым эрдене ямдылаш
тӱҥалыныт, да кечывал гутлаште ӱстелым погеныт. Кум ныл еш ваш ужын чоклен
кумалыныт, пурам йӱыныт, самырык ваш модын юарленыт, кугырак-влак унала
коштыныт.

Тыгак Кугече кечын игечым эскереныт. Эрдене кече модын кӱза гын, илыш куштылго
лиеш, маныт. Кугече эрдене ояр гын, шурно сайын шочшаш, мӱй чот лийшаш. Йӱран
гын, идалык поҥгылан поян лиеш, да йӱран игече Семык марте аралалтеш.

Кугече годым кӱдырчӧ кӱдырта - кеҥеж шокшо лиеш, маныт. А Кугече кече мардеж
эрвелым пуалеш гын, эр ӱдыман. Кугече йӱдым шӱдыран – поҥго шочеш. Кугече луман
лиеш гын - емыж шочеш.



https://mhr.wikipedia.org/wiki/%D0%91%D0%B0%D1%81%D0%BA%D0%B5%D1%82%D0%B1%D0%BE%D0%BB

Джеймс Найсмит уло тÿнялан баскетбол модмашым шонен лукшо семын пале улеш. Тудо
1861 ийыште Канадыште шочын. Эшке кунам шкежат школышто тунемын – у модмышын
концепцийже вуйыштыжо чоҥалтын. Вара колледжыште физкультурым туныктышылан пашам
ыштымыж годым умылен: Телым футбол да бейсбол дене сайын модын от керт.
Стадионышто лум возеш, мечым поктен от керт. Ала мо весе кÿлеш. Кумда огыл
верлан келшыше модмаш кӱлын. Теле тылзын 1891 ийыште Спрингфилд олаште Джеймс
Найсмит шке туныктымо классланже у модмашым ончыктен. Иrымше гана футбол мече
дене пайдаланеныт. А баскетбол оҥго олмеш корзинкам пырдыжышке пыжыктеныт.
Пытартышлан увертарымаш оҥаште виктарчык дене кагазым сакеныт. Но модмаш деч
вара тиде лаштык йомын. А икмыняр кече деч вара ик студент Джеймс Найсмит дек
толын да каласен: "Тиде мый кагазым налынам. Мый шонем, тиде модмашын моткоч
кугу ончыкылыкшо уло, сандене тудым сувенир семын шкаланем налнем ыле. Но кызыт
шонем, тудо тендан дене кийышаш".

Джеймс Найсмит баскетболын виянмыжым тÿткын эскерен. Вет модмаш шочын гына – кок
ий гыч тудын дене шуко эллаште пайдаланаш тÿнальыч. А тачысе кечын тиде ик эн
пагалыме спорт толкынлан шотлалтеш. Икымше гана Олимпиадышке баскетболым 1936
ийыште Берлин олаште эртыше модмашыште пуртеныт.



https://mhr.wikipedia.org/wiki/%D0%A8%D0%B0%D0%B9%D0%B1%D0%B0%D0%BD_%D1%85%D0%BE%D0%BA%D0%BA%D0%B5%D0%B9

Шайба́н хокке́й — ий валне эртыше спорт модмаш, хоккей радамыш пурышо спорт
тӱрлык. Кок команде ваш-ваш таҥаса, клюшко дене икте весылан шайбым колтен,
тавалышын капкашкыже шайбым пурташ, да ты годымак шке капкаштым аралаш тыршат.
Кӧ тавалышын капкашкыже шукырак шайбым пурта - тудо сеҥа.

Клюшкы дене мечым эше XVI-шо курымыштак Голландийыште поктыл модыныт. Варажым
тиде онай жап эртарымаш Английыште да Скандинавийыште шарлен. Модмаш семын тудо
Канадышке куснен. А Канадыштыже моткоч шуко ер уло, тылым нуным ий налеш. Тудо
жапыште кугу неле мечы дене модыныт. Шинни тудо маналтын. 1879 ий гыч кажне
канадысе пайремыште хоккей дене таҥасеныт

1885 ийыште Монреаль олаште икымше Хоккей Ассоциаций чоҥалтын. Ик ий гыч тыштак
модмашын официаллле виктарчыкшым пеҥгыдемденыт. Ынде ик командыште шым модшо
гына лийын кертын. Икымыше калыккокласе вашлийымаш кандысе да английысе команде
коклаште лийын. Нине кок кундем хоккейышке кугу паша надырым пыштеныт. 1893 ий.
Канадын генерал-губернаторжо, Фредерик Артур лорд Стенли оф Престон эн сай
командылан полекым кучыктен: ший гыч ыштыме кугу вазым. Ший вазыжым Стэнли Кубок
лумдаш туналыныт. Ну а икымше гана тудым канадысе чемпион «Монреаль» клуб сулен.

XX-шо курым. Стэнли Кубоклан профессионал-влак гына танасаш тунальыч. Нуныжо
оксалан кора модыт. А профессионал огыл-влаклан бизнесъеҥ Монтегю Алан шке
призым кучыкташ туналын. Тудыжым Алан Кубок лумдаш туналыныт.

А виктарчык-влак жап дене вашталтыныт. 1900 ий. Френсис Нилсон капкашке сеткым
сакен. Модмаш жап ынде кум ужашлан шелалтеш, кажныже коло минут гыч. Кажне
модшылан шке номержым пыжыктеныт. 1929 ий. Клинт Бенедикт лӱман капкаорол икымше
гана маскым чиен.

Европышто чемпионат-влак 1910 ий гыч эртаралтыт. Икымше турнирыште Кугу
Британийын командыже сеныше лийын. Вара кум гана почыла Чехийын чумыр командыже
икымше верым сулен. 1920 ий. Икымше Тунямбал чемпионатыште кок континент
вашлийын. Йудвел Америке да Европо. Лач тунамак Канаде, хоккей модмаште эн тале
команде лӱмым сулен, да варажым 50 ий наре ончылно гына лийын.

Сар деч вара икымше кугу танасымаш 1948 ийыште лийын. Канадын чумыр командыж
воктек эше ик виян команде шогалын. Чехословакий. Но катастрофылан кӧра эн тале
спортсмен-влакым Чехословакий йомдарен. Ынде тиде чумыр команде тунямбал
вашлийымашыште кугу кӱштыш кӱзен ок керт.

Чехословакийын вержым кум ий гыч Швеций айла. Кум гана тудо тӱнямбал чемпион
лийын.

1963 ий. Шке кугу сенымаш корныжым Совет Ушемын чумыр командыже туналеш. Индеш
гана, почыла тудо тунямбал чемпион лийын. 1972 ийын Идым тылзыже. Историйышке
пурышо Суперсерий, кушто 8 матчым эн виян спортсмен-влак Канаде гыч, Совет
Ушемын сборныйже ваштареш модыныт. Канадын сеҥалтмыжлан уло тӱня ӧрын каен. Но,
чынак, совет хоккеист тӱняште эн виян командым сененыт.

Мемнан историйыште тиде лӱм-влак кодыт: Валерий Харламов, Владислав Третьяк,
Геннадий Цыганков, Александр Якушев… Нуно мемнан хоккейым уло тунялан
ончыктеныт.

У жапыште экономикыште вашталтыш-влаклан кӧра шуко спортсмен вес элыш шуаралташ
каеныт. Россий Федераций хоккейыште шуко жап ойыртемалт кертын огыл. Но 2008
ийыште Квебек олаште, кажныже 8 сеҥымашым налын, финалыште адакат Канадын да
Российын чумыр командышт вашлийыныт. Коктынжат тиддеч ончыч шуко ий сеҥымаш деч
посна кодыныт ыле. Тиде матч историйыш кеч кузеат пурышаш ыле. Кокымшо минутышто
Александр Семин икымше голым пурта. Но варажым Канаде мыланна 15 минутышто кум
голым чыка. Изиш вучалтен, Семин эше ик гол дене ойыртемалтеш, но тидлан Канадын
сборныйже нылымше голым вашмут семын пуа. 4:2 счет. Россий шеҥгелан кодеш. Чылан
шӱм вургыжын вучат, мо ынде лиеш… Модмаш жапын кумшо ужашыже тӱҥалын. Тӱҥ
тренерна Вячеслав Быков икмыняр вашталтышым стратегийыште ышта. Алексей
Терещенко мемнан деч кумшо голым чыкалта. Счет 4:3. Ме садак шеҥгелне улына.
Канадысе спортсмен-влак сенымашыштым кучынешт. Тыште Илья Ковальчук, кудыжым
шукын вурсеныт счетым тӧрла. 4:4. Ынде чыла ик гол вашталтен кертеш. Матч
пытымеке ик минуто гына кодын. Илья Ковальчук шке кокымшо, шӧртньӧ голжым пурта.
15 ий гыч, Россий хоккей дене угыч тунямбал чемпион лийын.



https://mhr.wikipedia.org/wiki/%D0%A2%D0%B8%D1%88%D1%82%D0%B5%D1%80

Тиштер (грек. ἀλφάβητος) — возыктыш тӱрлык, кӱемалтше тамга-влак дене чоҥалтеш,
йылмыште кучылталтше чыла тиште-влак. Тиштерыште ик тамга - буква - ик йӱкым
ончыкта. Но кутырымо йылмыште чӱчкыдын йӱк буквалан келшен огыт тол. Тиштер
пиктографий тиште деч ойыртемалтеш. Пиктографий возымаште ик тамга ала могай
умылым ончыкта (шемер калыкын клин возымаш). Морфем да логографий возымашште ик
тамга ик морфемым (китайысе возымашште) але мутым ончыкта. Тиштерын икмыняр
тӱрлыкшӧ уло:

Консонант тиштер - йӱкпале-влак соҥйӱкым гына ончыктат. Йоҥйӱк-влакым посна
тамга системе-дене палемдат. Йӱкпале-влакым тиштерыште пеҥгыдемдыме радам дене
шогалтыме. Тиде радам почеш мутер, энциклопедийлаште мут-влакым вераҥдат.



https://mhr.wikipedia.org/wiki/%D0%A1%D1%83%D0%B0%D1%81_%D0%AD%D0%BB

Суас Эл Республик (Татарстан, Татарий, суасла Татарстан Республикасы; рушла
Республика Татарстан) — Россий Федерацйын ужашыже, Тудо Юлсер федерал йырвелыш
пура.

Киров, Сембер, Самаре, Орынбор велла, Марий Эл, Чуваший, Пошкырт Эл, Одо Эл
Республик-влак дене йыгыре улеш.

Суас Эл Россий Федераций покшелне, Элвел-Европысо лапверыште, Юл да Чолман
эҥервлакын иктыш йоген ушнымо верыштыже улеш. Озаҥ Моско деч эрвел могырышто,
797 меҥге тораште верланен.

Республик территорийын 16% деч утларакшым чодра айла, тушто тумо, писте, куэ,
шопке, иман пушеҥгевлак гыч пÿнчö, кож кушкыт. Верысе фауныш 430 тÿрлö тупрÿдан
да ала мыняр шÿдö наре тупрÿдыдымö янлык вид пура.

Игече икмардан кукшо. Южгунам пеш чот кукшо (засуха) лиеш. Шорыкйол тылзын (эн
йÿштö тылзе) кыдалш температуржо −14 °C, сÿрем тылзын (эн шокшо тылзе) кыдалш
температуржо +19 °C. Йÿр да лум 460 гыч 520 мм марте лиеш. Кушкыл 170 наре
кечыште кушкеш да вияҥеш.

Республикын тÿҥ мландыкöргö поянлыкше — нефть. Республикыште 800 млн тонн лукташ
лийме нефть уло; чылаже 1 млрд тонн шапаш лийын кертеш ман шонат.

Крупнейшие реки — Юл да Чолман, а также два притока Камы — Виче да Ош Виче,
обеспечивают общий сток 234 млрд м³/год (97,5 % общего стока всех рек). Кроме
них, по территории республики протекают еще около 500 малых рек длиной не менее
10 км и многочисленные ручьи. Большие запасы водных ресурсов сосредоточены в
двух крупнейших водохранилищах — Куйбышев да Нижнекамск. В республике
насчитывается также более 8 тыс. небольших озер и прудов.

Гидроэнергопотенциал рек реализуется на р. Каме недозагруженной Нижнекамск ГЭС
вырабатывающей около 1,8 млрд кВт·ч/год (по проекту — 2,7 млрд кВт·ч/год).

Татарстан включён в список лесоизбыточных регионов. На территории региона
встречаются особенно плодородные мощные чернозёмы, а преобладают серые лесные и
выщелоченные чернозёмные почвы. В недрах республики содержатся значительные
запасы подземных вод — от сильно минерализованных до слабосолоноватых и пресных.

Население Татарстана по состоянию на 2005 год — 3768,5 тыс. чел., городское —
74,5 % (2005). Плотность населения — 55,4 чел./км (2005).

Суас Элын эн кугу илемлан Озаҥ ола шотлалтеш. Тыгак, Республикыште 20 ола, 21
ола сынан поселко, 897 сельсовет уло.

Высшим должностным лицом в Республике Татарстан является президент. 25 марта
2005 года Минтимер Шаймиев наделен полномочиями президента Республики Татарстан
на новый срок Государственным Советом Республики Татарстан по представлению
Президента Российской Федерации.

Однопалатный Государственный Совет (парламент), который состоит из 100
депутатов, является высшим представительным, законодательным и контрольным
органом государственной власти. 26 марта 2004 года Председателем
Государственного Совета Республики Татарстан был избран Фарид Мухаметшин.

Кабинет Министров республики является исполнительным и распорядительным органом
государственной власти и возглавляется премьер-министром. 11 мая 2001 года
премьер-министром Республики Татарстан во второй раз утвержден Рустам
Минниханов.



https://mhr.wikipedia.org/wiki/%D0%9F%D0%BE%D1%87%D0%B5%D0%BB%D0%B0%D0%BC%D1%83%D1%82%D1%87%D0%BE

Поэзий да прозо коклаште ойыртем уло. Почеламутчым ойыртемалтше еҥ семын аклат,
юмо тудлан кӱкшӧ мут-влакым возгалаш мастарлыкым пуен, манын ойлат. Тиде
статуслан кӧра почеламутчо мутым термин семын аклаш огеш лий. Тиде мут дене
калык айдемын возгалыме мастарлыкшым акла: сайын огыл возгалыше айдеме нерген
"почеламутчо огыл" манын ойлат. Айдемым почеламутчо лӱмдаш тӱҥалышт манын,
южгунам почеламутым возымаш але савыктымаш гына огеш сите.

Икымше марий почеламутчо шотышто ӱчашымаш кая. Школлаште С.Г.Чавайным икымше
почеламутчылан шотлат. Тудын возымо "Ото" почеламутшо икымше марий почеламутлан
шотлалтеш. Но Чавайн деч ончыч Павел Глезденёвын "Вараксим" лӱман почеламутшым
савыктеныт. В.А.Мухин тиде почеламутым "марий поэзийын шедеврже" ман лӱмден.



https://mhr.wikipedia.org/wiki/%D0%9C%D3%B1%D0%B7%D0%B8%D0%BA%D1%8B%D0%BB

Мӱзикыл (англичанла musical) (южгунам музык комедий лӱмдат) – сценыште шындыме
музык произведений. Тыште герой-влакын кутырымашышт, муро, сем, куштымаш-влак ик
произведенийыш кылдалтыт. Сюжет-влакым чӱчкыдын кумдан палыме произведений-влак
гыч налалтыт: Бернард Шоу, Шекспир, Сервантес, Чарльз Диккенсын драме-влакыштым
кучылтыт. Мьюзикл театр сымыктыш радамышке кызыт пура, а вет шуко жам тудым
театрал-влак шотышко налын огытыл. Мюзикылым шындаш – шуко оксаш шуеш.
Америкыште спектакль-влак кажне кечын икмыняр ий жапыште эртат, оксам шуко
погат, сандене тӱрлӧ спецэффект-влакым тыгай мӱзикыллаште кучылтыт. Театр
жанр-влак коклаште мӱзикыл ик эн шуко оксам конда. Уло мом калыклан ончаш,
теме-влак улыт, актер ойыртемлан йӧн шуко. Формо дене мӱзикыл эн чӱчкыдын кок
акт гыч шогышо спектакль семын лиеш.

Мӱзыкыл шочмо деч ончыч сценын ятыр "куштылго" жанр-влакше пырля варалтыныт:
варьете, француз балет, драме интерлюдий. 1866 ийыште Идым тылзын «Black Crook»
постановко эртен - романтик балет, мелодраме, моло жанр-влак тыште варалтыныт.
Тудымак у мӱзикыл жанрын тӱҥалтышыжлан шотлалтеш. Англичан продюсер Джордж
Эдвардс "Хористка" хитшым музык комедий семын лӱмден. Музык комедийыште тӱҥ -
сюжет огыл. Тӱн - йӧратыме мурымаш номер-влак. Эн йӧратыме мурызо-влак
йоҥгалтареныт. Эдвардсын постановкыжо-влак Нью-Йоркышто моткоч чот келшеныт,
сандене XX-шо курым тӱҥалтыш марте мӱзикыл жанрыште чылан англичан-влак почеш
ошкылыныт.

Икымше тӱнямбал сар деч ончыч талантан эмигрант-влак (Херберт, Фримель, Ромберг)
Америкыш илаш кусненыт да тушто мӱзикыл жанрым шыҥдараш пижыныт. 20-шо, 30-шо
ийлаште тиде пашашке у американ семлызе-влакын (Джером Керн, Джордж Гершвин, Кол
Портер) пашашке ушнымышт дене мӱзикыл «американ тӱсым» налеш. Семыште джаз,
рэгги стиль-влакым кучылташ тӱҥалыныт. Мӱзикыл гыч южо сем-влак классик сем-влак
радамыш пуреныт. Кокымшо тӱнямбал сар деч вара мӱзикыл-влакын сюжетышт шотанрак
лиеш. Куштымаш-влакат виян да талырак лийыт.



https://mhr.wikipedia.org/wiki/%D0%9A%D0%BE%D0%BC%D0%B8_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA

Ко́ми Респу́блик (комила Коми Республика, рушла Республика Коми) — Россий
Федерацийысе субъект, Кас-Йӱдвел федерал йырвелыш пура. Рӱдола — Сыктывкар ола.

Йӱдвелне - Ненецкий автономный округ да Архангельск вел дене, эрвелне - Тюмень
вел дене, кечывалвелне – Хант-Манси автоном йырвел, Свердловск вел, Пермь край,
Киров вел дене пошкудылана.

Мландын ик эн шергакан поянлыкше - Печоро-Илычский заповедник. Еҥ ты
пушеҥге-влакым тарватенат огыл, тыгай чодыра Европышто тетла уке. Кызыт
заповедникым ЮНЕСКО ушем арала.

23 Ӱярня 1971 ийыште тыште мланде йымалсе ядерный пудештарымашым ыштыме. 5
килотоннаш 3 зарядым Пермь крайысе Чердынский кундемыште пудештареныт. Коми АССР
деч 100 меҥге тораште.

Коми республикыште шуен вашлиялтше кушкыл ятыр уло. Йӱдвел-касвелне тундра
кушкыл, кечывалвелнырак — чодыра-тундра, кечывалвелне — чодыра поянлык пӱртӱсым
пойдара.

Коми Республикыште 4400 тӱрлӧ янлык ила, нунын коклаште шанчызе-влаклан тиддеч
ончыч палыдыме кок вид уло: нематод да олигохет. Печоро да Вычегде эҥерлаште
гына вашлиялтыт.

239 тӱрлӧ кайык ила (44 семемействе, 17 отряд). Йошкар Кнагашке кречет, сапсан,
пӱркыт, орлан-белохвост, скопа, краснозобая казарка, пискулька да изи
(тундряной) лебедь кайык-влакым пуртымо.

Тыгакак эше икмыняр кайыкым оролыман: лебедь-кликун, чыла шыл кочшо кайык-влак,
тумна-влак, сур турня, кроншнеп, шӱшпык да т.м.

Кочкашлан ош куропаткым, глухарь, тетерев, рябчик, комбо, лудо-влакым, куликым,
курмузакым кучылыт.

Коми Республик москосо жап дене ила. Российыште MSK кӱчыкемдымаш дене возалтеш,
UTC деч + 4 шагатлан ойыртемалтеш. Коми Республикын касвел ужашыже (Сыктывкар
ола дене пырля москосо жап деч ик шагатлан ойыртемалтеш (UTC+3).

Кокласе курымлаште коми калыкын мландыже Новгородысо республикын кид йымалныже
лийыныт, XV курымышто Москосо княжествыш пуреныт. Тӱҥ шотышто янлык коваштым
тышеч наҥгаеныт. Йӱштӧ игече шогымылан да корно уке улмылан кӧра ты верыште
калык шагал илен. XVIII курымышто Ухта эҥерыште нефтьым лукташ тӱҥальыч.

Промышленность кушмаш да калыкчот кугеммаш Коми Республикыште 1930—1950-ше
ийлаште тӱҥалын, ГУЛАГын пашаж ден кылдалтын. 1930-ше ийла тӱҥалтышыште Коми
мландыште мланде шӱйым муыныт, Кугу Ачаэл Сар тӱҥалме дене Донбассысе мланде
шӱйым йомдарыме годым комисе мланде шӱй тудым алмаштен. Тунамак нефтьым, мланде
шӱйым, пуым лукташлан Ухта — Печоро — Инта — Воркута кӱртньыгорным 1942 ийыште
пыштеныт. 1950-ше ийла мучашыште ГУЛАГ системым пытареныт, но тачат Коми
республикыште шуко казамат кодын.



https://mhr.wikipedia.org/wiki/%D0%9A%D0%BE%D0%BB%D1%83%D0%BC%D0%B1,_%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%A5%D1%80%D0%B8%D1%81%D1%82%D0%BE%D1%84%D0%BE%D1%80%D0%BE%D0%B2%D0%B8%D1%87

Валентин Колумб (Валентин Христофорович Колумб) (1935 Ага 3, Морко кундем,
Мызэҥер ял — 8 Теле 1974, Йошкар-Ола) — марий серызе, почеламутчо, кусарыше,
СССР писатель ушемын членже (1961), Марий Эл Республикысе Олык Ипай лӱмеш
Кугыжаныш самырыктукым премийын лауреатше (1968).

В. Колумб чодыралан поян, сылне вер-шöран Морко кундемысе Мызеҥер ялеш шочын.
1936-шо ийыште  ончыклык поэтын ешыже Пумыр почингаш илаш куснен. Тунам
Валентинлан улыжат идалык веле эрталтен улмаш. Мызеҥер ялеш шочшо ончыклык
поэтын пÿрымаш корныжо вес кундемдене ÿмыреш кылдалтеш. Уш-акылым чумырымо да
шындарыме пагытым Пумыр ялыште эртарыше  рвезе тиде вер-шöр нерген тыге манеш:

Валентин Колумб ешыште кокымшо йоча лийын. Ачаже – Христофор Степанович Декин
волисполком секретарь пашам шуктен шоген, аваже –  Перасковья Николаевна
Николаева колхоз пашаште тыршен. Фамилийже нерген Валентин Колумб 1960 ий  20
декабрьыште руш поэт Н. Старшиновлан возымо серышыштыже тыге умылтара: «Фамилием
кушеч лектын? Ала-могай святойлан кöра ачамым Христофор манын лÿмденыт. Тудо
сайын тунемын. Нылымше классым моктымо лист дене пытарен. Сайын тунеммыжланак
туныктышо Декин олмеш Колумб фамилийым налаш темлен». 1943 ийыште 8 ияш Валентин
шке ялысе тӱҥалтыш школыш тунемаш каен. Валентин Колумбын йоча пагытше Кугу
Ачамланде сар дене кылдалтын. Шучко тулан жап изи рвезын чонешыже нигунам
ÿштылалтдыме палым коден: фронт гыч ачаже, Володя изаже пöртылын огытыл. Сар
ийласе илыш Колумбын ешыжланат пеш неле да йӧсӧ лийын. Шкет кодшо аважлан
шочшыжо-влакым, моло деч ӱлнырак ынышт лий манын, пукшен-йӱкташат, чиктен
шогалташат кӱлын. Чияш укелан кӧра Валентинланат кокымшо классыште тунеммыж
годым школыш коштмым чарнаш пернен. Варажым тиде классымак «отличий» дене
пытарен. 1948 ийыште Волаксола шымияш школыш кошташ тӱҥалеш, комсомол радамыш
пура. Тыштат «отличий» дене тунем лектеш да эше кум ий марте Весшӱргӧ кыдалаш
школышто шинчымашыжым нӧлта. Тыштат тыршен тунемеш, но ик туныктышын каура
койышыжлан кöра шöртньö олмеш ший медаль гына тудлан логалшаш ыле. Ала-могай
амаллан кöра ший медальжат Валентин Колумблан огеш логал. 1954 ий шыжым Валентин
Колумб Марий АССР серызе ушемын темлымыже да шке чон йодмо почеш, Москосо
А.М.Горький лӱмеш Сылнымут институтыш тунемаш пура. Тышечын «Колумбын поэзий
теҥызше» тӱҥалеш. Тудын мурйогынжо калык коклашке кумдан да кӱкшытын шарлымыже
50-ше ийла кыдал дене кылдалтын. Самырык рвезе Москосо Сылнымут институтышко
савыктен лукмо книгаже дене пураш шонен, тидлан пенгыдын ӱшанен да 1954 ийыште
тудо ош тӱням ужеш манын, чонжым вучкен, но шке самырык ончалтышыж дене
ондалалтын. Туге гынат чонешыже ӱшан тулым ашнен, вуйым сакен огыл. Икымше
ойпогышкжо 1950-54 ийласе мурсаскажым поген. Ты паша деч вара тудын поэзий
шулдыржо чот лупшалатын, кӱшкӧ да кӱшкӧ нӧлталт шоген. Каласыман, самырык
почеламутчо лудаш йӧратен да лудмо книгаште келшыше оҥай верым посна блокнотыш
возгален шоген, тыгай блокнотшо икмыняре лийын. 1958 ий – Литературный
институтышто тунемме жапыште Валентин Колумб Моско воктенысе Переделкиныште
илыше  Галина лÿман  ÿдыр дене ушнен. 1959 ий кеҥежым, А.М. Горький лÿмеш
Литературный институтым тунем пытарымекыже, Валентин Колумб  Йошкар-Олашке 
толын. Творческий паша корныш рыҥ шогалеш. 1961-ше ийыште Валентин Колумб
писатель ушемын членже лиеш. Тунам тудлан 26 ий лийын. 1963 ийыште В.Колумб
Сибирьыш, Абакан-Тайшет кÿртньö корным чоҥымашке миен коштын. Тушто тудо ончыл
пашазе-новатор-влак дене мутланен. Коштмыж годым погымо поян фактический
материал негызеш «Келшымаш ола» очерк книгам 1964 ийыште луктын.

1958–1972 ийлаште В. Колумб «Тылат, имнем, шÿм-чон  гимнем» почеламут-влак
циклым возен. Колумб тыгак тале шымлызе, шочмо йылмыжын тамжым да ямжым возышо
мастар лийын. Тудо марий йылмын сылнылыкшым поснак умылен моштен. Тудо марий
мутвундым пойдарымаш верч толкыным тарватен, поэзийже ден илышым вораҥдаш,
тӱвырам нӧлташ лым лийде тыршен. 1968 ийыште Олык Ипай лӱмеш Кугыжаныш премийын
лауреатше лийын. Валентин Колумбын  ÿмыржо 1974 ий, 8 декабрьыште кÿрылтын.Тудо
улыжат 39 ийым илен, но ме тачат тиде лӱмым кугешнен ойлена, кумдан да келгын,
тыгодымак мунлын возымо мурпашаже-влакым куанен лудына.

В. Колумбын руш йылмыш кусарыме сылнымутшым тыгай книгаште муаш лиеш: Колумб В.
Ойырен чумырымо ойпого. Т. 3: Тÿнямбал да руш классике, рушлаш кусарыме
сборник-влак. Йошкар-Ола,  2007. С. 273-695.

Валентин Христофорович кусарыме пашалан нигунамат жапшым чаманен огыл. Тудо моло
иза-шольо автор-влакын творчествышт деке лишкырак лийын, нунын сылнымут
саскаштым пален шоген. Поэтын кусарыме произведенийже-влак моткочак шуко. Нунын
коклаште куба поэт Николас Гильен, венгр Шандор Петëфи, суас Габдулла Тукай,
чуваш Педер Хузангай, пошкырт Мустай Карим, мордва Никул Эркай да молат лийыныт.
Руш поэзийым ойлыманат огыл. Валентин Колумб Москваште, Литинститутышто тунеммыж
деч ончычат Н. Заболоцкийын, С. Есенинын, В. Маяковскийын, А. Сурковын, Н.
Тихоновын, А. Твардовскийын да молынат творчествышт дене сайын палыме лийын.

Финно-угор сылнымут денат Валентин Колумб мемнам палдара. Мордва поэт Артур
Морон, Евгений Пятаевын, венгр Шандор Петëфин, Юхас Ференцын, финн йылме дене
возышо инкер-финн Армас Хийрин, эстон Михкель Вескен да молынат почеламут ден
поэмылаштым ужына.

Тудо тыгак куштылгын да сотын йоҥгалтарен У. Шекспирын, И. Гётен
произведенийлаштым да моло касвел классикымат. Валентин Колумб чыла кусарыме
мутпогым пешак тÿткын ончен. Тыгодым марий ылмын чыла йöнжö денат тичмаш да
моштен пайдаланен.

Творчество корныш чолган тошкалше авторын  мурпашаже критикын шинчашкыже вашке
пернен. Сылнымут тергызе-влак Валентин Колумбын поэзийже  нерген кумыландыше
поро шомакым каласеныт. Республикысе писатель – влакын кокымшо съездыштышт шке
докладыштыже писатель ушем правленийын председательже Сергей Николаев  тыге
ойлен:

Валентин Колумб. «Ӱмыремым арам шым эртаре»: шарнымаш-влак / Лайд Шемъер
чумырен. Йошкар-Ола: Марий книга савыктыш, 1995. 352 с.

"Тольым ош тÿняшке да илаш ом вашке..." Шарнымаш, сценарий, конференций гыч
выступлений, почеламут да муро. Йошкар-Ола, 2010. 112 с. (Олык Ипай лÿмеш
Кугыжаныш молодежный премийын лауреатше, поэт Валентин Колумбын шочмыжлан 75 ий
темме вашеш).

Шакир С. Мыйын йолташем. В. Колумб нерген шарнымаш // Ончыко. 1977. 2 №. 100—101
с.

Валентин   Колумб // Ончыко, 1974. 6 №. 111 с.; Марий коммуна. 1974. 10 дек.;
Мар. правда. 1974. 10 дек.



https://mhr.wikipedia.org/wiki/%D0%94%D0%B8%D0%BF%D0%BB%D0%BE%D0%BC%D0%B0%D1%82

Дипломат --- (акрет грекла Кышкар:Lang-grc2 «кок гана тодылмо (кагаз)» деч)
ӧрдыж вашкыл шотышто кугыжаныш органын (Йотэл паша шотышто Министерствын,
мутлан) пашаеҥже; йот эл, вес кугыжаныш-влак дене але нунын ончылъеҥышт дене
официал вашкылым шуктен кертеш.

Калык-влак кокласе келшымаш почеш, дипломатлан посна рангым да дипломат
иммунитетым пуат. Дипломат ранг - пашавер гына огыл, тиде шкешотан статус.
Дипломатлан йот элысе кугыжаныш деч привелегий-влакым (неприкосновенность, улмо
элыште неподсудность, таможньо тергымаш деч эрык) пуат. Дипломатий привелегий
радам (дипломат иммунитет) чыла рангысе дипломат-влаклан икгаяк.



https://mhr.wikipedia.org/wiki/%D0%93%D0%B0%D0%BB%D0%BA%D0%B8%D0%BD,_%D0%98%D0%B2%D0%B0%D0%BD_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Галкин Иван Степанович (1930 идым 16) — филологий шанче доктор (1968), профессор
(1970), МарКУн (1996) почётный профессоржо.

Тудо 16 идым тылзын 1930 ийыште У Роҥго кундем Кожласола хуторышто шочын. 1953
ийыште Карело-Финский кугыжаныш университетын финн-угор пӧлкаште
эртык-филологический факультетым тунем пытарен. 1953-1956 ийлаште финн-угор
йылме кафедре пелен Тартуский кугыжаныш университетыште аспирантурышто акад. П.
Аристэн вуйлатымыж почеш тунемын. 1958 ийыште "Суффиксальное образование
глаголов в современном марийском языке" теме дене кандидатлык диссертацийым
арален.

Аспирантурым пытармеке, Шанчын шымлыше марий институтышто пашам ышта. Тиде
пагытыште тудо эртык мутлончыш дене "Залоги в марийском языке" (1958) ятыр
статья-влакым савыктен луктеш.

60-шо ийлаште марий йылмын исторический мутлончышыжым пенгыдын шымла. Тудо 2
томан "Историческая грамматика марийского языка" (1964 да 1966) шанче пашам
возен. Тиде шанче пашалан энертен, И.С. Галкин докторлык диссертацийым
"Историческая морфология марийского языка" теме дене возен, кудо 1968 ийыште
Таллиныште сайын аралалтын.

Пытартыш ийлаште проф. И.С. Галкин марий топонимий ден исторический мутвундо
йодышым шымлен. Тудо ятыр материалым поген. Нине шанче материал дене кылден,
тудо "Тайны марийской топонимики" (1985), "Кто и почему так назвал? Рассказ о
географических названиях Марийского края" (1991), "Марий ономастика" (2000),
"Топонимика Республики Марий Эл. Историко-этимологический анализ" (2002)
книга-влакым савыктен луктын.

Уло чон кумылжо, вий-куатше дене эреак тыршыше шанчызе гына шымлыше пашаштыже у
шонымашым келгын ӱшандарен каласен кертеш. Шочмо йылмынам лончылышо-влак кокла
гыч ик тыгай чолга шанчызе семын филологий шанче доктор, профессор Иван
Степанови Галкин ойртемалтын. Тудо лывырге шочмо йылмынан тӱрлӧ кӱлешан
йодышыжым рашемден.



https://mhr.wikipedia.org/wiki/%D0%A8%D0%BE%D0%BB%D0%B5%D0%BC

Шолем (рушла град) — йырйьюжын осадке; ияҥше южвӱд. Кугытшо тӱрлӧ лийын кертеш:
изи пурса пырче кугыт гыч чыве муно кугыт марте. 130 мм диаметран да 1 кг
нелытан шолем падыраш-влакат вашлиялтыныт. Эн чӱчкыдын шокшо игечыште, кӱдырчан
йӱр годым велеш.

Шолем кугу эҥгекым калык, кушкыл, автотранспорт, электровоштыр, пӧрт-влаклан
конден кертеш. 20 мм диаметран шолем падыраш-влак Марий Элыште кок идалыкыште ик
гана лиеш. Эн чӱчкыдын - Пеледыш да Сӱрем тылзылаште. 2006 ий Пеледыш тылзын
Курыкмарий кундем Виловат да Кузнецово селалаште кугу шолем (диаметрже 20 мм деч
кугурак) да кугу йӱр ялозанлык мландын 3,5 тӱж. гектарыште кушкылым кырен.



https://mhr.wikipedia.org/wiki/%D0%A5%D0%B0%D0%BD%D1%81_%D0%9A%D1%80%D0%B8%D1%81%D1%82%D0%B8%D0%B0%D0%BD_%D0%90%D0%BD%D0%B4%D0%B5%D1%80%D1%81%D0%B5%D0%BD

Ханс Кристиан Андерсен (дат. Hans Christian Andersen 1805 Вӱдшӧр 2, Оденсе,
Даний — 1875 Сорла 4, Копенгаген) — датчан серызе, почеламутчо, йомакын авторжо.
Хан Христиан Андерсен 2 апрель 1805 ий Оденсе Фюн островыште шочын. Андерсенын
ачаже, Ханс Андерсен (1782—1816), кем ургызо лийын, аваже Анна Мари
Андерсдаттер, (1775—1833), йорло еш гыч прачке лийын, изи годым тудлан кӱчен
кошташ логалын, йорло шамычлан шӱгарыш чыкеныт. Данийыште Андерсенын Королевский
тукым гычын лиймыже нерген легенде уло. Молан манаш гын, ончычсо биографийыште
Андерсын возен, изи годымжо принц Фритс дене модын, вараже — король Фредерик VII
и тудын уремысо йоча коклаште йолташ-влак лийын огытыл — принц гына. Андерсенын
принц Фритс дене келшымаш, тудын фантазийже дене келшен, кугу лиймышт годымат
шуйнен, мучашын колымыжо марте. Фритсын колымыж деч вара, родо тукым моло деч,
Андерслан гына колатка дек мияш лийын. Тиде фантазийын амалже ачажын
ойлымашыже-влак лийыныт, тудо корольын родо тукымжо. Изи годымак ончыклык
писатель мечтатлаш да шонкалаш йӧратен. Шуко гана шке шонен лукмо спектакльым
шынден, кудыж дене вес йоча-влак воштылыныт мыскыленыт. 1816 ийыште Андерсенын
ачаже колен, рвезылан шужаш огыл манын, пашам ышташ логалын. Эн ончыч тудо
куышын полышкалышыже лийын, вара ургызо дене. Андерсен тамак фабрикыштат пашам
ыштен. Изиж годым Ганс Христиан кугу канде шинчан шыпчык йоча лийын, кудо шинчен
лукышто, шке йӧратыме модыш — курчак театр дене модын. Курчак театр деке
Андерсен варажат шӱмаҥше лийын. Тудо нервный, сырыше да кӧргӧ чонышко налше йоча
кушкын. Тудо времаште йоча шамычым школышто кырымаш тыглай пашалан шотлалтын,
садлан йоча лӱдын школыш кошташ, вара аваже тудым еврей школыш пуэн. Кушто йоча
шамычым кыраш огеш лий улмаш. Тышечын ӱмырешлан Андерсенын еврей калык дене
кылже, традиций да культурым палымыже; тудо ала-мыняр йомакым, ойлымашым еврей
темылан возен (роман «Only a fiddler (Скрипач гына)» руш йылмыш кусарыме. 14 ияш
годым Ханс Копенгагеныш каен.Копенгагеныш самырык рвезе палыме лияш манын
каен.Тушто тудо 5 актан пьесым да корольлан серышым возен, тудын изданийлан
оксам пуыжо манын.Книгам печатлыме,но нӱгат налын огыл.Хан Христиан Андерсен 4
август 1875 ийыште колен.



https://mhr.wikipedia.org/wiki/%D0%A4%D0%B5%D1%80%D0%BC%D0%B8_%D0%AD%D0%BD%D1%80%D0%B8%D0%BA%D0%BE

Энрико Ферми (итал. Enrico Fermi, 29 идым 1901, Рим – 28 кылме 1954, Чикаго) –
выдающийся итало-американский физик, теоретик да экспериментатор, кушкын толшо
кызытсе теоретический да экспериментальный физикыш кугу надырым пыштыше,
квантовый физикын основоположникше, физика ден Нобелевский премийын лауреатше
(1938) да 1939 ийыште США-ште эмигрироватлен. Дей Линчеин Националный академийын
членже (1935), йот член-корреспондент АН СССР (1929). Тудо теория бета-распада
да замедления нейтронов почын. 1939 ийыште цепной реакций умылымашым пуртен да
варажым автоном проектыште участийым приниматлен. Тудын лӱмеш распределений
Ферми-Дирака, модель Томаса-Ферми, химический элемент фермий лӱмдалтыныт.



https://mhr.wikipedia.org/wiki/%D0%A2%D1%8E%D1%82%D1%87%D0%B5%D0%B2,_%D0%A4%D1%91%D0%B4%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Кумдан палыме руш поэт, дипломат. Мюнхеныште, Туриныште илен, Гейне, Шеллинг
дене палыме лийын. Литератур илышыште моло дене пырля лийын огыл да шкенжым
литераторлан шотлен огыл.

400 наре почеламутшо аралалт кодын, шукыж годым тудо Россий нерген воза.
Тютчевын икымше почеламутшовлак XVIII курымын йӱлаж дене шочыныт. 1830-шо
ийлаште тудын почеламутышо романтизм шӱлыш дене авалтын. Тудо философий лирикым
тарватен, тудын тӱҥ темыже айдемын пӱрымашыже, пӱртӱс нерген шонкалымаш. 1840-ше
ийлаште икмыняр политик материалым воза, тушто Россий да Касвел эл коклаште
вашкылым тарвата. 1850-ше ийлаште йӧратымаш лирика ылыжеш, тудо йӧратымашым
шукыж годым туткар дене таҥасытара. Тиде пагытысе почеламут-влакым «Денисьева
циклыш» чумырымо, молан манаш гын, почеламут-влакым шке йӧратыме еҥгаже Е. А.
Денисьевалан пӧлеклен. 1860-1870-ше ийлаште Тютчевын усталыкыштыже политик
почеламут-влак ончылно лийыныт.



https://mhr.wikipedia.org/wiki/%D0%A2%D1%80%D0%B8%D1%84%D0%BE%D0%BD%D0%BE%D0%B2%D0%B0,_%D0%AD%D0%BB%D1%8C%D0%B2%D0%B8%D1%80%D0%B0_%D0%90%D0%BD%D0%B4%D1%80%D0%B5%D0%B5%D0%B2%D0%BD%D0%B0

Эльвира Трифонова (12 Пеледыш 1968, У Роҥго кундем Колокудо ял) — марий мурызо,
рушлаат, марлаат калык да эстрада муро-влакым йоҥгалтара. Марий Эл Республикысе
тӱвыран сулло пашаеҥже (1998).

Эльвира Трифонова 12 Пеледыш 1968 ий У Роҥго кундем Колокудо ялеш шочын. У
Роҥгысо школын 8 классшым 1983 ийыште пытарен. Вара Йошкар-Олаш, сем училищыш
тунемаш пурен. Домра дене йоҥгалтарен. Вара Марий кугыжаныш педагогик
институтышто шинчымашым поген, вара угыч сем училищыш вокальный пӧлкаш пурен.

Тӱҥ шотышто марий калыклан Эльвира Трифонова мурызо семын палыме. Тиддеч посна
Эльвира МарКТУ пеленысе «Светлица» руш калык мурым мурышо ансамбльым вуйлата.
Чӱчкыдын пырля концертым шындат. Тылеч посна Эльвира Трифонова «Марий памаш»
ансамбль дене пашам ышта. Ты коллектив марий калык мурымат йоҥгалтара. Мурызо
Ежово селасе культура да каныме рӱдерыште "Журавушка" ветеран да "Ежики" йоча
ансамбль-шамычым вуйлата (1998 ий гыч). Но тидын дене гына ок серлаге. Эльвирам
"Гармонь" калык ансамбльын солисткыже семынат палат. Икмыняр ий ончыч ты
коллектив дене Нижний Новгород олашке "Венок Поволжья" фестиваль-конкурсыш миен
ыле. Калык мурым йоҥгалтарыше мурызо-влак коклаште икымше верым да лауреат лӱмым
сеҥен налын. Пашажым кӱкшын аклен, Эльвира Трифоновалан Марий Эл тӱвыран сулло
пашаеҥже лӱмым пуеныт.



https://mhr.wikipedia.org/wiki/%D0%A1%D1%82%D0%B8%D0%B2%D0%B5%D0%BD_%D0%9A%D0%B8%D0%BD%D0%B3

Стивен Эдвин Кинг (англичанла Stephen Edwin King; 1947 ийын 21 сентябрьыште
шочын, Портленд, Мэн, США) – американ писатель; тӱрлӧ жанрыште шкенжым
ончыктышо, тышке пурат: ужас жанр, триллер, фантастике, фэнтези, мистике, драме.
Писательын 350 миллион утла книгажым ужалыме, кудыж ден шуко кино лектын,
телевизионный шындымаш-влак, тыгак комикс-влакым сӱретлыме. Кинг 50 романым
савыктен, шымытше Ричард Бахман псевдоним дене лектын, 5 научно-популярный книга
тыгак. Тудо 200 утла ойлымашым возен, шукыжо нунын кокла гыч авторский сборникыш
логалын. Действий шуко ойлымашыштыже шочмо Мэн штатыште кая. Шке кугу надыржылан
Кинг Брэм Стокерын лӱмеш премийым налын, тыгак Тӱнямбал фэнтези премийым, Британ
фэнтези ушемын пуымашыжым, «Промежуточная станция повестьше» «Небьюла» премийын
кандидатше лийын, тыгак «Человек в черном костюме» ойлымашыже О.Генри лӱмеш
премий дене палемдалтын. 2003 ийыште Калык фонд американ литературыш кугу
надырым пыштымыжлан медальым кучыктен. Тыгак Кинг шуко награде дене палемдалтын
уло паша жапше годым.



https://mhr.wikipedia.org/wiki/%D0%A1%D0%B0%D1%85%D0%B0%D1%80%D0%B5

Сахаре — тӱняште эн шокшо пустынь, Антарктиде ден Арктике деч кумшо эн кугу
пустынь. Кумдыкшо - 9 400 000 км2, йӱдвел Африкыште верланен.

Пустынь тыгай элын ужашыже улеш: Алжир, Чад, Египет, Либий, Мали, Мавританий,
Марокко, Нигер, Касвел Сахаре, Судан, Тунис. Пустынь Сахаре плиташте верланен,
Сахаре плита - тиде Африке платформын йӱдвел-касвел ужашыже улеш.

Мардеж ден шуэ йӱр пустынь формым ыштен. Пустыньыште ошма дюным, ошма теҥызым,
кӱ платом, шаргӱ тӧрверым, кукшо ложемым, шинчалан рокым ужаш лиеш. Ӧрмашан
пӱртӱсым Ришат Структурыште (Мавританийыште) ужаш лиеш.

Икмыняр келгын шерыме курык ден курык тӱпрӱдӧ, шуко вулкан пустынь гыч кӱзат.
Нуно коклаште: Аир курык, Ахаггар, Сахарысе Атлас, Тибести, Адрар-Ифорас да
Йошкар теҥызын курык-влак.



https://mhr.wikipedia.org/wiki/%D0%9F%D1%80%D0%BE%D1%81%D1%82%D0%BE%D0%BC%D0%BE%D0%BB%D0%BE%D1%82%D0%BE%D0%B2,_%D0%95%D0%B2%D0%B3%D0%B5%D0%BD%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Простомолотов Евгений Иванович (р. 1952 г.) – баянист-исполнитель, педагог,
методист, дирижер. Заслуженный деятель культуры Республики Казахстан (2004);
член Союза музыкальных деятелей РК с 1991 г. Отличник образования РК (1994); в
1985 году окончил Кыргызский Государственный институт искусств им. Бибисары
Бейшеналиевой ( по классу баяна и дирижирования В.П. Бондаренко); с 1977 года –
концертмейстер Казахского Государственного театра кукол,

Изданные сочинения: для оркестра русских народных инструментов, различных
инструментальных ансамблей, а также переложение для баяна авторских произведений
- «Дала сазы» и «Домбыра үні»; аранжировки, переложения, вариации, обработки для
баяна, в том числе, Вариации на тему песни М. Шишкина «Ночь светла» (Германия,
опус 1), Вариации на тему русской народной песни «То не ветер ветку клонит»
(Германия, оп. 30), Вариации на тему уйгурской народной песни «Аппак, аппак
тошканлярим» (Германия,оп. 10) для трех баянов, еврейской народной песни «Семь
сорок» для двух баянов (Казахстан), музыкальная картинка в «Городском саду» для
домры и баяна (Германия), «Кең далада» Е. Брусиловского для домры и фортепиано
(Германия, оп. 2); вокальные сочинения; изданные методические пособия: «Детский
оркестр народных инструментов», - А., 1992; «Играй, оркестр»,- А.,1992 ;
«Константин Ошлаков (воспоминания об учителе)"; - А., 2002; статьи, очерки в
периодической печати (газетах, журналах РК) и интернет-порталах.

* Антология казахстанской баянной литературы (сост. З. Смакова, М. Конысбаев,
часть 2), А.,2013 г.'



https://mhr.wikipedia.org/wiki/%D0%9F%D0%B0%D0%BB%D1%8B%D0%BC%D1%83%D1%82

Йылмылончыш шанчыште палыму́т — лӱммутын але олмештышмутын палыжым (могай
улмыжым) ончыктышо ойлымаш ужаш. Палымут могай?, кусо? да кунамсе? йодышлан
вашмутым пуа.

Южо палымут кужун да кӱчыкын каласалтеш: ошо - ош, шеме - шем, йошкарге -
йошкар, ужарге - ужар, кошарге - кошар, ныжылге - ныжыл. Лӱммут ончылно рашемдык
семын кӱчык формо кучылталтеш, мутлан: ош куэ, ужар лышташ, шем чодыра, кошар
тоя. Лӱммут почеш але шкетшым каласыме годым тыгай палымут кугу сынан лиеш,
мутлан: куэ ошо, лышташ ужарге.

Наста-влакын икгай палышт тӱрлӧ ойыртеман — изи але кугу — лийын кертыт. Тидым
каласен пуаш йылмын посна йӧнжӧ уло. Тудым таҥастарымаш таҥдыш маныт. Тыгай
таҥдышыже кокыт уло: таҥастарыме да превосходный.

Таҥастарыме таҥдыш ик настан палыже вес настан деч утларак але шагалрак улмым
ончыкта. Таҥастарыме таҥдышын кок сынже уло: тыглай да йыжыҥан. Тыглай сынжым
-рак супикс ышта, мутлан: Памаш яндар, мо яндар — яндаррак мемнан шӱмна. Мардеж
писе, мо писе — писырак ме улына. (Б. Данилов) Таҥастарыме таҥдышын йыжыҥан
сынже утларак шомак полшымо дене ышталтеш, мутлан: Вес пӧлемже утларак кугу да
волгыдо. (А. Юзыкайн)

Палымутын превосходный таҥдышыже марий йылмыште ушныман сынжан гына. Тудо моло
настан качествыж дене таҥастарымаште эн кугу качествым ончыкта.

Южо палымут лӱммутыш вончен, тыгай улыт, мутлан: рвезе, шоҥго, поян, нужна,
йорло, икмарда. Нуно палымут семынат, лӱммут семынат кучылталтыт: Ужар шӱман
рвезырак олмапу тӱҥыш мераҥ нултымо деч кож лӱсым шондаш гай пидме. Шкеже Иван
Васильевич вич кугурак рвезым пеленже налешат, руэн, кылме олмапу пундышым
куклаш тӱҥалеш. (Шабдар Осып)

Лӱммутан йыгыре кучылталтмыштым алмаштен, палымут ойлончышто лӱммут семын
шкетынак кучылталтеш да чот, вочмык, лица дене вашталт кертеш, ойлончын тӱрлӧ
йыжыҥже лиеш, мутлан: 1. Юл гыч Чарлашке йошкарге-влак толыт. (С. Чавайн) 2.
Ожно изи ешанынат мландыже кугу лийын, кугу ешанже изи мланде дене илен. (Д.
Орай) 3. Эр марте йошкаргылан полыш толын шуын. (С. Чавайн)



https://mhr.wikipedia.org/wiki/%D0%9B%D3%B1%D0%BC%D0%BC%D1%83%D1%82

Йылмылончыш шанчыште лӱ́ммут — настам ончыктышо ойлымаш ужаш. Лӱммут кӧ? але мо?
йодышлан вашмутым пуа.

Кӧ? йодышлан вашмутым айдемым ончыктышо лӱммут-влак веле пуат. Мутлан: ко? —
ӱдыр, рвезе, туныктышо, колызо, гармоньчо, йылмызе. Моло лӱммут, чонанжат,
чондымыжат, мо? йодышлан вашмутым пуа, мутлан: мо? — ушкал, имне, кол, куэр,
шопкер.

Чонан лӱммут-влак ныл вочмык дене веле вашталтыт, мутлан: И. ава, Р. аван, Д.
авалан, В. авам. Чондымо лӱммут-влак чыла вочмыкыште каласалтыт: И. вуй, Р.
вуйын, Д. вуйлан, В. выйым, М. вуйышто, Н. вуйышко, О. вуеш.

Икгай наста-влаклан пуымо лӱмым нарицательный лӱммут маныт, мутлан: ер, газет,
ял, эл, эҥер.

Посна насталан пуымо лӱмым собственный лӱммут маныт, мутлан: Таир ер, "Ямде лий"
газет, Учимсола, Марий Эл, Юл.

Собственный лӱммутым кугу йӱкпале дене тӱҥалын возат. Кнага, журнал, газет,
сӱрет, кинофильм, спектакль, завод, фабрик да южо моло собственный лӱммут кугу
йӱкпале дене тӱҥалын возалтыт да кавычкеш налалтыт, мутлан: "Шӧртньӧ падыраш"
повесть, "Пачемыш" журнал, "Морко мланде" газет, "Мӱкш отар" спектакль.

Лӱммутын кок чотше уло: единственный да множественный. Шуко лӱммутым кок
чотыштат каласаш лиеш: ял - ял-влак, урем - урем-шамыч, ава - авамыт, пасу -
пасулаште.

Лӱммутын множественный чот сынжым ышташ -влак, -шамыч, -мыт, -ла супикс-влак
кучылталтыт.

Шотлымо чотмут почеш, тыгак шуко, шагал, ятыр, икмыняр шомак почеш шогышо лӱммут
единственный чотыште возалтеш, мутлан: Урем дене кок еҥ кая. Погынымашке ятыр еҥ
толын.

Нине, нуно олмештышмут почеш шогышо лӱммут множественный чотыште лиеш, мутлан:
Нине олмапу-влак кугу йӱштымат чытат. Нуно ял-влак уэш кушкаш тӱҥалыныт.

Лӱммутын икымше лицаже ойлышо еҥын настажым ончыкта: мыйын кнагам, мемнан кнага.

Лӱммутын кокымшо лицаже, ойлышо еҥ кӧ дене кутыра, тудын настажым ончыкта: тыйын
пӧртет, тендан пӧртда.

Лӱммутын кумшо лицаже, кӧ але мо нерген ойлат, тудын насташтым ончыкта: тудын
аваже, нунын авашт, колхозын пасужо, пешеҥгын лышташыже.

Лӱммутыш лица супикс ешаралтеш гын, лӱммутым мыйын, тыйын, тудын, мемнан,
тендан, нунын олмештышмут-влак деч поснат ойлаш лиеш, мутлан: тыйын ачат - ачат,
нунын пакчашт - пакчашт.

Пералтышдыме йоҥйӱк мучашан лӱммутым единственный чотысе икымше ден кокымшо
лицаште каласыме годым пералтышдыме йӱк лектын возеш: корн-ем, корн-ет, имн-ет,
печ-ет.

Единственный чотын кумшо лицаштыже да множественный чотын кум лицаштыжат
пералтышдыме йоҥйӱк ы йӱкыш савырна: пече - печы-же, печы-на, печы-да, печы-шт.

Родо-тукымын ончыктышо южо лӱммут (шольо, чӱчӱ, чӱчӱньӧ, шешке, веҥе, оньо)
единственный чотын кокымшо лицаштыже -ч супиксым налеш, мутлан: эргы-ч, шольы-ч,
чӱчӱ-ч, чӱчӱньы-ч, веҥы-ч, шешкы-ч, оньы-ч.

Кок але кум шомакым иктыш ушен але мужырын каласен иштыме лӱммутым йыгыр лӱммут
маныт, мутлан: кандывуй, кугырӱдывондо, иза-шольо, уш-акыл.



https://mhr.wikipedia.org/wiki/%D0%9A%D0%B0%D1%80%D0%BF%D0%BE%D0%B2,_%D0%A1%D0%B5%D1%80%D0%B3%D0%B5%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Сергей Владимирович Карпов (тыгак Мыскараче Сергуш лӱм дене палыме) (5 Шорыкйол
1975 ий, Кужэҥер кундем Саламатнур ял) — Марий Эл Радион вӱдышыжӧ, мыскараче,
амалкалче. Олык Ипай лӱмеш премийын лауреатше.

Сергей Карпов 1975 ий 5 январьыште Куженер район Саламатнур ялыште шочын.
1976-1981 ийлаште Поранча кундем Элнет (Илеть) селаште илен. Вара угыч Куженер
район Саламатнур ялыш ешыж дене пырля илыш толын.

1981 ийыште Куженер район Саламатнур тӱҥалтыш школыш кошташ тӱҥалын. 1985-1987
ийлаште Куженер район Руш-Шой кыдалаш школышто шинчымашым пога. 1987 ийыште
Морко кундем Шеҥше селаш илаш еш дене пырля куснен. Тыште кыдалаш школыш кошташ
тӱналын.

1992 ийыште школым тунем пытарыме деч вара Йошкар-Оласе 12 ГПТУ тунемаш пурен.
Тыште автослесарь-шофер профессийым налын.

1993 ий Пеледыш гыч гыч 1994 ий Теле тылзе марте – Астрахань олаште армийыште
лийын. ПВО войскаште службым эртен.

2007 ий Идым тылзе гыч — 2009 ий Ага тылзе марте- Республикысе Марий самырык
театрыште калык дене пашам ыштыше директорын полышкалышыжлан ыштен (зам
директора по работе со зрителями). Ныл ий наре Тӱвыра да сымыктыш колледжыште
тунемын. 1996-2000 ийлаште СКД пӧлкан педагог-организатор художествено-массовых
форм досуга специальностьым налын.

Вара Татьяна Денисова дене ик жапыште Озаҥыш тунемаш пура. 2001-2006 ийлаште
Озаҥысе тӱвыра да сымыктыш кугыжаныш университетыште "актер театра кукол"
квалификаций шинчымашым поген.

2005 ий гыч – кызытсе пагыт марте Марий Эл Радиошто пашам ышта. Эфирыш икымше
кечын 1 июльыште 20 шагатлан лектын, Мурпӧлек программым вӱден.



https://mhr.wikipedia.org/wiki/%D0%9A%D0%B0%D0%BB%D1%8B%D0%BA-%D0%B2%D0%BB%D0%B0%D0%BA_%D0%BA%D0%BE%D0%BA%D0%BB%D0%B0%D1%81%D0%B5_%D0%98%D0%B9_%D1%85%D0%BE%D0%BA%D0%BA%D0%B5%D0%B9_%D1%84%D0%B5%D0%B4%D0%B5%D1%80%D0%B0%D1%86%D0%B8%D0%B9

Калык-влак кокласе Ий хоккей федераций, Калык-влак кокласе Шайбан хоккей
федераций (англичанла International Ice Hockey Federation, IIHF,
французла Fédération internationale de hockey sur glace) — шайбан хоккей,
инлайн-хоккей, ролик коньки дене модмо хоккей шотышто пашам да йодыш-влакым
эскерыше калык-влак кокласе ушем. Уло тӱня мучко тудын пашаже шарла гынат,
садыгак, СШАште да Канадыште ИИХФшке уло вийжым ончыктен огеш керт, тушто эн
кугу да эн виян хоккей ушемлан Националле хоккей лиге (НХЛ) шотлалтеш. Канаде
ден США гына, ИИХФшке пурен, шке виктарчыкыштым шотышко налыт.

Официалле лӱм-влакым пуртымо шотышто тӱрлӧ ийым палемдат - англичан йылме 1920,
1978, 1946, немыч йылме 1954. Кызыт ИИХФ Уставын 8 статьяж почеш ик официал
йылме гына уло - англичан йылме, но ты годым немыч да руш йылмылашке синхрон
кусарымаш лийшашак.. Француз йылмым 1908 ийысе Конгрессыште официал йылмылан
сайленыт, но чынжым, тачысе кечын тудо официалле лӱмлан ок шотлалт.

Тиде ушемыш 69 эл гыч Калык хоккей организаций-влак пура. 49 калык федераций
пӧръеҥ-влак кокласе таҥасымашлашке ушна, 33 калык федераций - ӱдырамаш
таҥасымашлашке. ИИХФ-шке пурышо-влак кум категорийлан шелалтыт:

Калык-влак кокласе Олимпий комитет дене пырля Хоккей Федераций Телымсе Олимпий
модмашыште пӧръеҥ да ӱдырамаш-влак коклаште шайбан хоккей дене турнирым
эртарымылан вуйын шога. Ончылгоч модмаш деч посна тӱҥ турнирыш эн виян
команде-влакым вигак пуртат. Моло-влак квалификаций матч гоч эртышаш улыт.
Шайбан хоккей дене икымше турнир 1920 ийыште, Кеҥежымсе Олимпий модмаш радамыште
эртен. 1924 ий гыч шайбан хоккейым Телымсе Олимпий модмаш радамыш кусарат.
Ӱдырамаш-влак Олимпиадыште шайбан хоккей дене 1998 ий гыч таҥасен кертыт.

Хоккей федераций 5 категорийыште 25 тӱнямбал чемпионатым эртара. 1920 ий гыч
кажне ийын шайбан хоккей дене тӱнямбал чемпионат-влак эртат. Но тыгай статусым
пуашлан турнирыш кеч ик вес континентысе элым ӱжыктыман (таҥасмышышке
ушнышо-влак кокла гыч эн шукынжо Европо гыч улыт). 1968 ий марте тӱнямбал
чемпионат-влак Олимпиаде ийлаште Олимпий турнир радамыште эртеныт, 1972 да 1976
ийлаште - Олимпиаде деч шкевуя эртеныт, 1980-88 ийылаште Олимпиаде ийын тӱнямбал
чемпионат-влак эртен огытыл. Калык чумыр командылан тӱнямбал чемпионат деч посна
эше самырык-влакын (20 ий марте ийготан-влак коклаште) да юниор-влакын (18 ийы
марте ийготан-влак) тӱнямбал пӧръеҥ чемпионат-влак лиедат, тыгак шайбан хоккей
дене ӱдырамаш-влак кокласе тӱнямбал юниор чемпионат (18 ий марте ӱдыр-влак
таҥасат). Ий хоккей дене тӱнямбал чемпионат ныл дивизионышто эрта:
(ТОП-дивизион, 1-ше, 2-шо да 3-шо), чумыр команде-влак мастарлык кӱкшытышт дене
нине дивизионлашке логалыт. Кажне пӧръеҥ дивизион эше кок тӱшкалан («A» да «B»)
шелалтеш.

1910 ийыште Калык-влак кокласе федераций шайбан хоккей дене Европо чемпионатым
тӱҥалын. Турнир 1914 ий марте кажне ийын эртен. Вара Европо кӱкшытысӧ
чемпионат-влак 1921-1927, 1929, 1932 ийлаште эртеныт. 1930-1991 ийлаште Европо
чемпионатын медаль-влакышым тӱнямбал чемпионатыште эн кӱкшӧ верым налше европысо
командылан кучыктеныт. 1928, 1936, 1958-1968 ийылаште Олимпиаде ийлаште турнир
олимпий хоккей турнир радамыште эртен. 1992 ий гыч Европо кӱкшытысӧ чемпионатым
кораҥденыт.

Азийыште пӧръеҥ-влак кокласе хоккей таҥасымаш уло. 2008 ий гыч эрта. Нине
эллаште хоккей виян огыл, сандене Азий эл-влак ӱлыл хоккей дивизионлаште
верланеныт. Нунын матч-влакышт кок период гыч гына шогат. Ик период 18 минут
наре эрта. Азий да Океанийын чемпионатше уло. 1984-2002 ийлаште эртен.



https://mhr.wikipedia.org/wiki/%D0%99%D3%B1%D0%B4

Йӱд — Кечын лекмыже гыч шичмыже марте жап; жапын кужытшо, кунам палемдыме
точкышто керек-могай кавасе телан (планет, тудын спутникше-влак да т.м.) рӱдӧ
волгалтарышыже (Кечыже) каватӱр деч ӱлнӧ лийын шога (кумдан палемдыме годым).
«Йӱдын кужытшо» палемдыме точкылан тудын широтаже, планетын (керек-могай
небесный телан) орбите плоскостьшо тудын пӧрдмӧ рӱдыжӧ деке тайналтмыже да рӱдӧ
волгалтарышын кечыйолжо да пӧрдмӧ рӱждыжын кокласе лукшо деч зависитла. Небесный
тела-влакын кечышт да йӱдышт терминатор дене ужашлалтыт. Кече системе
планет-влакын пӧрдмӧ рӱдышт нунын орбите плоскостьышт деке вияшым колтымо гай
огыт лий, сандене йӱд-влакын кужытшым нунын Кече йыр пӧрдмӧ ийгот пагытышт
вашталта. Икгай кужытан кече да йӱд кечытӧр жапыште лиеш, кунам нунын пӧрдмӧ
рӱдышт эклиптике деке вияшым колтымо гай лийын шогат; эн кужу кече да эн кӱчык
йӱд (але мӧҥгешла) кечышогымаш жапыште лиеш, кунам нунын пӧрдмӧ рӱдышт эклиптике
деке эн кугын тайналтын шога. Полярный круг-влак деч кӱшнӧ лийын шогышо
широталаште йӱдын кужытшо кечын кужытшым эртен кертеш (полярный йӱд). Полярный
йӱдын кужытшо полярный кругысо ик сутка гыч полюсысо пелий марте шуйна. Кече
каватӱр деч 18° деч ӱлко волымыжо годым астрономически йӱд шуэш. Кечын каватӱр
деч кӱшнӧ улмыжо годым — кече. Жап, кунам Кече каватӱр йымаке уже волен лиеш, но
шалатыме кечыйолжо шекланыше деке эше миен шуэдылеш, рӱмбалгыш манын лӱмдат.
Кунам тиде лук (18°) ок шуалт, йӱд ошо манын лӱмдалтеш (ош йӱд).



https://mhr.wikipedia.org/wiki/%D0%94%D1%83%D1%88%D0%B0%D0%BD%D0%B1%D0%B5

1 Шорыкйол 2012 ийыште чот почеш олаште 747,6 тӱжем еҥ илен, всей ола воктен
верланыше кишлакым шотыш налаш гын — 1,012 млн. Ола гоч Душанбинка эҥер йога.
Олаште чӱчкыдын мланде чытырналтмаш шижалтеш. Мланде чытырналтмым Душанбесе
сейсмологий станций эскера.

Мемнан курым деч кум-ныл шӱдӧ ий ончыч Душанбинка эҥерын серыштыже кугу акрет
ола шоген. Ола йыр изи ял, сола-влак шочеденыт. Икымше гана Душанбе лӱман кишлак
нерген 1676 ийыште кагазыште серыме. Душанбе кишлак корнывожышто негызлалтын,
кажне шочмын ты верыште кугу пазар эртен, тышечак кишлакын лӱмжӧ (душанбе
таджикла - шочмо). 1826 ийыште Таджикистанын кызытсе рӱдолаже Душанбе-Курган
лӱмдалтын. 1917 ий марте олан кумдыкшо Эрвел Бухара элыш пурен, 1921 ийыште
олашке Йошкар Армий пурен. Вес ийын олам басмач-влак сеҥеныт, но 14 Сӱрем 1922
ийыште большевик-влак адакат толыныт. Ты жап гыч Душанбе Таджик АССРын рӱдолаже
статусым налын. 1929 ийыште элым Таджик ССРыш савыреныт. 1924-1929 ийлаште олам
рушла Дюшамбе лӱмденыт, 16 Шыжа 1929 ийыште И.В.Сталин лӱмеш Дюшамбе Сталинабад
лийын. 1961 ийыште угыч Душанбе лӱмым налын.



https://mhr.wikipedia.org/wiki/%D0%94%D0%B0%D0%BB%D0%B8,_%D0%A1%D0%B0%D0%BB%D1%8C%D0%B2%D0%B0%D0%B4%D0%BE%D1%80

Сальвадор Дали (испанла Salvador Domènec Felip Jacint Dalí i Domènech, Marqués
de Dalí de Púbol) — испан сӱретче, скульптор да серызе. Сальвадор Фелипе
Хасинто-Доминго Дали Доменек 1-ше Маркиза де Дали де Pubo (11 мая 1904 - 23
январьыште 1989),кумдан палыме Сальвидор Дали,суретче-сюрреалист
Фигерас,Испанийыште шочын. Дали сымыктыш суретче улеш,волгыдо сюрреалестический
паша-влакше дене кумдан . ойыртемалтын. Тудын эн палыме пашаже"Постоянство
памяти" 1931 ийыште пытарен. Далин репертуарышкыже тыгак фильмым пуртымо, да
шуко массовый увер-влак коклаште палдареныт. Тудо шкенжын нерген тыге пралдарен"
Эрвел вургем дек утыж ден кумыланын, да эн шергакан вургем дек йоратымашыже
кушкын шоген.



https://mhr.wikipedia.org/wiki/%D0%91%D0%B8%D0%B0%D1%82%D0%BB%D0%BE%D0%BD

Биатло́н (лат. bis — кокыт да грекла ’άθλον — таҥасымаш гыч) — ече дене куржмаш
да винтовко гыч лӱйкалмаш гыч шогышо телымсе спорт тӱрлык. Олимпиадын
программышкыж пура. Винтовкым вачыш сакалтен спортсмен ече дене куржеш. Ече
корнын ик ужашыжым эртымеке, мишень марте куржын шуеш да лÿйкалаш тÿҥалеш. Эн
тÿн нелылыкше – кок тÿрлö спорт тӱрлык-влакын ушымашыште. Сайын лÿйкалашлан
кöргышто чон ласкалык лийышаш. А кунам икмныр меҥгым ече дене куржат, вӱр модеш,
шӱм чот кыра, мишеньыш логалаш йӧсырак.

1767 ийыыште Норвегийыште у спорт таҥасымашым шонен луктыныт. Таҥасыше-влак ече
дене курык гыч волат да тидын годым нунылан пычал гыч мишенышке логалман. Но
тиде модмаш Норвегийыште гына лийын. Моло эл-влак тудын дене пайдаланен огытыл.
XX-шо курымын тÿҥалтышыштыже биатлон шке вийжым пога. Мутлан, иктаж 30-шо
ийлаште Йошкар Армийыште тыге салтак-влакым ямдыленыт. Нуно 50 меҥгым сар вургем
да саркурал дене ечым чиен куржыныт. Тиде куржталмаш эркын-эркын вашталтын,
спорт таҥасымашыш савырнен. Моло эллаштыжат тыгай спорт шарлен. Мутлан, икымше
Телымсе Олимпий Модмашыште (тудо 1924 ийыште Шамони олаште эртен) ече дене сар
куршталмашат пурен. Но биатлон марте тудо эше кушкын шуын огыл. Иканаште икмыняр
еҥ куржамашым тӱҥалыныт, вет армийыштыже патруль дене куржталыт. Но тиде спорт
тӱрлыкм калык ужын, аклен. 1957 ийыште ече дене сар куршталмаш биатлоныш
савырна. Россий кӱкшытысӧ икымше биатлон чемпионат 1957 ийыштак Свердловск
воктене эртен. Икымше чемпионын лӱмжӧ – Владимир Маринычев. Тиде чемпионат
биатлоным ончыко чот шӱкалын. Ынде тиде спорт таҥасымаш дене чемпионат-влак
кажне ийын эртаралтыт. Вес ийын Австрийыште биатлонист-влак икымше тӱнямбал
чемпионатым ыштеныт. Тышечак тиде спорт тӱрлыкын шочмо кечыжлан 2 Ӱярням
ойыреныт.

Биатлон эн чот Российыште Германийыште да Норвегийыште шарлен. Тыгак Франций,
Швеций, Украине, Италий, Китай, да Йӱдвел Америкыште биатлонист-влак шке
мастарлыкыштым сайын ончыктат. Чылажге Тӱнямбал чемпионатыш 40 кугыжаныш гыч
спортсмен-влак ушнат.



https://mhr.wikipedia.org/wiki/%D0%90%D0%BD%D0%B4%D1%83%D0%B3%D0%B0%D0%BD%D0%BE%D0%B2,_%D0%AE%D1%80%D0%B8%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Юрий Владимирович Андуганов (1949 Сӱрем 23, Башкир АССР, Краснокам кундем, Ушмен
ял — 6 Сӱрем 2005) — марий йылмызе, филологий шанче доктор (1992), профессор
(1993), Марий Эл Республикын сулло калык пашаеҥ (1996), Россий академийын
член-корреспондентше (2004), Финн-угор обществын йот членже (Хельсинки, 1985),
Финн литератур обществын член-корреспондентше (Хельсинки, 1985), Олык Ипай лӱмеш
марий комсомол премий лауреат, Эстон Республикын «Маарьямаа ырес» лӱман кавалер
орденже дене палемдалтын.

Юрий Владимирович 1949 ийыште, сӱрем тылзын 23-шо кечынже Башкир АССР, Краснокам
кундем, Ушмен (рушла Редькино) ялеш туныктышо ешеш шочын. 1971 ийыште Н.К.
Крупская лӱмеш Марий кугыжаныш педагогик институтын историй да филологий
факультетысе марий-руш йылме да литератур пӧлкам тунем пытарен. Институтым тунем
лекмек, школышто тыршен. 1973–1976 ийлаште Тарту университетысе аспирантурышто
шинчымашым поген (Эстоний). Туштак 1977 ийыште «Сложные слова в марийском языке
(определительные сложные существительные)» лӱман кандидатлык диссертацийым
арален. 1976–2002 ийлаште Марий кугыжаныш университетыште тӱрлӧ вуйлатыше
сомылым шуктен: старший преподаватель, доцент, профессор, кафедр вуйлатыше.
1989–1992 ийлаште Тарту университетыште докторантурышто тунемын. 1992 ийыште
«Микросинтаксис марийского языка в историческом освещении» лӱман шанче докладым
аралымеке, филологий шанче доктор ученый степеньым налеш. Ю.В. Андуганов мут
теорий да финн-угор йылме синтаксис дене тале специалист. Ты паша дене тудо кок
монографийым да 130 утла шанче пашам савыктен луктын. Пытартыш ийлаште Югор
кугыжаныш университетыште калык историй да культур йылме институтын
директыржылан пашам ыштен (Ханты-Мансий ола). 2005 ийыште сӱрем тылзын 6-шо
кечынже ӱмыржӧ кӱрылтын.



https://mhr.wikipedia.org/wiki/%D0%90%D0%B2%D1%82%D0%BE%D1%81%D0%BF%D0%BE%D1%80%D1%82

Автоспортын шочмо ийжылан шукын 1894 ийым шотлат. 19 кечыште Теле тылзыште 1893
ийыште француз газетым савыктыше Пьер Жиффар увертарен: "Автомашина-влак дене
ӱчашен кудалыштмашым эртарена". Имньыдыме коляске-влак 22 кечылаште Сӱрем
тылзыште танасышаш улыт ыле. Париж гыч Руан ола марте 126 меҥге. Лач тиде корным
эртыман. Но сеҥышым моткоч оҥайын ойыреныт. Икымше призым (5 тӱжем франк оксам)
пуат тудлан, кӧ эн сайын машинам виктарен мошта, кӧ бензиным аныклыме шотышто
ойыртемалтеш, да кӧ лӱдыкшыдымылыкым эскераш тӱҥалеш. Икымше таҥасымашышке 102
еҥ заявкым колтен. Техник контроль деч вара 25 еҥ гына кодын. Сорла тылзын 19
кечынже машина-влакым эше ик гана тергеныт да эше ныл машинам таҥасымаш деч
кораҥденыт.

Палемдыме кечылан, 22 Сӱремлан стартым пуеныт. 21 автомашина Париж гыч кудал
лектын. Ончыко маркиз Альбер де Дион вигак лектын. Тудын пар дене ыштыше
«Де-Дион-Бутон» машинаже эн писе лийын. Корнын икымше ужашыжым эртыме деч вара
чыла участник-влак Манте олаште каналташ шогалынт, да адакат таҥасымашке
лектыныт. Чылажге 13 «Пежо» да «Панар-Левассор» Руан ола марте миен шуын. А теве
пар дене ыштыше шым машина-влак коклаште кумыт гына корно мучаш марте миен
шуыныт. Судья-влак чыла машинам тергыме деч вара икымше верым Пежо да
Пан-Левасер машиналан пуен. А писынрак кудалше «Де-Дион-Бутон» машинан кужутшо
да лопкытшо судья-влаклан келшен огыл.

Но чын автомашина дене ӱчашен кудалыштмаш 1895 ийыште эртен, тыге южо-влак
шонат. 1200 меҥгеаш Париж-Бордо-Париж корнышто таҥасымаш лийын. Таҥасымашым
Францийысе автоклуб эртарен. Тиде клуб тачат уло. Трассым эрташлан 100 шагатым
пуеныт. Но Левассор лӱман сеҥыше «Панар-Левассор» машина дене 48 шагат 48
минутышто эртен. Мо оҥайже: тиде корныштак икымше гана пневмошина дене
пайдаланеныт. У йӧнын авторжо Андре Мишлен шкеак пневмошинан машина дене
кудылын. Корно мучко полышкалышыжым шогалтылын, но чӱчкыдын шинным
вашталтымашлан кӧра чот вараш кодын.

Тудо жапыштак, тыгайрак сынан ӱчашен кудалыштмаш-влак Италийыште, Америкыште,
Кугу Британийыште эртеныт. Пытартыш таҥасымаш чокым эртен. Молан манаш гын, 1896
ийыште «йошкар флаг нерген тӧртыкым» кораҥденыт. Тиде тӧртык почеш, кажне
таҥасыше машинаште кок айдеме шинчышаш ыле, шагатыште куд меҥге писылык дене гын
кудалын кертыныт, а машина ончылно, кидыште йошкар флагым кучен, айдеме ошкылшаш
ыле. Тиде тӧртыкым кораҥдымеке, Лондон-Брайтон корнышто эрыкан кудалыштмашым
эртареныт. Сеҥыше-влак, пӧлек-влак деч посна.

Тиддеч посна автотаҥасымашын эше шуко видше уло. Марий Элыштат чӱчкыдын ӱчашен
кудалыштмаш-влак лийыт. Эн тӱҥжӧ Йошкар-Ола воктене верланыше Крутой Овраг лӱман
лукышто эрта.



https://mhr.wikipedia.org/wiki/The_Beatles

The Beatles (Битлс) – 1960 ийыште шочшо Ливерпульысо британ рок-группо, кудыщтын
теве могай составше лийын: Джон Леннон, Пол Маккартни, Джордж Харрисон, Ринго
Старр. Тыгак тӱрлӧ жапыште составыште Питт Бест, Стюарт Сатклиффа и Джимми Никол
лийыныт.

1964-ше ийыште гастроль Францийыште эртен. 1964-ше ийыште УАШ-ыште «I want to
hold your hand» мурышт 83-шо вер гыч 3-шо верыш кӱза.

24-ше мартыште «Canꞌt by me love» 6-шо синглым луктыт. 1964 ийыште кеҥежым
Европышто, Гонконгышко, Австралийышке да У Зеландийыште гастрольыш лектыт.
1964-ше ийыште апрельыште модыш киношто модыт. Кинон лӱмжӧ A hard dayꞌs night.
1965-ше ийыште «Help» киношто The Beatles группо рольым модеш.



https://mhr.wikipedia.org/wiki/%D3%B0%D1%88%D0%B0%D0%BD%D1%8B%D0%BC%D0%B0%D1%88%D1%8B%D0%BD_%D3%B1%D0%B6%D0%B2%D0%B0%D1%82%D0%B0%D0%B6%D0%B5

Ӱшаныма‘шын ӱжватаже (рушла Cимвол веры) — тын туныктымаште тӱҥ догмат-влакын
радамлыкше.

Христианлыкыште ӱшанымашын ӱжватажылан Черкын догмат-влакын кӱчык
каласкалымашыжым умылат. Кунам тыным кучышо еҥ коклаште чын огыл толкын лектын,
тудын шарлымашыжым чараш манын чын йӱлам кучышо ӱшынымашын ӱжватажым палемденыт.
Христиан эртымгорныжтыжо икмыняр ӱшанымашын ӱжватаже уло. Кажне гана йоҥгылышым
шотыш налын тудым ешареныт. Танле тыныште кызыт Никей-Константинопольысо
ӱшанымашын ӱжватажым кучылтат.

Ислам ӱшанымаш ӱжватажым ончыктен пуаш икымше тӧчымаш шахада лийын: "Аллах деч
моло Юмо уке, да Мохаммад тудын пиямбарже".



https://mhr.wikipedia.org/wiki/%D0%AF%D0%BB%D0%BA%D0%B0%D0%B5%D0%B2,_%D0%AF%D0%BD%D1%8B%D1%88_%D0%AF%D0%BB%D0%BA%D0%B0%D0%B5%D0%B2%D0%B8%D1%87

Яныш Ялкайн (Яныш Ялкаевич Ялкаев) (1906 Шыжа 25, Пӱрӧ уезд, Ӱпӧ губерний (кызыт
Мишкан кундем, Пошкырт Эл), Чорай (рушла Чураево) ял — 17 Идым 1938, Моско ола)
— марий калыкын пагалыме, лӱмло шочшыжо. Кугу ушан, данле эргыже: уста
почеламутчо, прозаик, критик-литературовед, кусарыше, публицист, этнолог,
фольклорист, библиограф. Яныш Ялкаевич Ялкайн изинекак чот шуаралт кушкын,
илышыште шуко йӱштӧ-шокшым ужын, чыла йӧсым сеҥен лекташ чон куатым муын,
шонымыжым пеҥгыдын шуктен. Эреак виян толшо пашаже тӱрлӧ шӧрынан. Шочмо
сылнымутнам кумылым савырыше ятыр произведений дене пойдарен. Тыгакак
литературым шымлыше пашажат ушнен толын. Журналист, кусарыше семынат тыршен.
Тыршыше еҥ илыш кугорныш лекташ чыла вийым пуа. Тудат тыгай чытамсыр, кожмак
кумыл дене илен, ончыклык нерген ушанлын шонен. марий кундемын тале серызыже,
фольклористше, кусарышыже, этнографше, библиографше. Эреак вияҥ толшо пашаже
тӱрлӧ шӧрынан. Шочмо сылнымутнам кумылым савырыше ятыр произведений дене
пойдарен. Тыгак литератур шымлыме пашажат ушнен толын. Яныш Ялкайн журналист,
кусарыше семынат тыршен. А ты гана Я. Ялкайнын калык ойпогым шымлыме пашажым
ончен лектына. Я. Ялкайн, Пошкырт Эл, Мишкан кундемысе Чорай ялысе йорло
кресаньык ешыште шочшо, самырыкнекак шуко оҥай мурым колын, лывырге ушешыже
кодын. Уста еҥ-влакын сылнын муралтен колтымыштым ончыклык шанчыеҥ куанен
колыштын, чон кумылжым порсынлен.

«Мыйын вием мынярлан сита, Совет Родинын чапше лӱмеш тунаре пашам ышташ тӱҥалам;
кӱлеш лиеш гын, Совет Эл верч шке илышемат ом чамане», - каласен Яныш Ялкайн
Марий АССР серызе ушем правленийын 1937 ий 17 да 19 августышто эртыше
заседанийыштыже. Яныш Ялкаевич Ялкаев (Яныш Ялкайн) Пошкырт Элысе Мишкан кундем
Чорай луман ялеш 1906 ий 25 октябрьыште кресаньык ешеш шочын. Школым тунем
пытарымекыже, волостной управыште оролын, писарьын полышкалышыжлан пашам ыштен.
1919 ийыште Николо-Березовко селаште почылтшо педкурсышто тунемын. 1924 ийыште
педкурсым Пӱрӧ оласе педтехникум дене ушат, Я. Ялкайн тушко вонча да 1926 ий
марте шинчымашым пога. Тыште самырык рвезе литературно-творческий пашашке пижеш,
литушкем-влак дене пенгыде кылым кучаш туналеш. Йошкар-Олаште лектын шогышо «У
илыш» журналыш очерк да статьяже-влакым «Пуро велын», «Пурын» лум дене воза.
Тыгак сылнымутан произведенийлан возаш туналеш да Пурышто лекше «Маяк» газетеш
савыкта. 1921 ийыште (Акмаев Шакыртан дене пырля) «Марий революционный мурым»
возен, 1925 ийыште «Тунемше» почеламутым да вес ийынже «Вурс кайык» поэмым
савыкта. 1927–1930 ийлаште Я. Ялкайн Москвасе университетыште тунемеш. Тиде
жапыште «Марий ял» газетеш тӱрло темылан серыме нылле утла статьям савыкта,
марий библиографийлан материалым пога. 1934 ийыште марла да рушла «Материалы для
библиографического указателя по мариоведению» да «Марий библиографий»
книга-влакым луктеш.

Я. Ялкайын могай айдеме улмыж нерген икмыняр енын шарнымашыже уло. Писательын
ватыже – Надежда Ялкайн – пелашыжын койыш-шоктышыжо, илыш-корныжо, творческий
пашаж нерген икмыняр статьям савыктен. С. Шамиева тудын каласкалымыжым дневникеш
возен коден. Москваште тунемше йолташыже В. И. Самсонов, тыгак Е. Янгильдын, А.
Искандаров, М. Шкетан, П. Карпов, А. Андриянов писатель нерген шке статьяштым
савыктеныт. Тунемаш пурымыж годым Я. Ялкайн нерген академик Орлов тыге каласен:
Из ста одиннадцати работ большинство написаны удовлетворительно, небольшая часть
работ написано слабо. Есть работы, написанные хорошо, но лучшую работу
по-русскому языку написал не русский. Это – Яныш Ялкаев» (МарНИИ. Материалы о
Яныше Ялкайне. С.2).

Писатель да учёный шочмо велже дене кугешнен, тудын дене эреак кылым кучен
шоген. Пошкырт Эл Я. Ялкайнлан «кечан эл, ямле, киндан, шортнян, нефтян – чыла
улан» кончен, «тушто южшат яндар, памаш вӱд гае тамле», «завод йӱкшат шокта чыла
эллан».

Кызыт Чорай села вашталтын. Больнице, кок пачашан правлений, сельсовет, Культур
пӧрт, почто верланеныт. Ял мучко асфальт корно шуйна. А Культур пӧрт да кыдалаш
школ ончылно Яныш Ялкайн лӱмеш чапкӱ-влак вер-шӧрым сӧрастарат. Поэт шочмо
ялышкыже пытартыш гана толмыж годым чеверласыме семын «Чорай» почеламутым возен:

Я. Ялкайн шуко икшыван ешеш шочын-кушкын. Ачаж ден аважын вич ӱдыр да кум эрге
лийыныт. Ешын ойгыжо да куанже нерген 1938 ийыште возымо «Лӱмна» почеламутыштыжо
уто шомак деч посна поэт рашемда:

Я. Ялкайнын йоча жапше, шке манмыжла, «капка пурак гаяк» лийын. Но рвезе
изинекак чыла палаш тыршымыж дене ойыртемалтын. 1925 ийыште возымо «Тунемше»
почеламутыштыжо поэт тыге шарна: «Кычыр-кочыр кычкырыше ош лумжат, йӱштыжат,
пургыжшат,вичкыж вургемат, рожын катат чактарен кертын огытыл, тудо Пӱрӧ уремым
такыртен…. Школ дек». Ушеш кодыныт М. Горькийын йӱлышӧ шӱман Данкожо, илышыште
верым мудымо Челкаш, А. Чеховын Каштанкыже, С. Чавайын Йыландаже, поро кумылан
Чачавийже, А. Пушкинын, Н. Некрасовын, М. Лермонтовын, А. Кольцовын, Жюль
Вернын, Ф. Куперын геройышт-влак, рвезын чоным сымыстарен, нуно шукым пален
налаш ужыныт.

Ныл ияш тӱҥалтыш школым кум ий гыч тунем лекмек, рвезылан умбак тунемаш
шонымыжым - «ал мечтажым» кудалташ логалеш. Еш кугулан Яныш 1917 ийыште пашаш
ушна: ачаже тудым волостной управыш писарьлан намиен кода. Ынде рвезын илышыже
пӱтынек волость пӧртышто, ял калык коклаште,эрта. Тыште чылажымат ужаш лийын:
тора-влакын калыкым шотеш налдымыштым, ондалкалымыштым, игылтмыштым…. Тидыже
илыш деке тура ончалтышым шочыктен. Граждан сар жапыште кок вий ваш тӱкнымат
арам эртен огыл, рвезын ушешыже мондаш лийдыме кышам коден.

1919 ийыште Янышын аваже Айсылтан черланен кола. Ешыште эн изи икшыве-влак Яныш
ден Алкима шӱжарже Сахаровка лӱман руш ялыште верланыше школ-коммунышко логалыт.
Тыште рвезылан умбакыже тунемаш кумда корно почылтеш. Тудо туннемаште чот тырша,
сылнымутан литературым шуко лудеш. Школышто йоча-влакым поро пашалан туныктат.
Икшыве-влак сад-пакчаште, сурт-оралтыште кертмышт семын тыршат, тулыкеш кодшо
салтак вате-влаклан полшаш коштыт, шке мастарлыкыштым сцене гоч ончыктат:
концертым, спектакльым шындат. Я. Ялкайнын тиде жапысе илышыже «Андрий Толкын»
повестьлан негыз лиеш. Ончыклык писатель школ-коммунышто ик ий утларак ила. 1921
ий январьыште тудо Николо-Березовко селаш почылтшо педагогический курсыш тунемаш
пура.

Педкурс 1920 ийын август кыдалне Михайло-Архангельский монастырь олмеш лиеш.
«Андрий Толкын» повестьыште Николо-Березовко селам Чолмансола лӱм дене пуымо:
«Чолмансола деч ик уштыш пелне, курыкан да чодыран верыште, ожнысо монастырь
шинча. Тушко кугыжа годым Миколо юмылан кумалаш …. марий-влак кӱтӧ гане
коштыныт. Ынде тыште курс почылтын. Курсышто Ӱпо, Озаҥ, Вятка, Пермь марий-влак
тунемыт…»

Педкурсыш 15–16 ияш рвезе ден ӱдыр-влакым погеныт. Тунемше-влак тӱҥалтыш жапыште
начарын илат. Нуно паек шотеш кремга киндым, изишак шылым, шӱрашым, шинчалым
налын шогат. Тыгай неле илышым чытен кертде, южо тунемше педкурсым кудалтен кая.
Адакшым монастырь пашам ыштен огыл гынат, тушто монашке-влак иленыт, у илышлан
нуно тӱрлӧ чаракым ыштылыныт. Но педкурсым (варажым педтехникумым) пашам сайын
виктарен моштышо, кугу шинчымашан еҥ – Л. Я. Мендияров вуйлата. Самырык калык
тунемме деч посна ял озанлык пашаш ушна, пакчасаскам ончен кушта, мастерскойышто
илышлан мо кӱлешым шке ямдыла…. Туныктышо-влакын радамыштат пенгыдемеш. Озаҥ гыч
марий йылмым туныкташ В. М. Васильев толеш. Ончыкылык туныктышо-влак педагогика
ден психологийым, историй ден литературым, математика ден физикым тунемыт,
графический искусство, музыкат ӧрдыжеш огыт код. Педтехникумышто марий да руш
хор-влак чапланат. Тунемше-влак концерт, спектакль, лекций дене марий яллаш
лектын коштыт.

Я. Ялкайнын педкурсышто тунеммыж годым ачаже кола. Шочмо суртеш Алика ден Ална
акаже-влак гына кодыт. Япон самурай-влак ваштареш кредалмаште (Волочевка курыкым
налме годым) йӧратыме Янгыбай изаже вуйжым пышта. 1924 ийыште Николо-Березовко
селасе марий педтехникумым Пӱрӧ оласе педтехникум дене пырля ушат. Ынде Я.
Ялкайн шочмо селаж деке лишкырык лиеш.

Ола эрвел марий-влакын рӱдӧ верыштлан шотлалтын. Тудым 1663 ийыштак Ош Виче
энерын пурла серешыже чоненыт. Тушто революций деч ончычак Пӱрӧ инородческий
учительский школышто марий учёный-влак В. М. Васильев, Г. Г. Кармазин,
просветитель-влак Л. Я. Мендияров, Н. М. Орлов да молат тунемыныт. 20-шо ийлаште
Пӱрӧ педтехникумым писатель-влак С. Ибатов (Эман), А. Асылбаев (Асаев), М.
Аюпова тунем лектыт, тыштак, Йошкар-Оласе педтехникумыш кайымешкыже, композитор
А. Искандаров тунемеш. Я. Ялкайн Пӱрӧ олаште 1924–1926 ийлаште шке шинчымашыжым
нӧлта. Тиде кундем, тиде жап тудын произведенийлаштыже ятыр верым налыт.

Я. Ялкайн тысе пӱртӱс ямым йӧратен, поснак эрвел марий-влак дене чак кылдалтше
Ош Виче эҥерым, тушто чон ласкалыкым муын. «Ужар жап» повестьыштыже тыге воза:
Пеш ямле Ош Виче ӱмыр июнь йӱдыштӧ! Умбалне, мӱндырнак, шола велыште, вӱдын ик
ужашыже у вӱргене окса гай йылгыжалт кия, теве тудо верыште параходын кок
пачашан чевер тулжо-влак утыр лишемыт, тудын велыш шем орманчым вӱдыш шарыше
кугу чодыра йывыртен онча, гармонь ден такмак йӱкым йоктарен волтышо ял-влакат
саламым колтат, бакенщик-влакын землянкышт воктен кочкыш шолтымо изи тул-влакат
кошар йылмышт дене солык семын рӱзалтен ужатат…»

Я. Ялкайын педтехникумышто туннемыж нерген Алкима шӱжарже тыге шарна: «Ме изам
дене изи гына пӧлемыште иленна.Телым вашке пычкемышалтеш, тулым чӱкташ кӱлеш. А
тулжо – шикшешт йӱлышӧ керосин лампе. Ме коктынат ӱстел воктене урокым ямдылен
шинчена. Яныш мо кӱлешыжым писын гына ыштен пытара да моло пашалан пижеш: книгам
лудеш, ала-мом серкала. Мый малаш возам, а тудо ӱстел воктенак шинчен кодеш.
Помыжалтме годым ужам: эшеат возын огыл, серкален шинча. Мом возымыжым лач
каласен ом керт, но иктым раш шинчем: ты жапыште изам марий йылме кружокыш
коштын, пырдыжгазетым лукташ полшен, тудлан тӱрлӧ материалым ямдылен,
почеламутым сераш тӱҥалын».

Пӱрӧ педтехникумышто Я. Ялкайн тунемме дене ончыл радамыште ошкылеш,
литературно-творческий пашашке пеҥгыдын ушна, марий, татар, башкир литушем-влак
дене пенгыдын кылым куча, фольклор ден этнографий деке шӱмаҥеш, келге шинчымаш
верч тырша, калык коклашке у культурым шарен колтымаште кумылым ончыкта.

Педтехникумышто литкружок член-влакын творчествыштым лудшо-влак коклаш шарыше «У
вий» журнал чаплана. Я. Ялкайн редколлегийын ик чулым тыршышыже лиеш. Журналым
сӧрастараш преподаватель-влак полшен шогат. Кружокын пашаж нерген шке жапыштыже
Йошкар-Олаште лектын шогышо «У илыш» журналат возен: «Кружокышто занятийым сайын
шоналтен ямдылыме план почеш эртареныт, сылнымут илышым эскерен шогаш да тудым
лончылен мошташ тунемыныт» («Пӱрӧ маркор кружок паша», авторжо – П», 1926 ий
октябрь).

Я. Ялкайнын педтехникумышто туннеме жапыштеже кум произведенийже савыкталтеш:
«Маяк» газетеш (тудо Пӱрӧ олаште лектын шоген) «Марий революционный муро» (1921,
Акмаев Шакыртан дене возымо), «Тунемше» почеламут (1925), «Вурс кайык» (1926).

1926 ийыште педсовет Я. Ялкаев нерген «академический успеваемостьшо сай» манын
палемда да ныл тылзылан Ӱпӧ оласе Калык образований институтыш колта. Тушто
нацмен-влакым высший учебный заведенийыш тунемаш пураш ямдыленыт. 1927 ий
кенежым Я. Ялкайн шочмо кундемже дене чеверласа, Москошко тунемаш кая:

20-шо ийлаште да варажымат марий ӱдыр-рвезе-влак элын вуз ден техникумлашкыже
тӱҥ шот дене направлений почеш тунемаш пуреныт. Тидлан амалжат лийын: 1930 ий
марте марий кундемыште ик высший учебный заведеният лийын огыл, техникумжат
шагал улмаш. Самырык еҥ-влак Москошто, Ленинградыште, Озаҥыште, Вяткыште, Нижний
Новгородышто, Ӱпыштӧ да моло олалаште тунемыныт. Я. Ялкайн, кугу конкурсым
сеҥен, Моско кугыжаныш университетын этнологический факультетыштыже фольклор ден
этнографий отделенийыштыже тунемаш тӱҥалеш.

Моско университет Российыште рӱдӧ учебный заведенийлан шотлалтын, тудо пашаж
дене уло тӱня мучко чапланен, тушто кугу учёный-влак пашам ыштеныт. Университет
(1775 ийыште почмо) руш учёный М. В. Ломоносовын лӱмжым нумалын. 1927 ийыште
нылле утла национальность гыч улшо шым тӱжем еҥан ешым кум марий рвезат ушнат:
эрвел марий рвезе Я. Ялкаев, олыкмарий рвезе П. Лашманов (Ланов), курыкмарий
рвезе И. Беляев.

Я. Ялкайн ден П. Лашмановын тунемме группышто финно-угор тӱшкаш пурышо
йылме-влакым коми калыкын эргыже В. И. Лыткин (1895–1982) туныктен. Тудо шкеже
шинчымашым Финдляндийыште, Германийыште да Венгрийыште нӧлтен, варажым филологий
наука доктор, профессор марте кушкын. В. И. Лыткинын марий рвезе нерген тыгай
шарнымашыже кодын: «Ялкаев пеш тыматле да талантан студент ыле, тунемме деке пеш
серьёзнын ончен, кугу йӧратымаш дене финно-угор йылме-влакым тунемын, моткоч
кугу усталыкым ончыктен… Тудо зачёт-влакым жапыштыже да кугу шинчымашым ончыктен
сдатлен. Ялкаев кокла капан, шемалге-кӱрен ӱпан, серьёзный да эре шонышо тӱсан,
пеш скромный да талантливый студент ыле. Студент жапыште возкалымыжым пален
омыл, тунемше йолташыштат, очыни, пален огытыл. Тидыже Ялкаевын моткоч скромный
улмыжым ончыкта».

Икымше курсышто «Общий языкознанийым» профессор М. Н. Петерсон лудын. Я. Ялкайн
дене пырля тунемше мордва калык гыч В. И. Самсонов йолташыжын шарнымашыж гыч
пале: профессор Петерсон, индоевропейский йылме-влак дене палымым ыштымек, кажне
студентлан шке шочмо йылмыжлан транскрипцийым ыштен пуэн. Тудо поснак Я.
Ялкаевын пашажым кукшын аклен.

Университетыште «Введение в языкознание» курсым профессор Д. Н. Ушаков лудын.
Учёныйын чапше тунамак кугу лийын. Варажым Д. Н. Ушаковын вуйлатымыж дене
«Толковый словарь русского языка» ныл том дене савыкталтеш. Тудо руш йылмым
шымлыме пашашке студент-влакым моштен ушен.

Икана этнологийым туныктышо профессор В. К. Никольскийын вӱдымӧ семинарыште Я.
Ялкайн рефератым ямдылен. Тыгодым тудо фактический материалым немыч да англичан
йылме дене савыкталтшымат ончен шуктен. Тидыже шуко студентым ӧрыктарен.

Я. Ялкайнын преподаватель-влак кокла гыч поснак М. Т. Маркелов да Ю. М. Соколов
дене кугу кыл лийын. Профессор Маркелов мӧнгӧ библиотекыштыжат заниматлаш ужын.
Я. Ялкайн профессор Маркеловын да тунемме группын пунчалышт почеш 1929 ийыште
шымле пашаште кугу тыршымашым ончыктымыжлан «выдвиженец» лиеш. Тидыже тунемме
условийым саемдаш йӧным ыштен. Выдвиженец-влаклан посна занятий-влак
эрталалтыныт. Профессор Ю. М. Соколов фольклорист семын чапланен. Тудын дене кыл
университетым пытарымекат шуйнен. Тудо Я. Ялкайнын рушла лекшаш «Марийские
песни» сборникшым редактироватлен, СССР писатель ушем пелен фольклор секцийым
вуйлатен. Я. Ялкайн тушто чӱчкыдын лиеден. Студент-влаклан сылнымутан литератур
денат келге шинчымашым пуэныт. Тыште поснак А. В. Луначарский ойыртемалтын. Кугу
шарнымашым коден профессор А. С. Орлов. Тудын образшым Я. Ялкайнын «Ола»
повестьыштыжат ужына. Преподаватель древнерусский литературым туныктен, тудым
поснак «Слово о полку Игореве» нерген эртарыме занятийже ушеш кодын.
Студент-влак деке чӱчкыдынак писатель, поэт-влак толеденыт, нунын дене вашлиймаш
творческий пайремыш савырен. Теве 1927 ий 4 ноябрьыште университетын актовый
залышкыже В. В. Маяковский толын. Тушко марий рвезе-влак Я. Ялкайн, П. Лашманов,
И. Беляеват логалыт.

20-шо ийла мучаште эл мучко калык коклаште грамотым шарыме паша тӱҥалеш. Н. К.
Крупская тиде йодышым 1928 ий 29 октябрьыште студент-влак дене вашлиймыж годым
тарвата. Кӱчык жапыште студент-влак кок тӱжем утла еҥым лудаш-возаш туныктен
шуктат. Тиде пашаште Я. Ялкайнат ӧрдыжеш ок код, заводышто шым еҥан группым
туныктен луктеш.

Студент-влак пален налме шинчымашыштым паша дене кылден шогат. Я. Ялкайн, П.
Лашманов да Моско консерваторийын студентше А. Искандаров 1930 ий кеҥежым
Оршанка, Торъял, Шернур кантонлаште академический полевой практикыште лийыт,
марий-влакын фольклорышт, религий ойыртемышт, музыкальный творчествышт нерген
материалым погат, калыкын материальный культурыжым шымлат, беседым эртарат. Я.
Ялкайн ден П. Лашмановын тунемме жапыште Москошто «Марий ял (газет)|Марий ял»]]
(1927–1931) газет лектын шоген. Я. Ялкайн тушан тӱрлӧ тема дене нылле утла
статьям савыкта.

Университетыште тунемме жап Я. Ялкайнлан весе денат пайдале лийын. Тыште тудо
марий библиографийлан материалым пога. Тудым 1934 ийыште рушла да марла савыктен
луктеш. Я. Ялкайнын «Марий библиографийже» нерген В. А. Мухин тыге возен: «Тиде
книга вошт ончымо гай кушмынам, ончык каймынам … раш палыкта».

Я. Ялкайн тунемме годым шуко жапым кусарыме пашаланат ойырен. Тидыже марий да
руш йылме-влакым утларак шижын мошташ полшен. Тудо шкетын але йолташыже-влак
дене пырля коло утла брошюрым марлаш кусарен луктеш. Я. Ялкайн Моско
университетыште тунемме жапшым 1936 ийыште лекше «Ола» повестьыште ончыктен.
Тыште лудшо еҥ тӱрлӧ калыкан ешым ужеш, герой-влак коклаште – Рашитов Хасан,
прототипше – Муса Джалиль. Татар рвезе Муса Джалиль ден Я. Ялкайн пырля
тунемыныт. 1930 ий декабрьыште Я. Ялкайн университетым тунем лектеш. Пашам ышташ
Йошкар-Олаш Рӱдӧ марий тоштерыш толеш, пел ий гыч илаш Москошко кусна. Умбакыже
тудын литератур да научный пашаже элын рӱдӧ олаж дене кылдалтеш.

Я. Ялкайн Москошто профессиональный писатель семын пашам ышташ, СССР писатель
ушем дене кылым куча, тудын йодмыж почеш тӱрлӧ пашам шукта. Шочыт ойлымаш ден
повесть-влак, почеламут-влак. «Онго» романын икымше ужашыжат тыштак ош туням
ужеш. Тиде жапыштак шымлыме пашам ышта, «Советская этнография» журнал
редколегийын членже семын эл мучко экспедицийлан коштеш. Шочмо Пошкырт
кундемжымат огеш мондо. Тудо учёный да писатель семын шуаралтеш, кусарыше
семынат чапым налеш, марий сылнымутан литературын ончыкылыкшо нерген коляна,
ятыр литературоведческий статьям воза, фольклор да сылнымут литератур нерген
йодышым тарвата.

Я. Ялкайнын сылнымут ойыртемжым чын умылаш тудын литературоведений да критика
дене статья-влакше полшат, нуно тудын тематикыжым, содержанийжым палемдат,
путынь творчествыжлан негызым ыштат. «Сылнемут нерген мут» статьяштыже лудына:
«Чынак сылне произведенийым ышташ пеш кугу культуран лияш кӱлеш». Тыге тудо
писатель ончылно пеш кугу требованийым шында да возышо еҥ келге шинчымашан
лийшаш манын палемда, тудо «шке калыкшын экономикыжымат,
историй-этнографийжымат, йылмыже кузе кушкын толмымат» шинчышаш, уке гын
писатель «…чынак сылне,тичмаш образан, сай йылме дене серыме произведенийым пуэн
ок керт».

Тидлан тунеммаш деч посна илышым шке шинча дене ужаш кӱлеш. Тидыжым писатель эн
кӱлешанлан шотла. 30-шо ийлаште Я. Ялкайн Касвел Сибирь ден Урал мландыште, Юл
кундемыште, Крымыште, Кавказыште, Ленинградыште лиеш, Ӱпышто, Горький
автозаводышто, Моско метром ыштымаште пашазе-влак дене вашлиеш. Пашаеҥ,
колхозник, туныктышо, студент-влак дене мутлана. Марий сылнымутан литературым
шолын шогышо илыш дене таҥастарен, Я.Ялкайн тыгай шонымашыш толеш: мемнан
сылнымутышто илыш йодыш-влак, пашаеҥым, пашазе интеллигенцийым ямдылыме шотышто
проблеме-влак кӱлеш наре шындалтын огытыл; рвезе совет интеллигенцийын илышыже,
тудын мер пашаште тыршымыже да шуко моло йодышат ончыкталтын огытыл.

Я. Ялкайнын писатель семын шуаралтмаштыже руш литературым лудын шогымыжо шагал
огыл полшен. Н. Некрасов, А. Пушкин, М. Лермонтов, Л. Толстой да молат рвезе
писательлан шке шотан туныктышо лийыныт. М. Горький дене вашлийме,
произведенийже-влакым изинекак лудын шогымо да варажым марий йылмыш кусарыме Я.
Ялкайным писатель корныш пенгыдын шогалаш кумыландат.

Центризадатын ту жапыште вуйлатышыже А. П. Рябинина Я. Ялкайн нерген тыге
каласен: «Ялкайн…. шке калкыкшын культурыж верч чот тыршен. Тиде кӱкшыт гыч чыла
чумыр пашажым ончен, шочмо эллан, калыклан шкенжым чаманыде служитлен».

Я. Ялкайн Москошто илыме жапыштыже издательстве-влак дене кылым куча, «Советская
этнография» журнал редколегийын членже лиеш, марий писатель-влакын
произведенийыштлан рецензийым воза, СССР писатель-влакын ушемышт пеленсе
фольклор секцийын пунчалже почеш экспедицийлаш лектеш, кугу творческий шонымаш
дене ила… Тиде талантан айдеме кенета волгалтын, но ош тӱняште илаш улыжат кумло
ик ий утларак веле пурен улмаш. 1938 ий шошым, пӱртӱс одарланен пеледме жапыште,
шинелян еҥ-влак ныл шагат эрдене налаш толыт……

Поэт илышыште оза лийше айдемын тӱрлӧ пашаште тыршымыжым ончыкта, тудын
уш-акылже пӱсеммым, койыш-шоктышыжо вашталтмым ужеш. Тыге Я. Ялкайн айдемын
илышым тӱзаташ шочмыжым чумыр творчествыжлан негыз семын налеш. Сборникыш пурышо
кугу произведений – «Ленин» поэме (1934). Ту жапыште калык В. И. Ленин деке кугу
пагалымаш дене илен. Поэт-писатель-влакат шке возымаштышт тудым моктеныт, тау
мутым ойленыт. Садлан Я. Ялкайнын творчествыштыжат тиде тема ӧрдыжеш кодын огыл.

1937 ийыште Я. Ялкайным, «калык тушман» манын титаклен, писатель ушем гыч
луктыт, вес ийжын эрык деч посна кодат. Тиде жапыште возымо «Ит инане», «Поэзий
– илыш», «Тӱняште», «Поэзий кыл», «Ужатымаш» да моло почеламутшат ойган
шонымашан, шӱлыкан улыт. Поэт чыным вараш кодын умылымыж нерген ойла.

Я. Ялкайн пӱртӱсын ямжым умылымо символжо Ош Виче эҥер лийын гын, ал мечтаже –
йӱксӧ, ару чонан, поро койышан волгыдо кайык. Я.Ялкайнын поэзийжымат нунын дене
таҥастараш лиеш. Кузе уке гын? Илышыште пеҥгыдын шогаш порылык тӱня лийшаш.

Я. Ялкайнын классический литератур дене палыме лиймыже тудлан поэзийыштат у
кӱкшытыш тошкалаш эҥертыш лийын: руш поэт-влак А. Пушкинын, М. Лермонтвын, Ф.
Тютчевын, А. Блокын, В. Маяковскийыын, немыч-влак В. Гетен, Ф. Шиллерын, Г.
Гейнен, венгр Ш. Петефин, турок О. Хаямын строкашт-влак тудын кусарымыж дене
марла йоҥгалтыныт, марий лудшо деке шуыныт. Адакшым калык творчестве гоч толшо
поэтический поянлык Я. Ялкайным поэзий тӱняште ойыртемалтшым ышта, содержанийым
веле огыл, тӱрлӧ формымат шындараш йӧным пуа: ритмже йоҥгалтшан, кумда
диапазонан лиеш, тудо поэзийыште силлабо-тоникым да тонический стихым
пеҥгыдемда.

Я. Ялкайн творческий пашаеҥ семын калык коклаште лияш йӧратен, тидыже эпохын
шӱлышыжым, айдемын илыш ончалтышыже вашталтмым утларак пален шогаш полшен. 1935
ийыште лекше «Кечан кече» книгаш пуртымо ойлымаш ден очерк сынан
произведений-влакын («Енисейыште сой», «Алтай курык», «Москва», «Кечан кече»,
«Андрий Толкын») герой-влакышт Москошто, Пошкырт мландыште, Хакасий степьыште,
Алтай курык коклаште, Кузбассыште илат, тӱрлӧ калык ешыште пашам ыштат. Шукыж
годым тыгай ен-влак дене Я. Ялкайн Пушнине институт пеленсе аспирантурышто
тунемме жапыштыже, Сибирь мландыште научный экспендиций дене коштмыж годым
вашлийын. Критик П. Карпов (Пунчерский), книга лекмым саламлен, тыге возен: «Я.
Ялкайн марий писатель-влак кокла гыч эн первый художественный очерк жанрым
пуртен».

Я. Ялкайнын геройжо-влак ару шонышан, кукшо культуран улыт. Теве Отто Чолпанымак
налаш («Алтай курык»), тудо кугу талантан журналист. Илыш пурымашыже оҥай:
ссыльный немыч ачаж деч тулыкеш кодмек, тудо марий ешыште кушкеш, илыш йолташлан
ойрот ӱдырым ойырен налеш, лишыл палымыже-влак руш, ойрот, марий калык гыч улыт.

«Андрий Толкын», «Ужар жап», «Ола» (1934–1936) повесть-влак автобиографический
сынан трилогийым ыштат. Кум повестьым историй материал, герой-влак ушен шогат.
«Андрий Толкын» повесть граждан сар жапысе марий ялын илышыжым почын пуа гын,
«Ужар жап» повесть самырык тукымын тӱня ончалтышыже педтехникумышто шуаралтмым,
у интеллигенцийын шочмыжым ончыкта. Повестьын тӱҥ геройжо – Адай Айдемыр. Тудым
Андрий Толкын образын шуйнышыжо манаш лиеш. «Ола» повесть самырык калыкын Моско
университетыште шинчымашым налмыжым ончыкта. Тидыжым автор тӱҥ геройын илышыж
гоч сӱретла. Ачин Пайгаз мӱндыр марий ял гыч Москошко толеш, тӱрлӧ нелылыкым
сеҥен, наука корнышко ушна. Пайгаз университет илышым тӱрлӧ нациян ешыште
тӱҥалеш, рвезе калык кокласе келшымаш шӱлышеш шуаралтеш. Кум повестьым трилогий
семын возаш, векат, Я. Ялкайным руш литературын традицийже таратен, Л. Толстой
(«Детство», «Отрочество», «Юность»), М. Горький («Детство», «В людях», «Мои
университеты») деч тунем шогымыжо, нуным йӧратен лудмыжо полшеныт.

«Онго» романыште марий калыкын вес калык-влак дене кыл кучымаште шуаралтмыжым,
ушакылже помыжалтмым ончыктымо. Событий-влак колымшо курым тӱҥалтыш гыч первый
империалист сар (1914) марте эртат. Ту жапысе Россий мучко шарлыше пудыранчыкын
марий ялышкат шыҥен пурымыжо калыкым кожгата, тудын илышыжым вес лончыш савыра.
Роман чоҥалтмыж дене шуко сюжет корнан. Тидыже марий шемерын илышыжым кумдан
ончыктен пуаш полша. Роман тӱрлӧ событий-влак гоч тӱрлӧ социальный тӱшка-влакым
сӱретла: кресаньык Эман, тудын Орванче ачаже, Эбат, эре пояш гына шонен илыше
Орлай Кости, семинарист Аланов, туныктышо Моркын, эрык верч кучедалме корныш
шогалыше рвезе Аик Ардаш.

Произведений тӱҥалтышыште событий Пошкырт вел марий-влак коклаште эрта. Ял илыш,
тудын ойыртемже…. Странице гыч страницыш вер-шор кумданеш, событий-влак шарлат:
ял-влак, Ӱпо тюрьма, Озаҥ, Петербург, Сибирь кундем, Енисей энер…. Романын
геройжо-влак Минусинск да Саян марте шуыт, научный библиотекылаш коштыт,
Петербургысо музейлаште лийыт, уш-акылышт дене Лодзи, Прага, Лондон марте шуыт.
Тыге марий-влак туня илышым илат.

Произведенийыште калыкын илыш-йӱлажым фольклор да этнографий материаллан эҥертен
почмо. Повествованийыш калыкмут, ойсавыртыш, муро-влакым моштен шындарыме,
историй документ-влакым, этнографий, социологий материалым кучылтмо.

Я. Ялкайн романын кокымшо ужашыжымат возен пытарен улмаш. Тушто ончыктымо
событий-влак граждан сар жапыште Пошкырт марий коклаште эртат. Чаманаш логалеш:
1937 ийысе тургым жапыште романын кокымшо ужашыже ош тӱням ужын шуктен огыл.
Савыкташ ямдылыме рукописьлан, «идеологический брак» манын, мучашым ыштеныт.

Я. Ялкайнын творчествыже эрвел марий илыш-йӱла, йылме поянлык дене кылдалтын.
Тудын произведенийже-влак эрвел марий диалект дене возалтыныт, садлан тушто
татар, пошкырт йылме гыч пурышо мут-влакат вашлиялтыт. Писательын
«Царевококшайск – Йошкар-Ола» романже, Юл серысе кагаз комбинат нерген
документальный повестьше илышым ужде йомыныт. Я. Ялкайнын марий сылнымутан
литературышто надырже кугу. Писательын сылнымут традицийже кызытат марий
писатель-влаклан кушкашышт эҥертыш лийын шога.

М. Горькийын тӱрлӧ шӧрынан творчествыже национальный литератур-влакын йол ӱмбак
шогалмаштышт профессиональный корным палемден. Писатель чынжымак мут мастар
лийын, моткоч кугу сылнымут поянлыкым пӧлеклен, илыш чыным почын пуымаште кугу
мастарлык дене ойыртемалтын. «Детство», «В людях», «Мои университеты», «Мать»,
«Дело Артамоновых», «Егор Булычев и другие» да моло произведенийлаже-влак тӱня
мучко чапым налыныт.

Элысе тӱрлӧ калык писатель-влак тудын деч эре тунем шогеныт. Йол ӱмбак шогалаш
тӱҥалше марий сылнымутланат тудын творчествыжым шымлымаш пеш пайдале лийын. Тиде
поснак писатель-влакын возымыштым вияҥден колтымаште палдырнен. Сылнымут
мастар-влаклан М. Горькийын возымыжо чапле пример лийын. Тудын
произведений-влакшым шымленыт, марий йылмыш кусареныт. М. Горький деч тунем
шогымо марий писатель-влакым илышым келгын шымлаш, произведенийым калык
сылнымутым шотыш налын возаш кумылаҥда. Чыла тиде литературышто лӱмлӧ писательын
традицийжым шочыкташ полшен. Сылнымутшо верым налыт С. Чавайнын «Элнет», М.
Шкетанын «Эреҥер», Н. Игнатьевын «Савик», Я. Ялкайнын «Оҥго» романышт, повесть
ден ойлымаш, поэм-влак …

1935 ийыште М. Горькийын произведенийже-влак «Ойлымаш-влак» лӱм дене
савыкталтыт. Нуным Я. Ялкайн кусарен. Тиде книгаш пурышо ойлымаш-влакым ойырен
налаш М. Горький шке полшен. 1930-шо ийлаште турло сборниклаште чапым налше
писательын ятыр ойлымашыже, «Мать» романже, «Детство», «В людях», «Мои
университеты» да моло произведенийлаже-влак марий йылмыш кусаралт лектыт. Тиде
пашам С. Чавайн, М. Шкетан, Н. Игнатьев, П. Першут, да молат шуктеныт.

М. Горький писатель ушемын вуйлатышыже семын марий литературымат вияҥдаш полшен.
Тудын темлымыж почеш СССР писатель-влак ушемын национальный комиссийжын
пашашкыже Я. Ялкайат ушна. Комиссийын погынымашлаштыже тудо марий литератур да
калык сылнымут нерген увертарымашым ик гана веле огыл ыштен, нине йодыш дене
мутланымаште шке шонымыжым ойлен.

Кугу писательын национальный литератур критикым вияҥден шогымо нерген ойжым
критик-влак кумылын вашлийыт. М. Горькийын влиянийже почешак «Советская
этнография», «Литературный критик», «Литература национальностей СССР»,
«Революция и книга», «У вий» журналыште Я. Ялкайнын «Чавайн да фольклор», «Марий
литературым вияҥдымаште фольклорын рольжо», «Муро ден литератур» да моло шымлыме
статьяже-влак печатлалтыт. М. Горькйын вуйлатыме СССР писатель-влак ушем
правленийын темлымыж почеш самырык писатель Моско метром чоҥышо-влак дене лиеш,
заводлашке миен коштеш, варажым «Москва» ойлымашыже, «М» очеркше, «Метро»
почеламутшо, марий литературышто пашазе класс проблеме нерген статья-влак шочыт.

Пагалыме Яныш Ялкаев! Рукописьдам тыгай адрес дене: Малая Никитская, 6, колташ
але кондаш Тендам кумылын йодам. Кертыда гын. Тидым 4 сентябрьыште ыштыза, тиде
кечын мый Москоштак лиям. Те возеда: « Шоныманат огыл,фольклор дене печатлалт
лекше сборник-влак руш писатель-влаклан моткоч чот пошлат». Чаманаш логалеш,
тиде – тыге огыл, мемнан рвезе пиисательна-влак фольклорым огыт пале, палат
гынат, пеш начарын. Тыге кӱлеш ыле – шке фольклор дене пырля союзный
республикыласе да автономный областьласе тӱрлӧ калыкын фольклоржым палаш. Тендан
пашадам шке жапыштыже тӱҥалмылан да кӱлешлан шотлем – тудын литературный
пайдалыкше нерген ме рукописьым ончымеке ойлаш тӱҥалына. Тыланда тиде кӱлешла ок
чуч: Поволжьеште, Сибирьыште, Север кундемыште, Кавказыште илыше тыгыде
калык-влакын представительыштын группыштым ышташ да тиде группылан фольклорым
погаш, шымлаш, кӱлеш обработкым ышташ кӱшташ? Вара «Мемнан фольклорна. Совет
социалистический республикыште илыше калык-влакын творчествышт» лӱм дене
сборник-влакым лукташ. Тиде ойым шоналтыза, да тудын кӱлешыжым, кузе ыштышашым
вашлиймына годым каҥашена. Салам дене А. М. Горькийын.

Моско университетыште Я. Ялкайн ден М. Джалиль ик жапыште тунемыт. Я. Ялкайн
фольклор да этнографий, а татар рвезе литератур отделенийыште шинчымашым
нӧлтеныт. Садлан южо лекцийым пырля колыштыныт.

Рашитовым произведенийыште кугу опытан, илыш проблемым сайын палыше йолташ семын
сӱретлыме, тудын университет деч ӧрдыжат палымыже шуко уло манын ончыктымо.
Хасан Озаҥыште рабфакым тунем лектын. А Пайгаз Башкортостан гыч толын, ончыч
педтехникумым тунем пытарен. Кугу олаш логалмекше, первый кечылаште тудым
студент-влакын тӱргоч шолын шогышо илышышт ӧрыктара, умылыдымашым луктеш.

Я. Ялкайн «Ола» повестьым 1930-шо ийлаште возен, тудо Москошто 1936 ийыште
савыкталт лектын. Тиде повесть – Муса Джалильым сылнымут гоч ончыктышо икымше
произведений.

Я. Ялкайн ден М. Джалиль университетым тунем лекмекат, чӱчкыдын вашлийыныт.
Чуваш поэт П. Хузангай кумлымшо ийласе илыш нерген тыгай шарнымашым коден:
«Центриздат иза-шольо калык кокла гыч лекше мыйын таҥаш ятыр писательлан кушкаш
йӧным пуэн. Коридорлаште чӱчкыдын тӱрлӧ йылме дене мутланыме шоктен.
Редактор-влакын тунам эше бюрократический штат дене лочыдымо кабинетлашт гыч
поэт-влакын почеламутым лудмо йӱкышт йоҥгалтын. Тушто татар-влак Муса Джалиль
ден Ахмат Файзи, удмурт-влак Кузебай Герд ден Ашальчи Оки, марий-влак Яныш
Ялкайн ден Александр Ток, чуваш-влак Курак ден Николай Шубоссин да Российысе
моло калык гыч лекше литетератор-влакат ваш ужыныт, палыме лийыныт, ӱчашеныт,
алал кумыл дене икте-весыштын кушмым эскерен шогеныт, иза-шольыла нунын
сеҥымашыштлан куаненыт, ситыдымашыштлан азапланеныт. Чынже денак тиде кумылзак
иза-шольо еш лийын».

М. Джалиль илышым моктен мурен, шучко сар жапыште тудын верч вуйжым пыштен. Я.
Ялкайн уло талантшым шочмо эл, калык верч пуэн, 1938 ийыште, репрессий жапыште,
тудын ӱмыржӧ кӱрылтын. Кок корно, кок пӱрымаш, но илышышт волгыдо, нимо дене
амырталтдыме лийын.



https://mhr.wikipedia.org/wiki/%D0%AE%D0%BC%D1%8B%D0%B7%D0%BE

Ю́мызо (руш. священник) - калыкыште кучылтмо ыҥ - религий культ пашаеҥ.
Иудаизмыште юмызо мутым кучылтмашыште тӱткӧ лийман (кызыт иудаизмыште юмызо уке,
раввин-влак юмызылан огыт шотлалт). Рим-католик, танле, моло христиан
конфессийлаште юмызо - епископ ден дьякон кокласе чинан черкысе службым шуктышо
еҥ. Епископ (архиерей) чиныште улшо айдемым юмызо лӱмдымаш - йоҥылыш.

Епископ ден дьякон кокласе чинан черкысе службым шуктышо еҥ. Таинстве
(рукоположений таинстве деч посна), да богослужений эртарен кертеш. Юмызым эше
иере́й але пресви́тер (грекла πρεσβυτερος — кугыза, старейшина) лӱмдат. Юмызо
чиным архиерей (епископ) рукоположений таинстве пуен кертеш. Тыглай юмызо да
манак илыш дене илыше юмызылан (иеромонах) "Ваше преподобие" манын ойлат,
протоирей, игумен ден архимандритлан - "Ваше Высокопреподобие". Калыкыште юмызым
чӱчкыдын "бачышка" (батюшка) але "ача" лӱмдат, мутлан, Пагул ача, Миклай ача.
Йотэлысе руш танле черкыште пелашан юмызылан "Ваше благословение" ойлат.
Российыште юмызым калыкыште чӱчкыдын «поп» лӱмдат. XIX курым мучаш гыч тиде мут
лӱмдылтыш семынат кучылталтеш. А 1755-1760 ийла марте тиде официалле званий
лийын. Екатерина II-ын юмызо Иван Панфиловын тыршымыж дене кугыжаныш кагазлаште
"священник" ден "протоирей" мут-влакым кучылташ тӱҥалыныт. Поп мут грек ылмысе
"папас" (юмызо) мут гыч чоҥалтын. У грек йылмыште "паппас" - тиде "папа римысе".

Католик черкыште танле йӱла семынак юмызо-влак кокымшо кыдежан священстве
радамыш пурат. Юмызо шым таинстве гыч визытым шуктен кертеш. Свяществе
(хиротоний) да миропомазаний таинстве-влакым гына нунылан шукташ ок лий. Юмызыш
айдемым епископ пурта. Православий семынак юмызо-влак тыште манак (шем
духовенстве) да епархий юмызо-влаклан (ош духовенстве) шелалтыт. Католик черкын
латин йӱлаште юмызо-влак целибат почеш илышаш улыт. Вес семын каласаш гын -
пелаш деч посна. Эрвел католик черкылаште манак да епископ-влак гына целибат
почеш илышаш улыт. Юмызылан католик-влак "ача" ("лӱм") манын ойлат. Юмызо-влак
йӱла почеш сутаным чийышаш улыт. Литургий годым юмызо альбым, орнатым ("казула"
эше лӱмдат) да столам чият.



https://mhr.wikipedia.org/wiki/%D0%AE%D0%BB%D1%81%D0%B5%D1%80_%D1%84%D0%B5%D0%B4%D0%B5%D1%80%D0%B0%D0%BB_%D0%B9%D1%8B%D1%80%D0%B2%D0%B5%D0%BB

Юлсер федерал йырвел (рушла Приво́лжский федера́льный о́круг) — Россий
президентын кӱштыкшӧ почеш чоҥалтше административно-территориальный
формирований. 2000-ше ийыште Ага тылзын 13 кечынже чоҥалтын. У йырвелыш Юл
эҥерын кӱшыл да кыдалаш ужашыштыже верланыше регион-влак, тыгак, Урал курыкын
касвелныже верланыше регион-влак пуреныт.

Юлсер федерал йырвелын калыкчотшо 29 млн 900 тӱж. 359 еҥ (2010 ий). Тиде Россий
калыкчот деч 20,9 %. Олаште илыше-влак шукырак улыт. Мутлан, Самара велышыте
олаште илыше-влакын чотышт 80 % (Россий кӱкшытыштӧ олаште илыше-влакын чотышт -
73 %).

Российысе экономикыште Юлсер федерал йырвелын йӧнозанлык йӧндартыш 23,9 %-ым
айла. Тиде эн шуко (кокымшо верыште Рӱдӧ федерал йырвел).

Российысе инвестиций-влак кокла гыч Юлсер федерал йырвелыш пуртымо инвестиций
кугыт 15,3 % наре.



https://mhr.wikipedia.org/wiki/%D0%A8%D0%BE%D1%82_%D1%80%D0%B0%D0%B4%D0%B0%D0%BC-%D0%B2%D0%BB%D0%B0%D0%BA

Ожно годсек марий калык марий радамым кучылтын. Кызыт жап марте эн кугу шотпал
камысыр веле кодын. Кугырак шотпалым векат тыге чоҥеныт (четлыкым ончо). Марий
радамым йомдараш ок лий да кучылташ кӱлеш.

Американ радамыште чыла кугу шотпал лӱм-влак тыге чоҥалтыт: тӱҥалтышыште латин
чотмут шинча, вара тудлан супикс «-иллион» ешаралтеш. Поснаҥдыш — «миллион» мут,
тиде шотпалым тӱжем (лат. mille) да шукемдыше «-иллион» супиксым ончыкта. Тыге
шотпал-влак — биллион, триллион, квадриллион, квинтиллион, секстиллион да т.м.
чоҥалтат. Американ радамым УАШыште, Канадыште, Кугу Британийыште, Российыште,
Грецийыште да Турцийыште кучылтат.

Европо радам тӱняште шукырак кучылтымо. Шотпал лӱм-влак тыге чоҥалтат: латин
чотмут дек «-иллион» супикс ешаралтеш, вес шотпалын лӱмжӧ (1 000 пачаш шукырак)
тидынат латин чотмут гыч чоҥалтеш, такшым «-иллиард» супикс дене. Викшым манаш
гын, тиде радамыште триллион почеш триллиард кая, вара квадриллион, квадриллиард
да тулеч молат.

Францийысе физик да математик Николя Шуке (Nicolas Chuquet) «биллион» (byllion)
да «триллион» (tryllion) мут-влакым шонен луктын да шотпал-влакым 1012 да 1018
ончыкташ кучылтен. Тиде европо радамлан негыз ыле.

Туге гынат весе францийысе математикшамыч XVII курымышто 109 да 1012
шотпал-влаклан «биллион» да «триллион» мут-влакым кучылтыныт. Тыгай радам
Францийыште да Америкыште пеҥгыдемден, вара тудо американ лӱмден ыле. Ты жапыште
Шуке радам Кугу Британийыште да Немыч Элыште умбакыже кучылталтын. 1948 ий гыч
Франций Шуке радам (вес семынже европо радам) дек пӧртылтен.



https://mhr.wikipedia.org/wiki/%D0%A7%D0%B0%D0%B2%D0%B0%D0%B9%D0%BD,_%D0%A1%D0%B5%D1%80%D0%B3%D0%B5%D0%B9_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Сергей Григорьевич Чавайн (1888 Шыжа 6 — 11 Кылме 1937) — марий сылнымутлан
негызым пыштыше, икымше марий почеламутым возышо, «Элнет» романын авторжо, марий
калыкын ик эн йӧратыме да пагалыме писательже. Тудо шочмо йылме дене сылнымутан
произведенийым эн первый возаш туҥалын, марий литературлан чапле негызым ыштен.
Садлан илымыж годымак тудым марий сылнымутын пионерже да классикше манын пагален
лӱмденыт.

Сергей Григорьевич Чавайн (чын фамилийже Григорьев) 1888 ий 6 Шыжаште (юлиан
кечышот почеш 24 Идымыште) шочын. Шочмо верже — Царевококшайский уезд, Себе-Усад
волостьысо Изи Корамас ял (кызыт Морко кундем).

1904 ийыште, Унчо кок классан школым тунемын пытарымеке, С. Чавайн Озаҥ оласе
туныктышо-влакым ямдылыше семинарийыш пура. Тушто руш классик-влакын
творчествышт дене лишкырак палыме лиеш, руш поэт-влакын возымыштым марлаш
кусараш тӱҥалеш. Варажым шке гычат возаш кумылаҥеш. 1905 — "Ото" почеламутым
воза. Ото - тиде икымше возымо марий почеламут. Тудым варажым шуко йылмышке
кусарыме.

1915 — Чавайн Казахстаныш илаш кусна, Аральск кӱртньыгорно школышто туныкта.
1919 — Чавайн шочмо кундемышкыже пӧртылеш, "Йошкар кече" газетыште пашам ышта.

1920 ийлаште тудо журналист, редактор семын шуко пашам ышта. 30-шо ийлаште шуко
ойлымашым, поэмым, пьесым воза. Нунын коклаште «Йыланда», «Мӱкш отар» (1928),
«Акпатыр», «Элнет» произведенийже-влак кызытат кумдан чапланат. Шуко возымыжым
вес йылмышке кусарыме.

1934 ийыште СССР сылнымутчо ушемын йыжъеҥже лиеш, вес ийын «Акпатыр» пьесым
сера. 1935-1937 "Элнет" романым воза, 1-ше ужашыже 1936 савыкталт лектеш.

С. Г. Чавайн йоча-влакланат ятыр возен. Нунын коклаште почеламут, ойлымаш,
мыскара орлаҥге улыт. Марий книга савыктыш шуко гана посна сборник дене савыктен
луктын. Одарланен кушшо пушеҥге гай мутсаска корныжо 1937 ийыште лугыч лийын.
1937 ийын 11 Кылмыште Чавайным репрессий почеш лӱен пуштыныт.

Чавайнын шочмо кечыжлан 6-7 Шыжаште 2016 ийыште Марий Эл Радиошто "Чавайным
тӱшкан лудына" проект эртен. Вияш эфирыште кок кече Шкетан театрын, Курчак
театрын артистше-влак, "Ямде лий", "Кугарня", Марий Эл газетлан
журналистше-влак, Морко книгагудын, Янтемир лӱмеш Моркысо тоштерын
пашаеҥже-влак, тыглай кумылан-влак, Марий Эл Радион вӱдышыжӧ-влак кок кече
"Элнет" романым лудыныт. Проектлан негызым Сергей Карпов пыштен да тичмашын
тудым наҥгаен.



https://mhr.wikipedia.org/wiki/%D0%A4%D1%80%D0%B0%D0%BD%D1%86_%D0%9A%D0%B0%D1%84%D0%BA%D0%B0

Кафка Франц (Kafka Franz, 1883, Прага — 1924, Вена), австрий серызе. Шкеже
йыврей, паша-влакым немычла серен. 1906-шо ийын эмлызе дипломжым налын, 1922-ше
ий марте саклалтымаш фирмын клеркше лийын. Шодо чер дене черланенат, шуко жапым
санаторий-влакыште эртарен. Илымыш годым серызе шке книга-влакым ужын огыл манаш
лиеш. Кумдан палыме роман-влакше «Процесс» (Der Prozess, 1915-ше ийыште серыме,
1925-ше ийыште лектын) да «Карман» (Das Schloss, 1922, 1926-шо ийыште лектын).
Паша-влакыште Кафка пеш чӱчкыдын сурреализм йöным кучылтеш. Марлашке ты серызын
ик пашажымат але кусарыме огыл. 1979-ше ий годсек авыстри серызе-влаклан кок ий
вуй гыч Кафка лӱман сылнымут премийым пуат.



https://mhr.wikipedia.org/wiki/%D0%A3%D0%95%D0%A4%D0%90_%D0%A7%D0%B5%D0%BC%D0%BF%D0%B8%D0%BE%D0%BD_%D0%9B%D0%B8%D0%B3%D0%B5

УЕФА Чемпио́н Ли́ге (англичанла UEFA Champions League) — УЕФА ушемын эн лӱмлӧ
Европо кӱкшытысӧ клуб-влак кокласе футбол турнир. Кажне ийын эрта. Чемпион лигым
1955-ше ийыште чоҥеныт. Европышто эн виян футбол клуб-влак тушто таҥасат.
Сандене тӱҥалтышыште тудым "Европо чемпион-влакын Кубокышт лӱмденыт". А кызытсе
лӱмым 1992-шо ийыште гына налын. Чемпион Лигыште мадридысе «Реал» эн шуко гана
сеҥымашым налын – 9 гана.

Европо Чемпион-влакын Кубокышт таҥасымашым эртараш 1955 ийыште журналист
Габриель Ано шонен пыштен. Йолташыж дене пырля Европын Кубокшым эртареныт. Вара
таҥасымаш-влак УЕФА ушемын лӱм денже эртаралтыныт. Шуко жап эртыме радам тыгае
ыле: кажне кугыжаныш деч ик эн виян клуб толын. Кок модмаш деч вара кок клуб гыч
иктыже таҥасымаш гыч кораҥын. Чыла куштылго ыле, сеҥалтат – мӧҥгӧ кает. 1992 ий
гыч УЕФА эртарыме радамым вашталта. Ынде команде-влак эн ончыч тӱшкаште таҥасат.
Турниржат Чемпион Лиге лӱмым налын. Кызыт УЕФА-ште тошто да кызытсе жаплан тиде
чемпионатым ок пайле. Ончыч кок тӱшка гына лийын, кок ий гыч ныл тӱшкашке
команде-влакым пуртылыныт. 1997 ий гыч турнирыште 6 тӱшка лие. 1998 ийыште
Чемпион Лиге эн кугу оксам кондышо футбол таҥасымашышке савырнен. УЕФА, куанымыж
дене, матч-влакым шукемден. Ныл тургым почыла Чемпион Лигыште матч-влак
йӱдшӧ-кечыже эртеныт. Мутат уке, калык тиддеч ноен. Ончаш чарненыт, УЕФА-лан
окса толмо иземын. Тунам гына матч-влакын чотыштым иземденыт. Да эше ик
саемдымашым 13 ий ончыч вучен шуктышна. Шке элыште чемпион лӱмым налше-влакым
гына огыл турнирыш пуртеныт. Тыге ик кугыжаныш деч ныл команде марте
таҥасымашшке ушнен кертеш.

Таҥасымашын чапмурыжлан Фредерик Гендельын «Священник Садок» семым ойыреныт.
Чемпион Лиге турнирын кажне матч деч оныч лач тиде сем йоҥга, кунам футбол
стадион покшелне кугу тистым шарат…



https://mhr.wikipedia.org/wiki/%D0%A2%D0%BE%D0%BA%D0%BC%D1%83%D1%80%D0%B7%D0%B8%D0%BD,_%D0%98%D0%BB%D1%8C%D1%8F_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Ломберский Илья Михайлович (Токмурзин, 22 пеледышыште 1896- 1956) — марий
серызе, туныктышо. Вятский губерний, Сарапул уезд, Чегандинский волость,
Ныргындыш ялын эргыже.

Илья Михайлович Токмурзин (сылнымутышто Илья Ломберский семын палена) марий
культурыш чапле мут мастар да уста туныктышо семын пурен. Калыкыште тыгай ой
уло: айдеме, уке лиймекше, ош тÿняште эше тынаре ила, мыняр тудым шарнат.

И.М.Токмурзин 1896 ий 20 июньышто Вятский губерний, Сарапул уезд, Чегандинский
волость, Ныргындыш ялысе йорло кресаньык ешеш шочын (кызыт Одо Эл, Каракулин
районыш пура). Илышыже, тунам шочшо серызе-влак дене танастарымаште, нимо денат
ойыртемалтын огыл. Ачаж ден аваже икмарда лийыныт, лудын-возен моштен огытыл,
мландыштат уке улмаш.

Токмурзин учительский семинарийым экстерн дене ямдылалтын пытара, туныктышо
лÿмым пуышо дипломым налеш. Но учитель лияшыже ок верешт: 1915 ийыште кандаш
тылзе окоплаште коштеш, ныл гана наступленийыште лиеш. 1916 ийын сусырга,
госпитальыште кия. 1918 ий февраль марте фронтышто лиеш, ик жап гый отпускыш
мöнгыжö пöртылеш.

Вара 1918-1922 ийлаште руш Зуево-Ключевский тÿналтыш школышто тырша (кызыт
Удмурт АССР, Каракулинский районыш пура).

1922-1927 ийлаште Татар АССР, Матвеевский районысо ( Мензелинский) Калтак ял
школым вуйлата.

1927-1930 ийлаште Татар АССР Красный Бор (кызыт Агрыз) районысо Буймо шымияш
школ]]ын пашажым виктара.

1930-1931 тунемме ийыште Марий АССР Звенигово районысо Красногорск леспромхоз
школышто-завуч.

1931-1936 ийлаште Башкир АССР-ысе Ушмен шымияш школын директоръъжо лиеш (тиде
школ кызыт Краснокам районыш пура).

1936 ийын шыжым Илья Михайлович адакат ончыч ыштыме Буймо школыш толеш да 1941
ий марте ( кылме) кыдалаш школым вуйлата. Тиде ийынак трудармийыш налыт. Тушеч
идалык гыч пöртылешат, Ныргындыш ялыштыже лу ий школым виктара, марий йылмым да
литературым туныкта.

Илья Михайловичын педагогический пашаже 1918 ий гыч тÿналын да 1952 ий пеледыш
марте шуйнен.

Пашам сайын ыштымыжлан Ленин орденым да «За трудовую доблесть» медальым налын.
Одо АССР-ын сулло туныктышо. 1945 ий гыч ССРУ серызе ушем йыжъеҥ.

Илья Михайлович музыкым пагален, аклен да тÿрлö семÿзгар дене шоктен моштен.
Тудо пианиным, арганым (гармоньым), балалайкым, скрипкам, гитарым, мандолиным
устан шоктен да молымат тидлан туныкташ тыршен. Серызе эсогыл пелашыжымат
балалайка дене шокташ туныктен.

Серызе сылнымут пашам 1924 ийын тÿналын. Тиде ийын «У илыш» журналеш первый
заметкыже печатлалтын. Варажым ойлымашым, очеркым, почеламутым «У илыш»
журналеш, «Марий ял», «Марий коммуна» да «Ленин корно» газетлаш луктын. Ондакше
Токмырзан, Менчламарий, Ломберн псевдонимла дене возен, изиш варак Ломбеский
лÿмжö лектын. 1929 ийыште «Уло ял дене» ойлымаш сборникше, вес иешак «Арака
кошарта» пьеса книгаже койыт. 1955 ийыште марий издательстве « Уло ял дене»
ойлымаш ден очерк сборникшым уэш луктеш. 1933-1935 ийлаште « Миллион-влак»
романым серен. Тудо шарнымаш семын возалтын, южо главаже дневникым ушештара.
Автобиографий койышан, хроникально-документальный произведений. Империалист сар
ончыкталтын.

"Миллион-влак" роман - марий прозышто империалист саман гыч социалистический
революцийышке вончымо жапым ончыктышо эн кугу произведений, тудын ме мут
коклаште садаиктак чыла умылен лудына.

«Ушменыште илыме годым «Миллион-влак» романым сераш тÿнале. Керосин лампе тул
дене йÿдым воза ыле. Ик-кок главам серен пытарымöнгö, ачам пырля ыштыше ик-кок
туныктышым ÿжын да нунылан лудын, шонымаштым каласаш йодын, вара тиде ой-канаш
почеш тöрлатылын. Ушмен ялыште «Миллион-влак» романын кокымшо ужашыжат серен
пытаралтын да Йошкар-Олаш колталтын ыле, но кушко тудо каен, кушко пурен,
кызытат пале огыл»,-тыге воза кумшо эрыже Роберт Токмурзин. Кокымшо ужашыште
граждан сöйыштö кучедалмым, Совет кучемын умбакыже виянмым, кресаньык илыш
тöрланымым сÿретлен. «Миллион-влак» романным возымыж годым нерген Башкир АССР,
Калтаса районысо «Ленин корно» газет да « У вий» журнал увертареныт. Романын
рукописьшым Валентин Борисович Исенековлан Серызе ушемыш нангаяш кучыктен.
Илымыж годым печатлаш келшышын ямдылен шуктен огыл, черновикшым веле возен,
сандене тиде произведенийым авторын колымыж деч вара литературно тöрлаташ
логалын. А эше ондакрак тиде кагаз орам Шабдар Осып ончен, йонылыш-влакым
палемдылын, Георгий Ефруш рецензийым возен.

Илья Ломберский роман деч посна шуко ойлымашын авторжо. «Пакет дене" ойлымашыже
марий литературышто граждан сар нерген возымо первый ойлымашла гыч иктыже. Тунам
М.Шкетанын «Йошкар патыр», Шамыкайнын «Кидеш пычал кучен», А.Эрыканын (Акрейнын)
«Йошкар партизан», Ш.Булатын «Телефон дене», Китнемаринын «Лӱмегож» да моло
ойлымаш лектыныт. Тушто ме граждан сарым она шиж, ятыр годымжо эпизод-влак гына
сӱретлалтыныт. И.Ломберскийын «Пакет дене» ойлымашыштыжат йошкар боец, совет
патриот Изергин эл ончылно порысшым лӱдде шукта. Тыште автор сар жапыште
салтак-влакын подвигым ыштымыштым, тушманлан ужалалтдымыштым сӱретлен ончыкта.

«Майтук»(1927) ойлымашыште поян да незер нерген пален налына. Шамыкай – Калмаш
ялыште эн поя ен. Яллан тудын суртшо веле тÿвыргö. Шамыкай кугыза – улан айдеме.
Тудын пенгыдылыкшым йорло рвезе Василийын ÿдыр йодаш толмо годым ужына. Олнылан
качымарий деч кугу оксам йодеш «Чын лÿмжö Кузьма» (1930) ойлымаште поян да незер
йочан тунеммыштым ужына. Школышто йорло Кузьма деч ушан тунемше лийын огыл, а
тудым шотлен огытыл. Эсогыл чын лÿмжымат ялыште шарныше иктат уке. Теве Кузьма,
поян Пагуллан ÿмыржö мучкак пашамыштен, тарзе лийын илышыжлан, тазалыкшым веое
огыл, шке лÿмжымат йомдарен да банкротыш, марий манмыла, Пангратыш савырнен.

Эше ик онай образ – тиде Миклай. («Справной ен», 1928). Ойлымашыште тудын тÿжвал
тÿсшö тÿрыснек вашталтеш. Миклай шкенжым поян гай ончыкташ йöрата. Поян семын
эре кучемым вурса. А тÿжвал тÿсшö дене пояным нигузеак ок ушештаре: «Миклай
ÿмырешыже сай йолашыже ыш лий, этрак кушкедалт пытыше дене коштеш. Ÿпшö ден
пондашыжым нигунамат ок тÿред , огешат шер шÿргыжым мушкашат йöн уке».
Погынымашкат шÿргым мушде, ÿпым шерде коштеш. «Справной еным» пырдыжгазетеш
койдарен сÿретленыт: «Миеклай пырдыжыш онча, пырдыж гыч Миклайым весе, тудын
гаяк Миклай онча. Коктынат чÿчалтыш вÿр гай икгаяк улыт: шинча йымалне лавыра,
кеч паренгым шынде, ыштырат, мыжерат иктак…». Тиде сÿрет Миклайын чонжым
пудыратен, шонаш таратен. Тылеч вара тудо йöршын вес ен лийын, вашталтын: «ынде
тудым огытат пале: ÿпшым, пондашыжым чаткан гына шерын шынден, лавыражым нÿжен
налынат, пылышыже тул гай йошкарген». Комсомолец-влак деч посна Миклаят кч
улмыжым вашке умылен ок шукто ыле. Революций, Совет кучем, колхоз огыт лий гын,
«Мо лиеш ыле?» ойлымашыштыже И.Ломберский йодышым пуа. Тиде ойлымашын тÿн
геройжо, Онтон, илышын чыла кочыжым пала – войнат, озанлык шолдыргымат тудын
вачыжым пызырат. Онтонын ожнысо илышыжым кызытсе дене танастарашат огеш лий.
Школышкат изишак веле коштын шуктен, вара поян пролан чодыраште ачаж ден коктын
тупыштым пÿгыртеныт. Тышынк ачаже йол деч посна кодын. Онтон нимогай пайремым
пален огыл, эре пашам ыштен: веет ешым пукшаш кÿлын. Герман сарыште тазалыкшым
лунчыртыш. Колхозышкат эн ончыч возалте. Тыштат тыршымым чарнен огыл. Сай
пашажлан пöлекымат кучыктеныт: «Шошо агаште стахановецла ыштымыжлан район гыч
телефонным пöлеклышт».

Серызын чыла серымыж гыч посна верым «Колымо ок шу» (1931) ойлымаш налын шога.
Тиде илыш гыч налме произведений. И.Ломберский тудым дневник семын палемден.
Автор дене Семон Герман сарыште пырля орланеныт. Семон нудна лийын гынат,
пашалан вуйым шупшын огыл. Пашам йöратымыжак тудым у саманыште айдемышке луктеш.

Илья Ломберский шке произведенийлаштыже илыш гыч герой-влакым ончыктен.
Сÿретлыме образ-влак онай улыт. Нуно тÿрлö кумылым луктыт: кöжым чаманет,
пеленже ойгырет, а кöжым шылталаш веле кодеш. Герой-влкын портретыштым автор
тÿрлö семын лудшылан ончыктен.

Илья Ломберский эше вес жанрыште – очеркыште – вийжым терген ончен. Чумыр
творчествыже, Лекайн семынак, пашаче калыклан, ял илышым сÿретлымылан
пöлеклалтын. Калык дене келшен илен. Очеркше-влак нерген Ким Васин Уло ял дене»
шымлымаш статьяштыже палемден: «… И.Ломберскийын творчествыштыже лушкыдо
могыр-влакат койыт: тудын 1934-1936 ийлаште возымо произведенийже-влак («Йогорын
секретше», «Комбайн тольо»…) схематичный улыт. Автор пытартыш
произведенийлаштыже шкенжын йöратыме стильже деч коранын, тыглай
зарисовка-влакым гына возен, а вет вучыдымо мучаш дене пытыше, марий ялын
илышыжым моштен ончыктышо кÿчык ойлымаш-новеллылаштыже лачак серызын
ойыртемалтше стильже койын шоген ыле».

2005 ийыште Калтаса районын 75-ше идалыкше вашеш эрвел марий вел «Ӱжара»
газетыште И.Ломберскийын у илышлан пöлеклалтше такмакше-влак савыкталтыныт.
Икымше гана тиде мурпого 70 ий ончыч «Ленин корно» газетыште печатлалтын.
Такмаклаште ик эн тÿн шонымаш – Совет элын виянмыже, улан колхоз илыш, пашам
кыртмен ыштымаш, класс тушман деч эрныме шындаралтыныт.

Ме кажныже илышыштына кеч ик серышым иктаж-кöлан возена. Серызе-влак серыш гоч
тÿрлö тора кундемла дене, йолташышт дене але тыглай лудшо, творчествыштым
пагалыше-влак дене кылым кучат. Теве 1998 ийыште «Марий Эл» газетеш Г.Инин Илья
Ломберскийын Осмин Йыванлан возымо серышыжым веранден. «Ты письмам Илья
Михайлович Токмурзин-Ломберский 1940 ий 28 пургыжыште Осмин Йыванлан возен.
Осминже тунам тудлан кок могырымат коллега лийын, веет коло ВИЧ ияш поэт кугурак
йолташыж семынак школышто туныктен. Илыме верыштат пеш торажак лийын огыл:
Ломберский Краснобор районысо Буймышто пашам ыштен гын, Осмин – тунамсе Бондюга
район, Элнет ялыште, поэт-баснописец Г.Микай дене пырля», – тыге палемда Г.Инин.

Пенсионерка, туныктымо пашан ветеранже Ульяна Яковлевна Искандарованат поро
шарнымашыже кодын. Изи Ульяна 1919 ийысе пуламыр годым Илья чÿчÿжö ошо-влак деч
утарен, ял гычын куржаш полшен. В.Б.Исенеков «Пытартыш вашлиймаш» статьяште Илья
Ломберскийын «Уло ял дене» ойлымаш да очерк-влак сборникын лекмын нерген воза.
Тиде книгам Валентин Борисович Йошкар-Ола гыч конден, авторлан пуэн. Тылеч вара
автор тудлан кугу кагаз орам кучыктен – тиде «Миллион-влак» романын рукописьше
лийын. «Ты мутланен шинчымына пытартыш улмаш. Тылеч вара вашлияш йöн ыш лий.
Тунамсе леве умыр касым кызытат поро кумылын ушештарен илем», – шарналтен
В.Б.Исенеков.

Лидия Иудова «Одо мландын роман озаже» статьям И.Ломберскийын 110 ий теммыжлан
пöлеклен. Тиде паша ушештарымаш шотан. Тыште серызын ешыжым пален налына, школыш
коштмыжым, Николо-Березовский (Эльян) пöръен монастырь пелен второклассный
школышто тунемме жапшым, учительский семинарийым экстерн шот дене пытарымыжым
автор лудшо-влаклан палдара. Тиде статьяште сай лектышан туныктымо жапшым
эскерен кертына: «…Ильям волостной исполнительный комитетын председательжылан
сайлат. Волисполкомышто кок тылзе шогымеке, руш Зуево-Ключевский тÿналтыш
школышто тырша, 1922-1927 ийлаште ТатарАССР, Мензелин районысо Калтак ял школым
вуйлата, 1927-1930 ийлаште Буймо шымияш школын пашажым виктара, 1930-1931
тунемме ийыште Марий АССР Звенигово районысо Красногорск леспромхоз школышто
завуч , 1931-1936 ийлаште Башкир АССР-ысе Ушмен шымияш школын директоржо лиеш.
1936-1941 ийлаште адакат Буймо школым вуйлата. Трудармий деч вара Ныргындыш
ялыштыже лу ий школым виктара, марий йылмым да литературым туныкта».

И.Ломберскийын творчествыж нерген научно-критический статья-влакым К.Васин,
Т.Апатеева, С.Эман, Г.Зайниев чумыреныт.

«Уло ял дене» лÿман статьяште Ким Васин И.Ломберскийын сылнымут пашажым иктешлен
возен. «И.Ломберский лудшо-влаклан утларакшым кÿчык ойлымашлам возымыжо дене
палыме. Тудо ойлымаш ден новеллылаштыже Октябрьский социалистический революций
деч вара марий ялын уэммыжым, марий шемер-влакын сознанийыштын кушмыжым
ончыктен», – палемда Ким Кириллович. Т.Апатеева «Марий прозаик И.Ломберский»
литературно-критический статьяштыже серызын сылнымут корныжым шергалеш. Илья
Михайловичын ойлымаш-влакшым тыгай теме шот дене шеледа: ялыште совет кучемын
икымше ошкылжо; кресаньык-влакын общественный активностьышт кушмо; класс
кучедалмаш; тошто коса ваштареш кучедалмаш; у культур верч кучедалмаш;
ÿдырамашын эрыкше верч кучедалмаш; калыкын гражданский сарыште участвоватлымыже.
Тыгак шымлызе Ким Васин Т.Апатеева семын ойлымашым, очеркым, романым лончыла.
Т.Апатеева авторын мастарлыкшым, кÿчык форман произведенийыште келге, сай
шонымашым, образым почын моштымым мокта. Но ик ситыдымашым палемден кода: «Шукыж
годым Ломберский шке геройжыланат, лудшо енланат шоналташ, кÿлеш выводым ышташ
эрыкым ок пу».

Сергей Эманынат Илья Ломберскийын творчествыжым шымлымаште суапше кугу.
Шочмыжлан 75 ий теммыжлан пöлеклалтше статьяште серызын йоча жапшым, литератур
корныш шогалме деч ончыч мыняр йÿштö-шокшым чытен лекмыжым палемден. Пален
налына: ончыклык туныктышо Г.Миклай ден пырля учительский семинарийым экстерн
дене пытарен, туныктышо лÿмымы налын. Тыгак 1917 ийыште И.Ломберскийын Владимир
олаште запасной полкышто улмыж годым кугыжан кучемым сÿмыралаш да
политзаключённый-влакым тюрьма гыч лукташ полшымыж нерген воза.

Илья Ломберскийын шочмыжлан 95 ий теме вашеш Г.Зайниев «Ойлымаш мастар» статьям
савыктен. Тыште Гельсий Зайниевич 1939 ий декабрьысе республиканский погынымашым
палемден коден. Кок серышыжым лудщо-влаклан луктеш. Серышла гоч коеш: серызын
лÿмжö сылнымут верч чот йÿлен. Серымымат кудалташ шонен, но кертын огыл, уло
кумылжо сылнымутыш шупшын. Тыгак палемден коден: «20-шо ийлаште журналыш колтымо
кумло почеламутшо йöрдымыш лектын гынат, Ломберский поэзий деч йöршынжак йÿкшен
огыл. Йöн да амал улмо годым рифман шомакшым каласашак тыршен».



https://mhr.wikipedia.org/wiki/%D0%A2%D0%B8%D1%81%D1%82%D0%B5

Тисте — специал тӱсан тӱрыс геометрик (шукыж годым, тӧрлукан) форман аҥ. Шукыж
годым тистын лӱмын ыштыме кыл (флагшток) уло. Тисте-влакым шымлыше шанче -
вексиллологий (лат. vexillum гыч — «тисте», «ту»).

Кугыжаныш тисте ик кугыжаныш ӱжвата-влак гыч улеш. Кугужаныш тисте деч моло шуко
кугыжаныш-влакын сар-теҥгыз да сатулымыш (коммерций) тисте-влак уло.

Российын сар-теҥгыз тисте Ондрий тисте улеш, тыгодым сатулымаш тисте (граждан
флот карап-влакын тистыже) семын кугыжаныш тисте кучылталтеш. Южо эллаште,
мутлан УАШышто, ик тисте гына чыла кум реш дене кучылталтеш.

Кугыжанышын гына огыл, посна регион, ола, калыкгокласе организаций (мутлан, УНО
тисте), коммерций ыштыквер, калыкле толкын да диаспор, мер толкын, спорт
команде-влакынат шке тисте уло.

Тылеч посна, флотышто карап гыч карапыш увертарымашым колташ сигнал тисте-влак
кучылталтыт.



https://mhr.wikipedia.org/wiki/%D0%A1%D1%82%D1%80%D0%BE%D0%B3%D0%B0%D0%BD%D0%BE%D0%B2%D0%B0,_%D0%A1%D0%B2%D0%B5%D1%82%D0%BB%D0%B0%D0%BD%D0%B0_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Светлана Строганова (Светлана Васильевна Строганова) (1976 Ага 21, У Торъял
кундем, Шӱвылак ял) — марий актриса, мурызо, вӱдышӧ, Марий Эл Республикын Калык
артистше (2014), Марий Эл Республикысе М. Шкетан лӱмеш Кугыжаныш премийын
лауреатше (2007).

«Салика» телеспектакльыште Саликан рольжым чоҥымо дене телезритель-влаклан
палыме, М. Шкетан лӱмеш Марий кугыжаныш драме театрын ончыл актрисыже улеш. 2007
ий гыч Россий Федерацийысе театральный деятель-влакын Ушемышке пурен.

Светлана Строганова У Торъял кундем Шӱвылак ялыште 21 Ага 1976 ийыште шочын. 10
класс марте У Торъялысе кыдалаш школышто тунемын, 11 классым Тошто Торъял
кыдалаш школышто пытарен. 1993-1994 ийлаште Олег Иркабаевын вуйлатыме почеш
Марий самырык театр пеленысе театр студийыште артист мастарлыкым поген. 1994
ийыште М.С.Щепкин лӱмеш кӱшыл театр училищыш (Моско ола) тунемаш пурен, училищым
йошкар диплом дене пытарен. Тунеммаш деч вара Светлана Строганова М. Шкетан
лӱмеш Марий кугыжаныш драме театрыш пашаш пурен.

Кугыжаныш театрыште икымше рольжо - Маюк «Ачийжат-авийжат» спектакльыште. Моткоч
кугу пагалымашым Светлана Строганова Сергей Николаевын пьесыж почеш шындыме
«Салика» спектакльыште тӱҥ рольым чоҥымо дене сулен. 1999-2000 ийласе театр
тургым иктешлыме почеш Светлана Строганова «Надежда» премий дене палемдалтын.

Талантан актриса семын гына огыл, виян йӱкан мурызо семынат Светлана Строганова
ойыртемалтеш. Тӱҥалтышыште театрысе спектакльлаште муро-влакым йоҥгалтарен, вара
Марий Эл Радион ротацийышкыж «Мыйын мландем» муро логалын. Тылеч вара Светлана
Васильевна чӱчкыдын концертлаште шкешотан мурызо семын мура. 2001 ийыште Моско
олаште А.Миронов лӱмеш калык-влак кокласе актёр муро фестивальыште шке
мастарлыкшым ончыкта, ты жапыштак Угарман оласе «Поют актеры драматических
театров» фестивальын дипломантше лиеш.

20 Шыжа 2006 ийыште Марий Эл Республик Президентын кӱштыкшӧ почеш Светлана
Строгановалан «Марий Эл Республикын сулло артисткыже» чап лӱмым пуымо. Теле
тылзын 2007 ийыште Марий Эл Республикын Кугыжаныш премий дене палемдалтын, да
М.Шкетан лӱмеш Кугыжаныш премийым сулен.

«Салика» спектакльыште Саликан рольжым чоҥымылан 2005 ийыште «Эн сай ӱдырамаш
роль» номинацийыште Йыван Кырля лӱмеш театр премийым сулен, 2007 ийыште
В.Шекспирын пьесыж почеш шындыме «Кожла кокласе омо» («Сон в летнюю ночь»)
спектакльыште Ошвикан (Гермиян) рольжым чоҥымылан «Кокымшо планысе эн сай
ӱдырамаш роль» номинацийыште сеҥен.



https://mhr.wikipedia.org/wiki/%D0%A1%D1%82%D0%B5%D0%BF%D0%B0%D0%BD%D0%BE%D0%B2,_%D0%98%D0%BF%D0%B0%D1%82%D0%B8%D0%B9_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Олык Ипай (Ипатий Степанович Степанов), (1912 Ӱярня 24, Тойметсола ял,
Царевококшайский уезд, Озаҥ губерний — 11 Кылме 1937, Йошкар-Ола ола) — марий
серызе, почеламутчо, кусарыше.

Марий почеламут аланыште кугу новаторлан шотлалтеш. Олык Ипай марий поэзийыш
ятыр уым конден, почеламутын тӱвырам вияҥдаш чот полшен.

Почеламутчын усталык корныжо 25 ияш улмыж годым кӱрылтын. Тиде кӱчык жапыште
Олык Ипай лу ойпогышым савыктен луктын. Шӱдӧ дене почеламутшо, ятыр поэмыже,
ойлымаш ден очеркше савыкталтын.

Марий почеламут мастар Олык Ипай 24 Ӱярня, 1912 ийыште Морко кундемыште шочын.
Кандаш ияш годымжо Арын школ-интернатышке тунемаш пура. 1923 — 1927 ийлаште ты
школым Чавайн вуйлатен. Тунемше—влак чучкыдын концертым, спектакльым шынденыт.
Тушто Ипаят лийын, марий мурым, почеламутым куанен колыштын, шкат возкалаш
тӧчен.

1927 ийыште, школым тунем лекмекше, Олык Ипай Йошкар—Оласе педтехникумыш тунемаш
пура. Тунам тушто литератур кружок виян ыштен. М. Иванов, И.Стрельников,
Е.Содорон Олык Ипайын йолташыже лийыт. Нуно литератур касым эртарылыныт, шке
возымыштым пырля погынен лудыныт, каҥашеныт. Тиде жапыштак нунын произведенийышт
журнал да газетлаш савыкталтыт.

1928 ийыште «У вий» журналеш Олык Ипайын «Комсомолын мурыжо» лӱман икымше
почеламутшо лектеш. Изиш варарак «Муралтена мо вара?» почеламут савыкталтеш,
тудо пеш вашке калык коклаште шарла да йӧратыме мурышко савырна. Сай тӱҥалтыш
рвезе авторым кумыланда, утларак возаш тарата.Тӱҥалтыш жапыште Олык Ипай
почеламут дене пырля ойлымашымат сера, рушла гыч икмыняр пьесым кусара. Но
поэзий тудын чумыр мурпамаштыже вигак рӱдӧ верым налеш.

1930 ийыште Олык Ипай Москваш кая. Всесоюзный государственный кинематографий
институтын оператор факультетышкыже тунемаш пура. Тиде ийлаште шагал огыл
возымыжо Москваште лекше «Марий ял» газетеш савыкталтеш. Редактор Максим
Кузнецов (Апшат Макси) эре поро каҥашым пуэн да первый сборникым ямдылаш
таратен. Тунамак Олык Ипай талантан поэт да киноартист Йыван Кырля дене палыме
лиеш, нуно первый почеламут сборникыштым ямдылат «Ме ударне улына» (1931 ий,
Москва).

Вес семынже, тиде паша авангардизм лиеш. Адакшым тиде почеламутышто утларакшым
рӱжге ойпидыш, политический установкыжат тудын йоҥылыш.



https://mhr.wikipedia.org/wiki/%D0%A1%D0%B5%D2%A5%D1%8B%D0%BC%D0%B0%D1%88_%D0%BA%D0%B5%D1%87%D0%B5

Сеҥымаш Кече (рушла День Победы) — фашист Германийым шалатыме лӱмеш пайрем.
Пайремлан негызым Совет Ушемын Кӱшыл Каҥашын Президиумжо 1945 ий 8 Агаште
пыштен. Тиде кечын Совет Ушем фашист Германийын войскажым шалатен да Кугу
Авамланде Сар (1941-1945) мучашлалтын. 1941-1945-ше ийлаште, Кугу Ачамланде
Сарыште совет калык Фашист Германий ваштареш кучедалын. Тушман шижтарыде керылт
пурен, вийжат кугу лийын. Йошкар Армийын вийже дене таҥастарымаште тиде
ала-кунар пачаш шукырак. Но туге гынат, мемнан-влак тиде шучко сарыште фашист –
влакым кырен шалатеныт. Да Ага тылзын индешымше кечынже кажне ийын Сеҥымаш да
сарыште вуйым пыштыше-влакым шарныме кече семын палемдалтеш. 1965-ше ий гыч тиде
каныш кече.

Тыгакак тиде кечын Абхазийыште, Азербайджаныште, Арменийыште, Белоруссийыште,
Грузийыште, Казахстаныште, Киргизийыште, Молдовышто, Приднестровьеште,
Таджикистаныште, Туркменистаныште, Узбекистаныште,Украиныште да Кечывалвел
Осетийыште калык кана.

1945 ийыште негызлалтын, 1948 ий гыч паша кечылан шотлалтын. Тидын олмеш каныш
кечылан 1 Шорыкйолым ойырымо.

Туге гынат пайрем шке кӱлешлыкшым йомдарен огыл, открытке-влак пайрем лӱмеш
ышталтыныт, фронтовик-влаклан саламмут ойлалтын. Икымше гана Совет Ушемыште 20
ий гыч гына кумдан пайремлалтын. Брежнев годым 1965 ийыште Сеҥымаш кечын
юбилейже пайремлалтын, да 9 Агам каныш кече семын палемдыме.



https://mhr.wikipedia.org/wiki/%D0%A1%D0%B0%D1%80%D0%B3%D0%B0%D1%81%D1%81_%D1%82%D0%B5%D2%A5%D1%8B%D0%B7

Координат-влак: 28° с. ш. 66° з. д.﻿ / ﻿28° с. ш. 66° з. д. (G)28, -66 Сарга́сс
теҥыз — касвелне Гольфстрим, йӱдвелне Атлантикын Йӱдвел, эрвелне Канар,
кечывалвелне Йӱдвел Пассат вӱдйогынла дене чеклалтше (ойыралтше) Атланик
океанысе вӱдын циклонваштареш йырпӧрдымыжын районжо.

Лӱмжӧ португал sargasо - "виноград аршаш" - мут гыч лектын. Испан тудым
"виноград вондо теҥыз" манын лӱмденыт.

23°–35° йӱдвел лопкыт да 30°–68° касвел кужыт коклаште верлана. Теҥызын кумдыкшо
6–7 млн. км.² (вӱдйогынлан кӧра вашталт шога). Серже уке. Йӱдвел-касвел
ужашыштшыже вулканшочшо Бермуд отрола верланат. Вӱдӱмбалсе темпратурыжо телым
18–23 °С да кеҥежым 26–28 °C улеш. Шинчалылыкше - 36,5–37 %. Пундашыжын тӱҥ
кумдыкшо 6000 метр утласе келгытыште Йӱдвел Америкын волемыштыже верланен;
максималле келгыт - 6995 метр.

Кӱрен тӱсан ийынкоштшо "саргасс" лӱман вӱдкушкыллан поян улеш. Ты кушкылын
шукылыкшо 4–11 млн. тонн наре улмо гае аклалтеш. Тудын ток улмыжо Саргасс
теҥызӱмбалсе йогын-влакын вашлийымыштлан негызлалтеш. Теҥызыште тӱрлӧ да
шукычотан янлык ила. Ик ужашыже - эрыкынийынкоштшо (макрель-влак, чоҥештышкол,
теҥызиме, краб-влак, теҥызчерепахе да т.м.), весыже - кушкыл пеленсе-влак
(актиний, мшанке да т.м.). Саргасс теҥызын вӱдшӧ ончыч поснак яндар ыле гынат
(60 метр марте вошткойшо), кызыт мазут дене чотак аяраҥдалтын.



https://mhr.wikipedia.org/wiki/%D0%A0%D0%BE%D0%BA-%D0%BD-%D1%80%D0%BE%D0%BB%D0%BB

Рок-н-ро́лл (англичанла rock & roll але rock 'n' roll, Rock and roll — мар.
"лӱҥгалте да пӧрд") — кумдан шарлыше семтолкын, 1950-ше ийлаште УАШышто шочын,
рок-семын ик тӱрлыкшылан шотлалтеш. тыгай сем почеш куштымашым, тыгак рок-н-ролл
лӱмдат, рок-н-ролл лӱмымак тыгай стиль дене возымо сем композицийым лӱмдат. Но
ме тиде статьяште рок-н-ролл семтолкыным шотыш налына.

Американ сем-влакын ойыртемышт иктышке ушненыт - тыге у семтолкын - рок-н-ролл
шочын. Икте весе дене кутырыде, УАШын кечывалвелныже музыканче-влак эн куштылго,
ял сынан сем-влак дене экспериментым эртараш тӱҥалыныт. Негр-влак кугу надырым
тыште пыштеныт, нунын кутырымашышт гыч мут-влак рок-н-роллын ойыртемже лийыныт.
У семтолкын шотышто шукын ӱчашат, могай муро икымшылан шотлалт кертеш. Но эн
ончыч да эн кумдан тудо жапыште Айк Тӧрнерын «Rocket 88» мурыжо шарлен. 1951-ше
ийыште шочын. "рок-н-ролл" терминым Алан Фрид лӱман ди-джей калыкыш пуртен. А
тунам Америкыште у муро жанрлан шукын тореш лийыныт. Эн чӱчкыдын негр-влак
шоктеныт, а нуным тудо жапыште эле эше пагален огытыл. Рок-н-роллын тачысе
шоктымашыжым нине еҥ-влак чоҥеныт: Билл Хейли, Элвис Пресли, Чак Берри, Фэтс
Домино. Нунын кокла гыч эн лӱмлӧ - Элвис Пресли. "Рок-н-роллын король" лӱмым
тудлан пуеныт, тудын лӱмжак уло тӱнялан рок-н-роллым сай могыр гыч ончыктен.
Оксам шуко пуэн, а кушто окса, тушто кинематограф. У шӱдыр-влакым киношко ӱжаш
тӱҥалыныт. Рок-н-ролл шочмекыже моткоч писын да кумдан шарлен, но тыге, кӱчык
жап гыч изиш пытен огыл. У семтолкыным чоҥышо-влакше йомыныт: Элвис Пресли-м
армийыш кок ийлан налыныт, Литл Ричард муро деч кораҥын, Бадди Холли да моло
мастар-влак колен пытеныт, Чак Берри четлык коклашке логалын. Моло
музыканче-влак вес жанырыште пашам ышташ тӱҥалыныт. У илышым рок-н-роллыш Европо
гыч семлызе да мурызо-влак пуртеныт. 1960 ийлаште Битлз уло тӱнялан шке
сем-влакшым рашкалтылаш тӱҥалын. Тошто рок-н-ролл муро-влакым нуно угыч мура
тӱҥалыныт. Тунамак рок мутым кучылташ тӱҥалыт.



https://mhr.wikipedia.org/wiki/%D0%9F%D0%B0%D0%BC%D0%B0%D1%80

Памар (рушла Помары) — Российыште Марий Элын Юлсер кундемыштыже верланыше сола.
Памар ял шотан илемын рӱдерже. Калыкчот: 2014 еҥ (2010 ий).

1868 ийын архивысе документлаште Черкесола (Черкасола) «околоток Церковный»
манын палемдалтын. Ондакрак чылт марий-влакын гына илыме Памар илемыштышт Косма
ден Дамиан лӱмеш Сиза эҥер воктене черкым чоҥеныт. Тунам шуко еҥ тынеш пурен
огытыл. Чимарий-влак илаш эҥерын вес могыркыжо кусненыт, посна шогышо марий
илемым негызленыт. Черке воктене руш-влак кодыныт. Памар солам условно кок
ужашлан пайлаш тӱҥалыныт: руш ужашлан — Руш Памар але «село Космодамианское» да
марий ужашлан — Марий Памар але «Черкасола». Но официальный документлаште нуно
ик Памар сола але «село Космодамианское» манын ончыкталтыныт. 1874 ийыште
священник Александр Шабановын вуйлатымыже дене у верыште марий ужаш деке куснен
шогышо у черкым чоҥенын. Черке марий да пырляштарыме руш-марий ужашым пырдыж
семын пайлаш тӱҥалын. Тунам Черкесола (Черкасола) ялын ял лийын шичме сӱретше
лекташ тӱҥалын. Памар сола кок ужаш гыч лийын шогаш тӱҥалын: руш да марий. Тыге
калык коклаште Марий Памар (рушла Марийские Помары) да Руш Памар (рушла Русские
Помары) лӱм-влак лектыныт. Тиде лӱм-влакым марий-влак гына кучылтыныт, руш-влак
коклаште тыгай пайлымаш-влак лийын огытыл, нуно шагал лийыныт, черкыште да
волостной правленийыште гына ыштеныт. XX-шо курымын тӱҥалтышыштыже Памар сола
кум ужаш гыч лийын шогаш тӱҥалын:

МАССР-ын Кӱшыл Каҥашын Вуйвержын Кӱштыкшӧ почеш 1960 ийыште Курыктӱр,
Кырмегесола, Лапкасола, Черкесола (Марий Памаш) ялла да Памар сола ик илыме
верыш ушненыт — Памар солаш.



https://mhr.wikipedia.org/wiki/%D0%9E%D0%BB%D0%BC%D0%B5%D1%88%D1%82%D1%8B%D1%88%D0%BC%D1%83%D1%82

Олмештышмут — ойлончышто лӱммут, палымут але чотмут олмеш кучылталтше ойлымаш
ужаш. Олмештышмут могай ойлымаш ужашым алмашта ,тудын семынак вашталтеш я ок
вашталт. Ойлончышто олмештышмут утларакше подлежащий, дополнений да рашемдык
лиеш.

Мутлан: 1. Ушан кресаньык ояр ий деч ок лӱд. Тудо(подлежащий) мландыжжым лум вӱд
денак кеҥеж гочашым вӱдыжтен коден мошта. (С. Чавайн) 2. Аҥаш вес тӱрлӧ саска,
шудо ӱдалтыт. Нунылан(дополнений) вес тӱрлӧ ӱй кӱлеш. 3. Мый Орлай Костям гын
савырен моштем, тугай(рашемдык) еҥым тӱняште шуко ужынам. (Я. Ялкайн)

Личный олмештышмут ойлончышто утларакше подлежащий ден дополнений лиеш, мутлан:
Ивановын почеламутшо але тӧрсыр. Садлан лиыйн ме тудлан(дополнений) тунемаш,
адакат ончык каяш кӱлеш манына. (М. Шкетан)

Родительный вочмыкыште каласалтше личный олмештышмут шукыж годым рашемдык лиеш,
мутлан: 1. Аваем, Россий, лач тый гана эсен лий, тыйын(рашемдык) эсенетлан ме
йывыртена. (Сем. Николаев) 2. Марий Элна, мемнан(рашемдык) чонышто эн келгыште
тый улат. (М. Якимов)

Указательный олмештышмут-влак иктышт наста ыҥан улыт: тиде, тудо, ты, ту, нине,
нуно, саде; весышт настан палыжым каласен пуат: тыгай, тугай; кумышышт настан
мыняр улмо дене палдарат: тынар, тунар.

Нуно ойлончышто лӱммут ончылно шогат да чот денат, вочмык денат огыт вашталт,
шукыж годым рашемдык лийыт, мутлан: 1. Корем ты(рашемдык) могырымат, корем
ту(рашемдык) могырымат эртен кайыше-влакым Павыл кугыза каван вуй гыч ончен. (Д.
Орай) 2. Молан теве нине(рашемдык) ушкал-влак таза, тичмаш улыт, а
нуно(рашемдык) ушкалышт — явык? (С. Чавайн) 3. Садыште тыгай(рашемдык)
сӧремалтше мландым кучаш ок йӧрӧ. (Шабдар Осып) 4. Кумло куд ий еҥ кидыште
илышым. Тунарак(рашемдык) орлыкым чытышым. (Я. Элексейн)

Определительный олмештышмут-влак ойлончышто лӱммут деч посна каласалтмышт годым
вочмык дене вашталтыт да тӱрлӧ йыжыҥ лийыт, лӱммут дене кылдалтмышт годым огыт
вашталт да рашемдык лийыт, мутлан: 1. Пашаче еҥ коклаште кушшо,
шкежат(подлежащий) пашачак лиеш, кеч-могай(рашемдык) пашам йӧратен ышта. (Шобдар
Осып) 2. Икте иктым ойла, весе(подлежащий) — весым(дополнений). (К. Васин) 3.
"Керек-кӧланат(дополнений) шочмо кундем шерге", — вашешта Муро Апшат. (К. Васин)

Шке олмештышмут пелен лӱммут але личный олмештышмут лиеш гын, кок мутге вочмык
дене вашталтеш, мутлан: И. мый шке, Р. мыйын шкемын, Д. мыланем шканем, В. мыйым
шкемым. Але: И. ачам шке, Р. ачамын шкежын, Д. ачамлан шканже, В. ачамым
шкенжым.

Йодышан олмештышмут-влак тӱрлӧ нерген йодмым ончыктат — наста нерген: кӧ? мо?,
качестве нерген: могай?, мынярлык нерген: мыняре? кунаре? мочоло?, тыгаяк
настала коклаште вес настан вержым: кудо?.

Йодышан олмештышмут-влак йодышан ойлончышто кучылтатыт, мутлан: 1. Чынак, муро
куатым, усталыкым Кождемырлан кӧ(подлежащий) пуэн? Кӧ(подлежащий) тудлан сылне,
ямле семым эн сай саскала сӱвызен конден?! (К. Васин) 2. Можо(подлежащий) тыге
кумылым тарвата? Можо(подлежащий) тыге шошым кечын айдемым ала-кушко ӱжеш,
ала-мом эре кычалыкта? (Шабдар Осып) 3. "Вара таче могай(рашемдык) каҥашым
ыштышда?"— йодеш вате. (С. Чавайн) 4. "Вара мыняр(рашемдык) еҥ кнагам лудаш
налеш?"— мый лудмо пӧрт вуйлатыше деч йодым. (М. Шкетан) 5. "Кудыда(подлежащий)
старшой?"— адак йодо еҥ. (Я. Ялкайн)

Кӧ? мо? олмештышмут-влак ныл вочмык дене вашталтыт: И. кӧ? мо? Р. кӧн? мон? Д.
кӧлан? молан? В. кӧм? мом?

Относительный олмештышмут-влак йыгыр ойлончылаште ик тыглай ойлончым весе дене
кылдаш кучылталтыт гын, йодмо ыҥыштым йомдарат да ушеммут шотан мут лийыт,
садлан нуным относительный (ойлончо-влак кокласе кылым ончыктышо) олмештышмут
маныт.

Нунат ойлончышто тӱрлӧ йыжыҥ лийыт, мутлан: 1. Кӧ(подлежащий) пашам ышта чот,
тудлан(дополнений) почет. (Калыкмут) 2. Кӧ(подлежащий) мом(дополнений) кычалеш,
тудым(дополнений) муэш. (Калыкмут) 3. Лийын дыр тудынат ныжыл ӱдыр,
кӧн(рашемдык) шинчаште кава кандалге. (М. Казаков)

Неопределенный олмештышмут-влакат ойлончышто лӱммут деч посна кучылталтмышт
годым вочмык дене вашталтыт да тӱрлӧ йыжыҥ лийыт, лӱммут дене кылдалтмышт годым
огыт вашталт да рашемдык лийыт, мутлан: 1. "Ала-кӧ(подлежащий) толеш"— Якуня
омса велке йол йӱкым колын кычкырале. (К. Васин.) Кождемыр могай-гынат(рашемдык)
осал паша лийшашым шиже. (К. Васин) 3.Чачи, пареҥгыда уло гын,
иктаж-мынярым(дополнений) эрыктет гын, йӧра ыле (С. Чавайн) 3. Империалист сар
тӱҥале. Марий шемер-влак, вуйыштым сакен, ешыштым шортарен коден, ала-мо
верч(ала-мо верч - дополнений), ала-кӧн верч(ала-кӧн верч - дополнений),
ала-кӧн(ала-кӧн - дополнений) ваштареш кредалаш каеныт. (С. Чавайн)

Икмыняре да иктаже шомак деч моло неопределенный олмештышмут-влак чыланат кореш
гоч возалтыт.

Отрицательный олмештышмут-влак настам, тудын палыжым да чотшым шӧрен каласат.
Нунат лӱммут деч посна каласалтмышт годым вочмык дене вашталтыт, ойлончын тӱрлӧ
йыжыҥже лийыт, мутлан: И. нигӧ, Р. нигӧн, Д. нигӧлан, В. нигӧм. Але: И. иктат,
Р. иктынат, Д. иктыланат, В. иктымат.

Лӱммут дене кылдалтмышт годым отрицательный олмештышмут-влак огыт вашталт,
ойлончышто определений лийыт, мутлан: 1. Мемнан чонышто ок лий нимогай(рашемдык)
ойгыжат! (М. Казаков) 2. Шып, нимо(рашемдык) йӱк уке. (И. Ломберский)



https://mhr.wikipedia.org/wiki/%D0%9D%D0%B8%D0%BA%D0%B5%D0%B9-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%8C%D1%8B%D1%81%D0%BE_%D3%B1%D1%88%D0%B0%D0%BD%D1%8B%D0%BC%D0%B0%D1%88%D1%8B%D0%BD_%D3%B1%D0%B6%D0%B2%D0%B0%D1%82%D0%B0%D0%B6%D0%B5

Нике́йысе-Константинопо́льысо ӱшаныма́шын ӱжватаже — Никейысе ӱшанымашын
ӱжватаже Кокымшо Тӱнямбалсе Погын редаксыште; Танле, Рим-католик (варасе
тӧрлатымаш дене), тошто эрвел Черкылаште, шукырак протестант Черкылаште
кучылталтеш.

325 ийыште Икымше Тӱнямбалсе Погынышто Никейысе ӱшанымашын ӱжватажым
пеҥгыдемдыме.

381 ийыште тудым Кокымшо Тӱнямбалсе Погын Константинопольышто ешарыме, вара
тудым Никейысе-Константинопольысе лӱмдымӧ.

1. Πιστεύω εἰς ἕνα Θεόν, Πατέρα, παντοκράτορα, ποιητὴν οὐρανοῦ καὶ γῆς, ὁρατῶν
τε πάντων καὶ ἀοράτων. 2. Καὶ εἰς ἕνα Κύριον Ἰησοῦν Χριστόν, τὸν Ὑιὸν τοῦ Θεοῦ
τὸν μονογενῆ, τὸν ἐκ τοῦ Πατρὸς γεννηθέντα πρὸ πάντων τῶν αἰώνων· φῶς ἐκ φωτός,
Θεὸν ἀληθινὸν ἐκ Θεοῦ ἀληθινοῦ, γεννηθέντα, οὐ ποιηθέντα, ὁμοούσιον τῷ Πατρί,
δι᾿ οὗ τὰ πάντα ἐγένετο. 3. Τὸν δι᾿ ἡμᾶς τοὺς ἀνθρώπους καὶ διὰ τὴν ἡμετέραν
σωτηρίαν κατελθόντα ἐκ τῶν οὐρανῶν καὶ σαρκωθέντα ἐκ Πνεύματος ἁγίου καὶ Μαρίας
τῆς Παρθένου καὶ ἐνανθρωπήσαντα. 4. Σταυρωθέντα τε ὑπὲρ ἡμῶν ἐπὶ Ποντίου Πιλάτου
καὶ παθόντα καὶ ταφέντα. 5. Καὶ ἀναστάντα τῇ τρίτῃ ἡμέρᾳ, κατὰ τὰς Γραφάς. 6.
Καὶ ἀνελθόντα εἰς τοὺς οὐρανοὺς καὶ καθεζόμενον ἐκ δεξιῶν τοῦ Πατρός. 7. Καὶ
πάλιν ἐρχόμενον μετὰ δόξης κρῖναι ζῶντας καὶ νεκρούς, οὗ τῆς βασιλείας οὐκ ἔσται
τέλος. 8. Καὶ εἰς τὸ Πνεῦμα τὸ Ἁγιον, τὸ κύριον, τὸ ζωοποιόν, τὸ ἐκ τοῦ Πατρὸς
ἐκπορευόμενον, τὸ σὺν Πατρὶ καὶ Υἱῷ συμπροσκυνούμενον καὶ συνδοξαζόμενον, τὸ
λαλῆσαν διὰ τῶν προφητῶν. 9. Εἰς μίαν, Ἁγίαν, καθολικὴν καὶ ἀποστολικὴν
Ἐκκλησίαν. 10. Ὁμολογῶ ἕν βάπτισμα εἰς ἄφεσιν ἀμαρτιῶν. 11. Προσδοκῶ ἀνάστασιν
νεκρῶν. 12. Καὶ ζωὴν τοῦ μέλλοντος αἰῶνος. Ἀμήν.

1. Инанем чыла кучен Ашныше ик Ача Юмылан, пылпомышым, мландым, чыла ужмынам да
уждымынам Пӱрышылан. 2. Юмо дечын шочшо Иктак веле Юмын Эргыже Олпот Исус
Христослан, чыла курым дечат ожно улшо Ача Юмо дечын шочшылан. Волгыдо гычын
лекше Волгыдо улмыжлан. Чын Юмо дечын шочшо пӱрыдымӧ чын Юмо улмыжлан, Ачаж дене
иктак улмыжлан, Тудын чыла пӱрымыжлан. 3. Мемнан верчна, айдеме-шамычым, мемнам,
утарышаш верч, Пылпомыш гычын волен, Шнуй Шӱлышын куатше дене Майра лӱман Ӱдыр
дечын капан айдеме лиймыжлан инанем. 4. Понтий Пилат улмо годым мемнан верчна
ыресеш пудалалтме орлыкым чытен колымыжлан, тойымылан, 5. Юмын тӧртыкышто
каласыме гаяк, кумшо кечын ылыж кынелмыжлан. 6. Пылпомышко кӱзен каен, Ача Юмын
пурла могыреш шичмыжлан инанем. 7. Илыше айдеме-шамычым, колышо айдеме-шамычымат
тӧрлаш кугу чап дене вес гана толшашыжлан, Тудын Кугыжанышыже пытышашлык
огыллан. 8. Адак Шнуй Шӱлышын Илымашым пӱрышӧ Юмо улмыжлан, Ача Юмо гычын
лекмыжлан. Ача да Эрге Юмо дене иквереш моктен кумалаш кӱлмылан. Пиямбар-шамыч
гоч Тудын ойлымыжлан. 9. Апостол-шамычын мланде ӱмбалне чыла иктеш туныктен
кодымо Шнуй Черкылан. 10. Язык гычын эрыкталтшаш верч ик гана веле тынеш
пурышашлан инанем. 11. Ӱшанен вучем колышо айдеме-шамычын ылыж кынелшашыштым,
12. курымеш илышашымат. Амен.



https://mhr.wikipedia.org/wiki/%D0%9C%D0%BE%D0%BD%D1%87%D0%B0

Монча ('мо-ча, мо - ?, ча - вӱдыште але вӱд воктене илыше наста) — изи лӱмын
ыштыме пӧрт, кушто мушкылташ да выньык дене кыралташ лиеш. Молгунамсе мончаште
пеш шокшо. Марий монча-влак чучкыдын вӱд воктене вераҥдат. Мончам писте, кож,
нулго, пӱнчӧ але шопке гыч чоненыт. Писте мӱй ӱпшым пуа, иман пушеҥге-влак кишак
ӱпшым пуат да шопке - шудо ӱпшым. Кӱ-влакым тӱрлым пайдаланыт. Марий-влак ошкӱм
йӧратат, тудо эркын да шыман шокшым пуа. Чодыран кундемыште илыше моло калыкын
семынак, марий монча пура руэн ышталтын, кӧргыштыжӧ – лукышто – вӱдым
ырыкташлан, шокшым ышташлан кӱ коҥга, воктенже выньык дене кырашлан лапкавал
(лӧка) лийын. Тачысе саманыште мончам олтымо годым шикш тӱньык гыч лектеш гын, а
ожно шикш мончаш лектын, а вара шикш тупрашыште улшо тӱньык гоч каен, тыгайым
шем монча маныт. Монча гыч лектын монча ончылно каналташ лиеш, а теве мончан
леведыш ожно пушеҥге кӱр гыч, олым гыч, оҥа гыч ышталтын, кок могырышко кечалтын
улмаш. Марий монча тӱҥ сомыл деч посна эмлыме, тазалыкым пеҥгыдемдыме вер лийын.
Южо йӱла, сӱан, кумалтыш, колышым уштымо шотымат тышанак эртареныт, озанлык
сомылланат вургемым, йытын ден кыне кылтам кошташлан монча пеш йӧрен.
Палемдыман, ожно ӱдырамаш-влак азам мончаште ыштеныт. Аза шочмеке, вӱдыш ший
оксам пыштен, йочам мушкыныт. Ший - илыш волгыдылыкым, поян илышым, да осал
дечын арален шогымашым ончыкта. Тылеч вара йочам, ачажын йӧратыме икшывыже лийже
манын, тудын тувырешыже пӱтыралын пӧрт коҥга ӱмбак пыштеныт. Мончашке самырык
авам шкенжым колташ огеш лий – осал вий айдемым авалтен кертеш. Чынжымак, марий
монча юзо виян манын кертына. Мончашке пурет могырет кана, яндар кап-кыл дене
гына огыл, чон денат яндар да волгыдо монча гыч лектат. Монча кугыза ден монча
кувалан эреак таумутым ойлаш кӱлеш, но икмыняр еҥ тиде пашам ышташ огеш кӱл
маныт. Мончашке пурен лекмеке чайым, пурам йӱаш лиеш, но кочо вӱдым ида подыл,
тазалыкланда пеш кугу эҥгекым конден кертыда.



https://mhr.wikipedia.org/wiki/%D0%9C%D0%B0%D1%82%D0%B2%D0%B5%D0%B5%D0%B2,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Владимир Матвеев, калыкыште утларак Володя Матвеев семын палыме (27 Ага 1989 ий,
Юлсер кундем Отымбал ял) — марий мурызо, радиовӱдышӧ, серызе, почеламутчо,
драматург, журналист. Марий Эл Радиошто 2007 ий гыч пашам ышта.

Володя Матвеев Юлсер кундем Порат ялшотан илемын Отымбал ялыште шочын-кушкын.
Пӧтъял тунемме рӱдерыште кыдалаш шинчымаш дене пырля музык шинчымашым налын:
баян дене шокташ тунемын. Марий кугыжаныш университетыш журналистлан тунемаш
пурымек Марий Эл Радиошко пашам ышташ толын. Тидын годымак Володя шкенжым
эстрада мурызо да драматург семын терга. Пелашан, 2010 ийыште Саида лӱман ӱдырым
налын, 2011 ийыште Владислава ӱдыржӧ шочын, а 2013 ийыште пелашыже тудлан
кокымшо йочам пӧлеклен. 2015 ийыште Володям Марий Эл Радион тӱҥ редакторжылан
шогалтат.

Муро-влакым 9-ше классыште тунеммыж годым мураш тӱҥалын. Вячеслав Осипов мурызо
да семлызе дене палыме лиймеке, тудын дене пырля икмыняр мурым йоҥгалтарашлан
ямдылен. 2005 ийыште кугу сценыш лектын. 2008 ий гыч моло автор-влакын возымо
почеламутышт да семышт дене муро-влакым луктеш. Алена Яковлева мурызо дене
«Касарыдыме сулык» ныжыл мурым йоҥгалтара. Тиде дуэт Марий Эл Радион йодыштмашыж
почеш тудо жапыште «Идалыкын эн чапле дуэтше» лӱмым сула. Ты жапыштак шке возымо
почеламутшылан мурым мураш тӱҥалеш, концертлашке моткоч чӱчкыдын коштеш.
Гастроль дене Татарстан, Пошкырт Эл, Свердловск вел, Виче вел марте шуеш.

2010-2011 ийла гыч Анатолий Зарецких дене икмыняр гана чолга дуэтым чоҥа, пырля
ятыр кундемыш гастроль дене тарванат, пырля Йошкар-Олаште кугу концертым шындат.
Тиде жап гыч Володя Матвеевын муро-влакыштыже калык сем деке шӱмаҥмаш шижалташ
тӱҥалеш. Куштымаш такмак-влакым ямдыла, «Куэрлаште» мурым луктеш. Варажым
«Куэрлаште» мурылан профессиональный клипым луктеш.



https://mhr.wikipedia.org/wiki/%D0%9C%D0%B0%D0%B9%D0%BE%D1%80%D0%BE%D0%B2-%D0%A8%D0%BA%D0%B5%D1%82%D0%B0%D0%BD,_%D0%AF%D0%BA%D0%BE%D0%B2_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Майоров-Шкетан (тугак Шкетан, М. Шкетан алмашлӱм-влакым кучылтыт), (Яков
Павлович Майоров-Шкетан) (1898 Шыжа 17 Оршанке кундем Тошто Крешын ял — 16 Ага
1937) — марий сылнымутчо, прозаик, почеламутчо, драматург, журналист да мер
пашаеҥ. «Шкетан» алмашлӱм «шкет» але «шкетын» мут деч шочын.

Майоров-Шкетан Оршанке кундем Тошто Крешын ялеш 1898 ий 17 Шыжаште шочын. Кем
ургызо, йорло Логин Пагулын ешыште Яков Шкетан кумышо йоча. Еш нужна гыч
мучыштен огыл гынат рвезе тунемашак шонен, 1912 ий 8 Сӱремыште Ирмучаш
черке-приходской кок классан училищым пытарымеке, туныктышо-влакым ямдылыше
Кукарка оласе семинарийыш каяш шона. Кок гана пураш точыш, но семинарист радамыш
ыш логал.

1917 ийын Пургыж тылзыштыже Япыкым кугыжан армийыш нангайышт. Тыге кугу Октябрь
революцийым тудо позицийыште вашлие. Кужу жап ночко окопышто лиймыжлан кора
чотак явыга да черлана. Ий гыч тудым мӧҥго эмлалташ колтат.

Яков Павловичын ÿмыржö корно кыдале 1937 ий 18 Агаште кÿрылтын. Тудо Оршанке
районысо больницеш шодо пуалме чер дене колен. Вилям кочшо курныж гай шем
шулдыржым шарен, 1937 ийысе шучко жапын толмыжым ужын, писатель тÿргоч колянен,
тургыжланен. Черланымыжым шижын, тудо шкеак Оршанкыш эмлалташ каен, тöрланаш
шонен, но тушеч мöҥгеш пöртылын огыл.

Марий серызе-классикым калык тачат ик эн сайын пала да пагала. Тудын лӱмжым
Марий Элыште икмыняр объект нумалеш:



https://mhr.wikipedia.org/wiki/%D0%9A%D0%BE%D1%81%D0%BC%D0%B5%D1%82%D0%B8%D0%BA%D0%B5

Косметике (грек. κοςμητική — «шотыш конден кертше» деч) — айдемын чурий
моторлыкшым саемдыме йӧн нерген туныктыш. Тыгак косметике мут дене коваштым,
ӱпым, кӱчым шотыш кондымо арвер, каплан да чурийлан моторлыкым пуышо веществом
лӱмдат.

"Косметлогий" мут дене косметикым вараш ок лий. Косметологий - коваштын ала
могай ситыдымашыжым чиялтыме, шылтыме, пластический операций йӧн дене вашталтыме
гоч еҥын чурийжым саемдаш йӧн-влакым кычалше медицин ужаш. Южо шанчыеҥ-влакын
ойлымышт почеш, косметике мут латин «cosmetae» мут гыч чоҥалт кертын. Рим
империй годым тыге озажым сай пушым пуышо ванныйыште йӱштылаш пуртышо кулым
лӱмденыт. Марий йылмыште тиде мутлан посна терминый ойырымаш шотышто мутланымаш
кая. Марий Эл Радио-н эфирыштыже посна тиде темылан мутланымаш эртен. Калык
йодыштмаш деч вара косметикым лӱмдаш тыгай мут-влак студийыш толеденыт:
чурийтӱр, чурийвылыш, чурийтӱс. Англичан, немыч, итальян, да моло йылмылаште эн
чӱчкыдын шке йылмылан келыштарыме "косметике" мутымак кучылтыт. Но ты жапшытак
косметике мутлан нунын шке синонимышт уло (англ. make-up) Икымше гана косметике
мутым 1867 ийыште Париж олаште эртыше Калык-влак кокласе ончерыште кучылтыныт.
Тушто парфюмерий ден шовыныштыше йӧнозанлык шке сатуштым фармацевтике сату деч
тораштырак, посна шынденыт. Вара парфюмерий ден шовыныштыше йӧнозанлык иктышке
ушнен у йӧнозанлык укшым почыныт. Тудым таче косметик йӧнозанлык (косметическая
промышленность) манын лӱмдат.

Кажне кугыжанышыште тӧртык дене пеҥгыдемдыме косметике лӱмер уло. Тыге южо
эллаште шовыным косметике лӱмерыш огыт пурто. Российыште косметике лӱмерыш эфир
ӱй-влакым, аромотерапийын тӱҥ арверже-влакым пуртымо. Кызытсе жапыште косметике
фармацевтике деке лишемеш. Кызыт южо косметике сатум эм семын кучылташ темлат.
Тиде толкын "космецевтика" лӱмым налын. Но УАШ-ышто да южо эллаште тиде
йӧнозанлыкым айдемын тазалыкшылан эҥгекым конден кертшылан шотлат. Да
ыштыше-влак деч эмым косметике деч ойыраш йодыт.

Чурий тӱсым саемдымаш семын аклаш гын, косметикын эртымгорныжым сайын шымлен
огытыл. Акрет Римыште илыше Цельсий (Celsius) лӱман эмлызе шке книгалаштыже
коваштым да ӱпым саемдымаш шотышто возгален, Плиний Изирак, да рим эмлызе
Диоскорид химий йодыш деч посна шке книгалаштышт косметике препарат-влак нерген
возгаленыт, а медицинышке кугу надырым пыштыше Клавдий Гален эше «ceratum
refrigerans» (кылмыктыше, йӱкшыктарыше крем) эмым шонен лукшо семын чапланен.
Тудо жапыште медицине ден косметикын варалтмыжым эскерен шукташ лиеш. Акрет
Римыште илыше-влак туртынаш тӱҥалме деч мазь-влак дене пайдаланеныт,
искусственный пӱйым шыныдылыныт, искусственный шинчапуным пыжыктылыныт.

Макияжын (мар. "чурийтӱр", англ. "make-up") эртымгорныж нерген кутырымо годым ме
тачысе кече дене висаш тыршена. Акрет Египетысе сӱретыште чиялтыме шинча
фараоным ончыктен. Тачысе кечын тиде моторрак кояш тыршыме семын аклалт кертеш.
Акрет жапыште шинчам айдемын шӱмышкыжӧ пурымо омсалан шотленыт. А шинчам
чиялтымеке айдеме осал вий деч аралалтын.



https://mhr.wikipedia.org/wiki/%D0%9A%D0%B5%D1%87%D1%8B%D0%B2%D0%B0%D0%BB%D0%B2%D0%B5%D0%BB_%D0%BF%D0%BE%D0%BB%D1%83%D1%88%D0%B0%D1%80%D0%B8%D0%B9

Кеҥеж Кечывалвел полушарийыште теле тылзе гыч пургыж тылзе марте, а теле —
пеледыш тылзе гыч сорла тылзе марте. Кечывалвел полушарийыште тӱтан-влак шагат
умдо ыҥгай пӧрдыт, а антициклон-влак — шагат умдо ваштареш. Астрономический
кечывалым Кече Кечывалвел полушарийыте лач йӱдвелыште лиеш, тыгодымак Йӱдвел
полушарийыште — лач кечывалвелне. Кавапомышшто Кечын кечысе коймо корныжо пурла
гыч шолашке лиеш (кечывалым Кече ваштареш шогалаш гын), йӱдвелысе шола гыч
пурлашке гай огыл. Кечывалвел полушарийыште илыше-влак Тылзым унчыли ужыт.
Лекташат шола гыч тӱҥалеш, а пыта пурла могырно, тыгодым Йӱдвел полушарийыште
чыла мӧҥгешла. Кечывалвел полушарийын шӱджыр каваже йӱдвел полушарийысе кава деч
тӱшкашӱдыржӧ-влак дене чоткыдын ойыртемалтеш. Тулеч посна, йӱдвелыш ончыктышо
Шордышӱдыр гай тӱшкашӱдырат уке, кудыжо тыште кечывалвелым ончыктышо лиеш ыле.
Но, туге гынат, Кечывалвел полушарийыште Коркашӱдыр гай тӱшкашӱдыр уло, тудо
дене Йӱдвел полюсын велжым муаш лиеш. Тиде — кечывалвел полушарийын эн кумдан
палыме да эн изи кумдыкан тӱшкашӱдыр, Кечывалвел Ырест. Тудын кок шогышо шӱдыржӧ
гоч кӱшкыла вияшым колтымо гай ышташ гын, ӱлыл шӱдыр мучаш гыч визымше ужаш
мучашште Кечывалвел полюс лиеш. Тиде тӱшкашӱдыр тунар палыме, даже вич
Кечывалвел полушарий эллаште кугыжаныш тиштылаште кугемдыме сӱретше лийын шога:
Австралий, Бразилий, У Зеландий, Папуа-У Гвиней да Самоа, тугак У Зеландийын
виктарыме Токелау кундемыште.

Кечывалвел полушарийыште ныл континент лийын шога (Антарктиде, Австралий,
Кечывалвел Америкын кугу ужашыже (9/10), Африкын ужашыже), Азийын ужашыже
(Малайский Архипелагын икмыняр островшо), Океанийын шуко островлаже да тугак ныл
таптеҥыз (Атлантик, Индий, Тыныс таптеҥызлан кечывалвел ужашышт да Кечывалвел
пӱтынек).



https://mhr.wikipedia.org/wiki/%D0%9A%D0%B5%D1%87%D0%B5_(%D0%B6%D0%B0%D0%BF)

Кечын кужытшо шекланыме верын географический широтаже да ийын пагытше деч
зависитла. Ийын пагытше мучко кечын кужытшо вашталтмаш Мланде экваторын
плоскостьшо эклиптикын плоскостьшо деке тайналтмыжын следствийже, кудыжо
примерно 23°26′ лиеш: ий пагыт мучко Мландын Кече йыр пӧртын савырнымыже годым
Кечын коймо положенийже кава сферын кечывалвел полушарийже гыч йӱдвел
полушарийышкыже вончалтеш, сандене кечывал жапын Кече кӱкшытшӧ вашталтеш. Йӱдвел
полушарийыште эн кӱчык кечылан телымсе кечышогымаш шотлалтеш, а эн кужу кечылан
— кеҥежымсе кечышогымаш, шошымсо да шыжымсе кечытӧр годым Кече лач эрвелне летеш
да касвелне шинчеш, кечын да йӱдын кужытшо иктӧр лийыт.

Полярный кругын кӧргыштыжӧ кеҥежым кечын кужытшо сутка деч утла лиеш, тидым
полярный кече манын лӱмдат. Мландын полюслаштыже полярный кечын кужытшо эн кужу,
куд тылзе утла лиеш. Йӱдвел полюсышто — примерно Ӱярня тылзын18-ше кечынже гыч
Шыжа тылзын 26-шо кечынже марте.



https://mhr.wikipedia.org/wiki/%D0%98%D0%BD%D1%82%D0%B5%D1%80%D0%B2%D0%BE%D1%82

Интернет (марла тыгак Интервот , альтернатив марий лӱм - Вапштӱня) — компьютер
вапш-влакым ваш-ваш ушнышо тӱнямбал радамлык. Тӱнямбалне камысыр
пайдаланыше-влакым асулашлан иктӱрлӧ протоколым кучалтеш - TCP/IP. Тиде вапш
коклаште верланыше вапш. Интернетыште шуко увераҥар ресурс да сервис-влак улыт,
мутлан, тӱнямбал эҥыремышвотын ваш-кылдалтын гипертекст документ-влак, але
электрон почтылан кӱлешан инфраструктур.

Вапштӱняште эн пайдаланыме да чӱчкыдын кучылтмо йылме - тиде Аҥгличан. Ондак
компучыр-влакыште Увераҥарым ваш-ваш вашталтыме шотышто америкысе стандартле код
(ASCII) кучыталтын.

Аҥгличан йылме (27%) деч посна, Тӱнямбал эҥыремышвотышто эн пайдаланыме
йылме-влак тыгай улыт: китай йылме (23%), испан йылме (8%), япон йылме (5%),
португал да немыч йылме (4% кажне), араб, француз да руш йылме (3% кажне) да
корей йылме (2%). Регион почеш, 42% вапштӱня пайдаланыше Азийыште верланен, 24%
Европышто, 14% Йӱдвел Америкыште, 10% Латин Америкыште да Каррибыште, 6%
Африкыште, 3% Покшел Эрвелыште да 1% Австралий да Океанийыште. Пытартыш ийлаште
Вапштӱня технологий ончыко каен, поснак Юникодым кучылтмаште. Юникод чыла тӱня
йылме дене коммуникацийлан да программе ышталтмыжлан полша.

Мӧнгыштӧ тыглай вапштӱняшке лекмаш метод-влак улыт: dial-up, broadband (коаксиал
кабель, оптик кабель, вӱргене кабель гоч), Wi-Fi, спутник да 3G/4G кӱсен
кутырчык гоч. Мер верыштат вапштӱняшке лекташ лиеш, мутлан, кнагапӧртышто але
вапштӱня-кафеште. Аэропонтышто, кафеште да моло верыштат кызыт вапштӱняшке
лекташ лиеш.

Кызыт Ушнышо Наций-влак организаций вапштӱняшке лекмашым айдемын права семын
ыштынеже.

Южо эллаште вапштӱняшке лекмаш тугат айдемын праваже улеш, мутлан, Эстонийыште
але Грецийыште. Да тиде айдемын праважым ойырен налаш (тӱкаш) ок лий. Чыла
айдемылан вапштӱняшке лекмашым пуаш - тиде вапштӱня провайдер-влакын порысше
улеш.



https://mhr.wikipedia.org/wiki/%D0%94%D0%BE%D0%BC%D0%B5%D0%BD_%D0%BB%D3%B1%D0%BC

Домен лӱм (рушла доменное имя) — интервот структурын эн кугу ужашыже, тудо тӱҥ
шотышто эллан але вес кугу структурлан келшен толмым ончыкта; домен-влак
игыдомен (поддомен)-шамычлан шеледалтыт да тӱрлӧ областьлан келыштаралтм(ышт)ым
але вуйын шогым(ышт)ым ончыктат.

(Тичмаш домен лӱм доменын лӱмжӧ, да кӱшыл-домен-влакын лӱмышт гыч шога. Тӱрлӧ
кӱкшытан домен лӱм-влак коклаште точко шындалтеш. Мутлан, "ru.wikipedia.org"
лаштыкын тичмаш лӱмжӧ кумшо кӱкшытан домен "ru"-м ончыкта, тудо кокымшо кӱкшытан
домен ".wikipedia"-ш пура, кудо кӱшыл домен ".org"-ыш пура, кудо лӱмдымо
вож-домен (корневой домен) ". "-шко ушна. Кутырымашыште домен лӱм манме годым
чӱчкыдын тичмаш домен лӱм нерген ойлат.



https://mhr.wikipedia.org/wiki/%D0%94%D0%B5%D0%BD%D0%B8%D1%81%D0%BE%D0%B2%D0%B0,_%D0%A2%D0%B0%D1%82%D1%8C%D1%8F%D0%BD%D0%B0_%D0%AF%D0%BA%D0%BE%D0%B2%D0%BB%D0%B5%D0%B2%D0%BD%D0%B0

Татьяна Денисова (10 Сорла 1965, Морко кундем Масканур ял) — марий мурызо, Марий
Элын сулло пашаеНже, Марий Элын сулло артисткыже.

1985 ийыште Йошкар-Олашке толеш да парикмахерлан ышташ тӱҥалеш. Тиде ийынак
"Марий памаш" ансамльыште шуаралташ тӱҥалеш. Гармоньымат шокталта. 1993 ий гыч
соло-концерт-влакым Марий Эл мучко гына огыл, Россий мучкат ончыкта. Россий
кӱкшытысӧ да калык-влак кокласе муро конкурслаште дипломант лӱмым сулен. Марий
эстрадыште ик эн йӧратыме мурызо-профессионал-влак коклаште. Марий Эл тӱвыран
сулло пашаеҥже (1998) да Марий Эл республикын сулло артисткыже (2003) лӱмым
сулен.

Эргыже Иван уло. Шорт-трек спортсмен улеш, Россий кӱкшытысӧ таҥасымашлаште
шуаралтеш.



https://mhr.wikipedia.org/wiki/%D0%94%D0%B0%D0%BD%D0%B8%D0%BB%D0%BE%D0%B2%D0%B0,_%D0%A0%D0%B0%D0%B8%D1%81%D0%B8%D1%8F_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%BD%D0%B0

Раисия Михайловна Данилова (28 Сӱрем 1954, Юлсер кундем, Чодраял) - марий
мурызо, журналист, Марий Элын сулло тӱвыра пашаеҥже, Марий Элын сулло
артисткыже.

Юлсер кундем Чодраял ялеш шочын. Йошкар-Оласе музыкал училищын вокал пӧлкажым
тунем пытарымеке (1975), Марий кугыжаныш педагогик институтын филологий
факультетыш заочно тунемаш пурен. 1987 ийыште тунеммашым мучашлен.

1975 ий гыч "Марий Эл" ансамбльын хорыштыжо мура, 1980 ий гыч "Марий Эл" ГТРК-н
сем редакторжылан тырша.

Марий эстрадыште ик эн йӧратыме артистка. Усталык пашажым кӱкшын аклен, 1992
ийыште Марий Эл Республикын сулло артисткыже лӱмым пуеныт.

2010 ийыште Марий Эл Радион "Идалыкысе хит-парадыштыже" калык йӱклымаш почеш
"Илаш кӱлеш" муро денже 3-шо верым налын.



https://mhr.wikipedia.org/wiki/%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D0%90%D0%BC%D0%B0%D0%B4%D0%B5%D0%B9_%D0%9C%D0%BE%D1%86%D0%B0%D1%80%D1%82

Вольфганг Амадей Моцарт (27 Шорыкйол 1756 — 5 Теле 1791) — австрийысе семлызе,
дирижер.

Моцарт Зальцбург олаште мурызо ешыште шочын. Шочмыж деч вара, кокымшо кечынак
Шнуй Рупертын Черкыштыже тынеш пуртымашым эрта. Крешын кнагаште тудым лӱмжым
Johannes Chrysostomus Wolfgangus Theophilus (Gottlieb) Mozart семын возат.
Ончылно шогышо кок мутшо шнуй Иоанн Златоустын лӱмжӧ, илышыште Моцартым лӱмдымӧ
годым тиде мут-влакым кучылтын огытыл. А нылымше мутшо (Theophilus) жап дене
вашталтын. Латин ылме дене Amadeus, немычла Gottlieb, итальянла Amadeo семын
возалтеш, "Юмын йӧратымыже" семын тиде лӱм кусаралтеш.

Изигодсек ачаже ковыж, клавесин да орган дене шокташ туныктен. 1762 ийыште ешыж
ден Веныш, Мӱнхеныш каят. Тушто Моцарт Анна шӱжарже дене концертым пуат. Калык
нуным сайын вашлийын. Икымше сочинений же Парижыште лектеш.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2,_%D0%92%D0%B0%D0%BB%D0%B5%D0%BD%D1%82%D0%B8%D0%BD_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Валентин Николаевич Васильев (1949 Шорыкйол 1, Марий АССР, Марий Тӱрек район Изи
Купто ял) — марий йылмызе, филологий шанче кандидат (1984), доцент (1992),
финн-угор обществын зарубежный членже (Хельсинки ола).

Валентин Николаевич 1949-ше ийыште шорыкйол тылзын 1-ше кечыштыже Марий АССР-ын
Марий Тӱрек районысо Изи Купто (рушла Малая Купта) ялеш шочын. 1968 ийыште
Оршанкысе педагогике училищым тунем пытарен. Тунем пытарымек, Мари-Турек
районысо школлаште тыршен, Совет Армий радамыште порысым шуктен. 1972-1977
ийлаште Марий кугыжаныш университетыште историй да филологий факультетыште марий
йылме да литератур пӧлкаште тунемын. Университетым йошкар диплом дене пытарен да
тудым тыштак марий филологий кафедрыште ассистентлан коденыт. 1979 ий гыч 1982
ийлаште Тарту кугыжаныш университетысе аспирантурышто тунемын. Академик П.
Аристэн вуйлатымыж почеш "Марийская орнитонимия" теме дене кандидатлык
диссертацийым возен да 1984 ийыште Тарту университетысе специализированный
советын заседанийыштыже арален. Диссертацийыштыже марий йылмыште кайык
л¢м-влакын этимологийыштым, чоҥалтмыштым, исторический вияҥмыштым шымлен.
1990-1992 ийлаште Финляндийысе Хельсинки да Турку олаласе университетлаште марий
йылме туныктышылан тыршен. 1993 ий гыч 1996 ий марте Марий кугыжаныш
университетыште историй да филологий факультетыште деканын тунемме паша шотышто
алмаштышыжлан ыштен. В. Н. Васильев 30 утла шымлымаш пашам возен. Шымлымашыже
марий ономастике да диалектологий дене кылдалтын. «Русско-марийский разговорник»
пашан авторжо. Марий-финн да финн-марий мутер-влакын авторышт-влак кокла гыч
иктыже. 2000-ше ий гыч Марий кугыжаныш университетыште Марий йылме кафедрыште
доцентлан тыршен. Шуко ий тыршен пашам ыштымыжлан да кӱшыл образованиян
специалист- влакым ямдылымаште тыршымыжлан 1999 ийыште Марий Эл Республик
Виктерын Чап таныкше дене палемдалтын. 2004 ийыште «Марий Эл Республикын калык
образованийын сулло пашаеҥже» чап званийым пуымо.



https://mhr.wikipedia.org/wiki/%D0%91%D1%8D%D0%BD%D0%B4%D0%B8

Бэнди - команде-влак дене таҥасыме телымсе спорт модмаш. Ий валне эрта, кок
команде таҥаса, ик командыште лу еҥ - тыглай модшо, икте - капкаорол. И валне
кошташлан чыла модшо-влак коньким чият. Клюшко дене ик командын хоккеистше-влак
мечым тавалыше-влакын капкашкышт пуртышаш улыт. Капкаорол-влак оролымо пашам
клюшко деч посна шуктат. Модмаш жап кок ужаш гыч шога. Ик ужаш - 45 минут.
Утыждене йӱштӧ годым арбитр модмо жапым вашталтен кертеш (3 ужаш (тайм) 30
минуто дене). Тавалышылан эн шуко мечым капкашке пуртышо команде сеҥышыш лектеш.
Модмаш Российыште да Скандинавийыште эн сайын шарлен да тӱзланен. Но бэнди
модмашым Европо, Азий да Америкыштат сайын палат. Российыште официалле терминлан
"хоккей с мячом" шотлалтеш. Англичан йылмыште "bandy" лӱм дене палыме. Марий
йылмыште тиде спорттӱрлыклан посна лӱмым пуымо огыл. "Хоккей с мячом" лӱмым
марий йылмылан келыштараш йӧсырак, сандене Марий Википедий "бэнди" лӱмым ойырен.
Российыште бэнди модмашым "руш хоккей" лӱмденыт, молан манаш гын, шайбе дене
хоккей Канадыште шочын. Пытартыш жапыште, англичан да моло йылмылаште "руш
хоккей" мутым чӱчкыдынрак кучылтыт. Бэнди модмашын шарлыме эллаште федераций да
ассоциаций-влак чоҥалтыт (Российысе мече дене хоккей Федераций калык-влак
кокласе бэнди Федерацийыш (Federation of International Bandy) пура. Калык-влак
кокласе Олимпий комитет бэнди модмашым телыме спорт тӱрлык-влак радамыш пуртен,
но але марте Олимпиадын программышкыж ешарен огыл (лач VI-шо Телымсе Олимпий
модмашште 1952 ийыште Осло олаште бэнди спорт тӱрлыкым калыклан ончыктеныт.

Бэнди модмашлан негыз акрет жапыште пышталтын. Уло тӱняште йоча-влак ожно тоя
дене мечым поктен куржталыныт. Археолог-влак Акрет Египет, Акрет Греций, Акрет
Рим, Японий, Ацтек империй да моло эллаште тыгай модмаш дене кылдалтше
сӱрет-влакым муыныт. Кокласе Курым жапыште Британ отролаште тыгай сынан
модмаш-влак шарленыт: бенди - англичан-влакын, бендо - валлий калыкын, шинти -
Шотландий мландыште, хёрлинг - ирланд-влакын. Тачысе бэнди-н эртымгорныжо XIX
курымын икымше пелыштыже тӱҥалеш. Английыште модмаш шарла. Англичан-влак
модмашым чот саемденыт. Бэнди Европыш да Скандинавийыш кусна. Тыге калык модмаш
эркын-эркын спорт тӱрлыкыш савырнен. У спорт тӱрлыкын шыҥдаралтмын эн кугу
ошкылжо - бенди дене икымше Европо кӱкшытысӧ чемпионат. Швейцарийыште 1913
ийыште эртен. Но Икымше тӱнямбал сарлан кӧра бэнди кужу жаплан йомын. 20-шо
ийылаште калык федераций-влак але шаланен пытеныт (кузе 1924 ийыште Данийыште
лийын), але "канадысе" хоккейын виктарчыкшым налыныт (кузе 1922 ийыште
Венгрийыште). Лач Скандинавийыште (Швеций, Норвегий, Финляндий) да Совет
Ушемыште гына тиде спорт тӱрлык аралалт кодын. Но Скандинавийыште ик виктарчык
почеш таҥасеныт, Совет Ушемыште - весе почеш. Капка кугыт, пасу тӱр, шайбым
колтымаш шотышто правиле-влак ойыртемалтыныт. Ойыртем-влакланак кӧра сар деч
вара бэнди шуко жап вес эллаште шарлен кертын огыл. Но 1955 ийыште нине ныл
эл-влакын тыршымышт дене бенди виктарчыкым келыштареныт; тиде ийынак у правиле
почеш икымше калык-влак кокласе вашлийымаш Совет Ушем да Швеций сборныйла
коклаште эртен. 1957 ийыште Калык-влак кокласе Бенди Федераций чоҥалтын, да
тӱнямбал таҥасымаш-влак эрташ тӱҥалыныт. Тыге ныл элын ушымо пашашт лектышым
пуен. Голландийыште 1963 ийыште бэнди модмаш угыч шочын, 1988-ште - Венгрийыште.
Тыге бенди "канаде хоккей" эллашке тӱкналтын. 1981-ше ий гыч Америкыште
модмаш-влак эртат, 1986 ий гыч Канадыштат. Совет Ушем шелалтме дене калык-влак
кокласе бенди-шке Казахстан, Беларусь, Эстоний, Латвий, Киргизий ушненыт, а 2006
ий гыч чемпионатлашке Монголийын сборныжат ушна.

Бэнди модмашын шочмо верланже Англий, футболын шочмо элже, шотлалтеш. Санденак,
очыни, 1891 ийыште лекше бэнди виктарчык-влак футбол дене чот кылдалтыныт.
Адакшым, шайбан хоккей бенди дене родо улыт, нунын коклаштат келшыше
ойыртем-влак улыт. Тыге, бэнди ик шот дене футболлан келшен толеш, вес шот дене
- шайбан хоккейлан. Бэнди модмашлан футбол пасулан келшыше кумдыкым ойырат, но
таҥасымаш ий валне эрта. Бэнди модмашште пенальти уло, но тудым 12 метран штраф
пералтымаш маналтеш; модшо-влак клюшко дене куржталыт, но поктылыт мечым, шайбым
огыл. Виктарчыкым пудыртышо модшо-влакым хоккеист-семынак ала могай жаплан
модмаш деч кораҥдат, но ты годым арбитр картычкым ончыкта (ошо - 5 минутлан
кораҥдымаш, канде - 10 минутлан; кажне командыште 11 модшо уло, нуно кеч могай
жапыште кеч мыняр гана анык модшо-влак дене вашталт кертыт. Кызытсе виктарчык
почеш модмаш жапыште тренер-влак тайм-аутым налын кертеш, а угловой годым
модшо-влакым огыт вашталте. Содыги бэнди модмаш футбол деч шукырак налын. Модмо
жап (кок ужаш, кажныже - 45 минут), кунам ешартыш жап кӱлеш, эше кок таймым 15
минут дене арбитр пуа, но тыште модмаш шайбан хоккей семын эрта - икымше пуртымо
гол марте; стандарт-влак (угловой, штрафной), офсайд уло; бэнди хоккеист-влаклан
кид дене модаш чарыме, капкаорол штрафной кумдык гыч лекмеке кид дене модын ок
керт.



https://mhr.wikipedia.org/wiki/%D0%90%D1%80%D1%82%D0%B0%D0%BC%D0%BE%D0%BD%D0%BE%D0%B2,_%D0%AE%D1%80%D0%B8%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Юрий Артамонов (Юрий Михайлович Артамонов) (1938 Вӱдшор 6, Маскасола кундем,
Ятман ял — Август 2002, Йошкар-Ола) — кумдан палыме марий серызе, Олык Ипай
лӱмеш Кугыжаныш премийын лауреатше (1978). «Марий коммуна» газет да «Ончыко»
журнал редакцийлаште тыршен.

"Мый утларакшым кеҥежым йӧратем, тунам чонлан ласка. Олыкыш волет — шинчат
куана, чодыраш пурет — кумылет тарвана,— каласкала Ю.М. Артамонов. — А кызыт
такшым нигуш ом вашке, нигуш коштмаш уке, пӧртыштак шинчен эртарем. Паша шуко, а
жап пеш шагал кодеш. Возен пыштымемжат иктаж лу книгалан сита да луктынжо кунам
кертам, кунам шуктем гын?" — тургыжланен писатель. Писательын биографийже —
тудын книгалаштыже. Посна автобиографийым монь возгален тӧчашат ок кӱл. Кажне
персонажыште, кажне сюжет савыртышыште авторын чон катышыже,тудын илыш корныжо
да шӱм тургыжланымашыже,тӱня умылымашыже, чумыр кӧргӧ поянлыкше. Сандене тудо ял
покшелсе чара верыште илыше айдеме гай чылажат ик шинча ончылно. Юрий Михайлович
Артамонов 1938 ий 6 апрельыште Медведево районысо Ятман ялеш шочын. Верысе
шымияш школым пытарымеке, 1952—1956 ийлаште Йошкар-Оласе педучилищыште тунемеш.
Педучилищыште тунеммыж годымак ончыкылык туныктышо сылнымут пашашке ушна,
самырык рвезын шӱмыштыжӧ творчество тул чӱкталтеш. Иктаж лу кӱжгӧ тетрадьым
возен опта, но савыкташ ок вашке. А варажым тудым илыш тургым авалта. Педучилище
деч вара Юрий Михайлович Советский районысо Монакмучаш тӱҥалтыш школышто
йоча-влакым туныкта. Шукат ок эрте — армийыш налыт. Лачак салтак илыш, шке
йолташыже, мӱндыр Туркменийын йӧршын вестӱрлӧ пӱртӱсшӧ марий салтакын чонжым
тарватеныт,тудлан ешартыш вийым пуэныт,творчество кумылжым утларак нӧлтеныт.
Тыге 1958 ий 7 октябрьыште служитлыме пагытыштак "Марий коммуна газетеш иканаште
ныл изи ойлымашыже савыкталтеш: "Кутко ден скорпион", "Памаш вӱд", "Котелок",
"Приказ". Писательын икымше книгажат военно-патриотический тематикыланак
пӧлеклалтын. Тудо "Советский салтак" лӱм дене 1962 ийыште верысе книга
издательствыште лектын. Вара книга почеш книга савыкталтеш: "Сеҥалтдме вий",
"Шӱдыр ер", "Кузе илет, пошкудем?", "Перкан кинде", "Кайык ӱжын ужата", "Кок
повесть" да молат. Тушечын "Звездное озеро","Вкус земляники" Москваште
"Современник" издательствыште да "Малиновые облака" Йошкар-Олаште рушла
лектыныт. Ю.Артамонов Россий Писатель ушем членыш пура. 1978 ий годсек Олык Ипай
лӱмеш премийын лауреатше. Тудын возымыжым казах, мордва, удмурт йылмылашке
кусарыме. Шкежат моло калык йылме гыч ятыр произведенийым марлаҥден. Прозаикым
ме утларакшым повесть жанрын мастарже семын палена, утларакшым ялысе илыш нерген
каласкала. Киндым куштышо, вольык ончышо еҥ— писательын эн йӧратыме геройжо.
Теве, мутлан, "Сонимаке пеледыш" повестьын тӱҥ геройжо Николай Воронцов ятыр
пагыт олаште ила гынат, чонжо садак шочмо ялышкыже шупшеш. Уке, шочмо ялышкыже
тудо шошым чоҥештен толшо шырчыкла жаплан огыл, оласе йӧнан пачерым, сай
пашадаран верым коден, йӧршынлан пӧртылеш, лакемеш. Уна семын огыл, сурт
тошкалтышыш озала пеҥгыдын тошкалын кӱза, окна гыч пудалыме оҥа-влакым
тӧргалтен, тушко волгыдым курымешлан пурта. Юрий Михайловичын моло
произведенийыштыжат лач тыгай чоншижмашак иланен ("Кайык ӱжын ужата", "Перкан
кинде", "Канде тасман, ужар солыкан Какшан" да т.м.). Поэт В. Колумб манмыла,
тудым эре "мланде шупшеш". Тыгодымак автор тӱҥалтыш произведенийлаштыже 60-70
ийласе марий ялын трагедийжым кӱлынак огеш шиж. Кугу комплекс-влакым чоҥымаш,
изи ял-влакын пытен толмышт, рӱдӧ илемлаште оласе семынак шуко пачашан
пӧрт-влакым нӧлтымаш, кресаньыкым мланде деч торымаш да моло йодышат самырык
прозаикым пеш утыжымак огыт тургыжландаре. Тунам Юрий Артамонов шочмо ялын ямжым
поэзий романтика чия дене сӱретлаш кумылан улмаш. Тидыжым "Кайык ӱжын ужата"
повестьыштыжат шижаш лиеш. Ялысе еҥлан кинде деч шерге нимо уке. "Кинде — еҥ
коклам, калык ден калык коклам ушышо кыл. Кыл йомеш — айдемыжат, калыкшат
икте-весе деч утыр да утыр торлат, ваш-ваш огыт умыло, икте-весылан ӱшанымым
чарнат, икте-весым тушман семын ончаш тӱҥалыт. Теве мо тугай кинде!" — шӱм
вургыжын ойла "Сукыр" повестьын (ончыч тиде произведений "Перкан кинде" лӱм дене
лектын ыле — А.В.) геройжо шоҥго комбайнер, ончычсо танкист Иван Васильевич
Логинов. Шке повестьлаштыже автор шукыж годым коча-кова деч кодшо йӱла, тачысе
кресаньыкын паша кумылжо нерген каласкала, лудшым кеҥеж пӱртӱс, ӱдыр-каче
кокласе йӧратымаш дене палдара. Чыла вере Артамоновын произведенийлаштыже
лиризм, шочмо мландым пагалыме, тудын дене кугешныме кумыл шижалтеш. Тыгай улыт,
мутлан, репортаж гай "Кабул шикш", Кугу Отечественный сар темылан серыме "Иленыт
кум йолташ", очерк сынан "Поэтын шӱдыржӧ", "Чавайнын куэже" повестьлаже. Каласаш
кӱлеш, чыла шке шинча дене ужаш манын, 1987 ийыште тудо лӱмынак Афганистаныш
миен толын, "Кабул шикш" повестьын геройжо-влак дене пырля шинчын ик котелок гыч
кочкын-йӱын ончен. Вараракшым автор айдемын кӧргӧ шонымашыжым, тудын шӱм
тургыжланымашыжым утларак тӱткын ончалаш кумылаҥеш. Мутлан, " Ведерка ден Шарик"
Поснак вестӱрлӧ улыт Ю.Артамоновын пытартыш ийлаште возымо повестьше-влак. Тиде
— "Колумбын шӱдыржӧ", "Чавайнын куэже" повесть-влак. Нуно чын лийше факт,
событий-влак негызеш возалтыныт, тыште авторын позицийжат утларак раш коеш.
Ю.Артамоновын творчествыштыже эше ик шӧрыным ужде кодаш огеш лий. Тиде — мыскара
ойлымаш ден повесть-влак ("Суоми мландышкайынем", "Окмак Йыван"). Мыскара кумыл
прозаикын творчествыштыже шукертсек шижалтеш. Эше 1975 ийыштак тудо посна книга
дене "Кузе илет, пошкудем?" книгам савыктен луктын ыле. Писательын
творчествыштыже посна йыжыҥ семын палемдыман йоча-влаклан возымо "Тарля куван
кудывечыже" книгажым. Тылеч вара уста прозаик ятыр моло книга дене куандарен.
Ю.Артамоновын илышыже 2002 ийыште кӱрылтын.

1963 ий сентябрьыште Медведево районысо Арбан кандашияш школышко марий йылме ден
литературым туныкташ у еҥ тольо. Икмарда капан, вичкыжрак, иктаж 25-26 ияш.
Каҥгарак, кужака, шемалге шӱргывылышан. Нер ӱмбалныже — кугу гына шинчалык. Тиде
Юрий Михайлович Артамонов ыле. Школ директор Анатолий Семенович Николаев у
туныктышылан пачерлан кок пӧртым темлен. Иктыже — школ воктене, кевыт ваштареш,
уремыш ныл окнан, йоҥгыдо. Весыже — изуремыште, школ деч пел уштыш тораште,
ялысе тыглай пӧрт. Тудыжо Марий Элыштына кумдан палыме драматург, композитор,
скрипач, сӱретче Николай Михайлович Арбанын шочмо-кушмо суртшо пелен верланен.
Тунам тыште лӱмлӧ еҥын Ольга шӱжарже Геннадий эргыж дене ила ыле. Юрий
Михайлович Н.М.Арбанын пошкудыжо лияш кӧнен. Тыге тудо шкет ӱдырамаш Наталья
Константиновна Смирнова дек пачерлан толын. Озаватым Натардя кокай манын.
Школышто Ю.М.Артамонов 5-ше ден 6-шо класслам туныкта ыле. Тунам мемнан школышко
кандаш ял гыч пеш шуко йоча коштын. Сар деч вара ӱдырамаш-влак азам ышташ
ӧрын-лӱдын огытыл. Кажне еш гыч ныл-вич йоча куржталын. Садланак школышто
иктаҥаш ӱдыр-рвезе-влак кудло марте погынат ыле. Чыла класс кокыт гыч лийын.
Тыге Юрий Михайловичч ныл классыште иктаж 120 йочам марий йылмылан кумылаҥдаш
тӱҥале. Тудын кузе туныктымыжым ом пале. Но программе деч шукырак книгам лудаш
кумылаҥдаш тӧчымыжым шижам ыле. Ик тунемшыже, мемнан ял рвезе, лудаш туге чот
шӱмаҥын — книга деч молыжо тудлан пуйто кӱлынат огыл. Тудо книга деке кынелын,
малашат книга денак возын. Эсогыл школышто математика, геометрий, алгебра
уроклаштат рушла да марла книгам лудын шинчен. Моло туныктышо-влак ты йочалан
ӧпкелалтыт ыле. Юрий Михайловичлан рвезе дене ик гана веле огыл посна
мутланашыже логалын. Тыге умылтарымаш шке саскажым пуэн: рвезе тунемме ийым, а
варажым школжымат "кумытан" деч посна пытарен. 7-8-ше класслаште марий йылме ден
литературым Александр Сергеевич Ягельдин туныктен. Тудо шкежат сулнымут аланыште
йолгорным кычалын, йоча-влакымат литератур дек, юнкор пашашке кумылаҥдаш тыршен.
Тудо пагытыште школыштына йоча-влак калыкмутым, туштым погеныт, кугу сарыште
лийше-влакын шарнымашыштым возен налыныт. Икшыве-влакын ойлымаш ден
почеламутыштым иктешлыше, кид дене возыман "У тукым" журнал лекташ тӱҥале. Тиде
кылешан пашашке Ю.М. Артамоноват шке вийжым ушен. Варажым А.С.Ягельдин
йоча-влакын возкалымыштым тыгай лӱманак журналеш ятыр ий иктешлен шоген. Икана
тудо эн чолга автор-влакым Марий телевиденийын передачышкыже конден ыле. Мемнан
пӧртна Юрий Михайловичын илыме пӧрт лишне верланен. Пурла велне — Николай
Арбанын шочмо пӧртшӧ, шола велне — "Кеҥеж йӱд" пьесе гыч ик геройын, Марка
кумын, прототипшын суртшо, тушто тунам литературный геройын "уныкаже" Анатолий
Яковлевич Смирнов илен. А мый "Кеҥеж йӱд" пьесысе вес геройын, Олоким кочан,
прототипшын уныкаже улам. Икана Юра лӱман рвезе мыйым Юрий Михайлович дек
пеленже пураш ӱжӧ. Тудыжо туныктышо деч ала-могай у книгам йодаш каяш тарванен
ыле. Вигак келшышым. Тыге мый, латныл ияш рвезе, икымше гана писательын илыме
пӧртышкыжӧ логальым. Натардя папайын пӧрт кӧргыжӧ йӧршешак вашталтын: юмоҥа
йымалне кугу гына этажерке верланен. Тушто тӱрлӧ книга-влак радам дене шогат.
Кок окна коклаште — кугу воштончыш. Омса воктенсе кӱртньӧ кровать канде покрывал
дене леведалтын, лум гай ош кок кӱпчыкшӱргӧ мотор марий тӱр дене сӧрастаралтын.
Окнаште сӧрал занавеске-влак кечат. Кӱварым арун гына мушмо да яндар половикым
шарыме. Коҥгат свежа ош лум тӱсым налын. Натардя папайын пӧрткӧргыжӧ йоҥгыдемын,
веселаҥын — пуйто у шӱлышым налын. Пурымына годым Юрий Михайлович ӱстел коклаште
ала-мом возкален шинча ыле. Тудо мемнам шкеж дек ӱжӧ. Ме йолташем дене коктын
пырдыж воктенсе олымбалан верланышна. Ончем: ӱстембалне ош конверт кия. Тыгайым
мый але ик ганат ужын омыл ыле. Конверт ӱмбалныже "Марий коммуна" газет
редакиий" манын возымо шинчалан перныш. "Вот вет, — шоналтышым, — мемнан
туныктышылан Йошкар-Ола гыч, ала-могай кӱлешан сомыл нерген возен, тыгай ковыра
конвертеш пыштен колтеныт". Чоныштем Юрий Михайлович дене кугешныме кумылым
шижым. Мут гыч мут лекте. Туныктышына ала-мо шот дене Николай Арбан нерген ойлаш
тӱкале. Этажерке гыч "Янлык Пасет" книгам нале. Мый тунам ты книга нерген
колынат омыл ыле. Юрий Михайлович тиде произвелений нерген шуко сай мутым
каласыш. Тунам "Янлык Пасет" пьесым Йошкар-Олаште веле огыл, моло вереат модын
ончыктымо нерген палышым. Юрий Михайлович деч Н.Арбанын пьесе книгажым йодын
нальым. Кӱчык жапыште тушан печатлыме пьесым лудын лектым.Тылеч вара Юрий
Михайлович дек чӱчкыдын кошташ тӱҥальым. Утларакшым Юра Тимонов да Женя Шимаев
дене пырля миена ыле. Туныктышо дене вашлияш мыланна оҥай лийын. Тудо мемнан
нӧргӧ уш-акылышкына ала-могай ешартыш оҥай да палыдымеш инчымашым шыҥдарен
шоген. Толшо марий мемнан ялысе еҥ-влакым у шинча дене ончалаш таратен. Тудо
ойла ыле: "Вет тендан ялдам, калыкдам Н.М.Арбан шке возымо пьесылаштыже,
книгалаштыже курымешлан чапландарен коден. "Кеҥеж йӱд" пьесысе чыла герой-влакын
прообразышт тендан пошкудыда улыт". Юрий Михайлович ялысе кугыеҥ-влак денат
вашлиеден, кутыркален, мом- гынат возен налын докан. Туныктымо паша дене
ача-ава-влак ончылнат мутым ойлен. Тудо калык дене шоналтенрак, южгунамже
тӱкненрак кутыра ыле. Южо тунемшым шылтален ойлашыжат логалын. Но йӱкым
кугемдымыжым, кычкырымыжым, шолдыра мутым кучылтмыжым нигӧат ок шарне. Эн чотшо
пошкудо марий А.Я.Смирнов (Якып Толя) лене келшеныт. Нуно иктаҥашрак улыт ыле.
Ятыр гана икте-весе дек унала миеденыт. Шукыж годым Юрий Михайлович Якып Толя
деч мемнан ялын историйжым, урем-влакын лӱмышт кушеч лекмым йодыштын. Ондак Юрий
Михайлович Смирновмыт дек шкетын миеден. А 1964 ийын шошо велеш тудо пешак
самырык ӱдырым, Аидам, ватылан намийыш. Тылеч вара кок еш кокласе кыл эшеат
пеҥгыдеме. Аида ден Галина Ильинична йолташ вате лийыч. Анатолий Яковлевич ик
оҥай историйым тыге шарналта. Кеҥеж лишан (май тылзыште) ик кастене Артамоновмыт
дек унала миен. Мутйогын когыньыштымат авалтен. Йылме сайынрак рудалтше манын,
оръеҥ вате пӧрьеҥ-влаклан изишак аракам темалтен, ӱстембак кочкышым луктын
шынден. Тыге кок йолташ пычкемыш йӱд марте ойласен шинченыт. Анатолий Яковлевич
мӧҥгышкыжӧ каяш тарваненат, Юрий Михайлович тудым ужатен лектын да ала-могай
оҥайым каласкалаш тӱҥалын. Коктын таве деран шогалыныт, адакат ойпидышым руден
колтеныт. Мо нерген ойлымым ынде Анатолий Яковлевич огеш шарне, но коктын эше
пеш шуко жап таве воктен кутырен шогеныт. Эрдене Анатолий Яковлевич вӱдлан
лектеш — таве ӱмбалне Юрий Михайловичын шинчалыкше кия. "Писательын пӱсӧ ушыжо
ала-кушко умбаке чоҥештен каен — лач очкиже гына таве ӱмбалан киен кодын", —
шоналтен Арбан ял марий. Школ пашаште, очыни, Юрий Михайловичлан шыгыррак лийын.
Сандене вараже тушеч каен, "Ончыко" журналыш куснен. Тудо ийлаште эн сай, эн тӱҥ
произведенийлаже шочыныт.

Иленыт кум йолташ: роман // Ончыко. 1961 . № 1. С. 5–58. Авай, няням! Ойлымаш //
Ямде лий.1982. 21 авг. Авай, кочкаш! Ойлымаш // Марий коммуна.1962. 29 авг.
Советский салтак: ойлымаш-влак // Йошкар-Ола: Книга лукшо мар. изд-во,1962. 32
с. Ава кумыл: ойлымаш // Марий коммуна.1963. 13 янв. Изи ӱдыр ден сур пире:
илышыште лийше ойлымаш // Марий коммуна.1964. 2 июнь. № 2. С. 8–60. Айдемым
пагалаш: новелла // Марий коммуна.1964. 18 окт. Ачий коллектив эре пашаште //
Марий коммуна. 1965. 14 авг. Воштончыш: йомак // Марий коммуна.1969. 16 фев.
Але… але: мыскара ойлымаш // Марий коммуна.1969. 5 окт. Илыш вий: ойлымаш //
Марий коммуна.1970. 24 янв. Изинек туныктыжо (Ача, ава да икшыве) // Марий
коммуна. 1970. 15 май. Ава чон: ойлымаш // Марий коммуна.1970. 30 май. Вуйшиймаш
книга: мыскара ойлымаш // Ончыко. 1972. № 2. С. 5- 68. Вичу колым куча. Вичу
школыш кая. Вичун пинегыже: ойлымаш-влак // Марий коммуна.1973. 21 март. Анис
олман тамже: повесть // Ончыко. 1973. № 3. С. 13-60. Гармончо Вею: ойлымаш //
Марий коммуна. 1977. 7 янв. Ведерка ден Шарик: ойлымаш // Ончыко. 1979. № 3. С.
65-76. Киндет перкан лийже! Повесть // Ончыко. 1980. № 5. С. 21-90. Ача деке
унала: повесть // Ончыко. 1982. № 3. С. 9-64. Гармонь. Ик йолтошкалтыш. Кенеж
кечын»: кӱчык новелле-влак // Марий коммуна. 1986. 6 май. Каза шор: койдарчык
повесть // Ончыко. 1987. № 4. С. 8-49. Какшан воктене: ойлымаш // Марий коммуна.
1988. 28 сент. Кабул шикш: повесть-хроника // Ончыко. 1988. № 3. С. 50-81. Гурий
ден Курий: ойлымаш // Марий коммуна. 1990. 22 февр. Канаш-Крымыш веле: мыскара
ойлымаш // Марий коммуна. 1991. 23 окт. Вожылам… Жап нерген писатель шонкала //
Марий коммуна. 1991. 22 нояб. Кандыра: мыскара ойлымаш // Марий Эл. 1993. 12
янв. Йодмаш: мыскара ойлымаш // Марий Эл. 1993. 8 апр. Йылме кушко шукта //
Кугарня. 1993. 9 апр. Айдемын языкше: ойлымаш // Марий Эл. 1993. 2-3 сент. Илыш
тамгаже // Марий Эл. 1994. 14 май. Васлича: ойлымаш // Марий Эл. 1994. 11 июнь.
Йыл: детектив ойлымаш // Марий Эл.1994. 10 дек. Вес тӱня гыч толшо уна: лийше
лийдымаш // Марий Эл.1996. 29 март. Изи Ануш ден кугу Ануш: ойлымаш // Марий Эл.
1996. 27-28 сент. Йыгыр: криминал ойлымаш // Ончыко. 1996. № 12. С. 76-90. Илыш
сае - илыш весела: мыскара ойлымаш // Марий Эл. 1997. 24 янв. Вич ватан марий:
мыскара ойлымаш // Марий Эл. 1997. 5 апр. Какшан: роман // Ончыко. 1997. № 7-9.
Йӱаш царнен: мыскара шойыштмаш // Жера. 1998. 3 апр. Аракам шолтеныт: мыскара
ойлымаш // Морко мланде. 1998. 8 май. А тый ПЧТ-ым ужынат? // Ончыко. 1998. № 1.
С. 146-148. Його лийым: мыскара // Марий Эл. 1998. 16 ? Тамга: эссе // Ончыко.
1998. № 3. С. 27-92. Айдеме тукым шона: ойлымаш // Мароий Эл. 2000. 16 сент.
Йораташ нигунам сулык огыл: ойлымаш // Кугарня. 2000. 8 дек. Тамык гыч –
тамыкыш: повесть // Ончыко. 2000. № 3; № 5; № 12; 2001. № 1-2; № 7-9; № 12.
Казна кинде: ойлымаш // Ончыко. 2003. № 1. С. 102-121.

Ятманов Л. О людях земли и труда // Молодой коммунист. 1978. 31 окт. Зайниев Г.
У кӱкшыт у вийым йодеш // Марий коммуна. 1979. 9 дек. Луков П. Кинде-кече
падыраш // Марий коммуна. 1981. 9 янв. Делянов М. Айдеме да мланде // Марий
коммуна. 1981. 28 апр. Иванов Л. О людях земли и труда // Лауреаты премии имени
Олыка Ипая 1968-1980гг. Йошкар-Ола, 1982. С.84-88. Иванов И. С любовью к родной
земле // Марийская правда. 1982. 3 янв. Васинкин А. Чеканщик слова // Культурная
мозаика. 1998. № 2. С. 3. Александров-Арсак А. Мемнан жапысе прозын ик лончыжо
// Ончыко. 1998. № 3. С. 76-92. Васинкин А. Нылле ий лым лийде воза // Марий Эл.
1998. 4 апр. Александров-Арсак А. Марий повестьын уста мастарже // Марий Эл.
2002. 11 окт. Зуев В. Таве ӱмбалне шинчалык // Ончыко. 2003. № 2. С. 63-71.
Зайниев Г. Тӱрлымат возен ончен, а пиалжым прозышто муын // Марий Эл. 2003. 5
апр. Яковлева В. Юрий Артамоновын ойлымашыже-влак // Ончыко. 2005. № 4. С.
187-192. Мардан Р. Йомак гай илыш // Марий Эл. 2008. 4 апр.

Кызытсе марий прозышто ойлымашын рольжо, мутат уке, кугу манын кӱшнӧ палемдышна.
Тидымат каласыман: шуко самырык писательже ойлымаш гыч шке творчествыжым тӱҥалеш
да ӱмыржӧ мучко тиде жанр деке пӧртылеш. Тӱрлӧ жапыште тӱрлӧ ойлымаш шочеш,
молан манаш гын, илыш эре вашталт толеш, айдемат вашталтеш, вияҥеш,
койыш-шоктышыжо, тӱня ужмашыже, шкеж деке да весе дек отношенийже вестӱрлемеш.
Садлан возышо еҥлан чыла тидым ужын моштыман, тудын шке шонымашыже лийшаш да
тудым шке произведенийыштыже мастарын, сылнын да раш почын ончыктен кертшаш,
лудшын чонжым тарватен моштышаш. 90-ше ийлаштат тӱрлӧ форман произведений-влак
возалтыныт, ойлымаш жанрат шуко темым авалтен, шуко проблемым почын,
герой-влакым тӱрлӧ ситуацийлаште ончыктен. Тиде пагытыштат нуно тӱҥ шотышто
жапын йодмыж почеш возалтыныт, жапын койышыжым, шӱлышыжым авалтат. 90-ше ийласе
ойлымашлаште тиде путырак пӱсын палдырна, молан манаш гын, перестройко деч
варасе пагытыште гласность манмет шарлен, калык эрыкым шижын, шке шонымыжым
лӱдде каласен кертын. Писатель-влакат шке шонымыштым, цензур деч лӱдде, калыклан
ойлен кертыныт, тудым шке произведенийышт гоч калык деке шуктен кертыныт. Садлан
кажне гаяк ойлымашыште мемнан элын капиталист илышыш вончымыжым, рынке
отношенийын шарлымыжым, тидлан кӧра айдемын койышыжат пужлымым, икте-весым
шотлыдымашым ужын кертына. Юрий Артамоновынат ойлымашыже-влак шке возымо
пагытшылан келшен толыт да писательын шуко могыран сылнымут мастарлыкшым
ончыктат. Тудын икмыняр ойлымашыжым шымлен лектына. Мутлан, Ю.Артамоновын 1990
ийысе "Ончыко" журналын 6-шо номерешыже савыкталтше "Окса калта" ойлымашыже
содержанийже дене шке пагытшылан моткочак келшыше. Тиде жапыште калыкын
илышыштыже окса кугу рольым модаш тӱҥалеш. Чылан гаяк оксам ышташ пижыныт, тидын
дене пошкудо-влак икте-весым мондаш тӱҥалыныт,икте-весым пагалымым чарненыт.Шке
произведенийыштыже автор пеш кугу социально-нравственный проблемым шында да
тудым тӱрыс лончылен пуа. Структур шотышто ойлымашыште действий ик корно дене
эрта, тӱҥ геройын ик илыш татшым ончыкта. Но тиде эпизод гыч Кришан Йыванын
могай улмыжым раш ужына. Вет чылан гаяк шкем гына шонышо лийын огытыл, тиде чыла
пагытыштат тыге, чын еҥ-влак эре улыт, нунылан вес еҥын ниможат ок кӱл, нуно
чыла шке вийышт, шке йӧнышт дене шке шонымашкышт шунешт. Какшанов Йыванат
тыгаяк. Тудо у пӧртым чоҥынеже, сӧсна шылым пазарышке ужалаш наҥгая да тушто
окса калтам муэш: содор гына кӱсенышкыже ок пыште, а озажым ончыштеш. Мӧҥгыжӧ
мийымекыжат йомдарыше еҥ верч азаплана, тудо вет ынде мӱгырен шортеш дыр, манын
ойла. Колянымыж денак Кришан Йыван мален ок керт, эре окса нерген ойла,
кузе-гынат пӧртылташак шона. Калташте улшо адрес-влак почеш, серышым возен,
оксан озажым мунеже. Варажым автор тӱҥ геройым тыге сӱретла: "Мален кынелешат,
Анан марийже, сай пашам ыштыше еҥла, нелын шӱлымымат чарна, плотньык-шамыч дене
иктӧр тырша". Жап эртымеке, серышым шке лӱмешыже шукерте налын огылат,
вашмутгвлакым чон куанен лудеш. Но возышо-влакше чыяан ик семын вашештен огытыл,
кӧжӧ Кришан эрге Йываным вурса, кӧжӧ моктен ойла. Владивосток ола гыч, мыйын
шонымаште, уло произведенийын рӱдыжым почын пуа: "Поро чонан айдеме тӱня гыч
пытен кая, шонышым. Уке улмаш. Ме чыланат тыйын гай лийына гын, илышыже могай
куштылго, илашыже могай весела лиеш ыле". Но, мутат уке, чылан Кришан Йыван гай
поро чонан, еҥым чаманыше огытыл, тыгеже лийынжат оккерт. Садлан "Окса калта"
ойлымашыштат Кришан Йыванлан ваштареш еҥ-влак улыт: тӱҥ геройын ватыже Ана да
кум рвезе. Ана торжа ӱдырамаш семын сӱретлалтеш. Тудо марийжым ок шотло, чыла
шке кидыштыже куча, оксам шылтен кийыкта, марийжыланат ок ончыкто. Тиде образ
шке пагытшьшан моткоч келшыше. Ана тыгай годым илен мошта, еҥыным Юмо полышлан
шотла, тудо у пӧртым чоҥымаште лиеш шона. Кришан Йыван ватыжлан "еҥ окса дене от
пойо. Еҥ окса кидым когарташ гына йӧра" манеш. Анан тидын нерген колыштмыжат ок
шу, сыра веле, марийжым илен моштыдымыжлан вурса. Кум самырык пӧръеҥ — кызытсе
жапын "пеледышыже". Вожылдымо, шке нерген гына шонышо, нуно, чын айдемым
ондален, пояш шонат. Кришан Йыванын пӧртыштӧ нуно шкеныштым оза семын кучат.
Калтан озаже ик-кок тау мут дене гына серлага, нимогай пӧлек нергенат ойлаш ок
логал, мӧҥгешла, шкешт гына кугу унала теммешкышт кочкын-йӱын лектын каят.
Кришан Йыван нунын деч ала "ласкарак шомакым", ала "олашке унала ӱжмым", ала
тока шонкалымыже семын, "кленчам луктын шындымыштым" вучен гынат, нимом вучен
шуктен огыл. Автор тудын нерген тыге ойла: "Куанышаш олмеш кӧргыштӧ ала-молан
кочын гына чучеш, пуйто арымшудым кочкын". Тудо тыгайым йӧршын вучен огыл, тыгай
лийын кертме нерген шоненат огыл. Садлан судыш молан ӱжыктымымат иканаште умылен
ок шукто. Ик семынже тудым вийдыме айдемыланат шотлаш лиеш, молан манаш гын,
судышто тудо шке праваж верч ок кучедал, тюрьмаш шичме деч гына пеш лӱдеш. Автор
тӱҥ геройжым чамана, тудым сай могыр гыч веле сӱретла. Кришан Йыван гай еҥ-влак
кызыт шагал улыт, нуно еҥлан пеш ӱшанат. Садлан тыгай еҥым вашке ондалаш лиеш.
Тыгайлан кызытсе саманыште илаш нелырак. Тудым виянрак да намысдыме-влак пеш
вашке тошкал каят, кӧ улметымат огыт ончал. Автор тидым шке ойлымашыштыже
тӱрыснек почын пуэн да лудшын чоныштыжо у шонымашым шочыктен. Ю.Артамонов 1995
ийыште лекше "Ончыко" журналын кумшо номерешыже савыкталтше "Кашемир шовыч"
ойлымашыштыжат неле проблемым нӧлталын. Тиде сылнымут орлаҥге ик тӱҥ образ йыр
чумыралтын, тӱҥ героинян илыш-корныж дене кылдалтын. Садлан сюжет ик корно дене
кая, Анушын илышыж йыр чумыргышо действий, образ-влак гына ончыкталтыт. Ануш —
марий деч посна кодшо ӱдырамаш. Тудын Микывыржым кучен наҥгаеныт да лагерьыш
шынденыт. Ануш Вею эргыж дене кодын. Тудлан илашыже ынде пеш йӧсӧ лиеш, но илаш
садак кӱлеш, садлан Ануш шкенжым кидыш налын сеҥа, шкетынак пашам ышта. Марийжын
кӱштымыж почеш колхозыш ок пуро, единоличник лийын кодеш. Ануш нерген автор кузе
ойла: "Пӧръеҥ деч посна кодынат, Ануш вуйым йомдарыш. Первой эреак шорто, мом
куча, эртак кидше гыч мучышта. Вара шинчавӱдшӧ кошкышат, ушым шындыш: "Тыге
огыл! Марием уке гынат, улмо семынак илаш кӱлеш. Сурт погым шалатен пытараш гын,
Микывыр толешат, мом манеш?". Ануш шке кӧргыштыжӧ шуко вий-куатым муэш, ялсовет
вуйлатыше Щербаков гайже тудым шыгыремдаш, лӱдыкташ тӧча гынат, ӱдырамаш вуйым
ок саке. Шкетынак уло озанлыкым куча, эсогыл киндыжат колхозын деч сайрак да
шукырак шочеш, тудым ужален, оксам ышта. Марийже лагерь гыч толмеке, Анушлан пеш
кугу куан лиеш. Нуно поян илаш тӱҥалыт, посна почингаш лектыт. Но тиде пиал
шукыланак огыл. Микывыр сар гыч пӧртылеш, улан илаш тӱҥалмыжлан колхоз
вуйлатыше-влак пудештшаш гай сырат, тудым кучаш амалым гына кычалыт. Амал
лекмеке, тыманмеш тудым коло вич ийлан лагерьыш колтат. Колхоз вуйлатыше-влаклан
тидат ситен огыл, нунылан айдемым пытарашак кӱлын улмаш. Садлан нуно Анушым
сайлымаш кампаний годым шылын коштмыжлан лу ийлан лагерьыш шындат. Тушто тудо
мӱшкыран улмыжлан шуко жап ок шинче, тушеч кӱчызӧ дечат шӱкшӧ вургеманым луктын
колтат. Чот вашталтмыжлан, шоҥгеммыжлан, эсогыл шочмо эрге-влакшат пален огыт
шукто, кӱчызылан шотлат. Ондак Ануш пешӱдыр икшывым ыштынеже улмаш, ынде кызыт
шочшо ӱдырлан тудын нимогай куанымашыжат уке. Вет тудо пала: садак йочалан
орланен илашыже веле перна. Ануш тыгак сай илышым ужде кола. Шовычым шке
шешкыжлан пуаш шонен илен, но тидым ыштен шуктен огыл. Саднене шовычым шкеак у
финагентлан пуэн колта. Автор тӱҥ героиняжым чаманен, каласен кода:
"Кресаньыклан уэш мландым пуымым, марий фермер, кооператор шочмым Ануш ужын ыш
шукто. Юмылан тау — колен колтыш. Ужеш гын, латшымше ий угыч пӧртылмым пален
налеш гын, мом манеш ыле, мом шоналта? Тидым каласен мошташат йӧсӧ". Тиде
ойлымашыште ончыктымо тема, айдемын пӱрымашыже кызыт- се жаплан келшен толшо.
Тачысе писатель-влаклан кодшо пагытым шергалын лектын, тушто лийше событийлан
шке шонымашым каласен пуаш йӧн уло. "Кашемир шовыч" — биографический ойлымаш.
Сюжетын негызше — тӱҥ героинян драматический биографийже. Ю.Артамоновын 1996
ийыште "Ончыко" журналын 12-шо номерыштыже лекше "Йыгыр" ойлымаш еш кокласе
отношений нерген. Тудо кеч-могай жапыштат еҥ-влакым тургыжландарен. Тема ден
произведенийын жанрже кылдалтын: тудым нравственно-бытовой семын аклаш лиеш.
Автор ныл еҥын илышыж гыч икмыняр ужашым налын, нунын пырля кылдалтмыштым почын
ончыкта. Тӱҥжӧ Эшпай Аркуш ден Эсеней кокласе отношенийым ончыктымо. Но тыште
Эшпай Аркушын Агавий ден ватыже Окачий денат отношенийже шеҥгелан кодшаш огыл.
Эшпай Аркуш Агавийым ожнысек йӧратен, Агавийын сӱаныштыже эше "тиде оръеҥ садак
мыйын лиеш" манын. Садлан Эсенейым эмлымверыш наҥгайымеке, Аркуш вигак Агавий
деке толеш. Нунын коклаште йӧратымаш шочеш. Тыге нуно кок ий марий-вате семын
илат. Аркушын шке ватыже исыр, тынар ий иленыт, алят мӱшкыр пижын огыл, садлан
Аркуш кеч еҥын ватыж дене икшывым ыштынеже. Но тудын денат ынде кок ий ила,
тудыжат ок мӱшкыраҥ. Аркуш ынде шонкалаш тӱҥалын: "Мом ышташ? Эше вес ӱдырамашым
кычал каяш мо? А ниным кокытшым мом ышташ? Кузе нуным пытараш?.. Кузе лияш?..
Пушташ мо?.. Агавият ватыж гаяк исыр гын, молан тыгай ӱдырамашым чаманаш? А?
Исыр ушкалым, маныт...". Тиде шонымаш гыч ме геройын моткоч шучко айдеме
улмыжым, айдемым нимош шындымыжым, шкенжым гына шонышо улмыжым ужына. Тудо
йӧратымашым ок пале, ӱдырамашым пагалыме нерген ик ганат шоналтен огыл, нунын
шкенжын кӱлешыжлан гына кучылт мошта. Аркуш тыгак моткоч чоя, шымшык айдеме.
Агавийын мӱшкыраҥмыж нерген пален налмеке, йӧршын вашталтеш, шӱраҥышташ тӱҥалеш,
Агавийлан кумалаш ямде. Тудо шкенжым туге куча, пуйто тидын деч ончыч ниможат
лийын огыл, пуйто Аркушын мушкынден пуымыжо Агавийлан омешыже койын. Эсенейын
аваже кок эргым ыштен улмаш. Иктыже колен, Эсенейже илыше кодын гынат, начар
тазалыкан лийын, варажым уш чер дене черланен. Ватыж дене тӱрлӧ "опытым"
шындылаш тӱҥалын. Ончычшо Эсеней паша деч вара эре книгам лудын, садлан дыр
ушыжо каяш тӱҥалын. Мо-гынат, тудым Семеновкыш петырат. Тушеч пӧртылмекыже,
колышо йыгыр шольыжым ужаш тӱҥалеш. Аркуш, тидын дене пайдаланен, Эсенейым
пытараш шона. Агавийымат ок колышт, тудын шке марийжым чаманымыжым, Эсенейын
нигӧлан осалым ыштыдымыжым шотышкат ок нал. Аркуш Эсенейын кӱзыжым шкеак шумен
пуа да тудым Эсенейын шкенжын кидше денак пуштеш. Тиде пеш келге психологизм
шонымашан ойлымаш, чылаж годым умылашат йӧсӧ. Но могай шучко, шӱмдымӧ айдеме
лийман черле, ӱнардыме, титакдыме еҥым пушташлан. Ю.Артамоновын 1998 ийын икымше
номерыште да 1999 ийысе 11 номереш лекше кучык мыскара оилымашыже-влак тыгак
кызытсе жаплан моткоч келшен толшо улыт. "А тый ПЧТ-ым ужынат?" ойлымаштыже
шолышташ шонышо еҥ кеч-мом ыште, кеч-мом шоно, садак шолыштеш маннеже автор. Кеч
тудо шолыштеш манын от шоно гынат. Садлан еҥлан чылаж годым ӱшанаш ок лий, эре
тӱткӧ лийман, уке гын воштылтышышкат лектын кертат. "Кузе Волой коча рэкетир
лийын" ойлымашыштыже автор чылт кызытсе илышым ончыкта. Калык коклаште иктышт
йӱдшӧ-кечыже пашам ыштат гынат, садак оксашт нимоланат ок сите, пеле шужен илат.
Весышт еҥ окса дене поен лӧчат. Чыла тидым тӱҥ герой, Волой коча, ужеш да
тудынат нунын семын илымыже шуын колта. Йындалов Владимир Митрофанович кужу
ӱмыржӧ мучко ала-кӧланат пашам ыштен ончен: кӱтӱчыланат, трактористланат,
оролланат. Кызыт тудо сулен налме канышыште, мӧҥгыштыжӧ телевизор воктене гына
шинчылтеш. Утларакшым детективым ончаш йӧрата: "Кунам айдемым толат, кунам
кӱчызӧ пеш поен ӧрда, вара моткочак шерге машинаш гына шинчын кудалыштеш, кунам
икте-весым пистолет дене лӱен йӧрыктат". Чыла тидым ончен, Волой кочан вуйжо
пудырӓныме гай лиеш, тудо кӧргыштыжӧ шонкалаш тӱҥалеш. Вет тудо телевизорышто
мом ужеш, илышыштыжат тудымак. А тыгай поян-влак кокла гычше нунын ялыштышт —
Вайсук Шайтанов. Тудын ял покшелне кевытше, ала-мыняр машинаже уло, торгаен,
кугу поянлыкым ыштен. Волой коча Вайсукым изи годымжо пеш шалопай улмыжым шарна.
Садлан йолашкӧргышкӧ нужым оптен колтымыж дене ушым пуртенам манын шонен,
Вайсуклан серыш гоч, шоҥгылыкешыже, сайын илен ончаш шонен, поянлыкшым пайлаш
йодеш. Кеч ик миллионым, вич миллионымат ок шӱкал ыле. Но чыла шонымо семын ок
ышталт. Кочайланат шоҥгемме велешыже чыжовкышто шинчашыже перна. Вара тудо
телевизорын осалыш шуктымыжым шижеш да тудым кораҥдаш йодеш. Шоҥго еҥ йоча гай
маныт, йоча семынак тудат келгын шоналтыде пашам ыштен кертеш. 1999 ийысе кумшо
номеран "Ончыкышто" печатлалтше аллегорий сынан "Йошкар-Олан эн моторжо"
ойлымашыште Ю.Артамонов шоҥгылык темым нӧлталеш. Чачавий Еманаева изи Поланур
ялыште шкетынак ила. Йоча-влакше кушкыныт, ӧрдыж велышкыла, ола ден поселкылашке
каен пытеныт. Чачавий шкетынак кок ушкалым да вич сӧснам ашна. Йочаже-влак
южгунам веле полшен каят, огыт ярсе, эре пашам ыштат, оксалан толашат. Ава ялыш
пӧртылмыштым изин-кугун вуча, нунылан эсогыл мландымат налын ямдылаш шонкала.
Вет южо еҥже ялышке мӧҥгеш пӧртылеш, у пӧртым чоҥа. Чачавият тидланак ӱшанел
ила. Тугеже, Ю.Артамоновын ойлымашыже-влак теме дене гына огыл, а жанр шот денат
пеш тӱрлӧ улыт: социально-нравственный, лирико-драматический, биографический,
юмористический, аллегорический. (Ончыко. 2005. № 4. С. 187-192).

Писатель радам гыч икте почеш весе кая, йӧршын пӧртылдымын, курымешлан. Пытартыш
жапыште Константин Коршунов уке лие, Александр Селинын ӱмыржӧ рошт кӱрылтӧ, ынде
теве Юрий Артамонов... Кӧ шонен, кӧ тидым мужедын? Вет чыланат пеҥгыде йол
ӱмбалне ыльыч. Илышашлык да эше шуко-шуко возышаш кумылан. Кажне гана, тыгай
кӱрылтышыш миен тӱкнымеке, чон шортмо дене пырля намыс темдалеш, илыш дене
чеверласыше ончылно парыман улмынам шижына да йӧсӧ. Вет жапше годым пашаштлан,
ош тӱняште ыштыме сомылыштлан тӱрыс акым пуэн ыжна шукто, ыжна мошто. Да кажне
гана почеш кодын пелештыме поро шомакнажат кагазышке ок пышталт, угыч толшо
тукымлан йӧрыжӧ манме надыр огеш чумырго. Таче мый шонкалымашем Юрий Артамонов
йыр тарватен савырынем, шымлыше литературовед-влаклан тӱҥалтыш ойпидыш кеч лийже
манын. Витлымше ийлан кокымшо пелыштыже, Марий пединститутын студентше улмына
годым, ме, сылнымутан литературылан шӱман- влак, книга издательствыште савыкталт
лекше кажне произведенийым, кажне ойпогым шокшо мелна гай вучена ыле. Чынак,
коклан- коклан мелна осо гай почеламут чумыртыш, ушкал йылме гай ойлымаш-влак
пого лектыт ыле. Поснак повесть гай кугу произведений сылнымутышто шагал лийын.
Тӱткынрак шарналташ гын, кажне прозаикшат ик-кок повесть деч утлажым серен
шуктен огыл. Никандр Лекайн «Шӧртньӧ падыраш» ден «Канде шинчан шошо»
(пытартышыжым Лекайн вес авторын возымыжым тӧрлен улмаш дыр да кок лӱм дене
савыктен ыле), Ким Васин «Ушнымаш», Валентин Косоротов «Тура кугорно», Валентин
Исенеков «Вӱд ӱмбапне», Сергей Николаев «Элнет пӱнчерыште», Зинаида Каткова «Сар
огеш лий гын», Мария Евсеева «Илыш савыра» - тетла укеат дыр, чынжымак,
иктыт-коктыт гына. Вара Вениамин Ивановын йӱкшӧ кумдан шарлыш. Тудо икмыняр
повестьым - «Саскавий», «Ломберсолаште», «Шошо»... - савыктымекше, «Арслан»
романлан пиже. Василий Сапаев «Яктер», «Мом каласет, Миля?» повестьлам самырык
тукымлан возыш. Тетла ушештарашыжат нимом. Да тиде вет коло-кумло ий жапыште
чумыр писатель гвардий дене кок кидысе парняш пышташ ситыше лектыш. Но вот
писатель радамышке пурыш Юрий Артамонов... Кажне пагытын шке серыпле шомакше
манме семын, Юрий Артамонов, чынжымак, кугу мастарлык кӱкшытыш шуо да кажне про-
изведенийже дене лудшо еҥым куандарыш. Мо дене, кузе тудо тыгай сеҥымашке шуо?
Писательын ойыртемжым, чолгалыкшым нер- гелыме деч ончыч эше иктым шарналтыме
шуэш. Икана ик лӱмлӧ поэт, кумдан чапланыше йолташ коктын шинчаваш кутырымына
годым тыге манын ыле: мыланна, марий калыклан, вик ойлаш гын, ик поэт да ик
прозаик гына кӱлеш. Тетла нигӧ ок кӱл, сита. Тунам поэтшат, прозаикшат кажне
ийын шке книгажым савыктен луктын кертеш. Тидым Совет власть жапыште каласыме
ыле. Тунам тугакшат кажне возышо савыкталтын кертын. Тидлан Писатель ушем гыч
темлыман кагаз гына кӱлын. Вет книга лукташ правительство оксам ойырен. Конешне,
поэт йолташын ойлымыжо тӱргоч лупшалтме гай шокта. Вес кугу поэт, ындыжым
Маяковский, мӧҥгешла, шуко да тӱрлӧ, но сай поэт- влакым ужнеже улмаш. Мемнан
денат усталык памаш нигунам кошкен огыл. Но калык ушеш, лудшо еҥын чонеш посна
пагытыште, чынжымак, ик-кок поэт-прозаик гына шарналтын кодыт. Мемнан шинчыме
пагытнам налаш гын, теве нунын чапланыше лӱмышт: Никандр Лекайн ден Миклай
Казаков, Вениамин Иванов ден Михаил Якимов, огеш мондалт гражданский тематикан
политический лирикыж дене Геннадий Матюковский, шарналтыт ныжыл мурышт, шӱм-чон
лирикышт дене Анатолий Бик ден Чалай Васлий. Посна аланым почо Валентин Колумб.
Пытартыш жапысе уста возышо-влакым мужырлаш гын, Юрий Артамонов ден Семен
Николаев ончыко лектыт. Но нунын творчествыштлан тӱрыс акым эше нигӧ пуэн огыл.
Неужели нунат, калыклан кумдан палдаралтде, шомак ӧрдыжеш кодыт, кузе кызыт шып
мондалтыт эсогыл кӱшнӧ ончыктымо лӱман-чапан-влакат? Тидыжат шкенам пагалыдымым
ончыкта огыл мо? Драматургийыште ший шерева гай радам палдырна: Сергей Николаев,
Арсий Волков, Миклай Рыбаков, Константин Коршунов. Тыштат шымлыше
литературовед-влаклан шӱй даҥыт паша. Мутлан, Арсий Волков але Миклай Рыбаковын
творчествышт нерген шымлымаш паша кушто, кунам лектын? Мемнан марий сылнымутым,
мо мый шарнем, эре Россий кӱкшыт дене висат ыле. Тыгай шомакат шоктен: драма
дене, поэзий денат ме Россий кӱкшыт деч нимыняр ӱлнӧ огынал. А проза шотышто?
Повесть ден роман-влакна могай улыт? Нуным таҥастарен, кӱкшытшым палемден аклыше
эше нигӧат лийын огыл докан. Мо гынат, мыйын семынак, моло лудшо-влакат тыгай
шымлымашым ужын огытыл, шонем. Писатель-влакын творчествыштым ончымо годым эше
ик чыным шотыш налде ок лий. Тиде совет сылнымутышто озаланыше возымо йӧн -
социалистический реализм метод. 1934 ийыште совет писатель-влакын икымше
съездыштышт Максим Горькийын шонен лукмо социалистический реализм методым
возымаште тӱҥ критерий лийже манын приниматлат, тидым кугыжанышым
вуйлатыше-влакат авалтат да идеологий негызышке пуртат. А тиде методын ик тӱҥ
ойыртемже, йодмашыже тыгай лийын: возымаште илыш чынжымак могай огыл, а могай
лийшашым шонен луктын сӱретлаш кӱлын. Положительный герой мемнан йырысе илыше
айдеме огыл, а шонен лукмо, «тыгай лийшаш» манме умылымаш гыч чоҥымо образыш
савырнен. Тыге пешакат сылне, чевер, лакироватлен чиялтыме илыш сӱрет почылтын,
лудшо ончыко йомакысе гай герой толын шогалын. Муттолмашеш, Максим Горький шкеже
ик тыгай произведенийымат возен огыл. Кеч «На дне» драмыжым нал, кеч пытартыш
ийлаште возымо «Жизнь Клима Самгина» капитальный трудшым шерге - тыште да моло
вереат реальный илыш ончыкталтеш. Зато пашазе ден кресаньык кокла гыч лекше у
люмпен писатель-влак совет стройым чот чапландареныт, у реализм методым
абсолютыш нӧлтен, шкештат чап дене овареныт. Но илыш чын деч кораҥын
кертдыме-влакат эше лийыныт да шке возымышт дене совет кучемын тушманышкыже
савырненыт. «Кто не с нами, тот против нас» манме ой почеш каен, тыгай
писатель-влакым вараже я судитленыт, я йот эллашке поктен колтеныт: Иван Бунин,
Иосиф Бродский, Пастернак... Ахматова ден Цветаева, кӱчызӧ гайыш шуын, ӱмырыштым
орлыкан нужнаште шуктат. Руш лудшо еҥын эн чот йӧратыме поэтше Сергей Есенин эше
1925 ийыштак шке вӱргорныжым пӱчкеш да вӱржӧ дене пытартыш корнылам возен кода:
«До свиданья, друг мой, до свиданья... В этой жизни умереть не ново, Но и жить,
конечно, не новей». Тидлан Владимир Маяковский тыге вашешта: «В этой жизни
умереть не трудно, Сделать жизнь значительно трудней». Туге гынат шкежат шукакок
турко, 1930 ийыште шке ӱмыржым шке пьггара. Пешакат кугун чытыше Александр
Фадееват варажым илыш тӧрсырым сеҥен ок керт, шоя ондалчыкыште йӧсланен,
пытартыш тӱрыш шуын докан, лӱялт колен. Мемнан денат, чылан палена, Кугу сар
тӱҥалме жаплан СССР Писатель ушем членже иктат кодын огыл, чылаштым лӱен я
Гулаглагерьлаште тӱнчыктарен пытареныт. Но нуно возымо артамыштлан кӧра огыл
«калык тушманыш» лукталтыныт — тиде кажнылан раш. Но вот молан Михаил Шолохов,
кӱчык жапыште «Тихий Дон» кугу эпопейым возен кертше, «Поднятая целина» романжын
кокымшо книгажым пеш кужу жап серен, кошартен ок керт? Кокытеланыме шонымашак,
очыни, кумылжым волтен, илышын чынлыкше ӧрыктарен. Вет икымше книгаже Кугу сар
деч ончыч лектын гын, тудо у социалистический реализм йӧнлан келыштаралтын,
тудын образецше гай лийын, эсогыл школышто тунемаш темлалтын. А ынде кокымшо
книгажым тӱткынрак ончалза — тыште тӱҥ герой-влак мумий огыл, а чын илыше тӱсым
налыт. Да нуным йӧратымыжак, эшеже калыкын роман мучашым вучымыжо писательым
порысшым шукташ таратен. « Вот и отпели донские соловьи моим любимым Давыдову и
Макару Нагульнову свои вековечные песни...» — мучаште ласкан шӱлалта шергакан
писатель. Марий сылнымутан литература 1934-1984 ийлаште, лач пел курым жапыште,
тӱрыснек манаш кӱлеш, социалистический реализм метод кепшылыште: шонен лукмо
герой, чиялтен сӱретлыме илыш. Школ йочам годым «Ах, тиде Савак кундемжым,
Озамбай ялжым икана кеч ужаш ыле» манын вургыжынам керосин лампе тул дене
Дмитрий Орайын «Тӱтыра вошт» романжым, «Чолга шӱдыр» повестьшым лудын шинчылтмем
годым. Тунам мыланна моло-влакын возымыштат чылажат ӱжара вес велнысе гай койын,
тушко, ӱжара вес вел илышышке, каяш шонен кушкынна. Миенам, коштынам вара-вараже
Савак кундем яллаштат, лавыран урем да шӱлыкан пасу деч молым ужын омыл. Очыни,
тунам, мыйын годымжо, саман пагытше весе улмаш, Орай годсо гай куандарыше огыл.
Туге лектын, кеч-кудо жанрым нал—поэзийжым, прозым, драмым — чыла вере чын илыш
деч ӧрдыжсӧ, торасе сӱрет, пуйто калыкше мемнан йыр огыл, а вес планетыште ила.
Санденак мыйын кудлымшо ийлаште возымо да газетеш савыкталтше ойлымашем-влак
чырык курым гыч, 1989 ийыште гына посна книга дене лектын кертыч. Ондакше Марий
писатель ушем гыч мылам тыгай серыш толын ыле: «Мо, Элексей, тыйын ялыштет
икушан-шотан айдемат уке мо? Эре ала-могай шизофреник черан гай-влак нерген гына
возет. Уке, тыгай кумыл дене рукописетым книга издательствылан савыкташ темлен
огына керт». Мыйже, чынак, илышым чиялтен, положительный геройым шонен луктын
моштен омыл. Юрий Михайлович Артамоноват курым мардеж тыге пуалме дене келшен,
тудлан келыштаралтын возымыж денак Писатель ушем членыш пурыш. «Перкан кинде»
книгаш повесть ден ойлымашыже-влак, шым ийлаште возымо «Какшан» лӱман романже
тӱрыснекположительный геройым кычалме шӱлыш дене ышталтыныт. Да нуно пале
кышамак ышт кодо, шуко моло савыктыш семынак историйлан шарнаш йӧрат огыла. Но
вот у пагыт — перестройко - тольо. Илышым вашталташ кӱлын. Тидын дене пырляк
Артамоновын творчествыштыжат савыртыш лие. Эн ончычак «Кӱтӱчӧ» лӱман повестьше
шинчалан перныш, чоныш логале.Тыште автор геройын кӧргӧ шонымашкыже утларак
шыҥен керте да чын илышым чын шомак дене сӱретлыш. Мый тунам Юралан
шкаланжакойленам ыле: тиде повестетым пел курымэртымекат йӧратен лудаш лиеш,
тудо чын сылнымутан произведений. Мый тунам повестьын мучашыже дене гына келшен
омыл: геройлан кок ӱдырамаш гыч иктыжым огыл, а весыжыммарлан налыктынем ыле.
Пырля воштылна,конешне. Кандашлуымшо ийлаште илышым вашталташ кӱлмӧ шонымаш
шӱлышаш южгаяк вуй ӱмбалнына кечен. Кажне колхоз-совхоз гараж пудыргышо машина
шӱгарла гай койын гын, кажне ял мучаш кӱртньӧ пудырго свалкыш савырнен ыле гын,
молыжым мом ойлаш? Пасулаште эсогыл ял еҥ огыл, а ола гьчкондымо «турак
тарче-влак» тыршеныт. Теве вет кунарышке илен шумо. Конешне, тетла тыге чыташ
лийын огыл. Тиде чон йодмо шӱлыш Артамоновын «Каза шӧр» повестьыштыжекычкыралтыш
знак семын сӱретлалте. Такланак огыл тунамсе «Ончыко» журнал редакцийповестьын
рукописьшым авторлан мӧҥгеш куд ганапӧртылтен, «антисоветчина» манын аклен
датӧрлаш, пӱсӧ луклажым пытараш кӱштен. Артамонов, конешне, ятыр ягылтарен,чот
кычкырыше луклам луктын кышкен. Варажым, кум ий эртымеке, содыки журналеш
савыктыктен кертын. Но повесть совет кучем ваштареш виктаралтын огыл, а
мӧҥгешла, тудо жапысе тӧрсырымым кораҥдаш, илышым тӧрлен, шотыш кондаш шонымо
гыч сералтын. Тичмашын аклаш гын, йоҥылыш ом лий шонем, тиде чумыр марий
литературыштыжат Н.Игнатьевын «Савикше» деч вара кокымшо кугу сатирический
произведений да эше виян социальный виктаралтышан. Тылеч ончыч Арсий Волковын
«Каче-влак» книгаже ыле гын, туштыжо куштылго мыскара гына, ӱдыр-каче кокласе
лийше я йӧшын лийын кертдымым шонен луктын, ораде койышым, тӱрлӧ оҥай случайым
воштылмо да пеш тыглай, развлекательный лудыш семын аклалте. «Каза шӧр» повесть
утларак келге шонымашан, «застой» манмежаплан пӱсӧсатира лие. Повестьын
ойыртемже тушто: тыште обществын чыла лончыжат, тусо калыкын чыла гаяк
представительже ончыкталтын. Власть кучемым нумалше участковый милиционер шке
капка ончыкшо эр-кас лектын шогалеш да, ялысе тып-тымыкым колыштын, нигӧат
вурседыл ок кучедал да, мемнан илышыште чыла «порядке» манеш, повесть мучко ик
сомылымак гына ышта — йомшо кум чызан казам кычалеш. Совхоз директор пасу тӱр
чашкереш «йомдарен» кодымо гусеничный тракторым вӱраҥ кандыра дене шкетынак
шупшын толеш. У интеллигентлан шкенжым шотлышо, пешакат косирын чийыше пеле чара
могыран кевытче ӱдырамаш калыклан кӱлшӧ «лавыран» сатум — шинчалан колым монь —
кучылташ йырна да тыгайжым огешат кондо, тылзаш паша планжым аракам йӱдшӧ-кечыже
ужален тема. Самырык шофер, ватыж дене ойырлымашке шуыт да, мӧҥгысӧ чыла
ӱзгарым, мебельым монь, бензопила дене пеле гыч пӱчкеда—пелыже ватыжлан, пелыже
шканже, вара пытартышлан улыжат ик ӱдырыштым гына пайлаш кодеш, тудыжымат пӱчкаш
мо манын шортын йӧрлеш. Ӱдырамашым ватылыкеш конден кертдыме шоҥго каче чыла
сурт погыжым ужален йӱын пытара, эсогыл шартышланжат нимо кодын огыл да яра
пружинан кӱртньӧ койкышто мала. Йӱд ороллан ыштыме пашадар оксаж дене аракам
налеш, пийже ден коктын пеле гыч йӱыт, пырля тамакым шупшыт, сигаркыжым ик гана
шке шупшылеш, вес гана пийжылан шупшылыкта. Пенсийыш лекше шоҥго кугыза, ынде
пашашке нигӧат огеш ӱж да, пӧрт покшелныже пу топчаныште лу ий наре кия. Эр-кас
ик кӧршӧк шӧрым йӱэш да адак мален колта, мӱшкыржат ынде каван ора гай оварен...
Чыла тыгайым шонен муаш кӱлеш вет! Артамоновын сӱретлыме ялжат эсогыл лач ту
жаплан келшыше чуриян, кок ужашлан шелалтын. Ик пелыже тошто ял, пу ораттан,
туштыжо шоҥго пенсионер-влак веле илат да ынде кужунлан огыл, вашке йӧршын
пытышаш. Вес пелыже — кӱртньӧ-бетон кӱвар гоч у ял, кермыч дене чоҥымо, тушто
самырык-влак, совхозын пашаеҥже-влак илат. Чыла тиде кончыш-сӱрет чапле сюжет
кышкарыш пышталтын. Да, каласаш кӱлеш, Юрий Артамонов сылне сюжетым шонен муаш
чот мастар, кугу фантазиян ыле. Тудын моло повестьлаже-влакат оҥай содержаниян
улыт да чыпажат, у пагытыште, кандашлу-индешлуымшо ийлаште возымыжо, илыш чын
дене шыҥдаралтын. Ешараш кӱлеш, Артамонов илышын йодмыжым шижын моштышо,
шуктышо, илыш дене тӧр ошкылшо писатель лийын. С.Г.Чавайнлан индешлу ий темме
юбилей лӱмеш Артамонов «Чавайнын куэже» повестьым воза, Афганистаныште сар лӱшка
— Артамоновшкеак Кабулыш каяш йӧным муэш, шке могыржо дене бомбо пудештме
йымалне чытырен кия, шке шинчаж дене госпитальыште сусырген пудыргыл пытыше
салтак-влакым ужеш — да «Кабул шикш» лӱман повестьым сера. У пагытыште, кунам
Совет Ушемым шалатен шуат да эл кӧргӧ поянлыкым, кӧн йӧнжӧ лийын, чыла шолыштын,
шке коклаштышт пайлен пытарат — тунам Иосиф Сталин гай пеҥгыде кугыжа кӱлмӧ
шижалтын. Тидым умылен, писательын шонымашыже пеҥгыдемеш: мемнан илышыште Сталин
эшеат ила да ончыкыжымат илаш тӱҥалеш. Тыгай шонымаш дене Артамонов «Тудо» лӱман
кугу повестьым воза, варажым тудо «Иленыт кум йолташ» манаптын, «Ончыко»
журналеш печатлалтеш. Чыла тидым, тыгай возымым ужын, марий критикыште
Артамоновым уда могырым аклаш тӧчышт, тудым «конъюнктурщик» манынат ойлышт.
Рашемден каласаш гын, партийный номенклатурылан, власть идеологийлан
келыштаралтше писатель манын вурсышт. Но тыгай лавыра шомак Артамонов ӱмбалан ыш
код, тудым лудшо еҥ ондаксе семынак йӧратен, ик эн ончыл писатель семын аклен.
Тупрӱдӧ мучашым пудыртен, торашке коштын кертдыме лиймекше, тудо ынде «пӧлем
писатель» лиеш, илышым газет странице гоч акла, телевизор гоч ужеш, радио дене
колеш. Да виян фантазийжылан кӧра илыш материалым шонен луктын сера гынат, ынде
чын реалий деч ок кораҥ. Тиде жапыште тудын ятыр мыскара повестьлаже
савыкталтыт. Тудын ынде ик куанже гына кодеш: возаш да возымыжым печатьыште
ужаш. Повестьлаже «Ончыко» журналеш савыкталтыныт гын, кӱчык изи ойпымашыже-влак
республикыште лектын шогышо газетлашке пуреныт. Тыште ик «но» манмым каласаш
кӱлеш: возымаштыже ынде Артамонов кугу проблемым тарватен кертын огыл, тидлан
ужмо-палыме илыш материалже ситен огыл. Тыге Артамоновын возымаштыже кӱрылтыш
огыл гын, мӧҥгештме, лушкыдылык палдырнышак дыр. Южо изи ойлымашлаже, мом ойлаш,
шке кӱкшытшӧ деч ятырлан ӱлнӧ ыльыч. Писатель-влак коклаште «Артамонов списался»
манме шомакат шоктыш. Но пытартыш жапысе овда нерген возымыжо поснак серыпле,
сылнымут пӧлкашке шогалаш тӧр праван. Писательын овда-влакат айдеме семынак
иленыт да марий-влак дене лугалтыныт манме шонымашыже ӱшандарыше, илыш чын деч
тора огыл, очыни. Да палыме еҥжын чын илышыже негызеш сералтше «Тамык гыч
тамыкыш» повестьшат моткоч уда огыл ыле. Но тудым автор мучашлен ыш шукто, эше
пытартыш ужашым серынеже ыле... Артамоновын творчествыштыже мо эн ончычак лудшо
еҥым савыра? Тиде — йылме лывыргылык да содержанийым чапле сюжетыш пыштен
моштымыжо. Теве повесть сынан «Чаҥ» ойлымашыже але кеч возаш тӱҥалме жапысе
«Гармоньчо Вею» лӱман кӱчык изи ойлымашыжым нал — мондаш лийдымын ушеш кодыт,
чонеш возыт. Моло произведенийже-влакат, поснак повесть пӧлкаже шӱм- чоныш
вочмышт денак шерге улыт. Тыгеат каласаш лиеш: Юрий Артамонов — марий
сылнымутышто повестьын уста мастарже семын чап кӱкшытыш нӧлтшӧ писатель, тудлан
тауштышо лудшо еҥ эреак пагалыше лийын кодеш. Мо сайын ыштыме гын, тудо
мондалтшаш огыл. Мучашеш ончыч тарватыме шомакемак ешарынем. Тиде писатель-влак
ончылно ыштен шуктыдымо порысна нерген, критика шотышто. Марий литературылан
тыгеак пӱрен, витне: кажне пагытыште ик-кок литературовед-критик гына лияш.
Ондак М.Калашников ден С.Ибатов возеныт, маныт. Семен Черных ден Ахмет Асылбаев
посна писатель-влакын творчествыштым шымленыт. Вара Ким Васин ден
А.М.Александров кӱчык жапыште шуко возышт. Ынде И.С.Иванов ден Виталий Егоров
улыт, Аркадий Васинкин наука кандидат лӱмжым суленак шога. Чын каласыш докан
икана Семен Николаев: мыйын критикем уке, улшыжат пеш изи йӱкым луктыт. Кунам
йӱкет кугу лиеш, кунам каласышаш шомаклан темыжымат изим налыт да ӱмбачын гына
каласкален каят? А келгыш пурен, посна произведенийым лончылымо йӧршын ок кой.
Ала тыгай пашам шогышо сылнымутшо кызыт уке? Но вет шонат гын, тидым ыштен
кертытыс, вийышт, шинчымашышт ситыше. Теве, мутлан, Аркадий Васинкинын кызытсе
пытартыш пашаже. («Ончыко» журнал, 8-ше номер, 2002 ий). Тыште прозаик Геннадий
Апексеевын творчествыжым кумданрак, тӱткынрак ончалме. Пеш сай, куандарыше паша.
Теве тыгай материал ок сите кызытсе критикыште. Ончычсо критик Прокопий
Карпов-Пӱнчерскийын туныктен кодымыжак, критиклан ой-каҥашыжак сита. Тидым
Гельсий Зайниевын Пӱнчерский нерген возымо статьяштыже кӱжгӧ шрифт дене
палемдыме («Ончыко» журнал, 6-шо номер, 2001 ий). Йылме ден историй наукышто
ученый кандидат-влак ий еда ешаралт толыт. Литературышто гына тыгайже огыт шоч.
Но вет сылнымутнат—культурын моло лончыжо семынак калыкын чапше, нацийын
кӱкшытшым нӧлтышӧ лектыш. Тудым шуарен толаш кажне тукымын шуктышаш порысшо.
(Марий Эл. 2002. 11 окт.)

Писатели Марий Эл: биобиблиограф. справочник. Йошкар-Ола, 2008. С. 71-74.
Васинкин А. Нылле ий лым лийде воза… // Марий Эл. 1998. 4 апр.



https://mhr.wikipedia.org/wiki/%D0%AE%D0%B7%D1%8B%D0%BA%D0%B0%D0%B9%D0%BD,_%D0%90%D0%BB%D0%B5%D0%BA%D1%81%D0%B5%D0%B9_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Алеко Юзыкайн (Алексей Михайлович Юзыкайн) (1943 Вӱдшор 20, Пошкырт Республик
Краснокам кундем Чормак ял — 15 Ага 2004 ий, Пошкырт Республик Краснокам кундем
Чормак ял) — марий серызе да журналист.

Пошкырт Республик Краснокам кундем Чормак (рушла Еноктаево) ялыште 20 Вӱдшор
1943 ийыште шочын. 1961 ийыште Арлан кыдалаш школым пытармеке комсомол путевко
почеш Стерлитамак олаште химий заводым чоҥымашке каен. Асфальтировщиклан,
электриклан ыштен. Кум ий Тыныс тептеҥызысе сарзыфлотышто служитлен. 1965 ийыште
Озаҥ кугыжаныш университетышке тунемаш пурен.

Пашагорныжым Морко районысо "Колхозная правда" газетын литератур шотышто
пашаеҥже семын тӱҥалын. Кӱшыл туныктыш шотышто дипломым налмеке, 1969 ий гыч
"Ямде лий" пионер-влаклан газетыште тӱҥалтышыште вуйыншогышо секретарьлан да
вара тӱҥ редакторлан 20 ий наре тыршен. 1930 ийлаште савыкталтше "Пионер йÿк"
журналым угыч савыкташ тӱҥалмын инициаторжо лийын (1986 ийыште). Тиде журналын
(1996 ий гыч - "Кече") тӱҥ редакторжылан 1998 ий марте пашам ыштен. 1998–2002
ийлаште "Родничок" лӱман рушла йоча газетым шочыктен да савыктен. Алеко
Юзыкайнлан кӧра 1992 ийыште "Марла календарь" савыктышым уеш савыкташ тӱҥалме
(ончыч 1907–1913 ийлаште савыкталтын). Шкеже тудо Марла календарьын 3 номержым
лукто – 1992, 1995 да 1997 ийлаште.

Марий калык коклаште талантан уста организатор, мер пашаеҥ, журналист да серызе
семын палыме. "Ямде лий" газетыште ыштыме годым регулярлын Марий самырык
корреспондент слет-влакым эртарен. Шуко марий юнкорын туныктышыжо лийын. Нунын
коклагыч ятыр лӱмлӧ журналист, шанчыеҥ, профессионалле серызе, тӱвыра пашаеҥ
лектын: А.Тимиркаев, Г.Сабанцев, В.Абукаев, Г.Шкалина, Р.Бушков, Г.Макарова,
Ю.Соловьев, В.Козлов.

1980-2000 ийлаште активлын марий мер толкыным шуарымаш пашаште тыршен. "У Вий",
"Марий ушем", "Мер каҥаш" ушем-влакым (уеш) шочыктымаште изи огыл надырже уло.
Тугак "Ошмарий-чимарий" Марий Юмынйӱла икымше рӱдерын почмаштыже да чумыр Марий
Юмыйӱлам угыч калык илышыш пӧртылтымаш да официаллын пеҥгыдемдымаш пашаште
надырже поснак кугу.



https://mhr.wikipedia.org/wiki/%D0%AE

Марий юзо-влак калык медициныште пеш шукертсек чапланыше улыт, тӱрлӧ чер да
колымаш деч калыкым араленыт. Тыште ӧрыктарышыжат пеш шуко лийын да уло. Колымаш
гыч ылыжтарыме еҥ-влакат, маныт, улыт. Марий калыкын юм кучылтман медициныжым
але марте шанче медицинат, этнографият юзо-влакын психологийышт да шолып
шинчымашышт гоч умылтарен огытыл. Ю шотышто шанче умылтарен огеш керт гынат,
марий калыкын философийыштыже юм шукертсек шке шотшо дене умылен налме, тудо чын
фактлан шотлалтеш. Юм кучылтмаш, юлымо, юлан эҥертыше медицине - чыла тиде марий
калык тӱвыран ужашыже, тӱвыра поянлык семын тудым этнографият шымлен кертеш.



https://mhr.wikipedia.org/wiki/%D0%A8%D1%83%D0%B4%D0%BE_%D1%85%D0%BE%D0%BA%D0%BA%D0%B5%D0%B9

Шудо хоккей (руш. "хоккей на траве") - кумдан шарлыше спорт тӱрлык, Кеҥеж
Олимпий Модмашын программышкыж пура. Калык-влак кокласе шудо хоккей федераций
таҥасымаш-влакым эртара. (Federation Intenationale de Hockey, FIH). Шудо
хоккейын ик толкынжо уло - индорхоккей, но тудым посна шогышо спорт тӱрлык семын
аклат, вет модмо вержат, модмо кумдыкшат, модшо-влаын чотыштат ойыртемалтеш.
Шудо хоккей Кугу Британийыште да ондак британийын кид йымалныже улшо эллаште
(Индий, Пакистан, Австралий) шарлен. УАШыште да Канадыште тиде модмаш дене
колледж да университетлаште ӱдыр-влак модыт.

Тыгай сынан модмаш дене Акрет Египет, Акрет Грецийыште эше мемнан курым деч
ончыч модыныт. Кызытсе виктарчыкым Кугу Британийыште XIX курым мучашште шонен
шуктеныт, туддеч вара модмаш чот вашталтын огыл. Шудо хоккей дене икымше
тӱнямбал чемпионат 1971 ийыште эртен. Шудо хоккей Олимпиадын программышкыж 1908
ий гыч пурен. Ӱдырамаш-влак олимпиадыште тиде спорт тӱрлык дене 1980-ше ий гыч
таҥасат.



https://mhr.wikipedia.org/wiki/%D0%A7%D0%BE%D1%82%D0%BC%D1%83%D1%82

Чотмут — настан мыняр улмыжым, радам вержым да числам ончыктышо ойлымаш ужаш.
Чотмут мыняр? мынярымше? могай? йодышлан вашмутым пуа.

Лӱммут ончылно чотмут ок вашталт. Моло годым вочмык дене вашталтеш. Лӱммут деч
посна кучылталтше чотмут ойлончышто тӱрлӧ йыжыҥ лиеш.

Мутлан: Кумыт(подлежащий) да кокыт(подлежащий) — визыт(предикат).
Латкокытым(дополнений) нылытлан(дополнений) пайлыза. Кудымшо(рашемдык) классыште
тунемына. Нылытыш(умландарыше) визытым(дополнений) ушена гын, индеше лиеш(индеше
лиеш - предикат). Тылзе эрта, кокыт(подлежащий) эрта, кумытат(подлежащий) эртен
кая. (М. Шкетан) Темше имньын йолжо кандаше(предикат). Имне ныл йолан(ныл йолан
- предикат) гынат, шӱртня. Шӱдӧ(рашемдык) теҥгет ынже лий, шӱдӧ(рашемдык) таҥет
лийже. (Калыкмут-влак)

Тыглай чотмут-влак иктышт тӱҥ чотмут улыт, мутлан: ик, коко, шӱдӧ; весышт супикс
дене ышталтыт, мутлан: икымше, нылымше.

Йыжыҥан чотмут-влак икте деч шукырак чотмутым пырля каласыме дене ышталтыт,
мутлан: шӱдӧ лу, кумло нылыт, шӱдӧ нылле визыт. Йыжыҥан чотмутышто тыглайат,
йыгыраят лийыт.

Йыжыҥан чотмутыш пурышо чотмут-влак посна возалтыт, мутлан: тӱжем индеш шӱдӧ
индешле кумыт.

Раш огыл числам ончыктышо мужыран йыгыр чотмут-влак кореш гоч сералтыт, мутлан:
кум-ныл, лу-латкок, шымле-кандашле.

Тӱжемым ончыктышо йыжыҥан чотмут-влак посна возалтыт, мутлан: вич тӱжем, индешле
тӱжем.

Шотлымо чотмут-влак икте гыч индеше марте кӱчык да кужу сынан улыт: ик - икте,
кок - кокыт, кум - кумыт, ныл - нылыт, вич - визыт, куд - кудыт, шым - шымыт,
кандаш - кандаше, индеш - индеше. Моло чотмутым ыштыме годымат нуно кӱчык да
кужу сынанак лийыт, мутлан: латик - латикте, коло вич - коло визыт.

Шотлымо чотмут лӱммут ончылно шогымыж годым кӱчык сынан лиеш, мутлан: кок кнага,
вич йоча.

Чотмутын пералтышдыме пытартыш е, о але ӧ йоҥйӱкшӧ родительный, дательный,
винительный, местный да направительный вочмыклаште ы йӱкыш савырна да ы йӱкпале
возалтеш, а обстоятельственный вочмыкыште лектын возеш, мутлан: шӱдӧ, шӱдын,
шӱдылан, шӱдым, шӱдыштӧ, шӱдышкӧ, но: шӱдеш.

Соҥйӱк дене пытыше чотмутлаште родительный, винительный, местный да
направительный вочмык мучашышт ы йӱкпале дене тӱҥалеш, мутлан: визытын, визытым,
визытыште, визытышке.

Местный да направительный вочмыкла мучаште пытартыш йоҥйӱк-влак муттӱҥысӧ
пералтышан йоҥйӱклан келыштаралт возалтыт, мутлан: ныллышке, кудлышто, шӱдыштӧ.

Шотлымо чотмут да ияш палемут кучылталтмыш терминыш савырнен огыл гын, посна
возалтеш, мутлан: вич ияш йоча, ик ияш олмапу; терминыш савырнен гын, пырля
возалтеш, мутлан: вичияш план, икияш шыдаҥ.

Латикте гыч латиндеше марте шотлымо йыгыр чотмут-влак кок муттӱҥыш -ат частицым
ушымо дене ышталтыныт: лу+ат+икте. Тыгодым лу чотмут гыч у йӱкшӧ лектын возын:
латикте, латкокыт, латкумыт, латнылыт, латвич - латвизыт, латкудыт, латшымыт,
латкандаше, латиндеше.

Луан чотмут-влак единицан чотмутыш лу чотмутым ушымо дене ышталтыныт, тыгодым
пытартыш у йоҥйӱк муттӱҥысӧ пералтышлан кӧра тӱрлын вашталтын: коло (кок+лу),
нылле (ныл+лу).

Радам чотмут шотлымо чотмут гыч -мше (-мшо, -мшӧ, -ымше, -ымшо) супикс дене
ышталтеш.

Йоҥйӱк дене пытыше шотлымо чотмутыш -мше (-мшо, -мшӧ) супикс ушалтеш, мутлан:
витле - витлымше, коло - колымшо, шӱдымшӧ.

Шотлышо чотмутын пытартыш [м] йӱкшӧ дене супиксын тӱҥалтыш [м] йӱкшӧ ваш
ушалтыт: кумшо, шымше, тӱжемше. Состав дене лончылымо годым кум, шым, тӱжем
мутвожым да -мшо (-мше) супиксым каласыман.

Соҥйӱк дене пытыше чотмутыш -ымше (-ымшо) супикс ешаралтеш, мутлан: ик - икымше,
кок - кокымшо, ныл - нылымше.

Радам чотмут лӱммут деч посна кучылталтмыж годым веле вочмык дене вашталтеш,
мутлан: Латкандаш ийым темен, латиндешымшыжлан Сергей элым аралаш шке кумылын
кая. (Д. Орай)

Йыжыҥан радам чотмутышто пытартыш мутшо вочмык дене вашталтеш, мутлан: шӱдӧ коло
кумшылан.

Дробан тыглай чотмут-влак тыгай улыт: пел, пеле, чырык (нылымше ужаш),
сылнымутан литературышто осмушка (кандашымше ужаш) вашлиялтеш.



https://mhr.wikipedia.org/wiki/%D0%A7%D0%B5%D1%80%D0%BB%D0%B8%D0%B4%D0%B8%D0%BD%D0%B3

Черлидинг (англичанла cheerleading, «cheer» мут — поро кычкыралтыш семын
кучылталтеш, «lead» — наҥгаяш, виктараш) — гимнастика, аэробика, шоу-куштымашым
иктышке ушышо спорт тӱрлык.

Черлидинг Америкыште эше XIX курымын 70-ше ийлаштыже шочын, но лач 100 ий
эртымеке гына кумдан шарлен. Спортсмен-влак дене пырля таҥасымашшке чӱчкыдын
тӱшка дене ӱдыр-влак кудалыштыт. Рушла нуным «группа поддержки» маныт, нуно
таҥасыме деч ончыч, каныш жапыште мотор куштымашым ончыктат, командым куандарыше
мутым мурен кычкырат. 1970 ий гыч тыгай тӱшка-влак спортсменлан полшаш
тӱҥалыныт, да эркын-эркын ӱдыр-влак кугурак пагалымашым суленыт. Калыкыш
лекмылан нуно чот ямдылалтыт, спорт таҥасымаш годым виян, кумылым нӧлтышӧ
куштымашым ончыктыман, сандене черлидинг у спорт тӱрлыкыш савырнен. Кызыт
черлидинг кок тӱрлӧ уло:

2001 ийыште Калык-влак кокласе черлидинг федераций чоҥалтын, тушко Европысо
эл-влак деч посна Японий ушнен. Тачысе кечылан тиде федерацийыш ушненыт:
Тайвань, КАР, Гонконг, Индонезий, Японий, Малайзий, Филиппин-влак, Сингапур,
Таиланд, Австрий, Даний, Финляндий, Франций, Германий, Венгрий, Ирландий,
Норвегий, Россий, Сербий, Черногорий, Словений, Швеций, Украине, Великобританий,
Австралий, Барбадос, Боливий, Бразилий, Чили, Колумбий, Коста-Рика, Эквадор,
Панаме, Перу, УАШ, Венесуэле.



https://mhr.wikipedia.org/wiki/%D0%A3%D1%87%D0%B0%D0%B5%D0%B2,_%D0%97%D0%B8%D0%BD%D0%BE%D0%B2%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Учаев Зиновий Васильевич (1930 ага 22) — филологий шанче кандидат (1969),
профессор (1994), Марий Эл Республикын сулло калык пашаеҥже (1993), Россий
Федераций кӱшыл профессиональный образованийын почетан пашаеҥже (1999)

1930 ийыште ага тылзын 22 кечыштыже Юлсер кундем Учимсола ялеш шочын. Шочмо
ялыште шымияш школышто тунемын. Йоча жапше Кугу Отечественный Сар жапыште эртен
да изинек пашан тамжым пален налаш туныктен. Самырык жапше нерген каласкалыме
оҥай случайым йолташыже-влак кызыт порын шарнат. Кугу опытан туныктышо-влакым
армий радамыш налыныт, илалшыжге, самырыкшыге. Неле положений гыч лекташ манын,
школ директор латныл ияш Зиновий Учаевым кумшо классым туныкташ коден, самырык
тукымын койыш-шоктышыжым шуараш да уш пÿсылыкшым вияҥдаш ÿшаненыт. Но рвезе,
умбакыже тунемаш кÿлеш манын, Сотнур кыдалаш школыш кошташ тÿҥалын да 1949
ийыште тудым ший медаль дене тунем пытарен. Вара адакат ик жап Учимсола шымияш
школышто туныктышылан пашам ыштен. А.Ефремов манмыла, ура чонан Зиновий умбакыже
тунемаш кÿлмö нерген шонкален. Шинчымаш корныжо Н.К.Крупская лÿмеш Марий
кугыжаныш педагогике институтыш конден. Студент Зиновий Учаев кумылын да тыршен
тунемын, йолташыже-влак коклаште адакат чолгалык да пÿсö ушыж дене ойыртемалтын,
эреак ончыл радамыште лийын. Специальностьым ойырен налмыж годым Зиновий
Васильевичын коктеланымашыже лийын. Сотнур школышто тунеммыж годым тале
математик-влак радамыште улмаш, сандене шукынжо раш наука дене таҥлалтеш манын
ÿшаненыт. Ончычшо врач лияш шонен. Озаҥысе мединститутыш кайынеже улмаш. Варажым
Поволжский лесотехнический институтын чодыра озанлык факультетышкыже пураш
кумылжо лектын. Эшеже пединститутын естествознаний факультетыштыже кок-кум кече
тунем ончен. Тушечын корныжо Челябинскыш шуйнен: авиатор лийынеже улмаш… Но кум
вуз гыч Н.К Крупская лÿмеш Марий кугыжаныш педагогике институтым ойырен налын.
Да вучыдымын историй да филологий факультетын студентше лийын. Тушто профессор
Н.Т Пенгитовын, доцент-влак О.Г Сурикован, Т.Г. Апатееван занятийышкышт коштын,
лекцийыштым колыштын. Тыге З.В.Учаев Марпединститутын литератур факультетыштыже
ныл ий тунемын. Тыштак шымлыме пашалан кумылаҥын.



https://mhr.wikipedia.org/wiki/%D0%A1%D0%B5%D0%BC%D1%8B%D0%BA

Семык Кугече деч вара, шым арня эртымеке, вӱргечын пура да рушарнян Тройчын
кечын мучашлалтеш.

Семык толмо дене ме кеҥежын толмыжым умылена. Кеҥеж пагыт ятыр тыглай огыл йӱлам
конда. Нуно эше кугезына-влакын тыглай огыл тӱняумылымашышт дене, еш кокласе
илыш радамжым йӧнештарен колташ, родо-тукым дене пеҥгыде кылым кучен, келшен
илаш полшен.

Йӱла радам ожно пайремын чыла кечыштыжат шукталтын. Радамым кажне айдеме, еш,
тукым шуктышаш улмаш.

Вӱргечын да изарнян - пайремын тӱҥ кечылаштыже. Кугезына-влак вес тӱняште улшо
родыштым унала вучен вашлийыныт, мончашке пуртеныт, тукымышт дене пырля уштеныт,
тыгодым кажне тоштыеҥлан сортам чӱктен, уштымо кочкыш-йӱыш дене сийленыт, вара
ужатен колтеныт.

Вӱргече гыч изарняш вончымо йӱд осал вийым озаланыме жаплан шотлалтын. Тудо уда
шоныш дене суртышко ынже логал манын, оза-влак кӧгӧн дене омсам петыреныт, тулым
ылыжтеныт, шке суртыштым, ялыштым ороленыт, тӱрлӧ йӱк-йӱаным луктын, осал
шӱлышым поктеныт. Самырык-влак тиде йӱдым мыскарамат ыштылыныт, рвезе-влак,
мутлан, капка ончык пырням ораленыт, леведыш ӱмбак кӱзен, тӱнтык рожым
петыреныт, мончаште вӱд подым кумыктен кертыныт. Варажым тӱшкан олыкыш воленыт
да ӱжара нӧлтмеш модын, мурен-куштен эртареныт, ӱдыр-влак пеледышым погеныт.

Пайрем годым калык ятыр ойӧрӧм эскерен: мланде пашам ышташ огеш лий улмаш,
ӱдырамаш-влак шӱртым чиялтен, вынерымат ошемден огытыл. Тиде чарымым шуктыдымо
койыш шолемым але тӱтаным пасушко конден кертын. Кугарня, калыкыште тудым лопка
Семык маныныт, тӱшкан жапым веселан эртарыме кече лийын. Мер калык кӱсле, шӱвыр
сем почеш кап-кылым лывыртен, чоным куандарен. Ӱдыр-рвезе-влак самырык
пагытыштым ончычсо семынак веселан эртареныт. Тиде кечын чӱчкыдынак сӱанымат
тарватеныт. Шуматын але рушарнян пайрем мучашлалтын. Тидын деч вара яра кеҥеж
але сыҥга жап (уржа пеледме, шыркам колтымо пагыт) тӱҥалын. Тудо 2-3 арня
шуйнен. Тиде жапыште мланде пашам ышташ чаралтын.



https://mhr.wikipedia.org/wiki/%D0%9F%D0%B8%D0%BA%D0%B0%D1%81%D1%81%D0%BE,_%D0%9F%D0%B0%D0%B1%D0%BB%D0%BE

Пабло Пикассо (испанла Pablo Diego José Francisco de Paula Juan Nepomuceno María
de los Remedios Cipriano de la Santísima Trinidad Mártir Patricio Ruiz y
Picasso) — испан сӱретче, скульптор, Кубизм йогынлан негызым пыштен. Шочын Шыжа
тызын 25-ше кечыштыже 1881 ийыште.Кубизм направленийым шочыктен.Пикассо шуко
скульптур,керамика,график шотышто пашам ыштен.20-шо курымын тӱвыражлан
тӱҥалтышым пыштен.шке курымыштыжо тудын коло тӱжем утла пашажым
шотлен.Эксперт-шамыч тудым эн шергакан сӱретче сымын акленыт.2008 ийыште тудын
пашажым ужалыме лектыш 262 млн долларыш шуын.Испан йӱла почеш тудо кок фамилиян
лийын:иктыже ачажын-Руис,аважын -Пикассо.Шке шочмо суртыштыжо,кудыжо Мерсед
площадьыште верланен,тоштер пӧртым почмо,тудын лӱмжымак нумалеш.1891 ийыште
ачаже Ла-Коруньеште туныктышылан пашам ышта,садлан ешыже вес верыш илыш
кусна,тыште Пабло Искусство школышто тунемеш.1895 ийыште Барселоныш илаш
кусна.Тыште Пикассо Ла-Лонхасе Искусство школышко тунемаш пура ,тыште тудо
экзаменым сайын куча.1900-ше ийыште Пикассо шке йолташыж Касахемас дене Парижыш
кая.Тиде жапыште тудын илышыштыже шуко нелылык вашлиялтеш,да йолташыже шкенжын
ӱмыржым лугыч ышта.1902-1904 ийыште тудо шке пашаштыже
шоҥгылыкым,колымашым,нужналыкым ончыкта.Тудын сӱретыштыже пелганде тӱс
озалана.Шукыжо Эль Грекон пашажым шарныкта.1905 ийыште "Девочка на шаре" сӱретым
воза .Тыште тудо клоуным,акробатым да шуко волгыдо тӱсым пуртен.



https://mhr.wikipedia.org/wiki/%D0%9F%D0%B5%D1%80%D1%88%D1%83%D1%82%D0%BA%D0%B8%D0%BD,_%D0%9F%D1%91%D1%82%D1%80_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Пет Першут але П.Першут (Пётр Григорьевич Першуткин) (1909 Пеледыш 20,
Курыкмарий кундем, Пайскурык ял — 1943) — курык марий серызе, почеламутчо. XX
курымын 30-шо ийлаштыже марий поэзийым у кӱкшытыш кок у почеламутчо нöлталын:
Олык Ипай ден Пет Першут. Моло-влак ты марте тӱҥ шотышто такмак семын возеныт:
кажне корнышто — 7-8 слог, ныл хорей стопа. Кок почеламутчо, руш
почеламутчо-влак семын, тӱрлö ритмым да у рифмым кумдан кучылтын, сай
почеламутым, поэмым возен. Илышышт кӱчык лийын, но марий поэзийым нуно чотак
вияҥденыт.

Першут 1909 ий 20 Идым кечын Курыкмарий кундем, Пайскурык ялысе кресаньык ешыште
шочын. Тудлан сылнымутчо лияш П.Эмяш полшен: Першутым 1926—1929 ийлаште Сурский
шымияш школышто, 1929—1932 ийлаште Чыкмасе педтехникумышто туныктен. Ондакше
П.Эмяш Унчо школышто С.Чавайным, вара Н.Мухиным поэзий корныш луктын. Школышто
возымыжым Першут «Мӱкш» рукописный журналеш вераҥден, педтехникумысо
литкружокышто шуко моло cсерызе дене пырля кушкын. 1930 ийыште Марий кнага
савыктышын курык марий филиалжым почмо да «У сем» журналым лукташ тӱҥалме. 1931
ийыште (3-шо №) журналыште тыге возымо: «Пет. Першутым шукын лыдыт. Тӹдӹн
лыдышвлӓжӹ „У сем“ журналым сӹлнештӓрӓт». Педтехникум деч вара 1932—1936 ийлаште
сылнымутчо совпартшколышто марий йылмым да сылнымутым туныктен, шуко гана
чапкагаз да премий дене палемдалтын. Тиде ийлаште ятыр почеламутым возен:
«Лыдышвлӓ» (1935) погыкым, «Йымыдымын мырыжы» поэмым луктын. Вес кугу поэмыже —
«Незер гӹч уланыш» (1934): икымше ужашыште йорло Павылын йöсланен илымыжым
сӱретлыме, кокымшо революций да граждан сар годсо илыш нерген. Поэмым тӱрлö ритм
дене возымо, у рифма-влак сылнештарат. Тыге возаш тудо С.Чавайн да Н.Игнатьев
деч тунемын. Икымше печатлыме почеламутшо — «Понгыжалт» («Кыралшы» газет, 1929
ий 29 Кылме). Тудо марий кресаньыкым у семын пашам ышташ да илаш ӱжеш. Моло поэт
семын Першут ондак калык муро да такмак семын возен, почеламутшо-влакым «муро»
манын: «У муро», «Моктымо муро», «У ӱдырамаш муро», «Куштымо сем». 1936 ийыште
«Ленин корны» газетыште (12 Шыжа) поэт тыге каласен:

Тыге тудо «Иквӓреш пӱкш погаш» муро семеш «Иквӓреш клубышкы», «Ирӹ жерӓн шактӓ»
семеш «Пöртӹш ашкед пырышымат» у «муро-влакым» возен. 1940—1941 ийлаште,
МарНИИ-ште пашам ыштыме жапыште, шуко мурым, калыкмутым поген. Нуно институтын
архивыштыже аралалтыт — «Кырык мары халык мырывлӓ» (2005) кугу кнагаш, «У сем»
журналеш (1992) савыктеныт. 1937 ийыште кугу репрессий лийын, Першутымат
вурсеныт — «буржуазный националист- влаклан» полшенат маныныт. Поэт öрдыжыш
кораҥын утлен: музыкал техникумышто тунемше К.Беляев дене илен — «Кыткы сӱӓн»
поэмым возен. 1939 ийыште эрык шукырак лийын — Першут «Пеледшӹ сӓндӓлӹк»
альманахым редактироватлен, тушан (3-шо №) «Кутко сӱан» поэмыжым савыктен. 1940
ийыште тудым Серызе ушемыш пуртымо, тунам характеристикыште тыге возеныт: «Поэма
в массах читателей имеет огромный успех». М.Казаков тыге каласен:

Эн сай почеламутшо-влакым Першут 1940 ийыште «Пеледмӓш» книгаш савыктен. Тыште
Шочмо эл, йöратымаш нерген, сатир да политике лирикым, йоча-влаклан возымым
савыктыме. Южо почеламутшым калык йöратен мурен: «Йöратыме ӱдыр», «Таҥжым ӱдыр
ужата» да молат.

Ӓван наказшы // У сем. 1990. № 1. С. 57-58. Ачыла: шойыштмаш // Шочмы вел.
Йошкар-Ола, 1969. С. 80-83. Айо мыры: стих // Беляев К., Семенов В. Лыдмы книга.
Кокшы часть. Йошкар-Ола: Маргосиздат, 1944. С. 305-306. Жапын чеверже. Елена //
Асылбаев А. Лудшаш книга: 7-ше класслан. Йошкар-Ола: Маргиз, 1957. С. 209-211.
Жапӹн цевержӹ // Ончыко. 1977. № 5. С. 21-22. Жапӹн цевержӹ. Шумем сагара.
Елена. Родина. Кого йол. Уэлашты вады тырын. Шапкаланыше карточка. Сеҥена,
салтак // Патыр курым. Йошкар-Ола. 1980. С. 172-178. Жапӹн цевержӹ: лыдышвлӓ.
Йошкар-Ола, 1963. 112 с. Жапын чеверже / кырыкмарий йылме гыч Осмин Йыван
кусарен // Марий коммуна. 1941. № 78/4. Йӧратыме ӱдыр: стих // ?. 1946. № 1. С.
143-144. Йымыдымын мырыжы. Козмодемьянск: Кырык мары изд., 1933. 48 с. Йымыдымын
мырыжы: поэма // У сем. 1933. № 3. С. 24-34. Когечӹ ваштареш: лыдыш // У сем.
1931. № 4. С. 16. Колхозный молодежь // Беляев К., Семенов В. Лыдмы книга. Кокшы
часть. Маргосиздат, 1944. С. 306. Колхозный молодежь // Счастливый ӹлӹмӓш //
Альманах 2. Козмодемьянск, 1940. С. 89. Колхозный пайремыште. Ленин ой / курык
марла гыч Антонов Ивук кусарен // ?. 1941. 20/5. Колхозышто пайрем. Кугу Юл //
Марий коммуна. 1969. 20 сент. Колхозышто пайрем // Пеледме корно: марий
литература антологий. Йошкар-Ола: Маргосиздат, 1951. С. 204-205. Кугу Юл //
Марий коммуна. 1941. № 59, 12 март. Кугӹз кечӹ лӱлтеш: лыдыш // У сем. 1934. №
3. С. 31-32. Кӱрен тувыр. Партий ӱжмылан / Г. Матюковский кусарен // Марий
коммуна. 1985. С. 19. Кутко сӱан: йомак-поэма. Йошкар-Ола: Мар. кн. изд-во,
1957. 20 с. Кутко сӱан: йомак / курык марла гыч И. Осмин кусарен; З. Лаврентьев
сӱретлен. Йошкар-Ола: Мар. кн. изд-во, 1984. 20 с. Кӹлат оролы // П-м. 1935. С.
53-54. Кыткы сӱан: ямак-поэма. Йошкар-Ола: Мар. кн. изд-во, 1984. Лыдышвлӓ.
Козьмодемьянск, 1935. 104 с. Пеледмӓш: лыдышвлӓ. Козьмодемьянск, 1940. 80 с. У
ӹлӹмӓшӹш: лыдышвлӓ, поэмывлӓ. Йошкар-Ола: Мар. кн. изд-во, 1989. 136 с. Фашизм
ваштареш: лыдышвлӓ. Козьмодемьянск, 1941. 32 с.

Красота времени. Вечером возле пруда / пер. на рус. Э. Левонтина // Марийская
поэзия. Йошкар-Ола, 1952. С. 9-11. Муравьиная свадьба поэма-сказка / пер. на
рус. Э. Левонтина. Йошкар-Ола, 1956. 20 с. Муравьиная свадьба: поэма-сказка /
пер. на рус. Э. Левонтина. Йошкар-Ола, 1984. 20 с. Hangy lagzi [Кыткы сӱäн] /
пер. на венгер. – Szombathey, 2001.

Воздвиженский А. Кӱрылтшӧ муро: очерк / Н. Ильяков курык марлашке кусарен //
Курык серыште. 1968. Васинкин А. В ногу со временем // Молодой коммунист. 1979.
6 окт. Костатеев Г. Пет. Першут // Кушмы корнына. Йошкар-Ола, 1981. С.35-39.
Васинкин А. Лугыч кӱрылтшӧ муро // Марий коммуна. 1984. 20 сент. Матюковский Г.
Фашизм ваштареш // Арслан тукым. Йошкар-Ола, 1985. С. 212-218. Писатели
Марийской АССР: биобиблиогр. справочник. Йошкар-Ола, 1988. С. 226-229. Канюшков
А. Мондаш лидымы // Марий коммуна. 1989. 21 сент. Сергеев М. Петер Першут – Пет.
Першут // Марий Эл. 1994. 25 янв. Егоров Н. Пет. Першутын ӹлӹмäш важшы // У сем.
1997. № 3. С. 73-80. Сабитов С. Пет. Першут дӓ кырык мары фольклор // У сем.
1999. № 3. С. 75-83. Королева Е. «Кутко сӱан» тыге шочын // Марий Эл. 1999. 21
сент. Куторов Н. «Кутко сӱанын» юзыжо: Поэт Пет. Першутын шочмыжлан 90 ий //
Ончыко. 1999. № 9. С.180-182. Куторов Н. Пет. Першут – калыкын яратымы поэтшӹ //
У сем. 1999. № 3. С. 72-74. МБЭ. Йошкар-Ола, 2007. С. 277. Писатели Марий Эл:
биобиблиогр. справочник. Йошкар-Ола, 2008. С. 486-488.

Пет Першутын сылнымут мастарлыкше марий поэзийын историйыштыже мондалтдыме. Олык
Ипай семынак, тудо кумлымшо ийлаште писын кугу кӱкшытыш шуын. 1931 ийыште,
поэтын педтехникумышто тунеммыж годым, «У сем» журнал тыге возен: «Пет. Першутым
шукын лудыт, йоча-влакланат возымыжо пеш келша. Тудын почеламут-влакше «У сем»
журналым сылнештарат»… Пет. Першут шке возымаштыже ятыр темым почын пуэн: илышын
писын вашталтмыже, фашизм, йӧратымаш, моло нергенат шке шонымыжым, пеҥгыде
шомакым каласен. Тудын мастарлыкше теве мо шотышто палдырна: марий поэт гай ятыр
такмак семын веле огыл, а Олык Ипай семын тӱрлӧ силлабо-тонический ритмический
йӧн-влакым кумдан кучылтын возен. Калык йылмымат устан кучылтын, мутлан, тӱрлӧ
оҥартыш мутым пуртен, у рифмым муын, почеламутшым сайын йоҥгалтарен. Тудо сай
художественный описанийым ышташ тыршен: портретым, пейзажым, илыш-йӱлам,
еҥ-влакын койышышытым тыге сайын сӱретлен, лудмет годым пуйто чыла мо лиймым шке
шинчат дене ужат але шке пылыште дене колат… Чынжымак тудын кугу мастарлыкше
«Кутко сӱан» поэмыштыже раш палдырна. Калыкмурым, калыкмутым кучылтын, поэт
тӱрлӧ сӱан сценым пешраш ончыктен: теве кузе сӱан калык ӱдыр налаш кудалеш, теве
кузе сӱаныште мурат, куштат. Мом чиен шогалыныт. Тыште марий калыкын характержым
чын да сайын сӱретлыме… Поэмым автор «Пеледшӹ сӓндӓлӹк» альманахеш 1939 ийыште
печатлен: тунам тудо ты изданийын редакторжо лийын. Пет. Першут возаш
тӱҥалше-влаклан кугу полышым пуэн шоген. Тидын нерген Н.Ильяков тыге шарнен
возен: «Поэзий нерген ойлаш тӱҥалеш гын, жап эртымым йӧршеш монда ыле. Мый тудын
пачерыштыже шуко гана лийынам, но нигунам, икмыняр шагат шинчылтде, тудын деч
лектын каен кертын омыл. Поэзий, марий литератур нерген ойлаш тӱҥалешат, мучашым
ит вучо ыле. Поэзийым, марий фольклорым пеш кугун йӧратен. Калыкмурым,
калыкмутым пеш шуко поген. удын деке самырык поэт-влак чӱчкыдын толыт ыле. Шуко
гана шижынам: возаш тӱҥалше-влак олмеш пелыжым шке воза ыле». Пет Першутын
творчествыже у сай поэт-влаклан – Н. Ильяковлан, Г. Матюковскийлан,
А.Канюшковлан, Н. Егоровлан, Е.Першуткинлан да молыланат – кушкашышт негызым
пыштен. Йӧсыжат поэтлан шуко логалын… Кугу сар тӱҥалмек, тудо элнам герой семын
аралаш ӱжын возен, шкежат вашке фронтыш каен, артиллерист лийын, ик бойышто
контузитлалтын да пленыш логалын. А вараже куш йомын, раш пале огыл. Шымлызе
М.Т. Сергеев шукерте огыл «Иностранец» газетыште увертарымашым муын ыле:
«Канадыште ала-могай Пэтер Пэршут колен. Ала наследникше уло -тек йӱкшым пуа.
Мемнан посольствын йодын возымыжлан тыгай вашмут толын: 1941-1945 ийлаште
Канадыште нимогай Пэтер Пэршут илен огыл. Ала йодыышм кӱлеш семын негызлен, раш
умылтарен возымо огыл? Поэтын биографийже але мучаш марте шымлымым вуча…
«Ончыко» журнал гыч (1999. № 9).



https://mhr.wikipedia.org/wiki/%D0%9F%D0%B5%D1%80%D0%B8%D0%BE%D0%B4%D0%B8%D0%BA_%D1%82%D3%A7%D1%80%D1%82%D1%8B%D0%BA

Менделеевын периодик тӧртыкшӧ — атом том татылын кугеммаш дене кылдатше химик
тӱҥлыкын койыш-влакын вашталтмашым ончыктышо негыз тӧртык. Тудым Д.И. Менделеев
1869 ийыште Ӱярня тылзыште почын. «Периодик тӧртык» терминым икымше гана 1870
ийыште Кылме тылзыште кучылтмо. 1871 ийыште Менделеев Периодик тӧртыклан
пытартыш раш палемдымашым пуэн: «свойства простых тел, а также формы и свойства
соединений элементов, а потому и свойства образуемых ими простых и сложных тел,
стоят в периодической зависимости от их атомного веса». Тӱҥлык-влакын периодик
радамлыкше периодик тӧртыклан сӱретлыме (четлыкан) ончыктымашыже улеш.



https://mhr.wikipedia.org/wiki/%D0%9F%D0%B5%D0%BB%D0%BE%D1%82%D0%B0

Пело́та (баскла - pilota) --- спорт модмаш, теннисын родыжо. Модшо-влак (нуным
пелотари лӱмдат) пырдыж ваштареш шогалыт. Иктыже теннис мечым кидыш налын –
пырыдыжыш кудалта. Тавалышыже тиде мечым ракетке дене але кид копаж дене перен
шуктышаш. Чыла теннис семынак, но мече кӱвар деч огыл – пырдыж деч торшта.
Теннис семынак пелота модмашыште кок ен гына огыл танасен кертеш. Командыш
ушнен, нылытынат, кудытынат модаш лиеш. Тыгай танасымашлан кугу пырдыж кӱлеш.
Кужутшо 18 метр марте лийын кертеш, кӱкшытшо – 9 метр. Тидым виктарчыкыште
пеҥгыдемдыме. Мечым каучук гыч ыштат, коваштым йыр пӱтыралыт. Тыгай мечым пелота
лӱмдат – тышечак модмашын лӱмжо шочын.

XII курым гыч тӱналын, пелота модмаш дене Испаний мландыште, Баск кундемыште
модыт. Кызыт модмаш Мексике, Кубо, Италий, УАШ марте шарлен. Акрет годсо йӱла
почеш, пелота дене поръен-влак гына модыт. Ондак пелота мечым тыге ыштеныт: изи
кӱйым шорык межыш пӱтыралыныт. А вара, чот темден, валчын коваште дене леведыт.
Мечын нелытше -100 грамм наре. Кунам ракетке олмеш тыгай мечым кид копа дене
перат – копа пуалын кертеш.



https://mhr.wikipedia.org/wiki/%D0%9F%D0%B0%D1%80%D0%BD%D1%8F%D0%BF%D0%B0%D0%BB%D0%B5

Парняпале — чыла вере парняште йыгалтмашын рӱдӧ крачже-влак. Йыгалтмашын рӱдӧ
крачже-влак - тиде кид копаште але йолгопаште кӱшкӧ нӧлталтше эпидермисын
ужашыже-влак. Южгунам тидым эпидермисын крачже-влак лӱмдат. Козыра ӱмбач парням
ниялтымаш годым тиде эпидермис крачже-влак чытырыкташым кугемдат. Садлан
сигнал-влак сенсорный нерв-влак марте сайрак шуат. Тиде крачже-влак коштыра да
йывыжа настам кидыш налаш.

Эпидермис крачыште пӱжвӱд ту-влак верланат. Нунын лектыш гыч парняпалым ышташ
лиеш. Але эше чернила дене парняпалым ышташ лиеш. Чернила дене парням
лавырандат, вара парням тӧр йывыжа ӱмбаллыкыш пыштат. Парнян крачын чоҥгаже
гочын чернила ӱмбаллыкыш пижын кодеш. Тыглай парняпале пытартыш парня йыжыҥ гоч
парня мучаш марте шаралтеш. Молгунамсе, ӱлыл парня ужашым пален налат (Тудо
тыгак идентификацийыште кучалтеш).



https://mhr.wikipedia.org/wiki/%D0%9E%D0%BC%D0%BE

Омым шымлыше шанче онейрологий маналтеш. Малыме годым айдемын вуйторыкыштыжо
икмыняр стадий эрта. Ик стадий годым айдемын шинчаже писын тарванылаш тӱҥалеш.
Тиде стадий кажен 1,5-2 шагат жапыште угычтаралтеш. Пуйто ала мом эскерен, еҥын
шинчаолмаже шинчагомдыш йымалне тарванылаш тӱҥалеш, айдеме чӱчкыдын шӱла,
вӱршерже чот кыра, чогашылже лушкыдемеш. Айдемылан омо йӱд вошт кончен кертеш,
но лач тиде стадийыште омо шарнымашеш кодеш. Кажне айдеме омым ужын кертеш, но,
помыжалтмеке, кажныже шке омыж нерген каласен огеш керт. Южо-влаклан тӱсдымӧ омо
коеш, а сай воображений дене еҥ-влаклан да йоча-шамычлан тӱрлӧ тӱсан омо конча.
Посна эше умылымо омо уло. Ты годым айдеме малмыжым умыла, южгунам омыжым шке
виктарен кертеш.

Акрет годсек айдеме омым умылаш тыршен. Кугезына-влак омо гоч еҥын ончыкылыкшо
нерген мужеш тыршеныт. Нуно ӱшаненыт: айдемылан юмо лач ончыкылыкшо нерген
шижтарашлан омым колта. Акрет годым южо калыкыште омо кусарымаш пашам карт-влак,
але тидлан посна тунемше-влак шуктеныт. Омым кусарашлан омо тогедыш-влак
возалтыныт. Омо тогедыш книга марий йылме денат возалтын. Тыге омо кусарымаш
нерген ик эн тошто книга - «Онейрокритика» (грек омо тогедыш) мемнан курым деч
ончыч II—III курымышто возалтын.

Омо феномен сымыктышыште чӱчкыдын кучылталтеш. Сӱретче, семлызе,
почеламутчо-влак омышто кончышым шке пашаштышт кучылтыныт. Омо нерген симфоний,
классик сем, опер-влак возалтыныт, Шекспир "Кожла кокласе омо" (руш. "Сон в
летнюю ночь") пьесым возен, Марий Кугыжаныш театрыште марий йылме дене
шындалтын. Марий мурызо-влак омо нерген муро-влакым йоҥгалтарат. Санян Вачи
мурызын йоҥгалтарыме "Омо" мурыжо Марий Эл Радион Идалыкысе хит-парадыштыже 2010
ийыште 6 верым айлен.



https://mhr.wikipedia.org/wiki/%D0%9C%D0%B8%D0%BA%D0%B5%D0%BB%D0%B0%D0%BD%D0%B4%D0%B6%D0%B5%D0%BB%D0%BE

Микела́нджело де Франче́ско де Нери́ де Миниа́то де́ль Се́ра и Лодо́вико ди
Леона́рдо ди Буонарро́ти Симо́ни (итальянла Michelangelo di Francesci di Neri di
Miniato del Sera i Lodovico di Leonardo di Buonarroti Simoni) — Итальян
Ренессансын скульптор, сӱретче, архитектор, почеламутчо да инжинер.Микеланжело 6
март 1475 ийыште Тосканск олаште, нужна ешыште шочын кушкын. 1488 ийыште ачаже
тудым художниклан тунемаш колта.Тушто тудо ик ий тунемеш.Ик ий деч вара тудо
скульптур школыш Лоренцо де Медичиш тунемаш пура. 1490 ий гыч 1492 ий марте
Медичи йолташже дене ила.Тиде жапышт е тудын тыгай пашаже лектеш: "Мадонна около
лестницы", "Битва кентавров". Медичи колмеке тудо 1492 ийыште монгыжо портылеш.

1494-1495 ийла гыч Микеланжело Болонье олаште, Арки святого Дминика скульптурым
ышташ туналеш.Тудын пашаже-влак:скульптур "алтаря Пиколомини", "Давид", "12
апостолов", "Святым Матфеем", и т.м. Микеланжело 18 февраль 1564 ийыште Рим
олаште колен.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%BE%D1%80%D1%84%D0%BE%D0%B3%D1%80%D0%B0%D1%84%D0%B8%D0%B9_%D0%BC%D1%83%D1%82%D0%B5%D1%80_(2011)

Марий орфографий мутер (2011) — 2011 ийыште савыктыме у редакций почеш марий
орфографий мутер. Книгашке орфографий ден пунктуаций правил-влак, орфографий
мутер пуреныт. Нуным 1992 ийысе «Марий орфографий мутер» да 1972 ийысе тыгаяк
книгаште савыкталтше пунктуаций правил-влак негызеш ямдылыме. Тыгодым икмыняр
вашталтышым, тӧрлатымашым, ешартышым ыштыме. Мутер марла возышо да лудшо чыла
еҥлан пӧлеклалтын. Йылмым, литературым да историйым научнын шымлыше В.М.
Васильев лӱмеш марий институт мутерын у редакцийыжым ямдылен. Чылажге кнагаште
367 лаштык уло. Тираж - 5000 экземпляр. Книга ГУП РМЭ «Типография Правительства
Республики Марий Эл» типографийыште савыкталтын. ISBN: 978-5-94950-059-0.

Редколлегийыш кызыт Марий Элыште марий йылмым шымлыше шанчызе-влак ушненыт. И.Г.
Иванов (отв. редактор), И.С. Галкин, Ю.В. Андуганов, Е.М. Андрианова, Л.И.
Барцева, В.И. Вершинин, В.Г. Гаврилова, Э.В. Гусева, З.К. Иванова, Н.И.
Исанбаев, М.Н. Кузнецова, О.А. Сергеев, С.С. Сибатрова

30. -ье мучашан мут-влак (тышкак вершӧр лӱм-влакат пурат) вочмык дене вашталтме
годым тыгакак возалтыт: Закавказье – Закавказьеште; Ставрополье –
Ставропольеште, Ставропольем; ателье – ательен, ательешке; досье – досьем,
досьеште; двоеборье – двоеборьеште, двоеборьем; многоборье – многоборьеште,
многоборьем. Но: варене – вареньылан, вареньым; печене – печеньылан, печеньым;
плате – платьылан, платьым, платьыште.



https://mhr.wikipedia.org/wiki/%D0%9C%D0%B0%D0%BB%D1%8B%D0%BC%D0%B0%D1%88

Малымаш - омо мутын кокымшо ыҥже. Айдеме, кол, кайык, янлык, южо
шыҥа-копшаҥге-влакын физиологий процесс. Малме годым вуйторык паша ыштымыжым
иземда. Уло эше йоҥлен малымаш (руш. летаргический сон), анабиоз (янлык-влакын
пагыт малымашышт), гипноз омо, кома (медицин термин).

Нормо почеш айдеме кажне кечын, кажне 24 шагат гыч малышаш. Омо пычкмыш але
йӱдыштӧ эртышаш. Кунам айдеме пычкемышыште кодеш (тулым йӧрыкта, мутлан),
капыштыже мелатонин гормон ышталтеш. Капыште тиде гормон вияҥме дене айдемын
омыжо шуеш. Йӱд омо деч посна южо эллаште кӱчык кечывал омо - сиеста уло.
Манеш-манеш почеш айдеме тунемалтме жап деч эррак помыжалтеш гын - мален ок тем.
Чынжым, мален темашлан кӱлеш жапым гына малыман.

Айдемын да южо янлык-влакын омышт икмыняр ужашлан пайлалтеш. Нине ужаш-влак
йӱдым икмыняр гана угычтаралтыт. Таза айдемын омыжо тымык омын (медленный сон)
икымше стадий гычыж тӱҥалеш. Тудо 5-10 минут наре шуйна. Вара 2-шо стадий
тӱҥалеш. Тудо эше 20 минут наре шуйна. Эше 30-45 минут наре 3-4 стадий-влак
эртат. Кумшо да нылымше стадий эртыме годым айдемым моткоч йӧсӧ кынелташ, ты
годым айдеме омым ужеш, южо-влак омышто кошташ тӱҥалыт, омо дене кутырат, лӱдын
колтат, йоча-влак вакшыш шалын кертыт. Но тидым нимомат айдеме шарнен ок код.
Тиддеч вара малыше тымык омын 2-шо стадийышкыж пӧртылеш. Умбакыже писе омын
икымше эпизодшым ужын шукта (5 минут наре). Тиде черет цикл лӱмдалтеш. Икымше
цикл 90-100 минут наре эрта. Вара цикл-влак угычтаралтыт, эркын-эркын тымык омо
жап шагалемеш, писе омын жапше кугемеш. Таза айдемын омыжо тичмаш цикл эрта.
Писе омо - омын визымше стадийже. Шанчыеҥ-влак тудым 1953 ийыште почыныт.
Электроэнцефалографий почеш, писе омо годым айдемын вуйторыкшо кечывал пагыт
семын пашам ышта. Но, мо оҥайже, ты годым айдеме тарванен ок керт, чогашылже
лушкыдемеш. Лӱдыкшӧ омым ужмеке, омыштыжӧ тӧршталтыме шукта гынат, тарванен ок
керт. Адакшым айдемын шинчаолмаже писе омо годым шинчагомдыш йымалне пеш писын
тарванылаш тӱҥалеш. Ты пагытыште айдеме помыжалтеш гын шке омыж нерген сайын
каласен кертеш. Но писе омо годым айдемым кынелташ йӧсырак, да лӱдыкшырак.
Уш-акылжат пудыраҥ кертеш, садене кӱрылтшӧ писе омо деч вара мален колтеда гын,
тудым вес цикл-влак алмаштышаш улыт. Шанчызе-влакын ойлымышт почеш, сокыр
шочшо-влаклан сӱрет олмеш йӱк да шижмаш-влак омеш кончат.



https://mhr.wikipedia.org/wiki/%D0%9B%D0%B5%D0%BD%D0%B8%D0%BD_%D0%BF%D1%80%D0%B5%D0%BC%D0%B8%D0%B9

Ленин премий, Ленин лӱмеш премий (рушла Ленинская премия) — Совет Ушемыште илыше
еҥлан кучыктымо ик эн кугу кӱкшытан пӧлек. Шанче пашаште, техника, сылнымут
аланыште, сымыктышыште, архитектурышто кугу кӱкшытыш шуышо еҥ-влаклан пуалтын.

В.И. Ленин лӱмеш премий-влакым 23 Пеледыш 1925 ийыште ЦК ВКП(б)-н да СССР калык
комиссар-влак Каҥашын постановленийышт почеш негызленыт. Тӱҥалтышыште шанче
пашаште ойыртемалтмылан гына пуалтын.

1935 гыч 1957 ий марте премий пуалтын огыл. 1941—1952 ийлаште кум степенян
Сталин премий пуалтын.

15 Сорла 1956 ийыште ЦК КПСС да СССР министр-влак Каҥаш Ленин премийым
илаҥдарашлан постановленийым луктыныт. Ленин лӱмеш премий кажне ийын В.И.
Ленинын шочмо кечынже — 22 Вӱдшорышто кучыкталтын. 1957 ийыште шанче пашалан,
архитектур да техникым чоҥымылан, сылнымутышто да сымыктышыште ойыртемалтмылан
пуаш тӱҥалыныт. 1960 ийыште Ӱярня тылзын журналистика да публицистика аланыште
тыршыше-влакланат Ленин премий кучыкталташ тӱҥалын.

1957 ий гыч тӱҥалын, Ленин лӱмеш премий кажне ийын В.И. Ленинын шочмо кечыжлан
пуеденыт, 1967 ий гыч 2 ийыште ик гана. Чӱчкыдын Ленин премий шолып пуалтын
(мутлан, шолып пашам шуктышо КГБ-пашаеҥ-влаклан).

Тӱҥалтышыште 42 премий пуалтын. 1961 ий гыч ик ийдалыклан 76 премий марте
иканаште кучыкталт кертын. 1967 ийыште премий чот 30 марте иземын. Лауреатлан
диплом, оҥыш пыжыктыме шӧртньӧ медаль да окса премий кучыкталтын. 1961 ий гыч ик
премийлан 7500 теҥге пуалтын.



https://mhr.wikipedia.org/wiki/%D0%9B%D0%B0%D0%BF%D1%82%D0%B0

Лапта модмашым Российыште тӱжем ий наре палат. Каласаш кӱлеш, ятыр кундемыште
тыгайрак сынан модмаш лийын. Кажне кундемыште модмашын шке лӱмжӧ уло. Мутлан,
англичан калык – крикет манеш, американ-влак – бейсбол, софтбол семын палат,
кубин калык – пелота, румын – ойма манын ойлат, финн-влак – песа пало дене
модыт, а теве немыч-влак тиде модмашым шлагбал лӱмдат. Норвегийысе археолог-влак
викинг калыкын илыме верыштым шымленыт, да тушто лапта тоям кычал муыныт.
Историйым шергалын палдарена, Совет ушемыште 1957 ийыште лапта дене икымше
официальный модмаш эртен. Ик ий гыч – ССРУ кÿкшытысö чемпионат лийын. Калыклан
тиде модмаш моткоч келшен, да санденак тиде ийыштак тӱжем наре команде шочын.
1959 ийыште лаптам РСФСР калыкын Спартакиаде программышкыже пуртеныт. Туге гынат
1960-1970 ийлаште лапта модмаш шке кушмашыжым да виянмашыжым чарна. Чаманен
каласаш логалеш, лаптам пытартыш жапыште мондаш тӱҥалыныт ыле. Тыгодым шукерте
огыл Ростов олаште лапта дене Россий кӱкшытысӧ икымше таҥасымаш эртен. А 1995
ийыште чемпионат деч вара лапта модмашын у радамым пеҥгыдемденыт. 1997 ий гыч
регионгокласе мер организаций – Российысе руш лапта Федераций пашам ышташ
тӱҥалын.



https://mhr.wikipedia.org/wiki/%D0%9A%D1%83%D0%BF%D1%81%D0%BE%D0%BB%D0%B0_(%D0%9C%D0%BE%D1%80%D0%BA%D0%BE_%D0%BA%D1%83%D0%BD%D0%B4%D0%B5%D0%BC)

Купсола (рушла Купсола) — Российыште Марий Элын Морко кундемыштыже верланыше
Шале ял шотан илемыш пурышо марий ял. Калыкчот: 182еҥ (2004 ий), 149 еҥ (2010
ий).

Тиде ял XIX-ше курым тӱҥалтышыште шочын. 1925 ийыште Купсола ялыште 25 пӧрт
лийын, 74 пӧръеҥ илен. Икмыняр еҥ мӱйым поген коштын да Озаҥ олаш ужалаш
наҥгаен. Тиде окса дене калык илен. Купсола ялем яра верыште лийын. Йырым-ваш
нимогай вӱд лийын огыл. 1989 ийыште ялыште 179 пӧръеҥ да 170 ӱдырамаш марий-влак
лийыныт. А 1924 ийлан Купсолаште 439 калык погынен. Эркын-эркын тӱрлӧ школым,
ферме-влакым почаш тӱҥалыныт. 1959 ийыште Купсола ялыште 129 пӧръеҥ да 215
ӱдырамаш илаш тӱҥалеш. 2004 ийлан 53 наре пӧрт чоҥалтеш, 182 калык ила, шукыжо
марий-влак улыт. Икмыняр руш ешат коеш. Кызыт Купсола ял пеш мотор, койын-койын
уэмеш, сылнештеш. Калык у деч у пӧртым чоҥа да ял уремым сылнештара.



https://mhr.wikipedia.org/wiki/%D0%9A%D1%80%D0%B0%D0%B9%D0%BD%D0%BE%D0%B2,_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%9D%D0%B8%D0%BA%D0%B0%D0%BD%D0%B4%D1%80%D0%BE%D0%B2%D0%B8%D1%87

Григорий Никандрович Крайнов (16 Пургыж 1958 ий, Курыкмарий кундем Тодымваж ял)—
марий шымлызе, историй шанче доктор, профессор, Марий Эл Республикысе шанче
пашан сулло пашаеҥже.

Григорий Никандрович 1958 ий 16 Пургыжышто Курыкмарий кундемысе Тодымваж ялыште
шочын. 1965-1975 ийлаште Пӧртнур кыдалаш школышто шинчымашым поген. Тидын
годымак историй да краеведений паша деке шӱмаҥын. Школысо этнографий тоштерлан
материалым погаш полшен, возымо материалже райгазетыште савыкталтын. Вара
самырык рвезе Йоласалысе СПТУ-м тунем лектын да механизаторын дипломжым кидыш
кучен.

Моло качымарий семынак армийыш каен, Мӱндыр Эрвелыште сапер батальонышто службым
эртен. Армий деч вара 1978-ше ийыште Марий кугыжаныш университетын историй
пӧлкаштыже шинчымашым поген. Тыгодым шымлымаш паша деке кумылжо ылыжын. Мутлан,
студент-влакын шымлыме паша кружокышто тале участник лийын. Тыге тудо Марий
кугыжаныш да партий архивлаште шуко жапым эртарен, историй да краеведений
материалым кычалын да шкежат возен. А икымше шанче пашаже-влак газет да
журналлаште савыкталташ тӱҥалыныт. Тылеч посна Григорий Никандрович спорт деке
шӱман лийын, самбо дене икымше разрядын норматившым шуктен, телымсе
многоборьеште спорт мастер кандидат лӱмым сулен налын.

Рвезын мастарлыкшым, тыршымыжым ужын, вуз деч вара тудым историй кафедреш пашаш
кодат. 1984-ше ийыште тудо Ленинградысе кугыжаныш университетыш шке
специальностьшо дене аспирантурыш шинчымашым келгемдаш пурен да кок ий гыч
историй наука кандидат лӱмым сулен налын. Вузышто туныктымыж годым Григорий
Никандрович студент-влаклан оҥай занятийым ямдылаш, у деч уым темлаш тыршен,
тудын лекцийышкыже чылан куанен коштыныт. Тыгодымак самырык преподаватель
шымлымаш пашажым умбакыже шуэн. 1990-1993 ийлаште Санкт-Петербургысо кугыжаныш
университетын политик историйым шымлыше кафедре пелен докторантурышто тунемын,
туштак Российын историйже предмет дене лекцийым лудын, семинар занятийым вӱден.
Мемнан элысе шуко олаште, тыгак Германийыште, Великобританийыште шанче
конференцийлаште вийжым терген.

Тиддеч вара МарГУ-н регионысо историй кафедрыште профессор должностьышто тыршен.
Ятыр шанче-практик конференцийым эртарымылан вуйын шоген. 1998-2003 ийлаште
Марий кугыжаныш техник университетыште ыштен, историй ден культура кафедрым
вуйлатен. Тыгодым шуко палыме изданийлаште тудын пашаже-влак савыкталтыныт.

2004 ийыште тудым пӱрымаш корныжо Пошкырт Эл наҥгаен. Г.Н.Крайновлан Пӱрӧ оласе
социал-педагогик академийын Отечественный историй кафедрыжым вуйлаташ ӱшаненыт.
2005 ий гыч – ты вузышто лектын шогышо «Вестник» журналын вуйын шогышо
редакторжо сомылым шукта. Тылеч посна Москвасе авиаций университет пеленсе
Российын технический вузлаштыже исторический образований дене вуз-влак кокласе
рӱдерын кугурак шанче пашаеҥжылан шотлалтеш. 2005 ийыште Г.Н.Крайнов «Российын
историйже» учебникын кумшо изданийжым луктын. 2007 ийыште отечественный наукым
вияҥден толмыжлан тудым В.И.Вернадский, А.Нобель лӱмеш шӧртньӧ медаль-влак,
«Российын палыме шымлызыже-влак» оҥеш пижыктыман значок дене палемденыт.



https://mhr.wikipedia.org/wiki/%D0%9A%D0%BE%D0%BA%D0%BC%D1%83%D1%82%D0%B0%D0%BD_%D0%BD%D0%BE%D0%BC%D0%B5%D0%BD%D0%BA%D0%BB%D0%B0%D1%82%D1%83%D1%80

Кокмутан номенклатур але Биномиал номенклатур (англичанла Binomial nomenclature)
— ботаникыште да зоологийыште кучылтмо илыше тӱрлык-влакым лӱмдашлан радамлык.
Зоологийыште тиде номенклатурым 1953 ий гыч кучаш тӱҥалыныт. Тиде радамлыкым
Линне Карыл шонен луктын. Янлыкым да пушенгым лӱмдымаш пытартыш версийым
Зоологий номенклатурын калык кокласе код-влакыште да Ботаник номенклатурын калык
кокласе код-влакыште муаш лиеш.

Кокмутан номенклатурын тӱҥ шотшо тыгай: кажне тӱрлыкын лӱмышто кок ужаш(мут)
уло: урлык лӱм да тӱрлык лӱм (тӱрлык лӱмым эше тӱрлык эпитет маныт). Мутлан,
Homo sapiens - тиде айдеме тӱрлыкын шанче лӱм. Шанче лӱмыштӧ кажне ужаш (тачысе
шанче) латин йылме дене возалтеш але латинлыме мут сын дене.

Кокмутан лӱмым чӱчкыдын латин лӱм маныт. Туге гынат, биологий шанчызе-влак да
филологий шанчызе-влак шанче лӱм маныт, "латин лӱм" огыл.



https://mhr.wikipedia.org/wiki/%D0%9A%D0%BE%D0%B9%D1%8B%D1%88_%D0%BC%D1%83%D1%82

Койыш мут але глагол — койышым ончыктышо ойлымаш ужаш. Койыш мут чот, лица, жап
да тайык дене вашталтеш. Ойлончышто койыш мут утларакше сказуемый лиеш.

Мутлан: 1. Шарлен кийыше кумда нуржо леве йӱр ден ужарга. Куандарыше сылне
мурыжо пасу мучко йыр шарла. (Олык Ипай) 2. Порым палыметым ит шылте. (Калыкмут)
3. Туге шол, кажныжат ончылныжо улшо чыла чаракым сеҥынеже. (А. Асаев)

Ужарга, шарла — ед.ч., 3-шо л., кыз.-ш.ж., изъяв. накл. Ит шылте — ед.ч., 2-шо
л., пов. накл. Сеҥынеже — ед.ч., 3-шо л., желат. накл.

Койыш мутын лица, чот, жап да тайык дене вашталтмыжым тодыш маныт. Койыш мутын
кызытсе-шушаш жапыште вашталтме ойыртемжылан кӧра кок тодышым палемдат: икымше
тодыш да кокымшо тодыш.

Мом ышташ? да мом ыштыман? йодышлан вашмутым пуышо койыш мут-влакым раш палыдыме
сынжан койыш мут маныт. Нуно койышым лӱмдат гына, чотым, лицам, жап ден тайыкым
огыт ончыкто.

Раш палыдыме сынан койыш мутын суффиксше -аш да -ман лиеш, мутлан: толаш, ойлаш,
толман, ойлыман.

Каяш, мияш гай койыш мутлаште суффиксым чын муаш манын, нуным тыге вашталташ
кӱлеш: кай-аш, мий-аш.

Южо койыш мут койышым каласымым аклен ончыкта. Ты ойыртем дене кок тӱшка
палдырна: иктыже — ныжылге сын, весыже — игылтме сын. Нуным каласаш посна
суффикс-влак кучылталтыт.

Ныжылге сын -ал, -алт, -ылд, -дал, -ылдал суффиксла дене ышталтеш, почешышт
тыгак -ал суффикс ешаралт кертеш, мутлан: 1. Кӱзальым — курык, волальым — олык,
ошкылал колтышым вӱд воктен. Шоктале муро, кояле солык — угычын шинче вӱд
кандалген. (С. Вишневский) 2. Моркин йыштак лудылдалеш. (Яныш Ялкайн) 3.
Сергейын шола могырыштыжо полевой сумка кечалта. (Д. Орай) 4. Эше ынеж каласе
вет, воштыл-воштыл толдалеш. (Д. Орай)

Игылтме сыным -ышт ден -алышт суффикс-влак ыштат, мутлан: 1. А мый, шонет,
таклан тыге кутырыштам. (А. Асаев) 2. Ӱстелтӧрыштӧ кум икшывыж дене яра шӱрым
подылыштыт. (Я. Элексейн) 3. Сайпола вате ойго йӱкшӧ дене ятыр жап вӱдылыштӧ.
(А. Эрыкан)

Ныжылге да игылтме сынан койыш мут-влак чыла жап ден тайыкыште каласалтыт,
мутлан: малдалеш, малдале, малдалын, малдал, малдалнеже, почаҥыштеш, почаҥыште,
почаҥыштын, почаҥышт, почаҥыштнеже.

Тайык — чынак лийше але чынак лийдыме, тыгак ышташ кӱштымӧ, шонымо койышым
каласаш полшышо йылмылончыш сын. Мутлан: тунемам — чын лийше койыш, ом тунем —
чынак лийдыме койыш, тунем — кӱштымӧ койыш (чын лиймыже пале огыл), тунемнем —
шонымо койыш (но ышталтеш але ок ышталт — пале огыл).

Нине ойыртемым каласен пуаш марий йылмын посна йӧнжӧ (мутмучаш ден суффикс) уло,
садлан кум тайыкым палемдаш лиеш:

Индикатив тайык чын лийше але чынак лийдыме койышым каласен пуа. Тудын чыла чот,
лица да жап сынже уло. Мутлан: 1. Мардеж шӱшка тумна йӱк дене, урем лӱшка - кугу
пайрем. (Олык Ипай) 2. Йӧратымаш чеверлыкым ок терге. (А. Бик) 3. Чолпан ден
Даша пӧрт гыч кид кученак лектыч. Окалче эскерен ончен кодо. (А. Асаев) 4.
Пушеҥге-влак ужар сывыным чиен шогалыныт, нарашта лышташышт дене ваш-ваш
мутланат. (М. Шкетан)

Кызытсе-шушаш жапысе койыш мут лица да чот дене вашталтеш. Тудын шкет да шуко
чотысе куд лица сынже уло. Чыланат пеҥгыдемден каласыме да шӧрымӧ сынан лийыт.

Шӧрымӧ сыныште 1-ше тодышан койыш мут-влак неопреденный сынын -аш суффиксдыме
муттӱҥжӧ дене пыта гын, почешыже муттӱҥысӧ пералтышан йоҥйӱк дене келшышын е, о
але ӧ возалтеш.

Эртыше жап койыш мут ойлымо деч ончыч лийше койышым ончыкта. Эртыше жап сын кок
тӱрлӧ: тыглай да йыжыҥан. Тыглай эртыше жап ик койыш мут дене каласалтеш да кок
тӱшкалан шелалтеш.

Йыжыҥан эртыше жап кок мут дене ышталтеш: иктыже - койыш мут, весыже частице.
Мутлан: толеш ыле, толеш улмаш, толын ыле, толын улмаш.

Мутлан: 1. Молгунам школыш утларакшым рвезе-влак погынат ыле. (А. Эрыкан) 2.
Япык кугыза чодырашке кая да арня, кок арня коштеш улмаш. (С. Чавайн) 3.
Землянке деч кумло ошкыл наре куржынна ыле, адак волгенче волгалте. (И.
Ломберский) 4. Аркамбалне ик колызо илен. Тудо телыже-кеҥежше Элнетыште колым
кучен илен улмаш. (С. Чавайн)



https://mhr.wikipedia.org/wiki/%D0%9A%D0%B8%D0%BB%D0%B8%D0%BC%D0%B0%D0%BD%D0%B4%D0%B6%D0%B0%D1%80%D0%BE

Килиманджаро – эн кугу, чулым вулкан Танзанийын юдвел-эрвел могырыштыжо, Африкын
теҥыз ӱмбалныже эн чот кугу точкыжо (5895 кв.м). 1902 ий гыч 1918 ий марте
Кайзер Вильгельмын чоҥгаже маналтын. Килиманджаро Масаи плоскогорь умбалне
нӧлталтеш. Масаи плоскогорь теҥыз ӱмбалне индеш шӱдӧ метр кӱкшытыште верланен.
Тудын лиймыж нерген тӱрлӧ шонымашым шонен луктыныт. 2003 ийыште шанчепашаеҥ-влак
иктешлымашым ыштеныт, пуйто шулышен пытыше лава Кибон тӱҥ чоҥгаштыже ныл шӱдӧ
метр кратер йымалне верланен. Вес чолгалыкше ок прогнозироватлалт, газым гына
кышка. Туге гынат, лӱдшык уло, пуйто вулкан сирлен кая, да тиде сирлен каймыже
Сент-Хеленс вулкан семынак кугу изверженийым ыштен кертеш. Кодшо ийын Кибошто
грунтын икмыняр сирлем ден тарванымаш лийын. Ик тыгай шыркаҥашыштыже «западня
брешь» манме шочын шинчын.



https://mhr.wikipedia.org/wiki/%D0%99%D3%B1%D0%B4%D0%B2%D0%B5%D0%BB-%D0%9A%D0%B0%D0%B2%D0%BA%D0%B0%D0%B7_%D1%84%D0%B5%D0%B4%D0%B5%D1%80%D0%B0%D0%BB_%D0%B9%D1%8B%D1%80%D0%B2%D0%B5%D0%BB

Йӱдвел-Кавказ федерал йырвел, тыгак Йӱдвел Кавказ федерал йырвел семын возалт
кертеш (рушла Северо-Кавка́зский федера́льный о́круг) --- Кечывалвел федерал
йырвел гыч лукмо российысе федерал йырвел. Дмитрий Медведевын кӱштыкшӧ почеш
2010 ий 19 Шорыкйолышто луктыныт. Российын кечывалвел европо ужашыштыже, Йӱдвел
Кавказын рӱдӧ да эрвел ужашыштыже верланен.

2000 ий 13 Ага гыч 21 Пеледыш марте Кечывалвел федерал йырвел лӱмым нумалын.
Россий Федерацийысе кумдык деч 1 % наре гына айла. Российыште тиде эн изи
федерал йырвел, пырля шотлымо моло калык-влак дене таҥастарымашыште руш калыкын
чотшто тыште шагалрак. Йырвел рӱдер - Пятигорск ола.



https://mhr.wikipedia.org/wiki/%D0%99%D0%BE%D1%88%D0%BA%D0%B0%D1%80_%D0%BA%D0%B5%D1%87%D0%B5

Йошкар кече — марий йылме дене возымо газет. Тудо икымше кече гычак большевик
газет ыле. Революций годым большевик-влак Озаҥыш толымо деч вара Наркомнац
пеленсе Рӱдӧ марий пӧлкан пуымо оксаж дене газетым савыкташ тӱҥалыме. Редакторже
- Сави В. А., пашаеҥже-влак: Сави ден Соколов лийыныт. Нуно кокытан ошын
тюрьмашкыже гыч лекше, газетын икымше номерешыжык ошо ваштареш чот шогаш ӱжмашым
савыктеныт.

1920 ий Ӱярня тылзе гыч тӱҥалын 1921 ий Пеледыш тылзе марте Сергей Чавайн
редакцийын пашаеҥжылан шоген. Вара 1921 ий мучаш гыч тӱҥалын, 1922 ий 15 Пеледыш
марте ондак обработчиклан, вара тӧрлатышелан шоген.

Кеч "Йошкар кече" Чарлашке куснымо, тудо кӱрылтде лектын шогыш. Тушто у савыктыш
почылтмо.



https://mhr.wikipedia.org/wiki/%D0%94%D0%BE%D0%BC%D1%80%D0%B0%D1%87%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%92%D0%B0%D0%BB%D0%B5%D1%80%D0%B8%D0%B0%D0%BD%D0%BE%D0%B2%D0%B8%D1%87

Василий Валерианович Домрачев (6 Пеледыш 1963, У Торъял кундем Часамласола ялеш
шочын) — российысе актер, драматург, режиссёр. Марий Эл Республикын Калык
артистше (2004 ий). Уло Российлан «Особенности национальной охоты» фильмыште
прокурорын рольжым устан чоҥымо дене палыме.

Василий Домрачев У Торъял кундем Часамласола ялеш 6 Пеледыш 1963 ийыште шочын.
Тудо жапыште У Торъял кундем Марий АССРыште лийын. 1985 ийыште ГИТИСым тунем
пытарен. 1986—1997 ийлаште М. Шкетан лӱмеш Марий кугыжаныш драме театрыште пашам
ышташ тӱҥалеш. В 1996—1997 ийлаште Моссовет лӱмеш театырыште П.О. Хомский
профессор ден режиссура шотышто стажировкым эртен.

1997—2001 ийлаште Марий Самырык Театрыште актерлан ышта. 2001—2002 ийлаште
Георгий Константинов лӱм руш драме театрыште тырша. 2002 ийыште адакат М. Шкетан
лӱмеш Марий кугыжаныш драме театрыш пӧртылеш, но ынде тӱҥ режиссёр семын. Ты
пашаште 2007 ий марте шуаралтеш.



https://mhr.wikipedia.org/wiki/%D0%93%D0%B0%D0%B3%D0%B0%D1%80%D0%B8%D0%BD,_%D0%AE%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Юрий Алексеевич Гагарин (9 март 1934-27 март 1968) — тудо совет
лётчик-космонавт, Совет Ушемын геройжо, российысе да моло йот элласе мландын
почётный гражданинже.

Юрий Алексеевич Гагарин 9 март 1934 ий Клушино ял Гжатск кундем, кресаньык ешеш
шочын кушкын. Ачаже, Алексей Иванович Гагарин, (1902–1973) плотник лийын, аваже,
Анна Тимофеевна Матвеева, фермыште пашам ыштен.

24 май 1945 ийыште уло еш дене нуно Гжатскыш куснат. 1946 ий майыште Гагарин
кудымшо классымат туштак тунем пытара, да 1954 ий 25 октябрьыште Люберцкий
10№-ан ремесленный училищыш тунемаш пура.

1951 ий августышто тудо Саратовский индустриальный техникумыш тунемаш пура, 25
октябрь 1954 ийыште тудо иквмше гана аэроклубыш кая. 1955 ийыште Юрий Гагарин
моткоч сайын тунеммыжым пытара, вара икымше гана шке гыч Як-18 самолёт дене
чоҥештылеш. Чылажге ты клубышто тудо 196 гана чоҥештылын.

12 апрельыште 1961 ийыште тудо уло тӱнялан икымше еҥ лийын, кудо космосыш
чоҥештен. "Восток" лӱман ракетоноситель да "Восток" корабль ден, Байконур
космодром гыч, кушто лийын Юрий Алексеевич Гагарин тудо чоҥештен. 108 минут деч
вара тудо сайын, Саратов велысе Энгельс ола деч тораште огыл, шинчын. Тыге 12
апрель 1962 ий гыч тиде кечым пайрем семын эртараш тӱҥалыныт.

Икымше тыгай космический чоҥештылмаш шарнымашеш кодын, а Юрий Алексеевич Гагарин
шкеже чылалан палыме айдемыш савырнен. Йот элласе правительство да тӱрлӧ мер
организаций кӱштымылан кӧра тудо кумло наре тӱрлӧ олаш миен коштын. Тылеч поснак
тудо Совет Ушем кӧргыштат ятыр вере лийын. Варажым мер пашамат виктарен шоген,
Жуковский лӱмеш академийымат тунем пытарен, ЦПК-ат пашам ыштен, идын годымак
космысыш чоҥешташат ямдылалтын.

27 март 1968 ийыште авиакатастрофеш, учебный пашам эртышышла тудо ӱмыржӧ дене
чеверласа. Тыге тудым шарнымаш лӱмешыже ятыр олалан, уремлан лӱмыштым
вашталтеныт. Тӱрлӧ олалаште чапкӱм шынденыт.

27 октябрьыште 1955 ийыште Гагарин Совет армий радамыш логалеш, тушечын Орынбор
оласе К. Е. Ворошилов лӱмеш 1-ше военно-авиационный училищыш логалеш. Тунемын Ю.
А. Гагарин палыме лётчик-испытатель Я. Ш. Акпулатов ден. Тӱрлӧ нелылыклан кӧра,
25 октябрь 1957 ийыште тудо моткоч сайын тунем пытара. Кок ий жапыште Мурманск
воктенысе 169-ше истребительный полкыштыжо Касвел флотысо 122-шо дивизийыште
служитля. 1959 ий октябрьлан чылажге 259 жагатым чоҥештылын.

Космонавт-влакым ойырен налаш, да икымше гана "Восток икыт" дене чоҥешташ
туныктымаш моткоч кугу каҥашымаш лийын.Ты отборым эртараш ятыр специалист-влак
полшеныт. 9 декабрь 1959 ийыште Юрий Гагарин рапортым воза. Арня гыч тудым Моско
олаш медосмотырым эрташ кӱштат. 1960 ий тӱҥалтышыште тудым эше ик гана ӱжыктат,
да тылеч вара тудым космосыш чоҥешташ йӧршылан шотлат. Икмыняр жап гыч тудо ешыж
дене вес верек кусна, да туштак кажне кечын тӱрлӧ занятий-влаклан ямдылалташ
тӱҥалеш.



https://mhr.wikipedia.org/wiki/%D0%92%D0%90%D0%97-2112

ВАЗ-2112 - Волжский автомобильный заводын 5 омсан хэтчбек кузован легковой
автомашина.

Модельым 1999 ийыште лукташ тӱҥалыныт. ВАЗ-2110 седан дене таҥастарымаште тудо
кӱчыкрак 4170 мм , багажник кугыт 400 л. ВАЗ-2112 утларак корным шижеш виктарыме
йӧн утларак куштылго.

ВАЗ-2112 хэтчбек утларак спорт сынанрак автомобиль. Тыште ВАЗ-2110 автомобиль
дечын конструкций ойыртемым а ВАЗ-2111 универсал деч шеҥгел диваным келыштарыме.
Лада-110 деч чыдла сайым налын ВАЗ-2112 тыгодымак ойыртемалтеш: кӱчык кузов дене
да шагал багажник ужашлан тудым шеҥгел диваным шӧрын пыштыме дене кугемдаш лиеш.
Шеҥгел диванын эҥертышыже кок ужашлан пайлалтын. Нуным посна поген пышташ лиеш.

2008 ий гычын ВАЗ-2112 авутомашинам "Богдан" укарин заводышто лукташ тӱҥалыныт.
Лада-112 дечын посна тыгак ВАЗ-2110 ден ВАЗ-2111 луктыт.



https://mhr.wikipedia.org/wiki/%D0%91%D0%BE%D0%B3%D0%BE%D1%81%D0%BB%D0%BE%D0%B2%D1%81%D0%BA%D0%B8%D0%B9,_%D0%94%D0%BC%D0%B8%D1%82%D1%80%D0%B8%D0%B9_%D0%A4%D1%91%D0%B4%D0%BE%D1%80%D0%BE%D0%B2%D0%B8%D1%87

Димитрий Орай (Дим. Орай, Орай) (Дмитрий Фёдорович Богословский) (1901 Идым 18
(Идым 5) Марий Эл, Шернур кундем, Марий Пижай ял — 22 Шорыкйол 1950 Марий Эл,
Марий Тӱрек, Косолоп сола) — марий серызе, прозаик, журналист.

1941–1945 ийласе Кугу Ачамланде сарыште талылыкым ончыктымылан да тылыште пашам
лым лийде ыштымылан Димитрий Орай «Ленинградым аралымылан», ««1941-1945 ийласе
Кугу Ачамланде сарыште Германийым сеҥымылан»» да ««1941-1945 ийласе Кугу
Ачамланде сарыште чапле пашалан»» медаль-влак дене да кум гана Марийский АССР
Верховный Совет Президиумын Почётный грамотыж дене палемдалтын.

(Зайниев Г.З, Таникеева В.Д. Лӱм верч огыл возенам: Дим. Орай: писатель,
журналист, айдеме: статья, ой-шомак, серыш, шарнымаш. Йошкар-Ола, Мар. кн.
савыктыш, 2011. С. 51–53).

(С. Эман. Сылнымут нерген мут. Йошкар-Ола, Мар. кн. изд-во, 1971. С. 131–132,
168–169).

(Г. Зайниев. Онар калыкын эргыже: Писатель Дим. Орайын шочмыжлан – 110 ий //
Ончыко. 2011. № 8. С. 93–94).



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B5%D0%B2,_%D0%A0%D0%BE%D0%BC%D0%B0%D0%BD_%D0%AE%D1%80%D1%8C%D0%B5%D0%B2%D0%B8%D1%87

Роман Юрьевич Алексеев (23 Шыжа 1976, Марий Эл Йошкар-Ола)— марий актер,
режиссёр, мурызо, киноактер, Марий Эл Республикын сулло артистше (2006), М.
Шкетан лӱмеш Марий калыкле драме театрын тӱҥ режиссержо, Марий Эл Радион йӱкшӧ.

1998 ийыште М.Щепкин лÿмеш Кÿшыл театр училищым тунем пытарен, Ж.Б.Мольерын
пьесыж почеш «Тартюф» диплом спектакльыште Тартюфын рольжым модын,
«Драматический театрын да кинон актёржо» специальность дене дипломым налын да
М.Шкетан лÿмеш Марий кугыжаныш драма театрыш пашаш толын. Варажым Р.Алексеев
М.Шкетанын «Эреҥерыштыже» Сакарым, С.Николаевын «Саликаштыже» Сармаевым,
Ю.Байгузан «Порсын лÿҥгалтыштыже» Ирын да моло спектакльыштат тÿрлö рольым модын
да модеш. Тачысе кечылан тудын репертуарыштыже коло чоло роль погынен.
Чылаштыжат артистын шкешотан улмыжо, образыш келгын пурен моштымыжо, геройжын
илышыж денак илаш тыршымыже раш шижалтыт. Тидыжлан содыки режиссёрын ассистентше
пашам кок ий наре ыштымыжат, режиссёр курсышто тунеммыжат кугун полшат: Б.Щукин
лÿмеш Театр институтын режиссура отделенийыштыже тунемын, 2008 ийыште дипломым
налын. Кызыт тудо М.Шкетан лÿмеш Марий кугыжаныш драма театрын тÿҥ режиссёржылан
ышта. А.Слаповскийын «Блин-2», А.Володинын «Пять вечеров», В.Гуркинын «Саня,
Ваня, с ними Римас» произведенийышт почеш «Блин-2», «Улыжат вич кас», «Вучо,
мане, пöртылам», тыгак В.Регеж-Гороховын «Кугезе муро» драмыж почеш
спектакль-влакым калык куанен онча, кÿкшын акла. Чыла тиде веле огыл, Роман
Юрьевич кызыт эше Палантай лÿмеш тӱвыра да сымыктыш колледжыште туныкта.



https://mhr.wikipedia.org/wiki/BMX

bmx [бэ-эм-икс] - велосипед спортын ик тӱрлыкшӧ. Велосипедше тыглай, проста
огыл, кӱкшыт денже изирак, рульжо вияш, ӧртнӧржӧ (сиденьыже) моткоч ӱлнӧ,
кудалыштше тушко огешат шич. Тыгай велосипед писын кудалышташлан огыл, тудын
дене оҥай да сӧрал трюкым ыштат. Трамплиныште тӧрштыме годым, южышто сальтом
ыштат, шке йыр савырнен шуктат. Тиде экстремал спортын тӱрлыкшӧ ВМХ маналтеш.

bmx - англичан йылмысе мут кӱчыкемдымаш. "Вело-мото кросс" семын кусаралтеш.
Тиде мут 1972 ийыште шочын. Велоспортсмен-влаклан велосипед дене тыглай
кудалыштмаш шерым темен, да нуно шкаланышт экстримым кычалаш пижыныт. XX-шо
курымын 70-ше ийлаштыже Америкыште у велосипедым ыштеныт. Колесаж тудын изи,
рамыже моло велосипед деч кок-кум пачаш чоткыдырак. Велосипедлан «Харо спорт»
лӱмым пуэныт. У технологий дене пайдаланен мастер-влак руль шотышто кугу пашам
ыштеныт. Ынде руль шке йырже пӧрдын кертын. А вет рульыштак эше кид тормоз
верланен. Тудо жапыште велоспортсмен-влак писылык шотышто гына таҥасеныт. Но
тыгай велосипедым ыштымеке шукын у спортыш ушненыт, кудылан лӱмжӧ - ВМХ.



https://mhr.wikipedia.org/wiki/6_%D0%A8%D1%8B%D0%B6%D0%B0

6 Шыжа — григориан кечышот почеш идалыкын 279-ше (кужемдыме ийлаште 280) кечыже.
Идалык пытыме марте 86 кече кодеш.

 Россий — Страховой ушемыште тыршыше пашаеҥ-влакын пайремышт палемдалтеш. Вес
семынже ты кечым Страховщикын кечыже маныт.

Ираидан кечыже. Ожно ты кечын мужедыныт: поснак окса дене кылдалтше турло
йодышым рашемдаш тыршеныт. Тидлан кок энерын ушнымо верыш миеныт, да кок атыш
кок энер гычат вудым налын, монго конденыт. Вара эскереныт, кудо атыштыже вуд
иземеш: ару да шыман йогышо энерысе вуд шагалемын гын, оксат шула – манын
ушаненыт.



https://mhr.wikipedia.org/wiki/100_%D1%82%D3%B1%D0%B6%D0%B5%D0%BC_%D0%B5%D2%A5_%D0%B4%D0%B5%D1%87_%D0%BA%D1%83%D0%B3%D1%8B%D1%80%D0%B0%D0%BA_%D0%BA%D0%B0%D0%BB%D1%8B%D0%BA%D1%87%D0%BE%D1%82%D0%B0%D0%BD_%D1%80%D0%BE%D1%81%D1%81%D0%B8%D0%B9%D1%8B%D1%81%D0%B5_%D0%BE%D0%BB%D0%B0%D0%BB%D0%B0

По итогам переписи 2010 года cреди 1100 городов России 164 города имеют
численность населения более 100 тыс. жителей, входя в категории больших,
крупных, крупнейших городов и городов-миллионеров.

Выделены цветом центры субъектов Российской Федерации. Жирным выделены центры
федеральных округов Российской Федерации

Примечание. Стоит отметить, что Великие Луки, Тобольск, Парат, Магадан, Серов,
Канск, Усть-Илимск, Глазов, Соликамск, Ухта, Киселёвск, Новотроицк, Ногинск,
Кинешме и Назрань (список неполный) на 14 октября 2010 года не являются
стотысячниками, но достигали этого уровня в отдельные годы. Великие Луки,
Тобольск, Магадан, Канск, Усть-Илимск, Глазов, Соликамск довольно быстро теряют
население. Парат да Серов имеют стабильное население, но оно меньше 100 тысяч
человек. Железногорск (Курск велыште), Домодедово (Моско велыште), Бердск
(Новосибирск велыште) никогда не достигали этого уровня, но постепенно
приближаются к нему. Из остальных городов реальные перспективы вернуться в число
стотысячников имеют только Назрань, Парат да, возможно, Тобольск. В советский
период (по данным переписей 1979 и 1989 годов) ещё четыре города достигали
стотысячного населения — Мичуринск, Анжеро-Судженск, Усолье-Сибирское да Воркута
(список неполный), но уже по переписи 2002 года и далее они испытали сильную
депопуляцию, и в настоящее время их население даже не превышает 90 тысяч человек
и продолжает снижаться, а Воркута вообще со 115,6 тысяч человек в 1989 году
снизила численность населения до 71,4 тысяч человек на начало 2009 года. В связи
с этим в таблице они не представлены.



https://mhr.wikipedia.org/wiki/%D0%AD%D1%81%D0%B0%D1%83%D0%BB%D0%BE%D0%B2%D0%B0,_%D0%A1%D0%B2%D0%B5%D1%82%D0%BB%D0%B0%D0%BD%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Светлана Эсаулова (Светлана Николаевна Эсаулова) (1954 Шыжа 15, У Торъял кундем,
Чӱксола) — марий серызе, почеламутчо.

У Торъял кундем, Чӱксола ялыш 1954 ий 15 Шыжаште шочын. У Торъял кундемысе
кыдалаш школым тунем пытарымеке, туштак музык туныктышылан пашам ышташ тӱҥалын.
Маргосуниверситетыште тунемын, но тунем пытарен огыл, пелашыже дене пырля
Байконурышко кая. 1992 ийыште Москосо М. Горький лӱмеш Литератур институтым
тунем пытара. Радиошто, «Марий коммуна», «Кугарня» газетлаште, «Кече» журналыште
журналистлан пашам ыштен.

«Шочмо мланде» икымше почеламутшым Светлана Эсаулова тӱжем индеш шӱдӧ шымле
кокымшо ийыште, [[«Марий комуна» газетеш савыктен луктын. Тӱжем индеш шӱдӧ
кандаш лу кокымшо ийыште тудын ятыр почеламутшо «Кинде-шинчал» сборникыш пурен.
Тӱжем индеш шӱдӧ индеш лу икымше ий гыч ССРУ писатель ушемыште лийын. Лудшо-влак
тудын «Кидшер» (1991) сборникшым куанен вашлийыныт. Каласен кодыман, Светлана
Николаевнан ятыр почеламутшылан семым келыштарыме, муро-влак шочыныт. Марий
книга савыктыш Светлана Эсаулован почеламут аршашыжым у книга дене савыктен
луктын. Тудо «Шинчашкет ом ончо сулыканла» маналтеш. Поэтессе Валентина
Изилянова Светлана Эсаулован поэзий аршашыжым, рушла кусарыме тудын
почеламутлажым, порын шарнен каласыме ой-шомаклам иктыш чумырен, чапле книгам
ямдылен.



https://mhr.wikipedia.org/wiki/%D0%A8%D0%BE%D0%BF%D1%82%D1%8B%D1%80%D1%8D%D2%A5%D0%B5%D1%80

Шоптырэҥер (рушла Шоптранер) — Российыште Марий Элын У Роҥго кундемыштыже
верланыше Вечын ял шотан илемыш пурышо ял. Калыкчот: 5 еҥ (2004 ий), 9 еҥ (2010
ий)..

Негызым Трубичата ял гыч толшо-влак пыштеныт. 1869-ше ийыште 14 суртышто 47
пöръеҥ да 96 ÿдырамаш иленыт гын 2004-ше ийыште эртыше еҥшотлымаш почеш ялыште 3
сурт веле кодын.

1931-ше ий 30-шо Ӱярня тылзыште «Крестьянин» колхозым почмо. Икымше вуйлатыше
Иван Михайлович Леухин лийын. Кугу Ачамланде сар тÿналмеке, ял гыч фронтыш 60 еҥ
каен, 25 патыр веле пöртылын.

1957-ше ийыште пожар лиймылан кöра, пел ял йÿлен, тиде амал денак ял калык вес
вере илаш кусненыт.

Лÿмлö еҥ-влак: Кугу Ачамланде сарын участникше – Пётр Васильевич Леухин да
молат.



https://mhr.wikipedia.org/wiki/%D0%A8%D0%B5%D1%80%D0%BD%D1%83%D1%80

Шернур (Макарля) (рушла Сернур) — Российыште Марий Элын Шернур кундемыштыже
верланыше ола сынан посёлко. Шернур кундемын рӱдерже. Калыкчот: 9100 еҥ (2005
ий), 8686 еҥ (2010 ий).

1849-ше ийыште тӱҥалтыш училищым почмо. 10 ий гыч училищыште 17 йоча тунемын, 2
туныктышо пашам ыштен. 1895-ше ийыште школысо лудмовер почылтын. 1868-ше ийыште
земской эмлымвер почылтын. Совет власть толмеке Шернур посёлко эшеат моторешташ,
тӱзаҥаш тӱҥалын. 20 курымын 20-шо ийла мучаште Шернур калык «3-шо Интернационал»
коммуным почыныт. 1-ше трактор 1929-ше ийыште пашам ышташ тӱҥалын. Тидын нерген
Шабдар Осып поэмым возен. Кугу Ачамланде сар тӱҥалмеке фронтыш 500 еҥ каен, 300
еҥже пӧртылын огытыл. Сарын икымше кечынжак шке кумылын кайше – влак 20
заявленийым возеныт.

Пурлыклан: Мотор верысе кундем, чапланыше марий-влаклан да Кугу Ачамланде сар
годым вуйыштым пыштыше-влаклан памятник – обелиск-влак, Архангел Михаил лӱмеш
черке шотлалтыт.



https://mhr.wikipedia.org/wiki/%D0%A8%D0%B0%D0%B9%D0%B1%D0%B0%D0%BD_%D1%85%D0%BE%D0%BA%D0%BA%D0%B5%D0%B9_%D0%B4%D0%B5%D0%BD%D0%B5_%D1%82%D3%B1%D0%BD%D1%8F%D0%BC%D0%B1%D0%B0%D0%BB_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82

Ша́йбан хокке́й дене тӱнямба́л чемпиона́т (руш. Чемпиона́т ми́ра по хокке́ю с
ша́йбой) --- Калык-влак кокласе Хоккей Федерацийын вуйлатымыж почеш кажне ийын
эртыше спорт таҥасымаш. 1920-шо ий гыч эрта. Тӱҥалтышыште Олимпий модмаш
радамыште эртен. 1930-шо ий гыч таҥасымаш кажне ийын эрта (лач 1940-1946 ийлаште
Кугу Ачаэл Сарлан кӧра лийын огыл, да 1980, 1984, 1988 ийлаште Теле Олимпий
модмаш Тӱнямбал чемпионатым авырен. 1968 ий марте Олимпиадым эртарыме годым
хоккей дене Олимпий турнир Тӱнямбал чемпионатлан шотлалтын.

Шайбан хоккейыште кызытсе тӱнямбал чемпион лӱмым (2010 ий) Чехийын чумыр
командыже сулен.

16 командым ныл тӱшкалан шелыт (А, B, C, D). Кажне тӱшкаште 4 команде. Тиде
этапыште тӱшка гыч 3 команде лектеш. Шке тӱшкаште сеҥалтше команде-влак
"эмасымаш раундышто" шке коклаште таҥасат, ик команде эше А дивизионышто вара
кодын кертеш. Турнирын икымше ужашыштыже команде-влак шке тӱшкаште улшо
команде-влак дене гына таҥасат. 2007 ийысе Чемпионат марте сеҥымашлан команде 2
баллым налын, ик тӧр модмылан 1, сеҥалтмылан 0. 2007 ий гыч вашталтыш пурен.
Матчын тӱҥ жапыштыже команде-влак ик тӧр модыныт гын, нуно эше ешартыш 5 минутым
(овертайм) икымше гол марте модыт. Ешартыш жапшыте сеҥыше ок лек гын кажне
команде 3 штраф кырымашым (буллитым) ышта. Кум буллит деч вара счет ок вашталт
гын, буллит-влакым мужыр дене пурат. Мутлан, 1 команде шайбым пуртен, а 2
команде пуртен кертын огыл гын, 1 команде сеҥышыш лектеш. Тӱҥ жапыште сеҥен
шуктымылан команде 3 очком налеш, овертайымште але буллит дене сеҥымылан 2 очко;
овертаймыште але буллит дене сеҥалтмылан 1 очко, тӱҥ жапыште сеҥалтымылан
нимыняр ок нал.

"Эмасымаш раундышто" H тӱшка чоҥалтеш. Тушто ныл команде ваш-ваш таҥаса. Кок эн
сай команде элите дивизионышто кодеш, сеҥалтше-влак ӱлыл дивизионыш каят. 2008
ийысе Тӱнямбал чемпионатыште H тӱшка чоҥалтын огыл, вес ийын "эмасымаш раундым"
угыч пӧртылтеныт.

Тиде ужашым (плей-офф) лӱмдат. 8 команде гына кодын. Кумшо этап финалын чырыкше
(руш. 1/4 финала), финалын пелыже (руш. 1/2 финала), 3-шо вер верч матч, да
финал матч гыч шога. Тиде этапыште сеҥалтше команде лектын кая. Финал чырыкыште
сеҥыше финал пелыш логалеш. Сеҥалтше таҥасымаш гыч кораҥеш. Финал пелыште кок
сеҥыше команде финалыш логалыт, нунын коклаште Кубок модылтеш. Пел финалыште
сеҥалтше-влак кумшо вер верч таҥасат. Финалын чырык, пелыштыже, тыгак, кумшо вер
верч таҥасымашлаште тӱҥ жапыште команде-влак ик тӧр модыныт гын, 10 минуташ
ешартыш жап пуалтеш. Икымше гол марте модыт. Финалыште овертайымын кужутшо 20
минут. Тӱҥ жапыште сеҥыше лектын огыл гын команде-влак кум буллит гыч лупшат.
3-шо верым налше команде той медальым налеш, 2-шо - ший, 1-ше шӧртньӧ
медаль-влакым да чемпион кубокым.

2010 ийыште 17 Идымын Порторож олаште эртыше Калык-влак кокласе Хоккей
Федерацийын конгрессыштыже эртыме радамыш вашталтышым пуртымо нерген келшеныт.
Ончылгоч этап огеш лий, квалификацийыште таҥасыше-влакым кок тӱшкалан шелыт,
кажне тӱшкаште 8 команде. Ик тӱшка гыч ныл команде финал этапыш (плей-офф)
лектеш. Финалын чырыкыштыже команде-влак шке тӱшка гыч команде-влак ваштареш
модыт, пелфиналыште - вес тӱшкасе команде дене. Тӱшкаште пытартыш верым налше
команде-влак I дивизионыш логалыт. Шке тӱшкаште 5-8 верым налше команде-влак
тиде чемпионатыште тетла модын огыт керт. Нине вашталтымаш-влакым 2012, 2013
ийыласе Тӱнямбал чемпионатлаште вийым налыт.



https://mhr.wikipedia.org/wiki/%D0%A7%D1%83%D1%80%D0%B8%D0%B9%D1%8B%D0%BC_%D0%BF%D0%B0%D0%BB%D1%8B%D0%BC%D0%B0%D1%88

Чурийым палымаш — фотосӱрет але видео-йогынын кадрже гыч автоматик семын айдемын
идентификацийым але верифицийым ышташлан компьютер программе. Тидым ышташ тыгай
йӧн уло - фотосӱретысе чурийын ойыртемжым базыште улшо чурий-влак дене
таҥастараш.

Чӱчкыдын лӱдыкшыдымылык радамлыклаште кучылталтеш. Вес биометрий дене таҥастараш
лиеш: парняпале але шинчан шонанпыл чораже.

Южо алгоритм-влак чурийым палымашлан айдемын чурийын фотосӱретше гыч палем, але
палдыртымашым налыт. Мутлан, алгоритм шинчан, нерын але оҥылашлун ваш
верланымашым, кугытшым але сыным муын кертеш. Вара тиде палдыртымаш-влак почеш
вес фотосӱрет-влакым кычалат. Вес алгоритм-влак чурий дене фотосӱрет погыным
нормализироватлат, чурийын палым ишат, чурийым палымашлан кӱлешан палым гына
кодат. Вара фотосӱрет-влак тиде ишыме пале-влак дене таҥастаралтыт.

Эн чӱчкыдын кучылтмо алгоритм-влак: PCA (Principal Component Analysis), шкечурий
(eigenface), LDA (Linear Discriminant Analysis), Elastic Bunch Graph Matching,
шылтыме Марковын модельже да Dynamic Link Matching.

Ик чарак гына уло - чурийын чоншижмашыже. Чурийын чоншижмашыже изометрий семын
лийже манын, метрик геометрийын йӧн-влакым кучылташ лиеш.



https://mhr.wikipedia.org/wiki/%D0%A5%D0%B0%D1%80%D0%BB%D0%B0%D0%BC%D0%BE%D0%B2,_%D0%92%D0%B0%D0%BB%D0%B5%D1%80%D0%B8%D0%B9_%D0%91%D0%BE%D1%80%D0%B8%D1%81%D0%BE%D0%B2%D0%B8%D1%87

Вале́рий Бори́сович Харла́мов (14 Шорыкйол 1948 — 27 Сорла 1981) — тале
хоккеист, ЦСКА командын да Совет Ушем чумыр командын форвардше. Совет Ушемын
сулло спорт мастерже (1969). 2 гана Олимпий чемпион (1972-1976), 8 гана тӱнямбал
чемпион лӱмым сулен. Совет Ушемын эн сай хоккеистше (1972, 1973). 70-ше ийлаште
шочмо элыштыже гына огыл, йот эллаштат кугу пагалымашым сулен.

Ачаже - Борис Сергеевич Харламов - «Коммунар» заводышто слесарьлан ыштен. Аваже
- баск калык гыч, Бильбао олаште шочын, чын лӱмжӧ - Арибе Аббад Хермане
(Бегонита), 1937 ийыште изи ӱдыр улмо годымжо Совет Ушемыш Испаний гыч сар деч
утарашлан конденыт. 1940-ше ий гыч Борис дене пырля ик заводышто тыршеныт.

Валерий Харламов Москошто Шорыкйол тылзын 13 гыч 14 кече кокласе йӱдым шочын.
Эргылан Валерий Чкалов лӱмеш лӱмым пуэныт. Вара Харламовмыт ешыште Татьяна лӱман
ӱдыр шочын. Изи годсек Валерий футбол да хоккей дене модын. Коньки ӱмбаке икымше
гана 7 ияш годымжо шогалын. Ачаже заводысо командыште чӱчкыдын хоккей дене
модын, эргыжымат пырля чӱчкыдын наҥгаен. Эрге йӱштыштӧ ынже кылме манын, тудлан
коньким йолышкыж чиктен да ий валке луктын.

1961 ийын Ӱярня тылзын Харламов ангине дене черланен, чер, шарлымеке, вес
органлашке куснен. Эмлызе-влак эргын шӱм порокым муыныт, да ревмокардит
диагнозым шынденыт. Валерлан физкультур урокыш кошташ, уремыште куржталаш,
нелытым нӧлтышташ, ияш чареныт. Но ачаже вес семын шонен. Кунам 1962 ийыште
кеҥежым Ленинград кугуремыште кеҥеж катокым почыныт, 14 ияш эргыжым тушко,
хоккей секцийыш колтен. Аважлан нимом каласен огытыл. Тудо ийын 1949 ийыште
шочшо рвезе-влакым гына тушко налыныт, но Валерий изи капан, каҥга лийын,
тренерым шоешт кертыныт. Валерийым Вячеслав Тазовын тӱшкашкыже налыныт. Икмыняр
жап гыч шоя почылтын, но сайын модмыжлан эргым луктын колтен огытыл. Хоккеистым
Андрей Старовойтовын тӱшкашкыже кусареныт. Тудын дене ныл ий тунемын. Ты
жапшытак кум тылзыште ик гана ача ден эрге эмлымверыш, шӱмым тергаш коштыныт.
Изиш жап эртымеке самырык Валерий чыла чер-влакым сеҥен, тӧрланен, да уло вий
дене хоккей дене модаш тӱҥалын.

Талантан эргым ЦСКА-н тӱҥ командышкыж налаш темленыт, но армий клубын да Совет
Ушем чумыр командын тӱҥ тренерже Анатолий Тарасов самырык Харламовым кӱкшын
аклен огыл. Совет Ушемын юниор чемпионатын пытартыш турнирыштыже Минск олаште
1967 ийыште Харламов шкенжым моткоч талын ончыктен. Москошко пӧртылмеке ЦСКА
спортшколын тренерже Виталий Ерфилов командыш тудым ӱжын. Тиде ийынак, кеҥежым
Валерий Кудепст олашке сборыш кая. Тушто кап нелытым, патырлыкым поген.
Эркын-эркын Харламовым тӱҥ составыш пурташ тӱҥалыныт. 1967 ийыште Шыжа тылзын 22
кечынже икымше гана ЦСКА командыште модаш лектын. «Сибирь» ваштареш модыныт.
Армий команде куштылгын, 9:0 счет дене сеҥен, но Валерий ойыртемалт кертын огыл.
Мастарлыкым погашлан тудым вес ийын кокымшо лигыш, «Звезда» командыш колтат.
Тарасов «Звезда» командын тренержылан инструкцийым пуэн: «Те тудлан кажне кечын
кум гана модаш йӧным пуышаш улыда. Вашлиймаш-влак годым - кеч-кузе модмаш эртыже
- Валерий ий валне 70 процент деч шагалрак лийшаш огыл.»

Харламов «Звезда» командылан кугу пайдам конден - 40 модмашыште 34 шайбым
пуртен, калык тудым чот йӧратен шынден. 1968 ийыште Харламовым угыч Москошко
ӱжыт. Ӱярня тылзын 7 кечынже «Звезда» командыште пытартыш матчым модмеке,
хоккеист мӧҥгӧ пӧртылын. Пӧртылӧ кечынак Тарасов тудым ЦСКА командын
тренировкышкыж ӱжын.

10 Ӱярняштак Харламовым ЦСКА клубын тӱҥ составышкыж пуртат, угыч «Сибирь»
команде ваштареш модмашште. Армий команде угыч куштылгын, 11:3 счет дене сеҥен.
1968 ийыштак Вӱдшор тылзын 23 кечынже профессионал командыште шке икымше голжым
пурта - «Крылья Советов» командын капкашкыже. Но вес тургымышто гына тӱҥ
составыште кӱемалт кодын кертын. Борис Михайлов да Владимир Петров дене ик
тройкышто модын. Эркын-эркын кум форвард сай модмашым ончыкташ тӱҥалын.

Тудо ийынак Харламовым ССРУ-н кокымшо чумыр командышке ӱжыныт. Тиде команде
Чехословакийын командыжым Москосо калык-влак кокласе турнирыште алмаштен. Турнир
пытымеке Харламовым Совет Ушемын тӱҥ чумыр командышкыж ӱжыныт. Канаде ваштареш
модмашште Валерий когынек гана модаш лектын. Тиде модмаш-влакыштак ССРУ чумыр
командыште Михайлов - Петров - Харламов тройко кӱемалтын.1969 ийыште йолташ
модмаш-влакышке нине кум форвардым чӱчкыдын ӱжыныт, а вара Стокгольм олашке
Тӱнямбал чемпионатыш налыныт. Чемпионатыште сеҥымаш-влак деч вара Совет Ушем
Чехословакийлан сеҥалтын. Вара, швед-влакым сеҥымеке (кум шайбыге Петровын
тройкыжо пуртен), угыч Чехословакийлан сеҥалтын. Тренер-влак капкаоролым да
Харламовым титакленыт. Туге гынат, ССРУ чумыр команде тӱнямбал чемпион лийын
(мучашште Совет Ушем, Чехословакий, Швеций ик семын очком погеныт, пуртымо да
налме гол-влак кокласе ойыртем дене ме ончыко лектынна). Москошко пӧртылмеке
Харламов, Петров, Михайловмытлан сулло спорт мастер лӱмым пуэныт.

ЦСКА командын форвард тройкыжо кум ий жапыште чоҥалтын. Эн ончыч ЦСКА-шке Борис
Михайлов толын. 1967 ий гыч Владимир Петров ушнен. Тиде кок спортсмен верлан
ваш-ваш ӱчашен огытыл, тренер-влак нуным пырля шогалташ тыршеныт. Тӱҥалтышыште
Вениамин Александров дене пырля модыныт, вара нунын дек Харламов ушнен. 1968/69
тургымышто тренер-влак шижын шуктеныт: тиде тройышто Александровын мастарлыкше
гына уло, а эше лидерын чон вийже кӱлеш. Лач Харламов тиде тройыкшто Михайлов
ден Петровым почешыже вӱден. Ты годым кажне спортсменын модмо ойыртемже лийын:

Совет хоккейыште тиде тройко эн ончыч вий дене таҥасен модын. Харламов тыге
ойлен:

Хоккеист-влак ий валне модмо годым сайын ваш-ваш умыленыт, но илышыште
коклаштышт сай келшымаш лийын огыл.

Совет Ушемыште 1970-ше ийлаште самырык Харламов ик эн тале хоккеист лийын. Модмо
техникыже, коньки дене мунчалтымашыже, шайбым вӱдымыжӧ - чыла сай. 1970-71
ийласе Совет Ушемын чемпионатыштыже тавалыше-влакын капкашкышт 40 шайбым
пуртымеке эн сай бомбардир лӱмым сулен. 1971 ийысе тӱнямбал чемпионатыште
Харламовын голжылан кӧра Совет Ушем финалыште Швецийым сеҥен, а хоккеист кумшо
гана тӱнямбал чемпион лӱмым налын. 1971 ийын мучашыштыже, Саппоро оласе Олимпий
Модмаш деч ончыч Тарасов (тренер) у тактикым налын. Харламовым Викулов да Фирсов
дене пырля шогалтымеке у тройкым чоҥен. Тӱҥалтышыште тиде тройкым «Известия»
газетын пӧлекше верч турнирыште акленыт. Тройко адакат эн сай лийын. Харламов
тыге шке у йолташыж-влак нерген ойла:

А Олимпий турнирыште эн сай бомбардир лӱмым лач Харламовак сулен. Кажне
модмашыште (Чехословакий ваштареш модмым шотлыде) голым пуртылын, кок гана
хет-трикым ыштен (финн да поляк-влак ваштареш модмо годым). Тыге Совет Ушемын
чумыр командыже вич гана сеҥымеке, ик модмашым ик гай счет дене эртарымеке
икымше верым налын. Валерий Харламовын Олимпий модмашыште тиде икымше шӧртньӧ
медальже лийын.

Канадысе профессионал-влак дене 1972 ийысе модмаш радамыште Валерий Харламов
калык-влак кокласе пагалымашым сулен. Третьяк да Якушев дене пырля тудо Совет
Ушемысе хоккей ончылно лийын. Эн сайын Харламов шкенжым Канадыште ончыктен
кертын. 1-ше модмашыште Валерийын тыршымыж дене Совет Ушемын командыже ончыко
лектын. 7:3 счет дене матч эртен. Вашлийымашым иктешлыме деч вара эртарыше-влак
Харламовым матчын эн сай модшыжлан сайленыт. 2-шо модмаш Харламовланат, совет
командыланат пиалан лийын огыл. Тиде матчыште Валерий 10 минуташ штрафым налын.
3-шо модмашыште ик шайбым пуретн. Тудо жапыште Совет Ушемын командыште 1:3 счет
годым эше модшо-влакат ситен огытыл - штраф жапыште лийыныт. Но Харламов, Борис
Михайловын пасшым налмеке Канадым поктен шуын. Модмаш 4:4 счет дене пытен.
Канадысе модмашын пытартыш модмашыштыже Харламов ик гол пас дене гына
ойыртемалтын. Но командылан пайдам конден, вет модмаш 5:3 счет дене пытен.
Умбакыже суперсерийын москосо модмаш-влакше тӱҥалыныт. Харламов тыштат талын
модын. икымше модмаш 5:4 счет дене пытен. 2-шо модмаш кредалмаш дене
ойыртемалтын. Канадысе спортсмен Бобби Кларк клюшкын ыргакаж дене Валерийын
йолшаклякажым руалын. Канадысе спортсмен шкеже тыге ойла:

Харламовын илышыштыже Суперсерий-74 кугу кышам коден. 8 модмашыште тудо 2 шайбым
гына пуртен, но когыньек голжо шедеврлан шотлалтеш. 17 Идымын 1974 ийыште Квебек
олаште Харламов чыланыштым ӧрыктарыше голым пуртен. Кумдан палыме канадысе орол
Ж.-К. Трамбле варажым каласа:

Шыжа тылзын 3-шо кечынже Москошо Харламов эше ик ӧрыктарыше шайбым пурта.
Анатолий Тарасов тидын нерген тыге ойла:

Тиддеч вара Лэй Совет Ушем командын тренировкышкыж толын да Валерий ончылно
вуйжым савен.

1976 ийыште 14 Агаште Харламов 19 ияш Ирина Смирнова дене сӱаным ышта. Самырык
мужырын тиддеч ончыч эше Шорыкйол тылзынак Александр лӱман эрге шочын. Вара
Бегонита лӱман ӱдырам ыштеныт. Мужыраҥме деч ончыч Харламов шкетын Тушиношто
илен. Вара самырык ешлан кум пӧлеман пачерым пуэныт.

Харламов умбакыже модеш, сеҥымаш-влакым налеш. 1979 ийыште
Михайлов-Петров-Харламов тройко шке тӱжемше шайбыжым пурта. 1980-ше ийыште
Михайлов-Петров-Харламов тройко шалана. Михайлов модаш чарна, Петров вес вере
модеш. Харламов самырык-влакым шке воктеныже ямдыла. 1981/82 ийысе тургымышто
шке йолташыж-влаклан Харламов хоккеист пашам мучашлыме нерген ойлен. Йоча тренер
пашашке куснаш шонен. Кеҥежым у тургымлан ямдылалтын, ЦСКА командыште 11-ше гана
Совет Ушем чемпион лӱмым сулен, Европо чемпион Кубокым сеҥен. Тите турнирыште эн
сай форвард лӱмым сулен. Канадын Кубокышкыжо эше логалаш шонен, но 1981 ийысе
Кубокыш тудым налын огытыл. Валерийын кумылжо чот волен, Москошто кодын, икмыняр
кече гыч автокатастрофышто колен.

1981 ийыште Сорла тылзын 27 кечынже шым шагат эрдене Ленинград кугорнышто аварий
лиеш. Валерий, Ирина ватыже да ватын тукым шольыжо Сергей Иванов олашке даче гыч
пӧртылыныт. Руль воктене шинчыше Ирина ночко корнышто машинам виктарен шуктен
огыл, «Волга» машина ваштареш корныш лектын кудалын, тушто ЗИЛ грузовик дене
тӱкналытн. Волгаште шинчыше-влак чылан верыштак коленыт. Валерийын эргые да
ӱдыржӧ тулыкеш кодыныт. 31 Сорлаште панихиде эртен, тиде кечынак колышо-влакым
тоеныт. Хоккеист дене чеверласаш калык тӱжем дене толын. Тойымашышке Совет Ушем
чумыр командын модшыжо-влак толын кертын огытыл. Нуно Виннипег олаште ты годым
лийыныт. Тушто совет хоккеист-влак каҥашымашым эртареныт, тушто пеҥгыдемденыт:
Валерий Харламов лӱмеш Канадын Кубокшым сеҥаш кӱлеш. Совет спортсмен-влак
сӧрымыштым шуктеныт, финалыште Канадым 8:1 счет дене сеҥеныт.



https://mhr.wikipedia.org/wiki/%D0%A5%D0%B0%D0%BC%D0%B5%D0%B5%D0%B2,_%D0%92%D0%B8%D0%BB%D1%8C%D1%81%D1%83%D1%80_%D0%AD%D0%B4%D1%83%D0%B0%D1%80%D0%B4%D0%BE%D0%B2%D0%B8%D1%87

Вильсур (Вильсор) Эдуардович Хамеев (30 Сӱрем 1950 ий, Иваново вел) — Совет Ушем
да Россий кӱкшытысӧ продюсер, мурызо, актер, Марий Эл Республикын Калык
артистше.

Совет Ушемын Иваново велыштыже 30 Сӱрем 1950 ийыште шочын. Аваже — Нэсимэ
Гэдершиновна Хамеева, туныктышо, Марий АССРын Параньга районыштыжо шочын.

Елеевысе школым 17 годымжо тунем пытарымеке, Вильсур Хамеев артист лияш шонен
пыштен. 1967 ийыште И.С. Палантай лӱмеш тӱвыра да сымыктыш училищыш вокал пӧлкаш
тунемаш пурен. 1968-1970 ийлаште Совет Армий радамыште службым эртен, службо деч
вара гына училищым пытарен.

1988 ийыште угыч Йошкар-Олашке актерлан театрыш ышташ пӧртылеш. ты жапыштак 1989
ий гыч театр директорын алмаштышыжлан пашам ышта. 1990 ийыште Одессысе коммерц
школын шоу-бизнес пашаш шотышто пӧлкам тунем пытара. 1991 ийыште Тӱвыра да
сымыктыш училищым "Массовый представленийын режиссурыжо" пӧлкам тунем пытара.
Марий Эл Республикын кугыжаныш музык театрын гастрольжым Киевыште (1991 ий) да
Минскыште (1992 ий) эртарен. 1993 ийыште "Какшан" группым чоҥен. 1995 ийыште
"Полярная звезда" группым пога. 1998 ий гыч Я. Эшпай лӱмеш Марий кугыжаныш
филармонийыш директорын алмаштышыжлан пашам ышташ кусна. 2003 ийыште «Ди-Ди»
группым чумыра, 2006 ийыште - «МариStar» марла йоҥгалтарыше группым.

1989 ий – Марий ССР тӱвыра Министрствын Чап таныкше. 1990 ий – Марий ССР
Виктерын Чап таныкше. 1992 ий – «Марий Эл Республикын сулло артистше». 2005 ий –
РоссийФедераций тӱвыра Министерствын Чап танкыше. 2006 ий – «Марий Эл
Республикын Калык артистше» чап лӱм. 2010 ий – Татарстан Республик тӱвыра
министерствын Чап таныкше. 2010 ий – Марий Эл Республик Кугыжаныш Погынын Чап
таныкше. 2010 ий – Марий Эл Республик Президентын Таумут серышыже.



https://mhr.wikipedia.org/wiki/%D0%A2%D0%BE%D0%BB%D1%81%D1%82%D0%BE%D0%B9,_%D0%9B%D0%B5%D0%B2_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Дворянский ола гыч лектын, легендарный источник гыч палыме 1351 ий гыч. Тудын
тукымжо ачажын корныж гыч, граф Петр Андреевич Толстой, палыме шке рольжо дене
царевич Алексей Петрович паша дене, молан шагал Тайный канцелярий паша дене.
Прауныкажын черта-шамычше Петр Андреевичын, Илья Андреевичын, пуалтыныт «Сар да
мир» поро чонаным, непрактичный шоҥго граф Росстовлан.

Лев Толстой шочын 28 августышто 1828 ийыште Крапивенский уездыште Тульский
губернийыште аважын наследственный именийыште Ясной Поляне. Нылымше йоча
семьяштыже лийын. Аваже колен 1830 ийыште пел ий гыч ӱдырже шочмо деч вара
«тукым горячке» деч, кузе тунам кутыреныт, кунам Левлан эше кок ийят лийын огыл.



https://mhr.wikipedia.org/wiki/%D0%A2%D0%B5%D0%BB%D0%B5_%D0%B9%D3%B1%D1%88%D1%82%D1%8B%D0%BB%D0%BC%D0%B0%D1%88

Теле йӱштылмаш, моржланымаш (рушла зимнее плавание, моржевание) — почмо вӱдыштӧ
телымсе йӱштылмаш. Ий леведын огыл гын, вӱдын температуржо "йӱштӧ" (+15 гыч
+4 °C марте) категорийыш пура. Ийыште вакым руэныт гын, вӱд ияҥше ( +4 градус
гыч -2 марте) категорийыш пура. Тӱрлӧ эллаште телым йӱштылшӧ-влакым тӱрлын
лӱмдат. Российыште морж дене таҥастарат гын, Финляндийыште - кома, нерпе, тюлень
дене, Йӱдвел Америкыште - ош маска дене таҥастарат.

Вакыште вӱд тарванылеш гын - кылмен ок керт. Эн чӱчкыдын тиде тарванылмашым
вӱдйымалсе туле але пропеллер дене ыштат. Вӱдыш пурашлан южо вере олалаште шокшо
кӱварым пыштат. А тыге вакыште вӱдыш волашлан оҥа гыч тошкалтышым ыштат.
Пураш-лекташ куштылгырак. Тыгак йӱштылмӧ вер воктене вургемым кудашаш-чияш,
солык дене ӱштылалташлан верым чоҥыман.

Теле йӱштылмашым эн чот Финляндийыште йӧратат. Финн культуро да сауныш пурымо
йӱла дене кылдалтын. Шокшо мончашке пурымо годым жапын-жапын мончазе-влак йӱштӧ
вӱдан бассейныш але вӱд вакышке тӧрштат. Финляндийыште ик арняште 1-2 гана
йӱштылалтше-влакын чотышт - 120 000. Финляндийыште 1989 ий гыч теле йӱштылмаш
дене чемпионат эрта. Икымше гана 110 еҥ таҥасаш толын, 2000-ше ийыште - 1250.
Икымше тӱнямбал чемпионат Хельсинки олаште 2000-ше ийыштак эртен. 2008 ийыште
теле йӱштылмаш чемпионат икымше гана Финляндийыште огыл эртен - Лондонышто.
Йӱдвел Америкыште морж-влакым ош маска лӱмдат. Эн тошто "Ош маска клуб" Нью-Йорк
олаште верланен. Нуно Атлантик тептеҥызыште Шыжа тылзе гыч Вӱдшор тылзе марте
кажне рушарнян йӱштылыт.

Китайыштат теле йӱштылмаш шарлен. 1940-ше ийлаште туҥалыныт, а 2006 ийыште
йӱштылшо-влакын чотышт 200 000 еҥ наре лийын.

Кузе илыш да специалист-влак ончыктат, теле йӱштылмаш айдемын тазалыкшылан,
эҥгек дене таҥастарымашште, пайдам шукырак конда. Вӱр сайын кошташ тӱҥалеш,
ваче, туп корштымаш пыта, айдемын шӱлыкан кумылжо йомеш. Тыгак, астме,
омодымылык пыта. Ревматизм ден фибромиалгий чер деч эмлалташ полша.

Таҥасымаш виктарчыкым эн ончыч (2000 ийыште) Финляндийыште пуртеныт. Кок ий гыч
нуным вашталтеныт, кызыт нуно тыге койыт Таҥасымаш-влак кажне ийын эртат.
Спортсмен-влак шкетынат, эстафете денат 25 метрым иен эртышаш улыт. Тыгак уло:

Телымсе марафон ийымаш — финн таҥасымашлан моткоч келшен толеш, но вӱдын
температуржо 15 градус деч йӱштырак лийышаш, ийыме корно - 200 метр. Телымсе
спорт ийымаш — ийыме писылык дене таҥасат. Корно 25 метр гыч 200 метр марте
лийын кертеш.



https://mhr.wikipedia.org/wiki/%D0%A2%D0%B0%D1%82%D1%8C%D1%8F%D0%BD%D0%B0_%D0%9F%D1%87%D1%91%D0%BB%D0%BA%D0%B8%D0%BD%D0%B0

Татьяна Пчёлкина (Татьяна Александровна Пчёлкина-Иванова) (6 Шорыкйол 1970,
Морко кундем Кабаксола ял) - марий серызе, сылнымутчо, журналист. Россий
писатель ушемын (2012), Калык кокласе писатель ушемын членже (2013) улеш.

Ынде 13 ий «Кугарня» газет лукмаште тырша. Одо, Татарстан, Киров, Пошкырт
кундемлаште илыше марий-влакын илышышт нерген каласкала, рекламе сынан
статья-влакым возкален шога. Шке жапыштыже Регион-влак кокласе социал
институтышто (МОСИ) пиар да рекламе шотышто менеджерлан тунемын. Тыгак тудым
массажист семын палат.

Татьяна Пчёлкина Александр пелашыже дене 27 ий пырля улыт, кум ӱдырым ончен
куштат. Кугуракше – Ольга кооператив техникумышто тунемеш. Мария ӱдыржӧ М.
Шкетан лӱмеш марий кугыжаныш драме театрын актрисыже. Изирак Анастасия ӱдыржӧ
школышто тунемеш, «Акварель» студийыште кушта.

2015 ийыште 23 январьыште Татьяна Пчёлкина «Муралтынем эн ныжыл мурым» усталык
касым эртарен. Тудым шкенжын 45 ияш лӱмгечыжлан, 30 ий сылнымут аланыште
тыршымыжлан да Шнуй Татьянан кечыжлан пӧлеклен.

− Татьяна Пчёлкина эше школышто тунеммыж годымак почеламут-влакым возгалаш
тӱҥалын, «Ямде лий» газетын юнкоржо лийын. Медицин училищыште тунеммыж годым
"Сылнымут шыже" ("Литературная осень") семинар-каҥашымашлаште шуаралтын. 1992
ийыште кугу почеламутгорныш шогалеш — Марий книга савыктышыште "Памаш сем" лӱан
почеламут ойпогыжо лектеш. Почеламутлажым газетлаште, "Ончыко" журналыште,
"Эрвий" альманахыште савыктат. Татьяна Пчёлкинан почеламут-влакшым эстон йылмыш
кусарыме, Таллиныште савыктыме.



https://mhr.wikipedia.org/wiki/%D0%A2%D0%B0%D1%82%D1%8C%D1%8F%D0%BD%D0%B0_%D0%94%D0%B5%D0%BD%D0%B8%D1%81%D0%BE%D0%B2%D0%B0

Татьяна Денисова (10 Сорла 1965, Морко кундем Масканур ял) — марий мурызо, Марий
Элын сулло пашаеНже, Марий Элын сулло артисткыже.

1985 ийыште Йошкар-Олашке толеш да парикмахерлан ышташ тӱҥалеш. Тиде ийынак
"Марий памаш" ансамльыште шуаралташ тӱҥалеш. Гармоньымат шокталта. 1993 ий гыч
соло-концерт-влакым Марий Эл мучко гына огыл, Россий мучкат ончыкта. Россий
кӱкшытысӧ да калык-влак кокласе муро конкурслаште дипломант лӱмым сулен. Марий
эстрадыште ик эн йӧратыме мурызо-профессионал-влак коклаште. Марий Эл тӱвыран
сулло пашаеҥже (1998) да Марий Эл республикын сулло артисткыже (2003) лӱмым
сулен.

Эргыже Иван уло. Шорт-трек спортсмен улеш, Россий кӱкшытысӧ таҥасымашлаште
шуаралтеш.



https://mhr.wikipedia.org/wiki/%D0%A1%D0%BC%D0%B8%D1%80%D0%BD%D0%BE%D0%B2,_%D0%9A%D1%83%D0%B7%D1%8C%D0%BC%D0%B0_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Кузьма Алексеевич Смирнов (Ошламарий, 1917 Шыжа 23 — 29 Теле 1963) — XX-шо
курымышто ик эн тале марий семлызе, шанче-фольклорист, Шыжа революций дене
иктаҥаш лийын.

Ончыкылык семлызын йоча жапше Маскасола кундемыште Шихмамат ялыште эртен.
Изинекак гармоньлан шӱмаҥын да кушмыж семын сайын шокташ тунем шуктен. Геннадий
Матюковский дене вашлийын мутланымыж годым чон почын каласен: «Пӱтынь тӱням мый
сем гоч ужынам». Тидыжак, очыни, рвезым музык дек утларак кумылаҥден да шым ияш
улмыж годым, икмыняр меҥгым ончыде, Йошкар-Оласе черкыш куржталын, тысе хорышто
мурен.

1929 ийыште Поланур тӱҥалтыш школым тунем пытармеке, Кузьма Йошкар-Олашке толеш
да Марий кугыжаныш театр сем-театр студийыш пура. Тыге Смирнов Кузьма моло дене
пырля тиде техникумын икымше тунемшыже лиеш. 1931 ийыште Смирнов Кузьма марий
мурсем-влакым фортепиано почеш хорлан мураш келыштараш да текст дене пырля семым
возаш тӱҥалын.

1936 ийыште, марий сымыктыш техникумым тунем пытармек, Кузьма Смирнов Москосо
консерваторийыш тунемаш пурынеже улмаш, но сайын ямдылалт шуктен огыл. Тудым
консерваторий пеленсе музыкальный училищыш колтат. Самырык рвезе сай шинчымашым
да паша лектышым ончыкта. Но пӱрымашыже ойган корныш савырналын: трукышто ачаже
колен колта да авжын окса ситыдымылан кӧра рвезе 1937 ий тӱҥалтыште шочмо
кундемышкыже пӧртылеш. МарНИИ-ште изирак шанче пашаеҥлан ышташ тӱҥалеш. Но ик ий
гыч аважат илыш дене чеверласа.

Тиддеч вара Кузьма Смирнов уэш тунемаш кӱлмӧ шонымаш дене ылыжеш да Ленинградысе
консерваторийын семлызе-влакым ямдылыме факультетышкыже тунемаш пура. Тунамак
кумдан палыме да мастар профессор-влак марий рвезын шкешотан талантшым ужын
шуктат. Самырык музыкантын ончыкылык шонымашыжат кумда лийын. Но тиде жапыште
сар тӱҥалын.

1941 ий Пеледыш тылзе тӱҥалтыште ополченецлан возалтын, но вашке
демобилизоватлалтеш да Йошкар-Олашке пӧртылеш. 1942 ий марте марий филармонийын
хористшылан ышта. Лач тиде жапыштак тудым Республикысе семлызе-влак ушемыш
пуртат. Варажым Кузьма Смирнов Ташкентыш эвакуироватлыме Ленинградысе
консерваторийыш кайынеже ыле, но окса чӱдылык да начар тазалык тидым ышташ огыт
пу.

1944 ийыште гына марий музыкант уэш тунемаш тӱҥалеш, но ты гана – Моско
консерваторийыште Д.Шостаковичын классыштыже. Лач ты годымак тудо симфонийым
возаш пижеш да тыгай паша кышкарым палемда: марий тематик негызеш кугу симфоний
произведенийым воза да «Кӱрылтшӧ пайрем» манын лӱмда. 1946 ийыште тунем пытарыме
лӱмеш экзаменыште Кузьма Смирнов симфонийын 2 ужашыжым ончыкта. Симфонийым
кӱкшын аклыме деч вара Кузьма партитурым Екатеринбургышко колта. Но партитур
неле улмылан кӧра дирижор тудым тунемаш торешлана. Семлызелан тиде неле увер
лийын. 1947 ий Ӱярня тылзыште Кузьма Смирнов МарНИИште уэш ышташ тӱҥалеш, но ик
тылзе гыч, семлызе сомылым шукташ манын, тудым паша гыч кораҥдат. Да 1948 ийыште
«Курык марий темылан фантазий» оркестрлан возымо произведенийым мучашла. Тыште
тудо 24 вариацийым 2 семын ончыкта.

1951 ийыште Кузьма Смирнов «Марий АССР сымыктышын сулло пашаеҥже» лӱмым пуэныт.
50-ше ийла семлызын усталык илышыже фольклорым погымыж дене ойыртемалтеш. Тудо
700 наре марий калык семым поген да келыштарен.

1963 ийыште Кузьма Алексеевич Смирновын илышыже кӱрылтеш. Тылеч вара тудын
произведенийже-влакым шагал годым шоктеныт. Но пытартыш жапыште тудын усталыкшым
у семын ончалын аклымаш палдырна.



https://mhr.wikipedia.org/wiki/%D0%A1%D0%BA%D0%B5%D0%BB%D0%B5%D1%82%D0%BE%D0%BD

Скелетон (англич. skeleton — скелет, каркас) — Телымсе Олимпиадын спорт
тӱрлыкшӧ. Спортсмен, издерыш возын, ий курык гыч мунчалтен вола. Скелетонын
лишыл родыжо бобслей да издер дене тыгалай мунчалтымаш. Но скелетонын издерже
ойыртемалтеш. Тыглай издер деч нелырак. Руль уке. Спортсмен мунчалтымыж годым
издерыште вуй ден ончыко, мӱшкыр валне кия. Кем денже издерым виктарен кертеш.
Кок але ныл волымаш деч вара погымо очком ушат да сеҥышым ойырат.

Канаде мландыште илыше индеец-влак ожнысек издер дене курык гыч мунчалташ
йӧратеныт. Нунын издерышт тобогган лӱмдалтын. Икымше гана тыгай модмаш нерген
XVI-шо курымысо книгаште возеныт. А вот таҥасымаш-влакше шукерте огыл тӱҥалыныт.
XIX курымышто англичан-влак Швецарийыште канымышт годым издер дене мунчалтеныт.
Коклаштышт таҥасымашым эртареныт.

А икымше скелетон-издерым Швейцарийыште 1887 ийыште Санкт-Мориц олаште ыштеныт.
Тиде ола воктенак таҥасымаш-влак чӱчкыдын эрташ тӱҥалыныт. Тунам таҥасымашште
пӧръеҥ-влак гына шке вийыштым тергеныт.

1914 ийыште Европо кӱкшытысӧ таҥасымаш лийын. Икымше чемпионат деч вара паша
шолаш тӱҥале. Ушымо Королевстве, УАШ, Франций, Швейцарий – тиде эллаште бобслей
да скелетон модмаш-влак шарлаш тӱҥалыныт. Туштак индеец-влакын мунчалтымашышт –
тобогган вияҥын. А теве скелетон 2-шо Телымсе Олимпиадын программышкыже пурен.
Тунам Олимпиаде лач тиде Санкт-Мориц олаште эртен. Икымше чемпион лӱмым скелетон
модмашште американец Дженнисон Хитон сулен. Ший медальым тунамак шольыжо Джон
Хитон налын. Кумшо верым Великобританийысе спортсмен Дэвид Эрл оф Нортеск айлен.

Скелетон издер тӱҥалтыште шагатыште нылле меҥге писылык дене кудалеш. Эн кугу
писылыкше 130 меҥге марте лийын кертеш. Виктарчык почеш спортсменын да издерын
ушымо нелытше 115 килограмм марте гына лийышаш. Удырамаш-влакын таҥасымашште –
92 килограмм марте. Южгунам спортсменын нелытше ок сите гын издерым кӱртнӧ дене
нелемдат.



https://mhr.wikipedia.org/wiki/%D0%A1%D0%B5%D1%80%D0%B3%D0%B5%D0%B5%D0%B2,_%D0%9E%D0%BB%D0%B5%D0%B3_%D0%90%D1%80%D1%81%D0%B5%D0%BD%D1%82%D1%8C%D0%B5%D0%B2%D0%B8%D1%87

Сергеев, Олег Арсентьевич (1961 Идым 9, Морко район Эҥерÿмбал Шале) — марий
шанче тÿняште палыме шымлызе, филологий наука кандидат, доцент.

Олег Арсентьевич 9 сентябрь 1961 ийыште Марий АССР Морко район Эҥерÿмбал ялыште
шочын. 7 ияш годым Кугорнымбал тÿҥалтыш школышко шинчымашым погаш каен. 4–10
класслам Азъял кыдалаш школышто тунемын. Вара шинчымаш корно Марий кугыжаныш
университетысе историй да филологий факультетын марий да руш пöлкашкыже конден.
Тушто тудо 1978 ий гыч 1983 ий марте тунемеш. Студент жап моткоч писын эртен.

1983–1986 ийлаште Морко район Азъял кыдалаш школышто марий йылме да литератур
туныктышылан пашам ыштен. Шанче тÿняш логалмым Олег Арсентьевич пÿрымаш дене
кылда. 2-шо курсышто тунеммыж годым, курс пашам вуйлатыше, профессор Ю. В.
Андуганов студент-влакын Тартушто эртаралтше шанче конференцийышкышт колтен.
Тушто самырык рвезе кумдан палыме финн-угровед, академик Пауль Аристэ дене
палыме лийын. Академик марий студентын талантшым, шымлымаште мастарлыкшым шижын
да рвезылан умбакыжат шочмо йылмым йöраташ, тудым шымлаш тыланен. Шке
полышыжымат пуаш сöрен, шанче пашан вуйлатышыже лияш кöнен. Тидын деч вара
икмыняр ий эртен. Кум ий туныктышо сомылым шуктымеке, 1986 ийыште Олег
Арсентьевич Тарту университетысе аспирантурыш тунемаш пурен. Шанче вуйлатышыже
П. Аристэ лийын. Тудын моштен вуйлатымыж почеш «XVIII–XIX курымласе кид дене
возымо марий мутер-влак» тема почеш кандидатлык диссертацийым возен да арален.

1989 ийыште МарГУ-со историй да филологий факультетыш пашам ышташ толеш. Тушто
тудлан, тыглай ассистент гыч тÿҥалын, финн-угор йылме-влак кафедрым вуйлатыше,
деканын алмаштышыже сомылым шукташ логалеш. Кÿшыл школышто туныктымо дене пырля
шымлымаш пашамат умбакыже шуя. Вет кеч-могай туныктышо шымлызе лийшаш. Тидын
годым тудо наукым веле огыл, туныктымо методикымат, студентлан теорий да
практикымат намиен шуктышаш. Икманаш, туныктымо ден шымлыме паша эре пырля
ошкылшаш улыт.

1981 ий гыч тачысе кече марте лексикографийым, лексикологийым, марий возыктышын
историйжым, мут ышталтмашым, марий йылмын стилистикыжым шымлен. 170 утла пашаже
савыкталтын. Тушеч 10 книга ты тÿням ужын. Тылеч посна шымлызе 120 утла тÿрлö
конференцийыште, симпозиумышто, ныл финн-угор тÿнямбал конгрессыште вийжым,
уш-акылжым терген. Изи але кугу ма, вичкыж але кÿжгö ма, кажне пашаже чон гыч
лекше, шке шочшо гай йöратыме, вучымо. Кажныже шуко вийым, чытышым, жапым йодын.
Тидым чыла еш кумыл, ешыште икте-весым умылымаш, келшымаш пуэн шогат. Тыгак
шочмо йылмын вийжат, тораште илен коштмат, П. Аристэн примержат шымлыме курыкыш
кыртмен кÿзаш йодыныт.

Кызыт Олег Арсентьевич МарНИИЯЛИ-ште пашам ышта. 2013 ий гыч институтын йылме
пӧлкажым вуйлата. XIX–XX курымла тÿҥалтыште лекше кусарыме паша-влакым йылмыштым
шымла. Чÿчкыдын у книга дене куандара: ÿмаште «Марий йылме. Стилистика» книгаже
лекте, тений «Марла- рушла биологий термин» мутерже ош тÿням ужо.



https://mhr.wikipedia.org/wiki/%D0%A1%D0%B0%D2%A5%D0%B3%D0%B0_%D0%BA%D1%83%D1%80%D1%8B%D0%BA

Саҥга курык (англичанла Rocky Mountains) — Йӱдвел Америкын касвел могырышто ик
эн тӱҥ курык тӱпрӱдӧ. Саҥга курыкын кужытшо 4 830 км, касвел Канадын Британийысе
Колумбий гоч кечывалвел-касвел АУШын Нью-Мексико марте. Йӱдвел Америкысе
Кордильерын Тыныс серысе тӱпрӱдӧ, Каскад тӱпрӱдӧ да Сьерра-Невада деч
ойыртемалтеш. Нуно чыла касвелнерак верланеныт.

Саҥга курык 80-55 амион ий ончыч ышталтын ыле Ларамий орогенез годым. Тунам
икмыняр плато Йӱдвел Америкын плато йымаке яклештен. Субдукцийын лукшо кугу
лийын огыл, садлан Йӱдвел Америкыште кумда курык ӱштӧ ышталтын ыле. Вара Саҥга
курыкышто кошар курык вуйым да ложемым тектонический активность ден ий нальык
эррозий ыштеныт. Пытартыш ий периодын мучаште саҥга курыкышто айдеме илаш
тӱҥалын. Вара икмыняр Европысо (мутлан, Александр Маккензи) да Америкысе
(мутлан, Льюис ден Кларкын экспедицийже) шымлыше-влак курыкым шымленыт. Курыкын
экономикысе эксплуатацийым минерал-влак да меж негызленыт. Кеч-кузе гынат, Саҥга
курыкышто нигунам шуко калык шыш иле.



https://mhr.wikipedia.org/wiki/%D0%A1%D0%B0%D0%BF%D0%B0%D0%B5%D0%B2,_%D0%AD%D1%80%D0%B8%D0%BA_%D0%9D%D0%B8%D0%BA%D0%B8%D1%82%D0%B8%D1%87

Эрик Сапаев (1932 Ӱярня 4, Йошкар-Ола — 25 Пургыж 1963, Йошкар-Ола) — марий
семлызе, Совет Ушем семлызе-влак ушемын еҥже (1959 ий гыч), Марий комсомолын
Олык Ипай лӱмеш премийжын лауреатше (1968). Икымше музык шинчымашым
Культпросветшколышто налын. Скрипке дене шокташ тунемын. 1953 гыч Озаҥысе
кугыжаныш консерваторийыште композицийлан тунемын. Консерваторий деч вара
Йошкар-Олаште музык училищыште туныктен. "Акпатыр" лӱман икымше марий оперым
возен.

Эрик Никитич Сапаев 1932 ийын Ӱярня тылзын 4-ше кечынже Йошкар-Олаште шочын.
Йоча пагытым Моркышто да Йошкар-Олаште эртарен. Ачаже, Никита Никифорович
Сапаев, педагог, партий пашаеҥ улмо годымжо шкенжым тале организатор семын
ончыктен. Партийын марий обкомын кокымшо секретарь марте шуын. Но 1937 ийыште
Кылме тылзын Никита Сапаевым "калык тушман" семын четлык коклашке шындат,
тулыкеш кодшо ешлан нелылык деч посна шуко мыскылтышым чыташ логалеш.

Репрессий деч вара Эрикын аваже Вера Евдокимовна Сапаева йоча-влак дене пырля
марийжын шочмо верышкыж, У Торъял кундем Чобык ялыш илаш куснен. Тыште Эрик
школыш коштеш, пырдыжгазетым сӱретла, шуко лудеш.

5-ше класс гыч Лемде школыш тунемаш куснен. А 7 класс деч вара, ачажын корнышкыж
шогалаш шонен пыштымеке, У Торъялысе педагогике училищыш тунемаш пура. Но 1948
ийыште телым тудын илышыже йӧршын вашталтеш.

Ик кастене, Шорыкйол тылзын уло еш дене погынен, мӧҥгыштӧ чылан шинченыт. Теле
канышлан Эрик училище гыч скрипкым конден да тудын дене шоктен. Трук пӧртыш
Эрикын йолташыже да тудын дене пырля ала-могай шоҥго пӧръеҥ пуреныт. Пӧръеҥ -
йолташын туныктышыжо - Георгий Сергеевич Гусев лийын. Уна Эрикым иктаж-могай
семым шокташ йодын. Эрик шӱвыр семым йоҥгалтарен. Вара эше икмыняр марий да руш
калык семым. Самырык эргым толшо уна моктен да музык училищыш тунемаш пураш
ӱжын. Изиш шоналтымеке, Эрик келшен да эрдене, уна-влак дене пырля, кум сукыр
пареҥгиндым налмеке, сем шинчымаш тӱняшке тошкалын.

Моштымашыжым кӱкшын аклен, Сапаевлан училищын педагогшо Л.Н. Сахаров деке
келгырак шинчымашым погаш кошташ темлат. Скрипке специальность дене Сахаров
тудым факультатив семымын туныкташ тӱҥалеш. Да лишыл жапыште Эрик марий
поэт-влакын возымо почеламутыштлан семым келыштараш тӱҥалеш. Валентин Никитич
туныктышыжо варажым тыгерак ойлаш тӱҥалеш:

Училищыште тунеммыж годым Сапаев тӱҥ жанрлан шкаланже мурым ойырен. Тиде
жанрыштак тудын тӱҥ ойыртемже - лирике чоҥалтеш. 1952 ийыште Сапаев училищым
тунем пытара, но туныктышо-влак дене келшымашым арален кода. Валентин Никитич
Эрикын у пашаже-влакым эскераш тӱҥалеш, марий радиошто нуным шкежат йоҥгалтара
лиеш.

1953 ийын кеҥежым Семлызе-влак ушем да Тӱвыра Министерстве Эрик Сапаевын
произведенийже-влак колыштмашым эртареныт. Комиссийын пунчалже лектын: Эрик
Сапаевым Озаҥысе кугыжаныш консерваторийыш колташ. Тунам Сапаев умыла: тӱҥ
пашаже - семлызе семын шуаралтмаш, но тыште кажне кечын чот тыршаш кӱлеш.

Озаҥыште Сапаев шкаланже моткоч шуко налын. Концерт, спектакль, съезд,
пленум-влак - тиде чыла Эрик Сапаевым кугу кӱкшытыш нӧлтен. Но тыгай
вашлиймаш-влакышке кошташ утыждене жапше лийын огыл, тудо у произведений-влакым
возгала. 1955 ий гыч Симфониетта дене пашам ышташ тӱҥалеш. Сапаевын
сочиниенийже-влакым йоҥгалтарат, радиошко возгалат. Шапорин, Эшпай, Хачатурян,
Кабалевский, Хренников семлызе-влак тудын нерген моктен гына ойлат. 1956 ийыште
Пургыж тылзыште тудо Моско олашке усталык отчет дене кая, тушто вариаций,
мурыжо-влакым ончыкта, чыла ното материалым ончаш пуа.

Лӱмлӧ композитор-влакын моктымышт Сапаевым куандара да ынде тудо икмыняр пачаш
шукырак тыршаш тӱҥалеш.Туныктышыжо А.С.Леман дене кутырмыж годым опер нерген мут
лектын. Леманжат, Сапаевшат оперым пырля возаш шонымаш дене шукертсек иленыт. Но
Симфониеттым мучашлымеке гына опер деке ушнаш шонен пыштеныт.

Музыкым тунеммыж годымак возаш тӱҥалын. Ончыч калык семлан у шӱлышым пуен, вара
изи пьесе дене муро-влакым возгален. Студент улмыж годым Сапаев Симфониеттым
воза, эн кугу пашажым – «Акпатыр» лӱман марий калык оперым возаш тӱҥалеш.
Сапаевын симфоний произведений-влак коклаште «Торъялысе сюитым» палемдаш лиеш.
Олык марий-влакын калык сем негызеш возалтын, Торъял кундемын муро ойыртемжым
ончыкта. 1960-шо ийыште Вӱдшор тылзыште Моско олаште семлызе-влакын россий
кӱкшытысӧ икымше погынымашышт лийын. Тушко Сапаеват миен. Мастар-влак дене
вашлиймаш деч Сапаев шкаланже, шке пашажлан шуко уым налын, вес калык семым
колышт шуктен.

Сергей Чавайнын «Акпатыр» драмылан тиде опер возалтын. Драмыште Пугачёв
восстаний годсо жап ончыкталтеш. Оперын семже чын марий манын кертына.
«Акпатырым» тудо 1963 ийыште гына мучашлен. Либреттом Геннадий Матюковский,
Осмин Йыван, М. Якимов возеныт.



https://mhr.wikipedia.org/wiki/%D0%A0%D0%B5%D0%B6%D0%B8%D1%81%D1%81%D1%91%D1%80

Режиссёр (французла régisseur — «заведующий», лат. rego — «виктарем» деч) —
спектакльым, киносӱретым, радиопередачым да монь ямдылыше еҥ, сымыктыш пашаеҥ,
театр, кинематограф, телевидений, цирк, эстрадыште тыршен кертеш.

Икымше гана Российыште «режиссёр» мутым В. И. Даль шке мутерыштыже умылтара:
«Актер-влакым вуйлатыше, модмашым, представленийым виктарыше, мом пуаш, мом
шындаш ойырышо, роль-влакым пуедыше». Режиссёр паша театр пелен шочын. Вара XX
курым тӱҥалтыште режиссуро киношко куснен. Тидлан шке вийыштым шуко пыштеныт:
Чарли Чаплин, Д. У. Гриффит, Г. В. Пабст.

Марий кинематограф але ты жаплан кугу вийым поген шуктен огыл. Туге гынат, марий
режиссёр-влак ятырын улыт. Тидлан шуко театр улмо полша. Икымше ошкылым режиссёр
пашалан тунеммашыште Марий Элыште Тӱвыра да сымыктыш колледж полшен кертеш.
Тушто театр режиссёрлан туныктат. Марий Элысе театрлаште тыршыше режиссёр-влак
тӱҥ шотышто чылан Россий кӱкшытан театр сымыктышлан тунемме верлаште шинчымашым
погеныт.



https://mhr.wikipedia.org/wiki/%D0%9F%D1%83%D0%BB%D0%B4%D1%8B%D1%80%D1%87%D0%BE

Пулдырчо (рушла Обыкновенный перепел, лат. Coturnix coturnix) — кужу шулдыран,
кӱчык почан, пасушто але олыкышто илыше фазан еш гыч кайык. Капше 16—20 см,
нелытше 80—145 г.

Пулдырчо Европо, Африке, Касвел Азийыште ила. Российыште - эрвелне, Байкал
марте. Олыкыштат, курык коклаштат ила. Тӱҥ шотышто Африкыште да Индостаныште
телым эртара. Кечывалвелыш Вӱдшор тылзе тӱҥалтышыште толеш, йӱдвелке - Ага
тӱҥалтышыште.

Кунам шудо кушкын кӱза, пулдырчо кычкыраш тӱҥалеш, узо-влак ава-пулдырчо верч
таҥасаш туҥалыт. Пыжашым мландыште оптат. Ава 8-20 муно наре мунычмеке тудым
15-17 кече наре пӱкта, узо деч посна вара пӱктен луктеш. Пулдырчо мунышто
шем-кӱреналге пале-влак улыт.



https://mhr.wikipedia.org/wiki/%D0%9F%D1%80%D0%BE%D1%81%D1%82%D0%BE%D0%BC%D0%BE%D0%BB%D0%BE%D1%82%D0%BE%D0%B2_%D0%95%D0%B2%D0%B3%D0%B5%D0%BD%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Простомолотов Евгений Иванович (р. 1952 г.) – баянист-исполнитель, педагог,
методист, дирижер. Заслуженный деятель культуры Республики Казахстан (2004);
член Союза музыкальных деятелей РК с 1991 г. Отличник образования РК (1994); в
1985 году окончил Кыргызский Государственный институт искусств им. Бибисары
Бейшеналиевой ( по классу баяна и дирижирования В.П. Бондаренко); с 1977 года –
концертмейстер Казахского Государственного театра кукол, В составе концертных
бригад театра и Казахского гастрольного объединения «Казахконцерт» выезжал на
гастроли по Казахстану, аккомпанировал Народным артистам Р. Баглановой и М.
Мусабаеву; с 1981 года руководитель детского оркестра русских народных
инструментов Дома школьников №3 Управления образования г. Алматы.

Источник информации: Антология казахстанской баянной литературы (сост. З.
Смакова, М. Конысбаев, часть 2), - А., 2013 г.



https://mhr.wikipedia.org/wiki/%D0%9F%D0%BE%D1%80%D0%BE_%D1%87%D0%BE%D0%BD_%D0%BC%D0%BE%D0%B4%D0%BC%D0%B0%D1%88

Поро чон модмаш (рушла Игры доброй воли, англичанла Goodwill Games) — Олимпиаде
дене таҥастарыме калык-влак кокласе спорт таҥасымаш. 4 ий жапыште ик гана
эртаралтын, Кеҥежымсе ден Телымсылан шелалтын. Варажым, Модмашым тӱҥалше Тед
Тёрнер Поро чон модмашым австралийысе Time Warner компанийлан ужален. Модмашын
девизше --- "Спортышто келшымаш коч - Мланде валне тыныслык дек!"

Поро чон модмашым 1985 ийыште Atlanta Braves бейсбол клуб пелен тӱҥалыныт.
Негызам Роберт Эдвард (Тед) Тёрнер пыштен. 1980-ше ийысе Кеҥежымсе Олимпий
модмаш Моско олаште, Совет Ушемыште эртаралтын. США тиде таҥасымашлан бойкотым
пуен. 1984 ийыште Олипиаде Лос-Анджелес олаште эртаралтын. Тудлан бойкотым Совет
Ушем пуен. Политикдыме спорт таҥасымашым эртарашлан Поро чон модмашым тӱҥалме.
Вара, Йӱштӧ сар пытыме дене эл-влак Олимпиадылан бойкотым пуаш чарненыт, Поро
чон модмашын кӱлешыже йомын. Кызыт Поро чон модмашын официал сайтыштыже(англ.)
возымо: Модмаш огеш эртаралт.



https://mhr.wikipedia.org/wiki/%D0%9F%D0%B5%D0%BB%D0%B5%D0%B4%D1%8B%D1%88_%D0%BF%D0%B0%D0%B9%D1%80%D0%B5%D0%BC

Пеледыш пайрем (курыкмарла Пеледыш айо) - пеледыш тылзын эртаралтше кугу пайрем.
Атеизм жапыште пеледыш пайрем агавайремым вашталтен ыле. Кызыт Пеледыш пайрем -
мер пайрем улеш, да Агавайрем - юмынйӱла пайрем. Тӱрлӧ калыкын икгаяк пайремже
уло, суас-влак Сабантуйым пайремлат, чуваш-влакын тиде пайрем Акатуй маналтеш.

Пеледыш пайрем Марий Элыште да тудын деч ӧрдыжтӧ (Суас Элыште, Пошкырт Элыште,
Киров велыште, Свердловск велыште, Моско олаште, Санкт-Петербург олаште, Пермь
олаште, Шовакшэҥер олаште) илыше марий калыкын пайремже.

Пеледыш пайрем шошо ага пашам пытарымеке эртаралтеш да авалтыме кумдыкым шотыш
налын чоҥалтеш: ончыч яллаште, вара район ден олалаште пайремлат. Йошкар-Олаште
Пеледыш пайрем Российын кечыж годым эртаралтеш, тудым кажне ийын 12 пеледышыште
палемдат.

Пеледыш пайрем икымше гана Йошкар Пеледыш пайрем лӱм дене 1920 ийыште Шернур
илемыште эртаралтын. У йӱла тиде кундемысе калыкын Агавайрем да Семык
пайрем-влакшым алмаштыме, калыкым юмо дечын кораҥдыме семын увертаралтын.
Тӱҥалтыш ийлаште Пеледыш пайрем марий калыкын шинчымашыжым нӧлтал колтымаште
кугун полшен. XX курымын 20-30-шо ийлаштыже тиде пайрем у илыш йӱлам
шыҥдарымаште кугу сомылым шуктен: у шинчымашым, тӱвырам калык чоныш шыҥдарен.
Таче Пеледыш пайрем марий калык культурын оыйраш лийдыме поянлыкше улеш. Тиде
пайрем пашам чаплын шуктышо калыкым саламла, марий айдемылан марий улмыжым
шижаш, умылаш полша, иктеш ушнен, йылмым, муро, куштымаш поянлыкшым, сылне
вургем ойыртемжым аралаш кумылаҥда, моло калык дене пырля келшен илаш ӱжеш.

Яллаште Пеледыш пайрем чыла вереат ик семын эрта. Пайрем радам кок ужаш гыч
чоҥалтеш: саламлыме да весела кумылым лукшо. Икымше ужашыште, пайремым почмо
нерген увертарен, тыстым нӧлталыт, шошо ага пашам иктешлен, ончыл пашаеҥ-влакым
саламлат. Кокымшо ужаш верысе артист-влакын мурен-куштымышт дене, Спорт
таҥасымаш (волейбол, футбол, имне дене кудалыштмаш), весела таҥасымаш,
аттракцион, модыш дене эрта. Курыкмарий кундемыште Пеледыш пайрем годымак Муро
пайрем лиеш, тыште республикысе чыла хор-влак иктеш ушнен мурат.

Йошкар-Олаште Пеледыш пайрем чумыр калыкын тӱшкан каныме пайремже семын эрта.
Пайрем калык тӱрлӧ вургемым чиен, урем дене эрта, пайрем Каныме паркын тӱҥ
верыштыже почылтеш. Тыште калыкым Виктер вуйлатыше-влак, Кугыжаныш Погынын
депутатше, Йошкар-Олан мэрже, Тӱҥ онаеҥ саламлат. Нунын ден пырля легенде да
преданийысе талешке-влакат салам мутым ойлат. Артист-влакын шӱм пӧлекышт, модыш,
таҥасен ӱчашымаш, калыкле кучедалмаш, неле кирым нӧлтымаш ончаш толшо калыкланат
шке вийым терген ончаш кумылым луктеш.



https://mhr.wikipedia.org/wiki/%D0%9F%D0%B5%D0%B9%D0%BD%D1%82%D0%B1%D0%BE%D0%BB

Эше ик легенде почеш, пейнтболым америкыште илыше кум йолташ шонен луктыныт.
Гейнс, Гарни, Ноэл лӱман каче шамыч шкаланышт модмашым ыштеныт. Кузе нуно
пейнтбол деке толын шуыныт, пале огыл, но лектышыжым таче ужын кертына. Адакшым,
тиде легендышке шуко ешареныт кертыныт. Молан манаш гын, шуко ий тиддеч ончыч
Жюль Верн «Робур Завоеватель» романыштыже 1881 ийыште каласкала, кузе
салтак-влак ик методике дене тунемыныт, кудыжо пейнтболлан келшен толеш.
Францийысе армийыште чиям лӱйкалыше саркурал дене пайдаланаш йӧратеныт. Тыгай
тунеммашым эртыше салтак-шамыч варажым сарыште шкеныштым сайын ончыктеныт.
Россий гыч ончыл еҥ Францийыш толмекыже армийым ончаш пурен, ужын, кузе чиям
лӱйкалыше пычал дене тренировкым эртарат. Российшке ныл пычалым конден, но
российысе армийын кӱшыл еҥ-влак у толкыныш пураш кумылышт лийын огыл. А лишыл
жапыште Францийыштат тидын нерген монденыт. Дюруа лӱман айдеме адакат чия дене
лӱкалымашым армийыш пуртынеж ыле. Пайдаже лектын огыл, тудым воштылыныт гына. Но
пытартыш воштылчык — сайрак, калыкыште ойлат. 1940 ийыште тиде методике дене
тунемше 100 фашист салтак-шамыч, ик кечыште 1000 еҥаш гарнизоным сеҥен.
Америкыште ЦРУ службын пашаеҥже-влакым пейнтбол модмашыштак ямдылат. Тиде йомак,
легенде, историй, факт-влак кокла гыч мо пейнтболын ача-аважлан шотлалтеш,
каласаш нелырак. Но пейнтбол дене таче кеч кӧат модын кертеш.



https://mhr.wikipedia.org/wiki/%D0%9F%D0%B0%D1%82%D1%80%D1%83%D1%88%D0%B5%D0%B2,_%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Геннадий Степанович Патрушев (1928 Сӱрем 25 Марий автоном вел (МАО) (кызыт Марий
Эл), Шернур район Шӱкшер ял — 7 Ӱярня 1997) — марий йылмызе, филологий шанче
кандидат (1955), доцент (1965).

Г.С. Патрушев сӱрем тылзын 25-ше кечынже 1928 ийыште Марий автоном вел Шернур
район Шӱкшер ялеш шочын. Шым классым тунем пытарымек, ачаж корным тошка. Шернур
соласе педучилищыш тунемаш пура. Тыште кум ий тунемеш. Тӱҥалтыш классласе
туныктышо лӱмым налмеке, кок ий Лажъял шымияш школышто туныкта. 1947 — 1951-ше
ийлаште Н.К. Крупская лӱмеш Марий педагогике институтын историй да филологий
факультетыштыже шинчымашым поген. Пединститутышто тунеммыж годым Марий
республикысе культпросвет школышто туныктен. 1951-ше ийыште Г. С. Патрушев
Ленинградский университет пеленсе аспирантурыш тунемаш пура да профессор А. И.
Поповын вуйлатымыж почеш "Основные пути обогащения словарного состава марийского
языка" лӱман кандидатлык диссертацийым воза. Тудым туштак 1955-ше ийыште арален.
Г.С. Патрушевын икымше пашаже 1954-ше ийыште "Учёные записки" журналыште лектын.
Аспирантур деч вара (1955 – 1972) Марий педагогике институтышто руш йылме
кафедрыште туныктышо сомылым шуктен. Тыште Г.С. Патрушев латшым ий пашам ыштен.
1965-ше ийыште тудлан доцент лӱмым пуат. Марий кугыжаныш университет почылтмеке,
Г. С. Патрушевым тушко йылмышанче дене тале туныктышо семын ӱжыт.
Организационный да туныктымо пашашке уло кумылын пижеш. Тиде ийлаште марий
лексикологий, марий лексикографий дене шагал огыл пашам савыктен. Д.Е. Казанцев
дене пырля вузлан пӧлеклалтше марий лексикологий дене книгам савыктен луктыныт
(1972). Рушла-марла мутерым, марий толковый мутерым тӧрлымашке да ыштымашке кугу
надырым пыштен (1960). Тыгак школлан лекше марий йылме книган авторжо. 1972 —
1977-ше ийлаште Марий кугыжаныш университетыште историй да филологий факультетым
вуйлатен. Пытартыш ийлаште руш йылме кафедрын доцентше лийын. Тудын кумло ий
утла туныктымо паша опытшо — моло туныктышо-влаклан пайдале пример. Г.С.
Патрушев — кумда эрудициян специалист. Тудо лексикологийыштат,
лексикографийыштат, фонетикыштат, грамматикыштат, икманаш, марий йылмышанчын
чыла луклаштыжат сай да пайдале палым ыштен, келге кышам коден. 1997 ийыште
ӱярня тылзын 7-ше кечынже ӱмыржӧ лугыч лийын.



https://mhr.wikipedia.org/wiki/%D0%9F%D0%B0%D0%BB%D0%B0%D0%BD%D1%82%D0%B0%D0%B9

Иван Степанович Ключников-Палантай, марла — Палантай Сапан Йыван (24 Вӱдшор
1886, Провой кундем Какшамарий ял — 11 Пеледыш 1926, Моско) — марий семлызе,
профессионал марий музыклан негызым пыштыше еҥ.

Иван Палантай 1886 ий 24 Вӱдшорышто Провой кундемысе Какшамарий ялеш шочын. Озаҥ
оласе сылнысем училище пеленсе регент-влакым ямдылыше курсым 1909 ийыште да
Петербургысо Придворный капелла пеленсе дирижор-влак курсым 1915 ийыште тунем
пытарен. Тыгак Моско консерваторийыште тунемын.

1909-1915 Палантай Пермь губернийысе Усолье да Лысва олалаште ила да пашам ышта.

1918 ийыште Чарлаш (Краснококшайскыш) пӧртылеш, учитель семинарийыште мурымашым
да музыкым туныкта.

Палантайын Краснококшайск педтехникум пелен чумырымо хоржо 1923 ийыште Совет
Российысе хор Олимпиадыште лийын да кӱкшӧ мастарлыкым ончыктен: Пятницкийын
хоржо деч вара кокымшо верым сеҥен налын.

1925 ийыште Марий автоном велын 5-ияш лӱмгечыжым пайремлаш чот ямдылалтыныт.
Палантай 180 еҥан хорым пайремыште мураш ямдылен.

Пытартыш концерт 1926 ийын 1 ӱярняште эртен, тушто Палантайын пайремлан лӱмын
возымо "Йывырте" мурыжо йоҥген.

Чот нелын черланымыжлан кӧра Палантай 11 Пеледыш 1926 ийыште Москошто колен.
Иван Степановичым Ваганьковский шӱгарыште тоеныт. 1972 ийыште колоткажым
Йошкар-Олаш конденыт да Туруновский шӱгарште угыч тоен пыштеныт.

Шымлызе-влак кок умылтарымашым пуат. Иван Степановичын йӧратыме туныктышыжо
Бобров лийын. А тудын кочаже Палантай лӱман лийын. Иван Степанович шке
туныктышыжым пагален, шарнен. Сандене тудын тукымлӱмжым налын манын иктышт
ойлат. А весышт — Палантай псевдонимым семлызын кугезе тукымжо дене умылтарат.



https://mhr.wikipedia.org/wiki/%D0%9F%D0%B0%D0%B2%D0%BB%D0%BE%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Василий Павлов (15 Вӱдшор 1958 ий, Овдасола ял - 27 Сорла 2005 ий, Йошкар-Ола)
—- марий мурызо. «Палемыс», «Тый улат мыланем ныжыл йӱр» — муро-влакым
йоҥгалтарыше семын палыме. Келге, поян йӱкан мурызо кугу пагалымашым марий-влак
коклаште сулен.

Василий Николаевич Павлов 1958 ийын 15 апрельыште Шернур кундемысе Овдасола
ялыште шочын. Кандаш классым Марисола школышто тунем пытарен.

Газетыште республиканский культпросветучилищыш тунемаш налме нерген
увертарымашым ужешат, Йошкар-Олашке толеш. 1975–1977 ийлаште тиде училищын
оркестровый отделенийыштыже тунемеш. Вара кок ий армий радамыште служитла.

Армий гыч толмеке, Марисола тӱвыра пӧртыштӧ директорлан пашам ышта. Уш-акылым
пойдараш манын, Марий кугыжаныш университетын историко-филологический
факультетышкыже йодмашым пуа. 1986 ийыште дипломым налмек, ик жап калык усталык
рÿдерыште пашам ышта, а 1987 ий гыч – Марий телевиденийыште. Ондак ассистент,
вара режиссёр лиеш. Тиде профессий дене шинчымашым нӧлталаш Москваште эртарыме
курсышкат коштын толын.

Василий Павлов илыш дене 2005 ий 27 августышто кастене чеверласыш. Чаманаш гына
кодеш, пеш шуко фонограммыжым возен шуктен огыл...



https://mhr.wikipedia.org/wiki/%D0%9E%D0%BB%D1%8B%D0%BA_%D0%98%D0%BF%D0%B0%D0%B9

Олык Ипай (Ипатий Степанович Степанов), (1912 Ӱярня 24, Тойметсола ял,
Царевококшайский уезд, Озаҥ губерний — 11 Кылме 1937, Йошкар-Ола ола) — марий
серызе, почеламутчо, кусарыше.

Марий почеламут аланыште кугу новаторлан шотлалтеш. Олык Ипай марий поэзийыш
ятыр уым конден, почеламутын тӱвырам вияҥдаш чот полшен.

Почеламутчын усталык корныжо 25 ияш улмыж годым кӱрылтын. Тиде кӱчык жапыште
Олык Ипай лу ойпогышым савыктен луктын. Шӱдӧ дене почеламутшо, ятыр поэмыже,
ойлымаш ден очеркше савыкталтын.

Марий почеламут мастар Олык Ипай 24 Ӱярня, 1912 ийыште Морко кундемыште шочын.
Кандаш ияш годымжо Арын школ-интернатышке тунемаш пура. 1923 — 1927 ийлаште ты
школым Чавайн вуйлатен. Тунемше—влак чучкыдын концертым, спектакльым шынденыт.
Тушто Ипаят лийын, марий мурым, почеламутым куанен колыштын, шкат возкалаш
тӧчен.

1927 ийыште, школым тунем лекмекше, Олык Ипай Йошкар—Оласе педтехникумыш тунемаш
пура. Тунам тушто литератур кружок виян ыштен. М. Иванов, И.Стрельников,
Е.Содорон Олык Ипайын йолташыже лийыт. Нуно литератур касым эртарылыныт, шке
возымыштым пырля погынен лудыныт, каҥашеныт. Тиде жапыштак нунын произведенийышт
журнал да газетлаш савыкталтыт.

1928 ийыште «У вий» журналеш Олык Ипайын «Комсомолын мурыжо» лӱман икымше
почеламутшо лектеш. Изиш варарак «Муралтена мо вара?» почеламут савыкталтеш,
тудо пеш вашке калык коклаште шарла да йӧратыме мурышко савырна. Сай тӱҥалтыш
рвезе авторым кумыланда, утларак возаш тарата.Тӱҥалтыш жапыште Олык Ипай
почеламут дене пырля ойлымашымат сера, рушла гыч икмыняр пьесым кусара. Но
поэзий тудын чумыр мурпамаштыже вигак рӱдӧ верым налеш.

1930 ийыште Олык Ипай Москваш кая. Всесоюзный государственный кинематографий
институтын оператор факультетышкыже тунемаш пура. Тиде ийлаште шагал огыл
возымыжо Москваште лекше «Марий ял» газетеш савыкталтеш. Редактор Максим
Кузнецов (Апшат Макси) эре поро каҥашым пуэн да первый сборникым ямдылаш
таратен. Тунамак Олык Ипай талантан поэт да киноартист Йыван Кырля дене палыме
лиеш, нуно первый почеламут сборникыштым ямдылат «Ме ударне улына» (1931 ий,
Москва).

Вес семынже, тиде паша авангардизм лиеш. Адакшым тиде почеламутышто утларакшым
рӱжге ойпидыш, политический установкыжат тудын йоҥылыш.



https://mhr.wikipedia.org/wiki/%D0%9C%D0%BE%D0%B4%D0%B5%D1%80%D0%BD%D0%B8%D0%B7%D0%BC

Модернизм (французла modernisme, лат. modernus ”кызытше жапыш”) XX-шы курымын
тӹнгалтӹшӹн тӱвыра аренышке толше йогымаш. Тиде жепӹм тӱвыран эртымгорныштыже
(”измвлäн”) жеп семӹнь палат: импрессионизм, экспрессионизм, дадаизм, футуризм,
сӱрреализм да молат. Модернизм ӹлянäшӹжӹ, 1860-шы ивлäнок ӹлянен, кынам француз
поэт Шарль Бодлер (Charles Baudelaire, 1821-1867) ”Модерн ӹлӹмäшӹн артньыкшы”
(Le Peintre de la vie moderne) артикльжым сирен, кыды модерниствлäн
манифeстӹшкӹштӹ сäрнäлтӹн. Но кымдан шäрлен кеäш манын, М.-лäн XX-шы курым
тӹнгäлтӹш дä ”измвлäн” культуры нырышкы толмышты якте вычаш варештӹн.

Модернизм вӹкӹ шукы семӹнь анжат. Техника монгырым анжаш гӹнь модернизм шӱлӹшäн
кунст пашäвлä симультантан, тäнгäштäрӹмäшäн да маxань-шон монтажан ылыт, тӹ
годымок модернизмäн пäшäвлäштӹ ӹлӹмäш вӹкӹ парадоксын тӹгӹржӹ вашт анжат, нӹнӹ
проставлä агылеп, лачоклам анжыктымаш ӹмӹлеш кодеш, дегуманизаци шижäлтеш.
Модернизм йöн доно сирӹмӹ cӹлнӹшаяшты традициштӹ ылшы шайыштмы структура
пыжгаялтын, сирӹмӹ пäшäн тӹнг элементвлäжӹ махань-шон аллюзивлä, вес семьӹньжӹ
йиждӹмашвлä, мифвлäн архетипвлä дä символвлä гӹц шалгат. Модерн сӹлнӹшая
нарраторлан (шайыштмашым нäнгешӹлäн) хронологи дон фактвлäмäт лыгаш ирӹкӹм пуа.

Модернизм тӱнымбалныш культуреш, лӹмӹнок сӹлнӹшаяэш пиш келгӹ кишавлäм коден.
Финн-угр литературывлäм анжалаш гӹнь модернизм йӧным эстон, финн дä венгр
сӹлнӹшаявлäштӹ эче 1920-шы ивлäнок кычылташ тӹнгäлмӹ. Эстон модерниствлä логӹц
Мариа Ундерӹм (Marie Under, 1883-1980), Хенрик Виснапуум (Henrik Visnapuu,
1890-1951) Уку Маасингым (Uku Maasing, 1909-1985), Яан Каплинским (Jaan
Kaplinski, ш. 1943), финнвлä логӹц шведлä сирӹшӹ поэтесса Эдит Сöдерграным
(Edith Södergran, 1892-1923), Катри Валам (Katri Vala, 1901-1944), Ууно Кайласым
(Uuno Kailas,1901-1933 ) Пентти Саарикоским (Pentti Saarikoski, 1937-1983),
шведлä сирӹшӹ Клас Андерссоным (Claes Andersson, ш. 1937), венгрвлä логӹц Адь
Эндре (Ady Endre, 1877-1919) дон Аттила Йожефӹм (Attila József, 1905-1937)
пäлдӹртӹмäн. Кӹзӹтшӹ гӹнь ти литературывлäштӹ кыцe прозаиквлä, тенгеок поэтвлääт
лач М. йöн доно веле сирäт Мары сӹлнӹшаяшты М. вӹкӹ кужы жеп тӹрӹн анженӹт,
тенге гӹнят тӹдӹ туан литературыштына ӹлянен да виäнгеш. Кырык мары сӹлнӹшаяшты
модернизмӹн кишäвлäжӹм раскыдын поэзишӹт, лӹмӹнок Ондрин Валькан (ш.1954),
этнофутурист Валери Микорын (ш.1960) дä Влад Самойловын (ш.1963) лыдышвлäштӹштӹ
ужына. Прозаиквлä логӹц модернизм йöн доно Витали Петухов (ш.1954) сирä. Алык
мары поэзиштӹ сек яргата модернистеш Валентин Колумбым (1937-1974) шотлат. Тӹдӹ
гӹц пасна Албертина Иванова (ш. 1954) дон Зоя Дудинан (ш. 1963) лыдышвлäштӹ
модернизм шулӹшäн ылыт.

Руш сӹлнӹшаяшты модернизм 1900-1917-шӹ ивлäн пеледын, но революци паштек пӹснен
дä совет кӹлӹн урын валымыкыжы руш сирӹзӹвлä угӹц М. йöнӹм активно кычылтыт.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%BA%D0%B0%D0%BB%D1%8B%D0%BA%D1%8B%D0%BD_%D1%88%D0%BE%D1%87%D0%BC%D1%8B%D0%B6%D0%BE

Тиде жапыште первобытно-общинный строй шаланаш тӱҥалын. Икымше курым
тӱҥалтышыштак «Калык-влакын кугу куснылымаш» (Великое переселение народов)
чодыраште да чодыран степьыште илыше племена-влакымат авалтен. Ошман мландыште
илыше калык городецкий культур калык тӱшкам Йӱдвеке – Шур, Ока, Юл деке поктен.
Тыге нуно Юлын шола серышкыже толын лектыт, Вӱтла гочын Кугу Какшаныш шумеш
шарлат. Ты жапыштак Виче кундем гыч Кугу да Изи Какшан деке азелинец-влак толын
лектыт. Археолог-влак тыге шотлат: 1-ше тӱжем ийын 2-шо пелыштыже, городецкий да
азелинский племена-влакын ваш варналтмышт дене акретсе марий тукым шочын. Тидын
нерген Чыкма ваштареш, Юлын шола серыштыже мумо Изи Ахмыловский, Морко кундемысе
Шоруньжаште мумо тошто ӱзгар-влак, Киров велын кечывалвелныже Шынчара кундемыште
мумо Кубашевский тошто илем олмо да моло археологический памятник-влак ойлат.
Нуно городецкий да азелинский калыкын йӱла ойыртемжым арален коденыт.

Черемис-влакын илыме верышт кызытсе Марий Элын мландыж деч касвел да
кечывалвел-касвел могырым кумдарак улмаж. Нуно Вӱтлам да Вӱтла-Виче эҥер коклам
веле огыл, тыгак Вӱтлан касвел могыржымат айленыт улмаш. Тыге нуно Унчо эҥер
воктене меря племена-влак дене пошкудо лийыныт. Марий-влак Юлын кок серыштыже
иленыт. Нунын мландышт Озаҥ деч Ока эҥерын аҥже марте шуйнен. А кечывалвелне
кызытсе Курыкмарий кундемыште веле огыл, тыгак йӱдвел Чувашийын мландыштыжат
иленыт. Йӱдвел чек Киров велысе Какшар ола воктене эртен.

Тиде акретсе жап гычак марий йылмыш тюрк шомак-влак (калык, эрык да т.м.) пураш
тӱҥалыныт. Марий айдемын тужвал тӱсшат, чурий сынжат утларак монголлан келшышын
вияҥын.

Кугезе марий-влакын первобытный илышышт пеш эркын шаланен. Нуно шке кугыжанышым
чумырен кертын огытыл. Тыге тӱҥалтыш гычак марий калыкым неле пӱрымаш вучен. Ты
жапыште марий мланде воктен утларак тале, утларак виян сарзе-влак иленыт. Нуно
марий айдемым шыгыремдылаш тӱҥалыныт. Хазар-влак, Юл да Чолман воктен илыше
булгар-влак, татар-монгол-влак марий мландым шке кид йымакышт налыныт. А касвел
могырым славян-влак толын шыгыремдылыныт. Ожнысо марий калык шуко чотан лийын да
кумда мландым айлен. Но нуным эрвел гыч тюрк-влак шӱкеныт, касвел могырым
славян-влак поктылыныт. Садлан нуно шагалемыныт да илыме мландыштат иземын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB_(%D0%B3%D0%B0%D0%B7%D0%B5%D1%82)

«Марий Эл» газет — республикысе мер-политик газет, марий йылме дене, Марий Эл
Республикыште лектеш. Арняште 5 гана лектеш. Тираж - 5000 экз., арнясе тираж -
25000 экз. ыле. Тӱҥ редактор - Абдулов Александр Саликович. Редакций
Йошкар-Олаште Савык пӧртыштӧ верланен. 1915 ий гыч лектеш. Икмыняр жап «Марий
комунна» лӱмым нумалын. 2011 ий гыч газетын комжо тӱрлӧ тӱсан лектеш.

4 Пургыжышто 1915 ийын Вяткыште (кызыт Киров ола) «Война Увэр» газетын икымше
номерже савыкталтын. Тидлан негызым тале марий сотемдарче, мер пашаеҥ, марий
савыклан да литературылан тӱҥалтышым пуышо Павел Глезденев пыштен. Икымше
тӱнямбал сар ийлаште Павел Глезденевын марла газетым лукташ тӱҥалаш шонымашыжым
Вяткын губернаторжо сайлан шотлен, молан манаш гын Глезденев тудлан каен шогышо
сар нерген уверым калыкын кумдан палаш тыршымыжым умылтарен сеҥен. Тыге 1915
ийыште газетым кум йылме дене лукташ пунчал шочын. Глезденевын кум йылмым –
марий, суас, одо йылмым – палымыже марла «Война Увэр», суасла «Сугыш хабарляре»,
одыла «Войнаысь ивор» газет-влакым редактироватлаш йöным ыштен. Тылзыште кок
гана савыкталтын, ик номерлан возалтмаш ак 1 теҥгеат 20 ыр палемдалтын. Тӱжвач
ончымаште тунемшын тетрадьшыла койын. Материал-влак кандаш страницеш кок радам
(колонко) дене вераҥдалтыныт. Марла лекше газетын икымше кок номерже аралалт
кодын огыл, 30 номерже мемнан жап марте шуын.

1915 ийыште лу номер лектын. Талук мучаште губернийын земствыже инородческий
газет редакцийлан оксам ойырымым чарнен, тунам П.Глезденев шке оксаж кӱшеш
савыкташ тӱҥалеш, икмыняр спонсор ден возалтше-влак изирак окса дене полшеныт.
Тунам газетлан 212 марий, 300 одо, 222 суас возалтыныт. Тыгак 60 кнагагудо ден
60 миссионер школ налын шогеныт.

Нине газет-влак шке калыкыштым лудаш-возаш туныктеныт, сандене нуным тыглай
кресаньык-влак шукын йодыныт. Вет газетла гоч кутырымо мутым шукырак палаш,
шинчымашым пойдараш йöн лийын. Суртым да шкем арун кучаш, ял озанлык пашам
виктараш туныктеныт. Тидымак Глезденев земский погынымашлан умылтарен сеҥен.
Тыге погынымаш 1916 ийыште газет, брошюр, листовко-влакым савыкташ 1800 теҥгем
ойырен. Сандене 1917 ийлан «Война Увэрым» да моло газетшымат талукышто 24
номерым лукташ пунчалыныт. Чумыр тираж 1300 экземплярыш шуын.

1917 ий Агаште «Война Увэрым» Озаҥыште савыкташ тӱҥалаш темленыт, молан манаш
гын Вятка ола марий-влакын тӱшкан илыме кундемлашт деч тора лийын. Ты газетын
пытартыш номерже 1917 ий Идым тылзын 15 кечыште лектын.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA

Марий Эл Республик (курыкмарла Мары Эл Республик; рушла Республика Марий Эл) —
Россий Федерацийын субъектше, Юлсер федерал йырвелыш пура. Марий Эл да Марий Эл
Республик ик виян лӱм улыт.

Марий Эл Эрвел-Европысо тӧрверын эрвел могырышто, Юлын покшел йогыныштыжо
верланен.

Шола серын касвел ужашыжым купан Марий лапвер налеш. Республикын касвелныже Юлыш
Вӱтла кугу эҥерйол ушна. Эрвелнырак лапвер мучко, Виче аркан кечывалвел тайылже
гыч йогаш тÿҥалше, Юлын шола эҥерйолжо-влак йоген эртат: Изи Кундыш да Кугу Ошла
эҥерйолвлак дене пырля Изи Какшан, Кугу Кундыш да Рӱде эҥерйол-влак дене пырля
Кугу Какшан. Нунын лапыштышт шуко чодыра ер уло.

Республикын эрвел ужашыже Виче арка тураште верланен, аркан кӱкшытшö 275 м
марте. Тушто мландыÿмбал тöр огыл, тудо тÿрлö эҥер лапла да коремла дене
шеледалтын. Нунын коклаште Виче вӱдкундемысе эҥер-влак: Лаж, Талман, Шӱкшан да
моло эҥерйол-влак дене пырля Лемде; Пувӱд, Вӱрзым, Шошма; Шора, Йыр да Ӱшӱт
эҥерйолвлак дене пырля Юлын шола эҥерйолжо Элнет.

Республикын 14 районжо гыч Юлын пурла серыштыже иктыже гына верланен — Курык
марий (Кырык мары) район. Тудо Юлвел кӱкшака верын йӱдвел тӱрыжым айла. Туштак
Юлыш Шур, Сумка, Йынга, Арйынгы, Шундыр (Шӹндыр) эҥерйол-влак йоген пурат.

Калыкчот: 703 200 еҥ (2008 ийыште), 711 540 (2006), 728 000 (2002). Чаклык: 30,9
еҥ/км² (2005), ола калык: 63,1 % (2005).

Йошкар-Олаште, Юлсер олаште, Йошкар-Ола воктене верланыше икмыняр яллаште да
республикын касвелыштыже руш-влак шукырак улыт. Ялысе вер-шӧрлаште шукырак
марий-влак илат, Курыкмарий кундемыште — йылме да тӱвыра шотышто олыкмарий-влак
деч ойыртымалтше курыкмарий-влак. Провой кундемыште икмыняр кукмарий (чуваш) ял
уло. Суас-влак тӱҥжым Йошкар-Олаште, Юлсер олаште, тыгак Поранча да Марий Тӱрек
районлаште илат.

Финнугор полко-шамыч акрет годсек кызытсе касвел, йӱдвел да покшел Российын
ужаштыштыже верланен ылеве. Марий Эл верланыме верыштыже шуко акрет годсо
арвер-влак кодыныт, кудо икымше тӱжемийлашке мемнан курымашлык (Кристос шочмо)
деч ончыч пурат. Шке лодкален возымо тиштым йомдарымылан да суас акрет годсо
кагазвлак Озаҥ кучымаш жапыште пытарымылан кӧра шукырак увервлак покшел Юлышто
руш курымсерышвлак дене кылдалтын.

Марий-шамычым эн ондак VI курымышто лишне гот калыкын эртымгорнызо Иордан merens
семын палемден. Вара X курымышто казар курымсерышче марий-шамычым Ц-р-мис семын
палемден. Тыге руш-влак нунын дек ончыл (касвел) марий-шамычым (мӓрӹ) «меря»,
шеҥгел (эрвел) марий-шамычым (марий) «черемис» лӱмден тӱҥалыныт. Тыгак
суас-шамыч марийкалыкым «сярмысь» але «чирмеш» лӱмденыт. Тиде жапыште марийвлак
пошкудо Юлысо Булгарий дене, кудо кызытсе Суас Эл олмышто верланен ыле, лишыл
кылым кученыт. Тудым 1236 ийыште Бату-онын саркалык кырен шалатен. Тиддеч вара
Шӧртньӧ Урда лиймеке марий-влак нунын дене сай кылым кученыт. XIII—XV курым
коклаште марий-шамыч Шӧртньӧ Урдаш да Озаҥ онлыкыш пуреныт.

IX курым гыч марий калык эрвелыш кайыше Киев Русьысо славян-шамыч дене кылдалт
шогат. Нуно марий мландыш пуреныт да икмыняр ожно марий ола олмылаште илаш
тӱҥалыныт (Нӧрӧ ола, Ростов), тыгак у олам шынденыт: Ярославль, Суздаль,
Владимир, Угарман. Эркын-эркын касвел марий Христианлыкыш пурымеке славянлаҥдат,
Кристос тыныш пуртымаш ваштареш шогышо еҥ-влак куржыт эрвелыш, марий мландын
кӧргыш. Кокла курымлаште марий кундемыште руш-суас вашпижмаш (руш ден суас
калыкын вашпижмашыже) чӱчкыдын лиеда (тыглай паша лиеш). Тидын жапыште марий
калык суас велне лиеш. Кужу жап суас ден марий калык-шамыч сеҥышыш лектыт,
варажым Шучко Йыван ончылгоч шонен пыштыме да руалтен налме сарым тӱҥалеш: 1546
ийыште курык марий калыкын мландыже (Юлын пурла серже) Моско йымак логалеш, 1552
ийыште Чар саркалык Озаҥ-олам налыт, да олык марий-влак йозакым Москолан тӱлаш
тӱҥалыт. Варажым шонен пыштыме колонизаций тӱҥалеш: тыге 1557 ийыште негызым
пыштыме Шовакшэҥер олалан, 1583 ийыште — Чыкмалан, 1584 ийыште — Чарлалан
(кызытсе Йошкар-Ола). Марий мландыште тиде жапыштак Шынчара, Яраҥ, Вӱрзым,
Малмыж руш карман-влакыш савырненыт. 1552 иймучаш гыч марий мландыште тушман
ваштареш утарыше кредалмаш ылыжын. Руш курымсерышчешамыч тиде 30 ий наре шуйнышо
кредалмашым «черемис-влакын сарышт» лӱмденыт. Тунам шуко марий тӧратушка да
тыглай калыкын пелыштыже марий калыкын эрык верч пытен. Шуко онвлаклан Турцийыш
да Крымыш куснаш логалын.

Кристиан тынеш виеш пуртымылан кӧра марий-шамыч суртым-ялым коден эрвелыш илаш
куснаш тӱҥалыт. Икымше Пӧтыр годым марий-влакым саркызматыш (армийыш) налаш
тӱҥалыт, вершӧрын шанче шымлымаш эртаралтеш, марий йылмын икымше кириллик
йӱкпале негызеш возымаш лектеш. 1792 ийыште Вениамин Пуцек-Григорович кириллице
негызеш икымше марий йылмылончым савыкта. Марий калыкын илышыже пеш неле лийын,
садлан шуко марий Пугачовын сӧгалтымашыже годым Руш кугыжаныш ваштареш
кучедалын.

1872 ийыште Озаҥ олаште туныктышо семинарий почылтеш. Тушто Юл кундемысе чыла
калыкым, тидын шотышто марий-влакымат, туныкташ тÿҥалыт. Тиде марий калыкын
илышыштыже кугу ошкылым ончыко ышташ полшен. Марий школ-влак почылтыт, марий
кнага-влак савыкталтыт, тыгак тунемме кнага-влакат. 1917 ийысе Пургыж революций
кугыжан кучемжым сӱмырал шуа. Тыге марий калыкланат моло дене иктӧр кертыжан
(равноправный) лияш, шке вийжым чумырен, эрыкыш, волгыдо илышыш лекташ корно
почылтеш. 1917 ий сорла тылзыште Ӱпӧ губернийын Пӱрӧ олаштыже икымше Марий Погын
эртен.

1920 ийыште Кылме тылзын 4-шо кечынже Марий автоном велым ыштыме нерген декретым
луктыныт. Марий автоном вел кум контоныш шеледалтын: Йошкаркакшан
(Краснококшайский), Чыкма (Козьмодемьянский) да Сернур (Сернурский).

1936 ийыште Теле тылзын 5 кечынже Марий АССР-ыш савырыме. Марий автономийым
ыштыме дене марий йылме кугыжаныш статусым налын. Марий тӱвыра, сылнымут, савык,
школ виянаш тӱҥалыныт. 1930–шо ийлаште педагогике, чодыра технике институт-влак
почылтыныт, йылмым, сылнымутым да эртыкым шымлыше марий институт пашам ышташ
тӱҥалын, театр почылтын.

1990 ий гыч Марий Эл Республик лиеш. 1920 ийлаште кок иктӧркертыжан йылме шырым
шынденыт: олыкмарий йылме да курыкмарий йылме. Тыгодым марий йылмыште тыгак кугу
кундемойвлак уло (касвел-йӱдвел, малмыж, эрвел) да шуко верысе кутыртыш. 1930
ийлаште, моло калык республиквлак дене тӧр, чыла марий интеллигентвлакым пытарен
улыт. Эркын-эркын марийвлак республикыште шагалемын толеш, марий йылме политик
пызырымашлан кӧра руш йылме дене вашталтыме.

Эн кугу ыштыквер-влак: ПАУ «Йошкар-Оласе шылкомбинат», Марий машинчоҥышо завод,
полупроводниковый прибор завод, Йошкар-Оласе чодыра озанлыклан машинам чоҥышо
завод-влак, механик завод (велосипед-влак; Йошкар-Ола), завод
«Электроавтоматика» (Йошкар-Ола), Марий целлюлоз-кагаз комбинат (Юлсер-Ола), АУ
«Марбиофарм» (эм), коваште завод.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%AD%D0%BB_%D0%A0%D0%B0%D0%B4%D0%B8%D0%BE

Марий Эл Радио — марла, рушла, суасла йоҥгалтарыше УКТ — радиостанций.
Республикыште тыгай радиостанций икте гына. Кажне кечын, 66-77 МГц
чӱчкыдылыкыштӧ Марий Эл республике кумдыкышто радиостанций йоҥгалтара.

Марий Эл Радио шке пашажым 2005 ийыште Сӱрем тылзын икымше кечынже 6 шагат
эрдене тӱҥалын. Икымше гана эфирышке вӱдышӧ Мурызо Эчан лектын, «Поро эр, Марий
Эл» манын. Эн ондак Марий Эл Радион эфирже - 3 шагатат пеле лийын. Тӱҥалтышыште
Марий Эл Радио «Рен-ТВ-Регион 12, Пульс-Радио, Радио Марий Эл» ЗАО-што лийын.

2009 ийын Шорыкйол тылзын Марий Эл Радио реорганизацийым эртен. Ынде «МАРИЙ ЭЛ
РЕСПУБЛИКЫН АВТОНОМ ТӦНЕЖШЕ „МАРИЙ ЭЛ РАДИО“» (рушла АУ (Автономное Учреждение)
Республики Марий Эл «Марий Эл Радио») лӱмым нумалеш.

2010 ий мучашыште Марий Эл Радион шке сайтше пашам ышташ тӱҥалын.
www.mari-el-radio.ru адрес дене верланен, тыште пытартыш увер, эфирыште кучылтмо
материал-влак савыкталтыт, радиом вияш эфирыште колышташ лиеш. 2011 ийыште тиде
сайтыштак марий чатым почмо. Кажне кумылан айдеме тушто моло-влак дене ваш
возгален кертеш.

Марий Эл Радио чӱчкыдын марий концерт, дискотеке да танцпол-влакым эртара. Эн
кугу концертлан «Чоҥышо» (рушла «Строитель») стадионышто ий еда эртарыме концерт
шотлалтеш. Марий мурызо-влак, ансамбль-влак йоҥгалтарат. Концерт Радион шочмо
кечыжлан пӧлеклалтеш.



https://mhr.wikipedia.org/wiki/%D0%9B%D0%B0%D1%82%D1%8B%D1%88_%D0%B9%D1%8B%D0%BB%D0%BC%D0%B5

Латыш йылме (латышла latviešu valoda) — индоевропысо (балтик) йылме. Латвий
кугыжанышын тӱҥ йылмыже тыгак европысо ушемыш пурышо йылме тӱшка гычын иктыже.
Шочмо йылме семын тунямбалне латыш йылме дене 1, миллион еҥ кутыра Латвий элын
60 % илыше-влак. Пытартыш жапыште латыш йылме дене кутырышо еҥ-влакын чотышт
иземын молан манаш гын Латвий деч моло эллаште тиде йылме дене кутырышо - влакым
шыгыремдылыт.

Моло европысо йылме семынак латыш йылме индоевропысо ешыш пурышо йылме ойыртемым
нумалеш. XX курым марте Кечывалвел Балтикысе кундемыштелатыш да моло европысо
йылме ик тушкаш пурен шогеныт, но мемнан эра деч ончыч 20 да X курымлаште нуно
кок кугу тӱшклан пайлалтыныт – касвел германийысе да балтославян йылме тӱшкалан.



https://mhr.wikipedia.org/wiki/%D0%9A%D1%80%D0%BE%D0%BA%D0%B5%D1%82

Кроке́т (кроке́т, croquet) — спорт модмаш. Модшо-влак пу чӧгыт дене пайдаланен
пасушто радам дене шогалтыме изи капка гоч шар-влакым колташ тыршат. Модмаш
Кеҥежымсе Олимпий модмашын программыштыже лийын, сандене крокет олмеш чӱчкыдын
йоҥылыш крикет (cricket) нерген кутырат.

Крокет модмашыште утыждене вийым пыштыде сайын жапым эртараш лиеш. Модшо-влак
кидышкышт пу чöгытым налыт, да шар шамычым изи капка гоч колтылыт. Тиде жапыштак
тавалыше шке шар шымычыжым покта. Тÿрлö элыште модмо радам ойыртемалтеш. Но
тÿҥлан Крокет Ассоциацийын калык-влак кокласе виктарчыкше шотлалтеш. Английысе
крокет, гольф-крокет, руш крокет, да урем крокет дене кугу таҥасымаш-влак эртат.
Крокет дене яклака пасушто модыт. Пасуш кокыт гыч 8 еҥ марте иканаште лектын
кертыт.

XIII курымышто францийысе кресаньык-влак вольыкым кÿтымö годым кÿтÿчö тоя дене
пайдаланен тыгай модмашым эртареныт. Но шагал кö тиде модмаш нерген пален. XVII
курымышто гына крокет модмаш Ирландийыште угыч шочын. Джон Джакс лÿман айдеме
крокетлан икымше чöгытым да шарым ыштен. Кÿчык жапыште у модмаш
Великобританийыште да колоний-влакыште шарлен. Эше икмыняр ий эртымек поян
пöртыштö гына огыл, уремыштат, йоча-влак чöгыт дене шарым поктылаш тÿҥальыч.
Клуб-влак чоҥалтыныт, кеч кöат тушко пурен кертын. Эн кугу клублан Уимблдонысе
ушем шотлалтын. Модмашым Кугыжа-влакын спортышт лÿмдаш тÿналыныт. Уло
Великобританийлан крокет келшен. Газет-влак кажне номерыште тудын нерген
репортажым савыктылыныт.

Лу ий модмашлан темын, да тудым мондаш тÿналыч. Молан манаш гын, тиде жапыште
теннис шочын. Но содыги крокет илен лектын. 1900 да 1904 ийлаште крокет
Олимпиадын программышкыже пуртеныт. А 14-ше гыч 26 ий жапыште 120 калык-влак
кокласе турнир эртен. Калыкыште модмаш угыч пагалымашым сулен. Лач Америке гына
вараш кодын. Бостон олаште крокетым арака йÿымö чер дене ик тöр шогалтеныт. Но
20 идалыкыште Голливудысö актер, режиссер, продюсер-влак кажне кастене пу
чöгытым кидыш налын шар шамычым поктылыныт. Кокымшо Тӱнямбалсе Сар модмашын
шарлымашыжым изиш темдалын. Но пленыш логалше нерген Калык-влак кокласе конвеций
почеш, модмашым концлагерьыш колташ лиеш ыле. Англичан шамыч пленыш логалше
йолташ-влаклан крокет шарыш документым да оксам оптеныт. Плен гыч куржашлан йöн
лийын. Сар деч вара крокет модмаш угыч шочын, манаш лиеш. Самырык-влак
школлаште, колледжлаште, университетлаште модыныт. Тунемме программышкат крокет
пурен. Тачысе кечын Европышто, Америкыште Австралийыште крокетым гольф да теннис
семынак пагалат. Английыште гына крокет дене 400 утла клуб почылтын. Кажне ийын
Тÿнямбалсе крокет федераций 100 утла турнирым эртара.

Российшке крокет Англий гыч толын. Тÿвыра пашаеҥ шамыч, да аристократ-влак
модмашым чот пагаленыт. Руш Кугыжан ешыже, Федор Шаляпин, Анна Павлова, крокет
мастарлан шотлатыныт. Серызе-влак Максим Горький ден Герберт Уэллс эре ваш-ваш
таҥасеныт. Кремльысе эмлызе-влак крокет модмаш дене политик-влакым эмленыт. Вет
тиде спортодмаш суставым пеҥгыдемда, шÿмышкö тыныслыкым пурта. Вÿрыш адреналин
логалме дене айдеме куана. Чаманен каласаш логалеш ССРУште крокет кугу
пагалымашым сулен огыл. Кеч Санкт-Петербург олаште Регионгокласе Крокет
Федераций почылтын гынат, тудо спортфедерацийлан ок шотлалт. Российште крокет
спорт радамыш ок пуро. Тудым спорт тӱрлык реестрышкат пуртен огытыл.



https://mhr.wikipedia.org/wiki/%D0%9A%D0%B0%D1%81-%D0%99%D3%B1%D0%B4%D0%B2%D0%B5%D0%BB_%D1%84%D0%B5%D0%B4%D0%B5%D1%80%D0%B0%D0%BB_%D0%B9%D1%8B%D1%80%D0%B2%D0%B5%D0%BB

Кас-Йӱдвел федерал йырвел (Йӱдвел-Касвел федерал йырвел лӱмдалт кертеш) (рушла
Се́веро-За́падный федера́льный о́круг) — Российын европо ужашыжын йӱдвелныже
чоҥымо административ формирований. Россий президентын кӱштыкшӧ почеш 2000 ий Ага
тылзын 13 кечынже ышталтын. Россий Федерацийын 11 субъектше тыш пура: Карелий
ден Коми республик, Архангельск, Вологда, Мурманск, Ленинград, Новгород, Псков,
Калининград вел-влак, Ненец автоном йырвел, Санкт-Петербург ола. Йырвелын
рӱдерже - федерал кӱкшытан Санкт-Петербург ола.

Ненец автоном йырвелыште, Коми мландыште, Архангельск ден Мурманск веллаште
пӱчым шукын ончат, янлык коваште да кол кучымаш дене оксам ыштат. Карелий, Коми
Республикын кечывалвелныже, Архангельск велыште, тыгак вольыкым ашнат. Коми
Республикыште нефть йӧнозанлык уло, Мурманск велыште кӱртньӧ да никельым луктыт,
Карелийыште мраморым, Ленинград, Новгород да Вологдо веллаште - торфым.



https://mhr.wikipedia.org/wiki/%D0%9A%D0%B0%D0%BD%D1%82%D0%B0%D1%82%D0%B0

Кантата (итальянла cantata, лат. саntareдеч — мураш) — солист-влаклан, хорлан да
оркестрлан вокально-инструментальный произведений.

XVII курымышто ик йӱклан возымо вокальный сочинений кантата лӱмдалтын. А тыгай
сынанак инструментальный сочиненийым соната лӱмденыт. Опера шарлыме дене
Италийыште кантатаат шыҥдаралташ тӱҥалын. Ынде шкет мурымашын ик номерым гына
огыл кантатыш пурташ тӱҥалыныт. Кантатыш хор, речитатив-влакым, арий-влакым, а
вара оркестр дене пырля дуэт-влакым пурташ тӱҥалыныт. Кантатым концерт-влакыште
да черкылаште йоҥгалтарат. Поснак духовный кантата протестант черкылаште шарлен.

Марий семлызе-влак кокла гыч кантатым возымо дене Андрей Яковлевич Эшпай да
моло-влак чапланеныт.



https://mhr.wikipedia.org/wiki/%D0%99%D3%B1%D1%88%D1%82%D3%A7_%D0%9A%D1%83%D0%B3%D1%8B%D0%B7%D0%B0

Йӱштӧ Кугыза (Йӱштӧ Коча, руш. Дед Мороз) — У ий пайремын эн тӱҥ персонажше.
Йӱштӧ Кугыза марий-влак коклашке руш йомак-влак дене пырля толын. А тушко славян
мифологий гыч. Вӱдым кылмыктыше апшат, теле йӱштын чурийже Йӱштӧ Кугызаш
савырнен. Йӱштӧ Кугыза канде але йошкар мыжерым чия, кужу ош пондашым нумалеш,
кидыштыже – тоя, йолыштыжо – портышкем. Кум имньым кычкен, издерыште кудалыштеш.
Лумӱдыр дене эре пырля улеш.

Поснак шуко Йӱштӧ Кугызан вургемже нерген ӱчашат. Совет Ушем жапыште тунемынна
йошкар мыжерым ужаш, а пытартыш жапыште ала могай канде тӱсан мыжерым йӱштӧ
кугыза-влак чият. Но тӱҥалтышыште Йӱштӧ Кугыза канде да южгунам ош мыжерым чиен.
Вара гына, XX курымышто йошкар тӱс вургемыште озаланен. Йошкар тӱс Совет Ушемын
тӱсшылан, а вес шот дене Европысо Санта-Клаусын тӱсшылан келшен.

А Российыште 2005 ий гыч Кылме тылзын 18 кечынже Йӱштӧ Кугызан шочмо кечыжым
пайремлат. Кечым йоча-влак ойыреныт. Калык пале почеш тиде кечын Великий
Устюгышто чот йӱштӧ тӱҥалеш, теле шке вийжым налеш.

Йӱштӧ Кугызан илышкорно тӱҥалтышыже славян мифологий дене кылдалтын. Мороз,
Морозко, Трескун, Студенец – лӱм-влак дене тудым лӱмденыт. Акрет славян-влак изи
капан, чал кужу пондашан кочам сӱретленыт. Шӱлалта гын – мландыште йӱштӧ лиеш.
Шинчавӱдшӧ — ийсӱс. Кылмен шичше мутшо – покшым. Ӱпшӧ - лум поран. Йӱштӧ Кугызан
пелашыже – Теле. Теле пагытыште Йӱштӧ Коча олык, чодыра, уремлаште куржталеш да
шке тояж дене перкала. Перкалымыж деч кугу йӱштӧ эҥерым, урем вӱдым, ер-влакым
ий дене леведеш. А пӧрт лукыш тояж дене пералта гын – пырня шелеш. Кӧ кылмымылан
шортын шинча але кылмымыж нерген кычкыра – тыгай-влакым Коча ок йӧрате. А
йывыртыше, весела-влаклан тудо кап пеҥгыдылыкым да чевер чурийым пӧлекла. Кылме
тылзе гыч ӱярня тылзе марте Йӱштӧ Коча моткоч виян улеш, туддеч Кечат лӱдеш.
Тӱҥалтышыште Йӱштӧ Коча осал юмо-влак радамыште лийын. Эре сырен коштшо Йӱдвел
оза нерген Некрасов «Мороз, Красный нос» поэмым возен. Тушто Йӱштӧ коча
чодыраште кресаньык тулык ватым кылмыктен пуштеш, ӱдырамашын йочаже-влак шкет
кодыт. Островскийын «Снегурочка» пьесыштыже Йӱштӧ Кугыза осал да виян коча улеш.
Славян-влак пӱртӱс вийлан ӱшаненыт. Сандене тӱҥалтыште Йӱштӧ Кугыза шке калык
надырым поген коштын, уда йоча-влакым мешакыштыже наҥгаен. Но жап дене койышыж
вашталтын. Лумӱдыр дене пырля кошташ тӱҥалмыж дене Коча эше шке веле пӧлекым
пуэда.

Икымше гана Йӱштӧ Кугыза 1910 ийыште Роштолан калыкыш лектын. Но кумдан шарлен
огыл. Совет жапыште Йӱштӧ кугызан имиджше вашталтеш: тудо У ийлан йоча-влак дек
пӧлекым конда. Тиде образым советысе кинематографист-влак 1930-шо ийлаште
кучылтыныт. 1935 ийын Теле тылзынже Сталинын лишыл еҥже – Павел Постышев
«Правда» газетыште статьям савыкта. Йоча-влаклан у пайремым темла. Харьковышто
эн ончыч йоча-влаклан у ий утренникым эртареныт. Пайремлашке уныка – Лумӱдыр
дене пырля толеш. Но ойлат, Йӱштӧ Кугызан кызытсе образшым Шнуй Николай –
Санта-Клаусын, да славян-юмо-влакын койышышт гыч чоҥеныт. Совет Ушемысе фильм да
мультфильмлан ӱшанаш гын, Йӱштӧ кугыза Йӱдвел Полюсышто ила.

Ик шот дене Черке Йӱштӧ Кугыза ваштареш шога, вет тудо эше пӱртӱслан ӱшаныме жап
гычак кодын. Чимарий йӱла семынак, Йӱштӧ Кугыза Черке йӱлалан келшен ок керт. А
вес шот дене - тиде калык тӱвыра гыч персонаж. 2001 ийыште Вологдысо да Кугу
Устюгысо епископ Максимилиан (Лазаренко) каласен: "Йӱштӧ Кугызан официал
биографийыштыже Кочан тынеш пурымыж нерген возалтеш гын, РТЧ "Кугу Устюг - Йӱштӧ
Кугызан шочмо верже" проект дене келша, да полша.

Вологдо велыште 1999 ий гыч тиде проект Юрий Лужковын тыршымыж дене шыҥдаралтын.
1999 ийыште Теле тылзын 25 кечынже Кугу Устюг олаште Йӱштӧ Кугызан пӧртшӧ
почылтыныт. Олашке турист поезд-влак Моско, Санкт-Петербург, Вологда олала гыч
коштыт. Кызыт автобус маршрут-влакым келыштарыме. Проект тӱҥалме гыч Йӱштӧ
кугызалан тӱрлӧ элла гыч миллион утла серыш толын, олаште сатукоштмаш
(товарооборот) 15 пачаш кугемын, пашадымылык иземын.



https://mhr.wikipedia.org/wiki/%D0%99%D3%B1%D0%B4%D0%B2%D0%B5%D0%BB_%D0%9A%D0%B0%D0%B2%D0%BA%D0%B0%D0%B7_%D1%84%D0%B5%D0%B4%D0%B5%D1%80%D0%B0%D0%BB_%D0%B9%D1%8B%D1%80%D0%B2%D0%B5%D0%BB

Йӱдвел-Кавказ федерал йырвел, тыгак Йӱдвел Кавказ федерал йырвел семын возалт
кертеш (рушла Северо-Кавка́зский федера́льный о́круг) --- Кечывалвел федерал
йырвел гыч лукмо российысе федерал йырвел. Дмитрий Медведевын кӱштыкшӧ почеш
2010 ий 19 Шорыкйолышто луктыныт. Российын кечывалвел европо ужашыштыже, Йӱдвел
Кавказын рӱдӧ да эрвел ужашыштыже верланен.

2000 ий 13 Ага гыч 21 Пеледыш марте Кечывалвел федерал йырвел лӱмым нумалын.
Россий Федерацийысе кумдык деч 1 % наре гына айла. Российыште тиде эн изи
федерал йырвел, пырля шотлымо моло калык-влак дене таҥастарымашыште руш калыкын
чотшто тыште шагалрак. Йырвел рӱдер - Пятигорск ола.



https://mhr.wikipedia.org/wiki/%D0%98.%D0%A1.%D0%9F%D0%B0%D0%BB%D0%B0%D0%BD%D1%82%D0%B0%D0%B9_%D0%BB%D3%B1%D0%BC%D0%B5%D1%88_%D1%82%D3%B1%D0%B2%D1%8B%D1%80%D0%B0_%D0%B4%D0%B0_%D1%81%D1%8B%D0%BC%D1%8B%D0%BA%D1%82%D1%8B%D1%88_%D0%BA%D0%BE%D0%BB%D0%BB%D0%B5%D0%B4%D0%B6

Тӱвыра да сымыктыш колледж (руш. Марийский республиканский колледж культуры и
искусств им. И. С. Палантая) - Марий Эл Республикыште тӱвыра да сымыктыш
аланыште эн кугу кыдалаш тунемме тӧнеж. Тыште 600 наре еҥ 9 пӧлкаште тунемеш.
1995 ий гыч директор семын колледжым Алексей Максимович Клёнов вуйлата.

Колледж дене пырля Изи филармоний пашам ышта, тудын пелен 22 коллектив тырша
(симфонический оркестр, калык семӱзгар оркестр (оркестр народных инструментов),
скрипке ансамбль (ансамбль скрипачей), виолончель ансамбль (ансамбль
виолончелистов), кӱслезе ансамбль), калык куштымаш ансамбль "Рвезылык", калык
муро ансамбль "Эреҥер", эстраде да джаз сем ансамбль "Колледжаз".



https://mhr.wikipedia.org/wiki/%D0%98%D1%81%D0%B0%D0%BD%D0%B1%D0%B0%D0%B5%D0%B2,_%D0%9D%D0%B8%D0%BA%D0%BE%D0%BB%D0%B0%D0%B9_%D0%98%D1%81%D0%B0%D0%BD%D0%B1%D0%B0%D0%B5%D0%B2%D0%B8%D1%87

Исанбаев, Николай Исанбаевич, Марий Элыште лӱмлӧ еҥ, филологий наука доктор,
профессор, Марий Эл республикысе шанчын сулло пашаеҥже, Хельсинкисе Финн-угор
обществын йыжыҥъеҥже. Тудын шанче чапше республикынан чекше деч ятыр мӱндыркӧ
шарлен.

Николай Исанбаевич 1929 ийысе пургыж тылзын 27 кечыштыже Пошкырт АССР, Калтаса
кундемысе Ӱлыл Качмаш ялыште. Ондак шочмо ялыштыже тӱҥалтыш, вара Калтаса
кыдалаш школышто тунемын. Тыште шым классым пытарымеке, Краснокам марий
педучилищыш пурен. 1948 ийыште тудым сайын пытарен. Ӱшаным пуышо студент семын
тудлан институтыш каяш направленийым пуэныт. Тыге рвезыеҥ тиде ийынак чапланыше
Марий пединститутын марий йылме да литератур пӧлкашкыже верештеш. Институтышто
тыршен тунемеш, марий тӱвыра да йылме деке шӱмаҥеш, шымлымаш пашалан кумылан
улмыжым ончыкта. Сандене 1952 ийыште, институтым сайын пытарымекыже, тудым вигак
аспирантурыш колтат. Тыге тудо Москош, Языкознаний институтын аспирантурышкыжо
логалеш.

Тыште тӱнамбал лӱман кугу шанчызе Б. А. Серебренниковын школышкыжо верештеш.
Тунам, 50-ше ийла тӱҥалтыште, провинций гыч толшо рвезылан, да эше руш еҥлан,
рӱдоласе лӱмлӧ шанче тӧнежыш логалаш куштылго лийын огыл. Тушко верешташ келге
шинчымашым, тӱвыргӧ уш-акыл куат кӱлын. Тидыже самырык рвезе лийын. Садлан тудо,
чыла чаракым сеҥен лектын, Совет Ушемысе йылмешанчын тӱҥ рӱдерышкыже пурен
кертын. Тыште шанчын оргажан корнышкыжо лӱдде шуҥгалтше самырык марий рвезын
шымлымаш усталыкше почылтеш. 1955 ийыште Николай Исанбаевич аспирантурым пытара
да тиде ийыштак «Марий йылмыште Н-деепричастий» темылан кандидатлык
диссертацийым чаплын арала, шке таҥашыже марий-влак кокла гыч йылме дене ончыч
шанче кандидат лӱмым налеш. Самырык ученыйым, шымлызе усталыкшым ужын, тышанак,
ССРУ Шанче академийым Языкознаний институтешыже, шанче пашаеҥлан кодат. Тыште
тымарте ик марий еҥат шанче пашаеҥ семын ыштен огыл. Николай Исанбаевич марий
кокла гыч икымше лийын, тушто марий-влакланат корным почын.

Институтын финно-угор секторыштыжо тунам тӱнямбалнат кумдан палыме
финно-угровед-влак Б. А. Серебренников, В. И. Лыткин, К. Е. Майтинская, Ю. С.
Елисеев пашам ыштеныт. Нунын дене пырля Николай Исанбаевичат тыршен, шанчызе
семын кушкын. Тыште чапле шымлыме школым эртен да тунамсе совет
финно-угроведенийын ик уста шымлызышке савырнен.

Языкознаний институтышто тыршымыж годым тудын илышыштыже ик куанле событий лийын
– икымше совет йӱкан киношто модшо Йыван Кырлан ойлымыжым йӱкаҥдаш пиал
шыргыжалын. Тунам икымше гана кумда экран гыч марий ой уло тӱня мучко йоҥгалтын:
«Ой луй модеш, луй модеш кугу чодыра покшелнет…»

Икмыняр ий языкознаний институтышто ыштымеке, Николай Исанбаевич Йошкар-Олашке
пӧртылеш да МарНИИ-ште пашам ышташ тӱҥалеш, тыгак пединститушто лекцийым лудеш.
Тыште шанчызе семын йол ӱмбаке пеҥгыдын шогалеш, шымлымаште чолга улмыжым
ончыкта.

1993-шо ийыште Николай Исанбаевич «Марий да тюрк-влак кокласе йылме кыл» теме
ден докторлык диссертацийым арален. Тушто кужу жап шуйнышо марий ден тюрк-влак
кокласе кылым тыкымлын шерген лектын, нине калык-влак коклаште шке жапыште чак
кыл лиймым ончыктен.

Н. И. Исанбаевын шымлымаш пасужо кумда. Тудын возымо пашаже-влакым марий
йылмешанчын тӱрлӧ йыжыҥлаштыже ужаш лиеш. Шке кышажым тудо лексикологийыште да
фонетикыште, морфологийыште да синтаксисыште, диалектологийыште да
лексикографийыште, йылме историй ден йылме контактым шымлымаште коден. Но тудын
тӱҥ тӱткышыжӧ туге гынат эрвел кундемойын ойыртемжым да марий-тюрк йылмыла
кокласе кылым рашемдымаш йодыш-влак ӱмбаке виктаралтын. Нине проблеме-влак дене
тудо йылме наукыш моткоч серыпле надырым пыштен. Тудын шымлымыжлан кӧра ме таче
эрвелмарий кундемойын шкешотан ойыртемже-влак дене сайын палыме улына, чумыр
марий йлмын вияҥ толмо корныштыжо тудын вержым рашемденна.

Н. И. Исанбаев таче Марий Элыште финн-угор шанче дене ик эн тале специалистлан
шотлалтеш. Тудын шанче пашаже-влак финн-угор шанчым келгын палымыже дене
ойыртемалтын. Тидымак эскераш лиеш тудын рецензийлаштыже, диссертаций советыште
самырык-влакын диссертацийыштым лончылымашлаштыже. Чыла вере тудо шкенжым
финн-угор шанчым умылышо, тудым сайын палыше шанчызе семын ончыкта. Тудын
каҥашыжым, айдемым пагален ыштыме ойжым чыланат порын вашлийыт да колыштыт,
тауштен, шотыш налыт.



https://mhr.wikipedia.org/wiki/%D0%98%D1%80%D0%BA%D0%B0%D0%B1%D0%B0%D0%B5%D0%B2-%D0%AD%D1%82%D0%B0%D0%B9%D0%BD,_%D0%9E%D0%BB%D0%B5%D0%B3_%D0%93%D0%B5%D0%BD%D0%BD%D0%B0%D0%B4%D1%8C%D0%B5%D0%B2%D0%B8%D1%87

Олег Геннадьевич Иркабаев (Этайн) (14 Ӱярня 1955, Пошкырт Эл, Тынбаево ял) —
марий режиссер. Марий Эл Республикын кугыжаныш премийже дене палемдалтын, Марий
Эл тӱвыран сулло пашаеҥже, Россий Федераций тӱвыран сулло пашаеҥже.

Олег Иркабаевын пашаже Шкетан лӱмеш кугыжаныш театрыште 1979 ийыште тӱҥалын.
Артист, вара режиссёр-постановщиклан тыршен. Ик ий жапыште Туло да Ставрополь
олалаште драме театрлаште ыштен. 1990-ше ийыште Йошкар-Олаште республикысе руш
драме театрышке режиссер-постановщиклан шогалын. 1991 ий гыч Марий Самырык
театрыште тӱҥ режиссёр улеш.



https://mhr.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82-%D0%B4%D0%BE%D0%BC%D0%B5%D0%BD

Домен лӱм (рушла доменное имя) — интервот структурын эн кугу ужашыже, тудо тӱҥ
шотышто эллан але вес кугу структурлан келшен толмым ончыкта; домен-влак
игыдомен (поддомен)-шамычлан шеледалтыт да тӱрлӧ областьлан келыштаралтм(ышт)ым
але вуйын шогым(ышт)ым ончыктат.

(Тичмаш домен лӱм доменын лӱмжӧ, да кӱшыл-домен-влакын лӱмышт гыч шога. Тӱрлӧ
кӱкшытан домен лӱм-влак коклаште точко шындалтеш. Мутлан, "ru.wikipedia.org"
лаштыкын тичмаш лӱмжӧ кумшо кӱкшытан домен "ru"-м ончыкта, тудо кокымшо кӱкшытан
домен ".wikipedia"-ш пура, кудо кӱшыл домен ".org"-ыш пура, кудо лӱмдымо
вож-домен (корневой домен) ". "-шко ушна. Кутырымашыште домен лӱм манме годым
чӱчкыдын тичмаш домен лӱм нерген ойлат.



https://mhr.wikipedia.org/wiki/%D0%98%D0%B7%D0%B8%D0%B1%D0%B0%D0%B5%D0%B2-%D0%91%D0%B8%D1%80%D1%8C,_%D0%90%D0%BB%D0%B5%D0%BA%D1%81%D0%B5%D0%B9_%D0%A0%D1%83%D1%81%D0%B0%D0%B5%D0%B2%D0%B8%D1%87

Алексей Изибаев-Бирь (26 Шыжа 1952 ий, Пошкырт Эл Мишкан кундем Кемий ял) —
марий мурызо, рушлаат, марлаат йоҥгалтара. Йӱкшӧ ныл октавыш шуеш.

Алексей Русаевич Изибаев-Бирь 1952 ийын 26 октябрьыште Пошкырт республикысе
Мишкан район, Кемий ялыште шочын. Тусо кыдалаш школым тунем пытарымеке,
1972-1974 ийлаште армийыште служитла. Салтак лийме жапыште
вокально-инструментальный ансамбльыште шоктен.

1987 ийыште Марий Элышке толеш. Тунам марий эстраде йол ӱмбаке шогалаш гына
тӱҥалын. Ондак В.Куприяновын, А.Яшмолкинын, варарак С.Маковын, В.Захаровын да
В.Кульшетовын мурыштым радио дене йоҥгалтарен. Варажым Изибаев марий муро-влак
дене репертуарым ыштен шуктенат, телевидений денат, посна концертлаштат чӱчкыдын
выступатлаш тӱҥалеш. Тудым тӱрлӧ фестиваль ден конкурслашке ӱжыт. Мутлан, 1988
ийыште Озаҥыште Юл да Урал кундемысе композитор-влакын фестивальыштышт
участвоватла. Марий республикын артистше семын Москосо сценышкат лектеш. 1990
ийыште Всесоюзный телевидений дене Алексей Изибаев-Бирьын пел шагаташ концертшым
ончыктеныт.

Тиде ийыштак «Кас» эстрадный группым пога. Гастроль дене Татарстан ден
Башкортостан, Казахстан республикла, Свердловск да Тюмень областьла гоч эртеныт.

Марий тӱвыраште тыршымыжым кӱкшын аклен, Алексей Русаевич Изибаев-Бирьлан 1990
ийыште Олык Ипай лӱмеш премийын лауреатше, 1998 ийыште Марий Эл Республикын
сулло артистше лӱмым пуымо.



https://mhr.wikipedia.org/wiki/%D0%98%D0%B3%D0%BD%D0%B0%D1%82%D1%8C%D0%B5%D0%B2,_%D0%9D%D0%B8%D0%BA%D0%BE%D0%BD_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Игнатьев, Никон Васильевич (1895 - 1942) — курык марий сылнымутлан негызым
пыштыше серызе-классик. Тудо 1895-ше ийыште 1 Вӱдшор тылзыште Курыкмарий
кундемыште Салымсола ялыште шочын. Эн ончыч пошкудо Картук школышто тунемын,
вара Шурдӱҥ воктене улшо монастыр пеленсе кок классаш школыш пурен, но окса
укелан кӧра тунем пытарен огыл.

1919-ше ийыште Наркомнацын ӱжмыж почеш Никон Васильевич Озаҥыш каен да «Незерын
шамакшы» лӱман икымше курыкмарий газетым лукташ тӱҥалын. Икмыняр жап гыч газетым
Чыкма олашке кусареныт. Игнатьев тыштат тыршен да тидын годымак ятыр серен.



https://mhr.wikipedia.org/wiki/%D0%98%D0%B2%D0%B0%D0%BD_%D0%9C%D0%BE%D0%BB%D0%BE%D1%82%D0%BE%D0%B2

Молотов, Иван Николаевич (3 Ага 1940 ий, Шернур кундем Кӱчыкэҥер ял — 9 Ӱярня
1972 ий, Иваново) - талантан марий семлызе, кокымшо марий оперын «Элнет»
серышозаже.

Иван Николаевич Молотов шочын йорло ешеш. Сарыште ачаже колмо деч вара аван
кидыштыже кодыныт кум икшыве, садлан Йываным Арин йоча пӧртыш кодаш логале.
Латныл ияш тудо культпросветшколышко теорий отделенийыш тунемаш пурен,
композицийлан Эрик Сапаев деч тунемын. Тыште тудо фортепиано да скрипка дене
тӱҥалын шокташ. 1964 ийыште культпросветшколым пытармеке Озаҥ кугыжаныш
консерваторийыш профессор Н.Г. Жигановын композиций классыш (ондакрак тунемын
профессор А.С. Леманын) тунемаш пурен. Консерваторийым пытарыме деч вара Иван
Николаевич культпросветшколыш пӧртылеш, но туныктышо семын. Кеч творческий паша
лийын кӱчык, но чолга да лектышан. Тудо шочыктен шуко произведенийым
симфонический оркестрлан, камер-семӱзгар да вокал музыкам. Тыгак тудо возен
сеемым кок хореографический сӱретлан да латкок спектакльлан. Тӱҥ верым Молотовын
творчествыштыже налын опера «Элнет». Тиде кокымшо марий национальный опера Э.Н.
Сапаевын «Акпатыр» деч вара. Тудо возалтын С.Г. Чавайнын «Элнет» романже почеш
операн премьерыже 26 Ӱярня 1971 ийыште Марий музыкальный театрыште эртен.
Талантан марий семлызе Иван Молотов кумло кок ияш годымжо ӱмыр лугыч лийын.



https://mhr.wikipedia.org/wiki/%D0%97%D0%B0%D1%80%D0%B5%D1%86%D0%BA%D0%B8%D1%85,_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Анатолий Зарецких (1 Пургыж 1958) - марий мурызо, Марий Эл Республикын сулло
артистше. Киров вел, Кильмезь кундем Таут (Таутово)/почиҥга ялеш шочын. Киров
оласе тӱвыра училищым, хореграфий пӧлекам тунем пытарен.

Сценышке мураш лекмыж годым чӱчкыдын тӱрлӧ марий семӱзгар-влакым пырля налеш
(тӱмыр, шиялтыш да т.м.). Калык такмак-влакым оҥай аранжировко почеш йоҥгалтара.

Киров вел Таут(Даут) почиҥгаште шочын. Ешыште 7 икышве лийын, Анатолий эн изи
лийын. 9 классым тунем пытарымеке, тӱвыра корным ойырен. Киров олсе тӱвыра
училищыш тунемаш пурен. Тушко ик гана "Марий Эл" ансамбльын художественный
вуйлатышыже Михаил Мурашко толын. Чолга марий ӱдыр-рвезе-влакым ансамбльыш
ойырен. Тунам Анатолий лӱмлӧ балетмейстер дене палыме лийын. Пел ий гыч,
училищым тунем лекмеке, Анатолий Зарецких Йошкар-Олашке толын. Кугыжаныш
ансамбльыш тудым вигак налыныт. Ансамбль дене пырля ятыр кундемыш гастроль дене
миен: Чехословакий, Камбоджа, Греций, Германий, Франций да т.м. Марий Эл
ансамбльыште Анатолий Зарецких 1981 гыч 2001 ий марте тыршен. Вара тӱвыра да
сымыктыш колледж пеленысе "Аршаш" ансамбльыште мурызо семын семын мастарлыкшым
шуарен.

Марий Элыште гына огыл, Киров, Пошкырт, Татарстан кундемлаштат Анатолий
Зарецкихын лӱмжӧ сайын палыме, да тидын шотышто артист ик оҥайым газетлан
интервьюшто каласыш:

Анатолий Зарецких пелашан улеш, Роза Анатольевна У Торъял кундемысе Кузнеч ял
гыч. Анатолий дене когыньыштын кум икшывышт уло.



https://mhr.wikipedia.org/wiki/%D0%97%D0%B0%D0%B9%D0%BD%D0%B8%D0%B5%D0%B2,_%D0%93%D0%B5%D0%BB%D1%8C%D1%81%D0%B8%D0%B9_%D0%97%D0%B0%D0%B9%D0%BD%D0%B8%D0%B5%D0%B2%D0%B8%D1%87

Гельсий Зайниев (8 Шорыкйол, 1940) --- марий журналист, краевед. Марий Элын
сулло тӱвыра пашаеҥже Гельсий Зайниевич Зайниев шочын. Шкеже тудо Пошкырт вел
Мишкан кундем гыч. Кӱшыл шинчымашым Марий кугыжаныш педагогик институтышто
налын. 24 ий «Марий коммуна» газетыште, вара «Кече» журнал редакцийыште пашам
ыштен. 1993-2005-ше ийлаште «Ончыко» журналын пӧлка вуйлатышыже лийын. «Пиал
нерген муро», «Илыш эҥер», «Усталык шӱдыр», «Мучашдыме паша», «Муро сугынь»
книга–влакын авторжо. Гельсий Зайниевичын кусарыме пашаже-влак тӱрлӧ книгалаште
савыкталтыныт. Суапле пашажлан кугыжаныш премий денат палемдалтын.



https://mhr.wikipedia.org/wiki/%D0%95%D1%80%D0%B5%D0%BC%D0%B5%D0%B5%D0%B2,_%D0%9D%D0%B8%D0%BA%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Никандр Лекайн (Никандр Сергеевич Еремеев) (1 Пеледыш 1907, Кораксола ял Морко
кундем — 15 Пургыж 1960, Йошкар-Ола) — марий серызе, прозаик. Марий АССРын Калык
писательже (1957). Марий  АССР Верховный Совет Президиумын Чап грамотыжо дене
палемдалтын.

Лекайн арестоватлыме 1932 ийыште Марий область ГПУ-н распоряжений почеш. ГПУ-н
пунчалже почеш тудым Карелийыш кучен колтеныт. Тыге Никандр Сергеевич кум ий
наре жапым (1932–1935 ийлаште) лагерьыште, Беломор-Балтий каналым чоҥымаште,
рестан семын эртара, репрессий атмаш логалеш. 1931 ий мучаште Лекайнын «Калинин
колхоз» очеркшым Марий савыктыш печатлен луктын. Книган лектын шумыж деч ончычак
самырык писательын лӱмжӧ йыр лавыран манеш-манешым чумыртылаш тӱҥалыныт.
Кычалтылше, кӧраныше, пургедше еҥ-влак тӱҥалше писательым колхоз гыч луктыт, суд
да казамат марте шуктат.

Лекайным Калинин лӱмеш колхоз нерген очеркыштыже «кулак агент,
подкулачник-влакым» моктен возымылан титакленыт. Книгаште йылморгаж-влак
колхозым почшо Пашкановым амал деч посна кулак агентыш, подкулачникыш луктыныт.

1957 ийыште Н.Лекайнлан Марий Элын Калык серызыже лӱмым пуат. Тиде годым шочмо
сылнымутым вияҥдымаште чот тыршымыжым, сеҥымашыш шумыжым шотыш налыт. Сылнымут
усталыкым поген шуктышо серызе кугу шонымаш дене илен: тудо «Кугезе мланде»,
«Кӱртньӧ вий», «Кугу сарын тулыштыжо» кум романым ик сюжет дене чак кылден чоҥаш
шонен. Тыге трилогий шочшаш улмаш.

1959 ийыште Н.Лекайн элысе серызе-влакын кумшо погынымашышт лийын. Кумдан палыме
руш писатель М.Шолохов да ятыр моло дене вашлийын кутырен, чонжо у куатле
шонымаш дене пойдаралтын. Но вашке тудо пагар чер дене нелын черланен.

1960 ийыште уста серызым пытартыш корныш ужатеныт. Н. Лекайнын волгыдо лӱмжӧ
огеш мондалт, тудо мемнан коклаште ила.

Никандр Лекайн суд деч поснак шинчен лекташыже пернен гынат, тудым лӱмжым
общество шкеак реабилитироватлен, чапшым совет печать ден историй науко арален
коденыт.

«Пакет» ойлымашым серыме амалже оҥай. Автор Морко вел марий, граждан сарын тул
лоҥгаштыже талын кучедалше, патырлыкым ончыктышо Василий Краснов дене вашлийын.
Тудын деч радамын йодыштын, возен налын, илыш чыным ойлымаштыже кучылтын.
Возымыжым Сергей Чавайнлан ончыктен. Кугу серызе самырык авторын ойлымашыжым
лудын лектын да тудын негызеш романым возаш темлен. Никандр Лекайн, С.Чавайнын
ойжо дене кумылаҥын, 30-шо ийла кыдалне «Кӱртньӧ вий» романым возаш пижеш. Тиде
жапыште ешыж дене Йошкар-Ола воктене верланыше Кугысола ялыште ила.

Серызе кыртмен пашам ышта, ужаш почеш ужашым воза. Роман 4 ий утла жапыште
возалтын. Тӱҥ шотышто 1939 ийлан ямде лийын да 2 ий почела роман «Пиалан илыш»
альманахеш савыкталт лектеш. 1940 ийыште тудым СССР Писатель ушемыш пуртеныт.

- Илымыж годым Лекайнлан сырыше-влакат лийыныт. Ялнам Лекайн урем манаш
тӱҥалмеке, ик еҥ (тудо ялыште вуйлатыше пашаеҥ лийын, мый фамилийжым да лӱмжым
серен налынам, тетрадьыштем уло - Г.З. ) олашке - горкомыш да горисполкомыш -
вуйым шийын кошташ тӱҥале. Шонымыжым ыштен керте - Лекайн урем лӱмым шӧрышт.
Тунам Юмо деч йодым «Тиде еҥ колышо мариемлан ӱчым шуктен, карге тудым». Тыгак
лие: урем лӱмым вашталтыме деч вара жап шукат ыш эрте, саде «активистым» ала- кӧ
шке пулдырешыжак шӱшкыл коден. Мый тудлан тынар шучкымак желатлен омыл, но Юмо
тыге ыштен… Тольык тиде ойлымем молылан ит каласкале, -иктешлыш мутшым
М.В.Еремеева.

(Зайниев Г. Кугезе мландын эргыже //  Усталык памаш. Йошкар-Ола, 2003.
С. 25-81.)



https://mhr.wikipedia.org/wiki/%D0%94%D1%83%D0%B4%D0%B8%D0%BD%D0%B0,_%D0%97%D0%BE%D1%8F_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%BD%D0%B0

Зоя Дудина (Зоя Михайловна Глушкова) (1962 Кылме 3, Шернур кундем, Купсола) —
марий серызе, Марий Эл Республикысе тӱвыран сулло пашаеҥже (2000), Кастрен лӱмеш
ушемын (2000), С.Г. Чавайн лӱмеш Кугыжаныш (2013), Эстонийысе финн-угор (2015),
Н.Лесков лӱмеш (2015) премий-влакын лауреатше, Россий серызе (2002) да
журналист-влак (2009) ушемын йыжъеҥже.

Зоя Михайловна Дудина (Глушкова) 1962-шо ийыште 3 ноябрьыште Шернур район
Марисола - Купсола ялеш шочын. Поэт да киноактер Йыван Кырлян шочмо мландыштыже
кушкын шуаралтын. Ачаж ден аваже «Марисолинский» совхозышто пашам ыштеныт, куд
икшымым ончен куштеныт йол ӱмбак шогалтеныт. 1970-ше ийыште Марисола школышко
тунемаш каен. Икымше почеламутым лу ияш, «Ший оҥгыр» кружокыш коштмыж годым
возен. Тиде кружокым З. В. Ермакова , Марий Эл Республикын сулло туныктышыжо,
вӱден. 1978-ше ийыште Зоя Дудина икымше гана писатель-влакын «Сылнымут шыже»
семинарыштышт лийын. Тиде ийлаште почеламутшо-влак изи огыл подборко дене "Ямде
лий" газетыште лектыныт. 1980-шо ийыште З. М. Дудина Марий кугыжаныш
университетын руш да марий пӧлкашкыже тунемаш пурен. Тыштат тудо сылнымутым
серен, «Рия-Рия» фольклор ансамбльыш коштын. 1985-ше ийыште Марий книга
издательствыште пашам ышташ тӱҥалын. 2005-2014 ийлаште "Марий Эл" газет
редакцийыште сылнымут йодышым вӱден. Кызыт Я.Эшпай лӱмеш Марий кугыжаныш
филармонийыште сылнымут да драматургий йодышым виктара. 1995-ше ийыште лекше
«Марисолан мут сылныже» сборникыште икымше гана школ да студент жапыште возымо
почеламутшо-влакым савыктен. 1998-ше ийыште декабрь тылзыште «Мый шкежат суксо
омыл…» икымше книгаже савыкталтын. А 2000-ше ийыште тиде книгалан Финн кундемысе
Кастрен лӱмеш ушем Зоя Дудиналан сылнымут премийым кучыктен. В. Абукаев-Эмгак
тиде книга нерген тыгерак каласен: «Шӱлыкан, эсогыл ойган лирика, чон коржман,
аван икшывым йӧратыме азап, тыгодым нимучашдымын илышым йӧратымаш – теве мо
кышкарен калыплалтеш Зоян поэзийыштыже … Келгытым, образым, философийым Зоя
Дудина книгаштыже ятыр муаш лиеш. Да тудын ик почеламутшо весыжым ешара, шуя,
эше келгемда. Чумыр ончымаште пӱтынь сборник ик шӱлышан поэмыла лудалтеш,
йоҥгалтеш…» 2000-ше ийыште спонсор-влакын полшымышт дене Зоя Дудинан «Колыштса
шӱшпык чон шортмым» кокымшо книгаже лектын. Тиде почеламут аршаш кок ужаш гыч
шога. Икымше ужашыже шочмо калыклан, яллан, вер-шӧрлан пӧлеклалтын. А кокымшо
ужаш - йӧратымаш лирике. Тиде муро аршашыштыже Зоя Дудина курымашлык темым
таравата – илыш да колымаш, йӧратымаш да ужмышудымаш, айдеме кокласе тыглай огыл
кыл нерген каласкала. Пӱсӧ шижмаш, велыжан-велыжан ойсавыртыш-влак лудшын чоным
сымыстарат. Зоя Дудина кумшо книгаже 2004-ше ийыште лектын. Тиде почеламут аршаш
марла да рушла вариант дене савыкталтын. Поэтын книгаже руш да моло родо-тукым
йолташыже-влаклан пӧлек семын лийын. Почеламутым рушлаш Анатолий Спиридонов
кусарен. Поэтын творчествыштыже кумда верым кусарыме паша налын шога. Тудо К.
Сануковын, А. Ивановын «История марийского народа», Г.Сепеевын «Этнография
марийского народа» книга-влакыштым марлаш кусарен. А. С. Пушкинлан 200 ий темме
лӱмеш «Сказка о рыбаке и рыбке» йомакшым марлаҥден. Тидланат Кастрен лӱмеш ушем
премий дене палемден. 2003-шо ийыште руш поэт Н. Заболотскийын шочмыжлан 100 ий
темме лӱмеш витле наре почеламутшым кусарен. Зоя Дудина уым кычалмыжат
поэзийыштыже раш коеш. «Муралте, авай, марий мурым" шепкамуро-влак книгаже тидым
раш ончыкта. Ончалаш гын, марий малтыме муро пеш шагал. Александр Китиков латкум
муро нерген гына ойлен. Садлан тиде жанрым ятыр вияҥдыман. Ош Кугу Юмылан
пӧлеклыме циклым шерын лекташ гын , тыштат уым кычалме шижалтеш. Тымарте тидым
нигӧ шерын огыл. Кумалтыш мутлан эҥертен, кугу циклым возен. Нуно тыгак идалык
мучко толын шогышо пайрем негызеш возалтыныт. Зоя Дудинан поэзийыштыже
содержаний да сылнылык шотышто моткоч кумда мастарлыкым ужына. Тудын поэзийже
виян – пылдыме каваште кӱдырчым кӱдыртыкта, ложгышо йӱран игечыште чевер кечым
ужыкта, кӱлеш гын, илышым тоен пышта, а колышым шӱгар гыч кынелта. А чыла тидым
шке шӱм-чон вошт колтыде сераш огеш лий. Чын, курымашлык тема: илыш – колымаш,
йӧратымаш – ужмышудымаш, поро – осал, ошо – шеме – эрелан айдемым терген-терга
да тергаш тӱҥалеш. Тидым кажне айдеме чон вошт колта, но чыла тидым поэзийыш
шыҥдарен моштышо поэт шагал. Зоя Дудинан поэзийыштыже Аван, Ӱдырамашын яндар, но
вургыжшо, тыматле, но коржшо, кугешныше, но вийдыме, виян, но пӧръеҥ огыл
шӱм-чонжо, мутат уке, ик тӱҥ верым налеш. Тидын деч посна вес темымат кумдан
почеш. Ик тыгай шерге теме – шочмо кундем, ял, ача-аван суртшо. Йӧратымаш
лирикат изи огыл верым налеш. Поэтесса пӱртӱсын ямжымат ужын мошта, тудым
сӱретлаш сылне чиям муэш. Зоя Дудина почеламут корнылажым сылнештараш шуко тӱрлӧ
таҥастарымашым, метафорым, метонимийым, эпитетым, да тулеч молымат кучылтеш.
Тышеч тудын лывырге йылмыже, сынже шижалтеш. Поэт муро олыкыштыжо кандывуй ден
висвисым, мӱйшудо ден мамашудым ойырен мошта.

Мый шкежат суксо омыл: почеламут-влак. – Йошкар-Ола: Марий книга савыктыш, 1998.
–  96 с.

Колыштса шӱшпык чон шортмым: почеламут-влак, сонет аршаш.–Йошкар-Ола: Марий
книга савыктыш, 2000. – 96 с.

Эрелан йӧратыме тат: почеламут-влак. – Йошкар-Ола: Марий Эл Республикысе самырык
лудшо-влаклан В. Колумба лӱмеш книгагудо РМЭ, 2004. – 64 с.

Ойырымо ойпого : почеламут-влак. [Избранное: стихи]. – Йошкар-Ола: Марий
полиграфавыктыш комбинат, 2006. – 256 с.

Нылле ик порылыкым налын: марий шулдыран ой-влак / Приняв сорок одно добро:
крылатые выражения марийских писателей. – Йошкар-Ола: Марийское книжное
издательство, 2008. – 360 с.

Муралте, авай, марий мурым: шепкамуро-влак. – Йошкар-Ола: ООО «Типография
«Вертикаль», 2011. – 32 с.

Зоя Дудина. Кум томан ойпого: . I т.: Куанышым куэм ӧндал, поэзий. – Йошкар-Ола:
«Марий Эл» газет» ООО, 2012. – 464 с.

Зоя Дудина. Кум томан ойпого. II т.: Шийгорнышто, очерк-влак. – Йошкар-Ола,
2014. – 404 с.

Зоя Дудина. Кум томан ойпого. III т.: Чӱчалтыш ӱшан, кусарыме проза. –
Йошкар-Ола, 2014. – 320 с.

Марисолан мут сылныже: сылнымут кружокыш коштшо-влакын ойпогышт. Йошкар-Ола:
Марий Эл Республикын тӱвыра министерствыже, Республикысе усталык рӱдер, 1995. С.
52-68. Марисола школем – сылнымут суртем: тунем пытарыше-влакын ойпогышт.
Йошкар-Ола. 2004. 124 с. Аза малтыме муро-влак // Кече. 2000. 4 №. Лиймем шуэш
вӱдӱдыр: почеламут-влак // Кугарня». 2002. 16 июнь. Будет счастлив лишь тот, кто
посмеет научиться любить и страдать… Почеламут-влак // Кудо-кодо. 2002. 6-7 №.
Поэзий илышемын ужашыже: почеламут-влак // Марий Эл. 2002. 1 нояб.
Почеламут-влак // Марий Эл. 2001. 3 март. Почеламут-влак // Ончыко. 1995. 5 №.
С. 121-127. Умбалне улам да… Почеламут-влак // Ончыко. 1998. 9 №. С. 16 – 20.
Почеламут-влак // Элнет. 1998. 1 №. О Поро Юмо! Почеламут-влак // Ончыко». 2002.
10 №. С. 100-111. Ида шылтале шӱлыкемлан верчын: почеламут-влак // Ончыко. 2003.
6 №. С. 3 – 7. Авий дене пырля: почеламут-влак // Ончыко. 2005. 3 №. Марий
сылнымут аршаш: кугурак классыште тунемше-влаклан / Г.Н. Бояринова ден С.П.
Чеснокова ямдыленыт. Йошкар-Ола: Марий книга савыктыш, 2001. С.178.

1. Белкова С. Палыме лийына: Музыка да сылнымут // Марий Эл. 1994. 16 нояб. 2.
Григорьева Л. Поэзий – нимучашдыме корно // Ямде лий. 1999. 20 нояб. 3.
Михайлова С. «Мый шкежат суксо омыл» // Марий Эл, 1999, 26 февр. 4. Поэзий
илышемын ужашыже: Ген. Сабанцев мутланен // Марий Эл. 2002. 1 нояб. 5.
Ӱдырамашын шӱм-чонжо – нимучашдыме кумда: А. Сидорова мутланен // Кугарня. 2005.
4 март. 6. Федотова-Градобаева И.Г. Ритмико-стиховая система лирики Зои Дудиной
// Ашмаринские чтения. Чебоксары, 2012. С. 102–103. 7. Федотова-Градобаева И.Г.
Жанровое своеобразие лирики Зои Дудиной // Европейский журнал социальных наук /
АНО "Международный исследовательский институт". М., 2012. № 11. Т. 1. С.
154–159. 8. Федотова-Градобаева И.Г. Зоя Дудинан лирикыштыже элегий жанр //
XXVII International Finn-Ugric Students' Conference. Будапешт, 2011. С. 149. 9.
Федотова-Градобаева И.Г. Ритмико-стиховая структура лирики Зои Дудиной //
Проблемы марийской и сравнительной филологии: сб. ст. Йошкар-Ола, 2014. С.
188–191. 10. «Шыпланымын» помыжалтме жапше: В. Абукаев-Эмгак мутланен //
Кугарня. 1998. 1 май. 11. Бояринова Г. "Куанышым, куэм ӧндал..." Зоя Дудинан
лирикыж нерген



https://mhr.wikipedia.org/wiki/%D0%94%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8%D0%B9,_%D0%A4%D1%91%D0%B4%D0%BE%D1%80_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Федор Михайлович Достоевский (але марий семын Достоевский Микал Вӧдыр) (11 Кылме
1821 – 9 Пургыж 1881) – руш серызе, романым, кӱчык историйым да эссем возен.
Осалчык ден касартыш, Идиот да Карамазов иза-шольо роман-влакым возымаш кӧра
палыме лийын. Тудо 7 йоча гыч кокымшо лийын, кудо кодыныт илыше. Латкуд ияш
годымжо аваже чахотко деч колен. Ачаже кугу йоча шамычым Фёдор ден Михаилым
(вара тыгак писатель лийын) Петербургыши К. Ф. Костомарова лӱман пансионыш
колтен. Писательын самырык илышыже 1837 ий Достоевскийлан пеш ойыртемалтше дате
лийын. Тиде ийын аважын да Пушкинын ко-лымо кечыже, кудын творчествыжым изаж
дене изи годымак лудаш йӧратеныт, адакшым тиде ийын Петебургыш кусненыт и
«Глдавный инженерный училищыщ» пуреныт. 1839 ийыште ачажым пуштыныт, тидым тудын
крепостнойжо-влак ыштеныт манын шонат. Достоевский Бе-линскийын кружокышто пашам
ыштен. Военный службо гыч луктын колтымо деч ик ий ончыч, Достоевский икымше
гана «Евгений Гранде», «Бальзак»-ым (1843) кусарен луктеш. Ик ий гыч тудын
икымше произведенийже «Бедные люди» калыкышке лектеш, и тудо палыме лиеш. В. Г.
Белинский кӱкшын аклен тиде произведенийым. Но вес «Двойник» книгам нигӧ умылен
огыл. Вашке «Белые ночи» лукмо деч вара питсательым «Петрашевский паша» шот дене



https://mhr.wikipedia.org/wiki/%D0%94%D0%B0%D0%B9%D0%B2%D0%B8%D0%BD%D0%B3

Дайвинг мут англичан йылмысе dive мут гыч шочын. Марлаже вӱд йымалне ийымашым
ончыкта. Дайвинг кок тӱрлыклан шелалтеш:

2. Спорт ийымаш. Российыште дайвер-влак 2008 ий гыч таҥасаш тӱҥалыныт. Икымше
тӱҥямбалсе таҥасымаш Хургаде олаште эртен.

Айдеме вӱд йымаке волашлан кум йӧным муын. Икымше, тиде яра ийымаш. Тачысе
кечынат шукын ракывотшерым кычалын тыге вӱд йымалне ийын коштыт. Такшым айдеме,
шӱлыде, шуко жап чытен ок керт, сандене, вӱд йымалне лияшлан вес йӧным
кычалыныт. Шонен шуктеныт: айдеме кумыктымо кугу кӱртньӧ коробкаш пура да тудым
тыге вӱдыш волтат. Вӱдын темдыме куатше кугу огыл. Вара тыгай коробка-шамыч
эркын-эркын субмариныш савырненыт. А тулем шонен лукмо дене кумшо йӧн шочын.
Айдеме вӱдыш ӧшлӧкым чиен вола. Мланде дене тудым шланг гына кылда. Мландывалне
кок айдеме туле дене южым шлангыш пуртат, тыге вӱдйымалне коштшо айдеме деке юж
толеш. Ваш-ваш кандыра гоч кутыреныт. Скафандрым чийыше водолаз кандырам
шупшыштын, кӱшкӧ сигналым колтылын. Кандыра дене колтымо сигнал-влак: 1 гана –
"Волен шуынам, чыла сай" 2 гана – "Шӱлаш ок сите, тулем писынрак темдыза" 3 гана
– "Южым утыждене колтеда, тулем эркынрак темдыза" 4 гана – "Кӱш нӧлталза" А
чӱчкыдын кандырам айдеме шупышышташ тӱҥалын гын «Мылам йӧсӧ, лукса мыйым», -
каласынеже.

Дайвингын эртымгорнжытыжо ик эн кугу ошкылым Жак-Ив Кусто ыштен. Инженер Ганйан
йолташыж дене пырля аквалангым шонен луктыныт. Айдеме тупышкыжо кӱртньӧ
баллонным сакалта. Баллонышто - шопештыш. Тудын дене айдеме вӱд йымалне шӱла да
кӱшкӧ кӱзыде икмыняр шагат ийын кертеш. 1943 ийыште Жак Кусто йолташыж-влак дене
пырля Парижыште икымше аквалангым ыштеныт.

«Ме тыныс, шып верым серыште муынна. Молан манаш гын, италийысе салтак-шамыч
мемнам ужын кертыт ыле. Мый баллонышто южын темдыме куатшым терген нальым. Дюма
йолташем серыште кодын – кенета да мылам иктаж могай полыш кӱлеш лиеш. Симона
йолташна вӱд валне маске дене ийышаш ыле. Тудо мыйым ончен, нимо лийын омыл мо.
Маскем ынже пӱжалт манын, мый кӧргышкыж шӱвалынам, да теҥыз вӱд дене яндажым
шӱалтенам. Вара 20 киллограмман аппаратым чиенам да вӱдыш пуренам. Вӱд йымалне
кид валне коштын онченам, шке йыр пӧрдынам, сальтом ыштенам. Чот куаненам»

Ик кеҥежыште Жак-Ив Кусто йолташыж дене пырля 500 гана вӱд йымаке воленыт. Сар
деч вара Кусто ден Ганьян шке фирмыштым почыныт да аквалангым ышташ тӱҥальыч.
Дайвингыш шанчыеҥ-влакат ушненыт. Вӱд йымалне кином сниматлаш тунемыныт. Икмыняр
идалык ОРТ телеканал дене «Подводная одиссея команды Кусто» фильмым ончыктеныт.
Варажым Кустом Монако олан Океанографий тоштерын директоржылан сайленыт.



https://mhr.wikipedia.org/wiki/%D0%93%D1%80%D1%83%D0%B7%D0%BE%D0%B2,_%D0%9B%D0%B5%D0%BE%D0%BD%D0%B8%D0%B4_%D0%9F%D0%B5%D1%82%D1%80%D0%BE%D0%B2%D0%B8%D1%87

Леонид Петрович Грузов (1931 Теле 7 – 14 Ага 1996) — марий йылмызе, профессор,
филологий шанче доктор (1967), Марий Эл Республикысе шанчын сулло пашаеҥже,
Финн-угор ушемын йотэлысе йыжъеҥже (Финляндий).

Л.П. Грузов Марий автоном область (МАО) Волжский район Пöртанур ялеш 1931 ий 7
декабрьыште кресаньык ешеш шочын. Ешыштышт индеш йоча кушкыныт. Леонид школышто
сайын тунемын, эн чот математикым йöратен. Памар кыдалаш школым пытарымеке,
йолташыже дене коктын Озаҥ оласе институтыш йодмашым пуэныт. Но ты годым школ
директор А.Б. Ефимов каласен: «Мый декем ученый З.Ф. Дружинина йыҥгыртен, тудо
СССР наука Академийын член-корреспондентше Д.Б. Бубрихын шÿдымыж почеш
Ленинградысе университетыште марий пöлка почылтеш манын увертарыш». Тыге Л.П.
Грузов Ленинградыш логалеш.

1957-ше ий гыч Л.П. Грузов В.М. Васильев лӱмеш Йылмым, сылнымутым да историйым
шымлыше марий институтышто (ЙСИШМИ, рушла МарНИИЯЛИ), 1958-ше ий гыч Н.К.
Крупская лÿмеш Марий педагогике институтышто пашам ышта. Ончыч тудо
пединститутышто руш йылмым туныкта, варажым руш йылме кафедрын доцентше лиеш.
1967-ше ийыште «Историческая фонетика марийского языка» докторлык диссертацийым
арала. Кум ий (1968-1971) пединститутышто историй да филологий факультетым
вуйлата. Марий кугыжаныш университетым почмек, Леонид Петрович Грузов кок ий
тудын проректоржо лиеш. Ты жапыштак тудо руш йылме кафедрым вуйлаташ тÿҥалеш.
Ученый – фонетика дене кугу специалст. Тудо ныл шанче книгам савыктен луктын.
Возымыжо немыч, финн, венгр, эстон да моло йылмыла дене лектын.
Финн-угровед-влакын конгресслаштышт, тÿрлö конференцийлаште выступатлен,
секцийлам вуйлатен. Марий пединститутышто ыштымыж годым аспирант-влакым
вуйлатен. Тушто тунемше Л.В. Бобкова, Н.М. Новоселова, Ф.Т. Грачева, З.Г Зорина
диссертацийым возеныт, филологий кандидат лийыныт. Леонид Петрович Грузовын
илышыже 14 май 1996 ийыште кÿрылтын.

Профессор Леонид Грузовын, Волжский районысо Пöртанур ялеш шочшо рвезын, лÿмжö
Урал йылмышанчыште сайын палыме. Тудо марий да финн-угор фонологийым шымлен.
Сандене финн-угровед коклаштат, чумыр йылмышанчым лончылышо специалист-влак
коклаштат кумдан чаплана. Кызытсе марий йылме да тудын диалектше-влак моло
финн-угор йылме коклаште шке шотан. Лач тидлан верчынак шымлызе чылажымат
исторически ончалеш. Вич ий годым тыршен ыштыме саскаже марий йылмышанчыште
икымше вараксимым – марий диалект-влакын исторический фонетикыштым шочыкта. Лач
тидлан верчынак шымлызе чылажымат исторически ончалеш. Л.П. Грузовын икымше
книгаже "Фонетика диалектов марийского языка в историческом освещении" 1965
ийыште лектеш. Шымлымаш докторлык диссертацийын негызышкыже савырнен. Темыже –
«Марий йылмын исторический фонетикыже». Тудым 1967 ийыште Ленинград
университетыште филологий да эрвел факультет-влакын Ученый советыштышт сайын
арален. Кок ий гыч «Историческая грамматика марийского языка. Введение и
фонетика» лÿман вуз учебникым савыкта. Марий йылмын исторический фонетикыж дене
кылдалтше тиде але вес йодышлан пöлеклалтше чыла статьяштыже Леонид Петрович
Грузов шке шонымыжым лудшо деке тÿрыс намиен шукташ тырша да идейже чын улмым
ÿшандара. Лач тыгаяк марий йылмысе редуцированный гласный да тудын историйже
нерген («Редуцированные гласные в марийском языке», «Редуцированные гласные в
диалектах марийского языка»), икымше огыл мутлончысо гласныйын историйже гыч
(«Из истории гласных непервого слога в марийском языке»), шочмо йылмыште
гласныйын исторически вашталт толмыж нерген («Видоизменения (модификация) фонем
марийского языка») статьяже-влак да молат. Чумыр финн-угроведений нерген
пашаже-влакат поян содержаниян улыт. Тыште автор йодышым у семын шында. Юл ден
Кама кундемысе йылмылаште редуцированный гласныйын лиймыж нерген шонкала. Марий
калыкын лиймыжым шочмо йылмысе диалект-влакын фонетикышт дене кылда. Марий да
мордва йылмылаште согласныйын кучылтмаш, финн-угор йылмылаште гласныйын
гармонийжым нергела («Происхождение редуцированных гласных в языках
Волго-Камья», «Суоми мландыште марла кутырат», «К проблеме гармонии гласных в
финно-угорских языках»). Профессор Леонид Петрович Грузов йылме кокласе кылым
шымлыме пашам палынак саемден. Тиде йодышым тудо фонологический кÿкшыт гыч
ончалын. Тылеч посна тудо марий школлаште руш йылмым туныктышылан пеш чапле
пособийым луктын («Обучение мари русскому произношению»). Икмыняр статьяштыже
марий йоча-влакын рушла кутырымо ойыртемеш шогалеш. Теве марий тунемшын рушла
ойлымаштыже чÿчкыдын вашлиялтше фонетический ойыртем нерген статьяштыже воза.
Ученый фонетикым чот жаплымыж годымак лексикографический пашашкат чолган ушна.
Тудо толковый рушла-марла мутерым чумыраш полша. «В» буквалан мутым пога. Марий
орфографийын проблемыжым кумылын шымла. Икмыняр статьям серен, «Ончыко» журналеш
савыкта. Тиде марий йылмыште сложный мутым возымо шумлык шочшо статья-влак улыт.
Ученый марий йылмышанчын историйжымат öрдыжеш ок кодо. Тудын «Марий йылме
тÿнямбалне» книгаже 1991-ше ийыште лектеш. Тушто автор марий языкознанийын вияҥ
толмо историйже нерген мутым луктеш да чылаланат умылаш лийшын каласкала. Тыгак
Марий Эл деч тораште марий йылмым тунемме нерген ÿшандарен сера.



https://mhr.wikipedia.org/wiki/%D0%93%D0%90%D0%97-3307/3309

ГАЗ-3307/3309 - Российыште ыштен лукмо кокла нелытан грузовой автомашина влак.
Бортовой карбюратор двигатель дене ГАЗ-3307 1989 ий гычын конвейер гыч лектын
шога. ГАЗ-3309 турбодизель двигатель дене 1993 ий гычын. ГАЗ-3307 ончыч лектын
шогышо ГАЗ-52/53 грузовик ешым алмаштен. Нуным 1993 ийыште лукмым чарненыт.
ГАЗ-3307/3309 грузовой автомашинга -влакым тӱрлӧ корнышто грузым шупшыкташ
келыштарыме улыт. Тиде грузовик ешыш эше 5 тонн нелытан дизель двигатель дене
ГАЗ-4301 (1984-1994), 3 тоннан дизель двигатель дене ГАЗ- 3306 (1993-1995)
пурат. 1999 ий гычын 2 але 2,3 тон нелытан корно уке верыште кудалышташ
келыштарыме ГАЗ-3308 "Садко" (4×4), а 2005 ий гычын 4 тонн нелытан корно уке
верыште кудалышташ келыштарыме ГАЗ-33086 "Земляк" лектын шога.



https://mhr.wikipedia.org/wiki/%D0%92%D0%B8%D1%88%D0%BD%D0%B5%D0%B2%D1%81%D0%BA%D0%B8%D0%B9,_%D0%A1%D0%B5%D1%80%D0%B3%D0%B5%D0%B9_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Вишневский Сергей Павлович (29 Шорыкйол 1951, Краснояр крайысе Абакан ола) -
сӱретче, Российысе сӱртче-влак ушемын еҥже.

Школым тунем пытарымеке, 1969 ийыште армийыш каен. Тыныс таптеҥызысе флотын
теҥыз пехотыштыжо службым эртен. Армий деч вара грузчикланат, слесарьланат,
тайгаште лесникланат тыршен да тыгак Монголийыште чума ваштареш кучедалше
экспедицийыштат пашам ыштен. Йошкар-Олаш толмеке, художественный училищыш вигак
кокымшо курсыш тунемаш пурен. 1980 ий гыч республикысе да регионласе ончерлаште
пашаже-влакым лукташ тӱҥалын: “Марий кундем”, “Пÿртÿс сÿрет“, “Портрет”, “Совет
Россий” (1986 ий), “Кугу Юл”; 1991 ий – Озаҥ, 1998, 2003 ийла – Угарман, 2000 ий
– Волгоград. 1998 ий гыч Российысе сÿретче-влак ушем радамышке ушнен, а 2003
ийыште ты ушемын дипломжым кучыктеныт. Тудын сÿретшым кугыжаныш галерей да тыгак
коллекционер-влак Российыште, Польшышто, Испанийыште, Чехийыште да УАШ-ште
налыныт.

Теве кузе Сергей Вишневский нерген Андрей Бакулевский, Россий сÿретче-влак
ушемын еҥже ойла.



https://mhr.wikipedia.org/wiki/%D0%92%D0%B8%D1%88%D0%BD%D0%B5%D0%B2%D1%81%D0%BA%D0%B8%D0%B9,_%D0%A1%D0%B5%D0%BC%D1%91%D0%BD_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Семен Вишневский (Семен Алексеевич Вишневский) (1920 Ага 23, Юлсер кундем,
Черкысола ял — 29 Ага 1990, Йошкар-Ола) — марий серызе, почеламутчо.

Юлсер кундем Черкысола (кызыт Памар) ялысе йорло кресаньык ешеш шочын. 20 ияш
годымжак Совет Армий радамыш ушнен да сарыштат кредалаш пернен. Лач тиде шучко
жапыште тудо поэт семын чапланен. Паша корныжо тӱвыра министерстве, «Пачемыш»
журнал редакций, писатель ушем дене кылдалтын. Тудын коло утла книгаже марий да
руш йылме дене лектын. Тушто Шочмо Эл, марий калык, пӱртӱс поянлык, пелед
тӱзланыше кундемын сылнылыкыштым сӱретлен ончыктымо. Возымыжым украин, эстон,
белорус, суас, венгр, болгар, финн, да моло калык-влакын йылмышкат кусарыме.
Семён Вишневский – кугыжаныш премийын лауреатше, Марий Элын калык поэтше. 1969
ий гыч Марий Элын Калык серызыже. 1983 ийыште С. Г. Чавайн лӱмеш кугыжаныш
премийын лауреатше лийын.

Музыкально-театральный училищыште тунемме жапыште С.Вишневский музык, искусство,
сылнымутан литератур деке шӱмаҥеш. Лӱмлӧ композитор, музыкант-влак тиде учебный
заведенийыште пашам ыштеныт. Нунын коклаште А.И.Искандаров, Н.А.Сидушкин,
Я.А.Эшпай… Училищыште ончыклык актер-влакымат ямдыленыт. Семен дене ик жапыште
тунемыныт И.Россыгин, Г.Пушкин, А.Страусова… Марий театр йол ӱмбак шогал шуктен…
Олаште литератур илыш шолын. С.Чавайн, Н.Мухин, М.Шкетан, Шабдар Осып да моло
лӱмлӧ писатель да поэт-влак дене пырля самырык вий сылнымут тӱняшке толеш.
Артист лияш ямдылалтше рвезе поэзий деке утларак шӱмаҥеш.1936 ийыште, тунемме
жапыштак, «Теле кече» первый почеламутшо Звениговышто лекше «Марий пролетар»
газетеш савыкталтеш. Тылеч вара кумылаҥше поэтын «Шӱшпык», «Скрипка», «Лирика»
почеламутшо-влак шочыт. Садлан музыкально-театральный училище деч вара тудо шке
вийжым «Марий коммуна» газет редакцийыште тергаш тӱҥалеш. 1940 ийыште коло ияш
рвезе Йошкар Армийыш служитлаш кая.

Сар корно С.Вишневскийын кӱчык лийын огыл. Фашист войскан мемнан элыш керылт
пурымыж годым тудо границыште служитлен. «Жлобин лишне пурышна ме бойыш, шем
тушман ваштареш атакыш коштынна»,- возен поэт варажым. Тудын частьше Белоруссий
мланде вошт пеш неле бой-влак дене чакнен толын. 1942 ийыште С. Вишневский
Москваште военно-политический училищым тунем пытара да адакат фронтыш кая, а
1944 ийыште, офицер школым тунем лектын, Ленинградым аралымаште кучедалеш, нелын
сусырга, тидыже 1945 ий январьыште лийын. Тудо пел ий наре госпитальыште лиеш.
Тушман дене лӱдде кредалмыжлан офицер С.Вишневскийым Йошкар Шӱдыр орден да
«Лӱддымылыклан» медаль дене наградитлат.



https://mhr.wikipedia.org/wiki/%D0%92%D0%B0%D1%81%D1%8E%D1%82%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%97%D0%B8%D0%BD%D0%BE%D0%B2%D1%8C%D0%B5%D0%B2%D0%B8%D1%87

Михаил Зиновьевич Васютин (16 Пеледыш 1959 ий, Курыкмарий кундем Микряк сола) —
кугыжаныш да тӱвыра пашаеҥ, Марий Эл Республикын тӱвыра, печать да калык-влакын
пашашт шотышто министрже (1997), Марий Эл Республикысе Виктер вуйлатышын
алмаштышыже (2002). Российысе АФУН организацийын вице-президентше, Россий
Федераций тӱвыран сулло пашаеҥже (2005 ий).

Михаил Васютин 16 Пеледыш 1959 ий, Курыкмарий кундем Микряк селаште шочын. 1976
ийыште Микряк селасе школым тунем пытарен, Озаҥысе тӱвыра институтыш тунемаш
пурен, 1981 ийыште тунем лектын. Варажым Российысе сымыктыш, тӱвыра да туризм
пашаеҥ-влакын институтым (Российский институт работников искусства, культуры и
туризма) (1992) да Российысе сымыктыш тӱвыра да туризм пашаеҥ-влакым уэш
ямдылыше академийым (Российская академия переподготовки работников искусства,
культуры и туризма) (1994) тунем пытарен.

Михаил Зиновьевич политик пашаште тыршыме деч посна мер пашаштат кугу
пагалымашым сулен. Финн-угор калык-влак Ассоциаций (АФУН) председательын
алмаштышыже улеш. Мер Каҥашыш пура.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2,_%D0%92%D0%B0%D0%BB%D0%B5%D1%80%D0%B8%D0%B0%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Ӱпымарий (Валериан Михайлович Васильев) (1883 Шорыкйол 13, Тумна ял (рушла
Сусады-Эбалак), Пӱрӧ уезд, Ӱпӧ губерний (ынде Янаул кундем, Пошкырт Эл) — 2 Ага
1961, Йошкар-Ола) — сотыеҥ, шанчызе-энциклопедист, литератор, филологий шанче
доктор, этнограф, фольклорист, сылнымутчо, музыковед. Валериан Михайлович —
шанче степеньым налше марий-влак коклаште икымше улеш. "Марий шанчын ачаже" —
лӱмым илымыж годымак пуэныт. Пошкырт Эл Янаул кундемысо Тумна ял гыч. Тудын
лӱмжым Йошкар-Олан ик уремже да МарНИИЯЛИ нумалыт. Валериан Михайлович - тиде
чоклымаш деч варасе лӱм, 1902 ийыште тынеш пурен. Чоклымаш деч ончыч тудо
Вастайн Кайсан Темьян (рушла Вастаев Темьян Гайсинович) лийын.

Тумна шочмо ялыште Валериан Михайловичлан чапкӱ шога. Шочмыжлан 100 ий темме
лӱмеш шочмо ялыштыже пӧрт-тоштерым ыштеныт.

1883 ий 1 Шорыкйол кечын кызытсе Пошкырт Эл республикысе Янаул кундем (тунам
Пӱрӧ уезд лийын) Сусады – Эбалак (Тумна) ялеш улан чимарий кресаньык ешыште
шочын. Изинекак шочмо йылмыжым, калык поэзийым йӧратен шынден. Шым ияш тунемаш
тӱҥалын.

Тунеммым чарнен гынат, адак умбакыже тунемшашым вуйыштыжо кучен илен; мондаш
огыл манын, изиш тунемынат шоген. Тӱрлӧ правленийыште кум ий возкален эртарен,
Пӱрӧ олашке куснен: иктыланат каласыде, йыштак каен. Пӱрыштӧ туныктышылан
ямдылыме школыш пурен. Тушто, курс пытымекат, тунеммым чарнымыже шуын огыл. Шке
уездысе Музек лӱман ялыште туныктышылан ик ий пашам ыштен да адак тунемаш каен,
ындыже - Озаҥышке.

Озаҥ олаште 1912 ийыште «Марла календарь» луктын шоген. Тудым ямдылымаште
Валериан Ӱпымарий Павел Петрович Глезденев дене пырля кугу пашам ышта.

1917 йыште Озаҥ школым тунем лекшашеш Российыште революций(рэволӱтсий) тӱҥале.
Тунамсек марий йылмылан, марий йылме дене возкален тӱрлӧ-тӱрлӧ книга лукташат
корно кумдан почылто. 1917 ий, Сорла тылзын 25-ше кечыште Ӱжара лӱман кугу марла
газет лекташ тӱҥале; газет вашталмешке тӧрлатен возкалшыже лийын шоген. Газет
деч посна тӱрлӧ-тӱрлӧ марла книга шуко луктылто.

Марий-влак кокла гыч Васильев-Ӱпымарий эн ончыч манме гаяк Озаҥ университетыш
тунемаш пура. Тыште ученый Бергын полшымыж дене марий муро-влак мутшыге, семжыге
возен налеш. Тиде возымо Марий семым шымлымаште таче кече мартеат шке
кӱлешлыкшым йомдарен огыл. Кугу шинчымашым погымеке Валерьян Михайлович тӱрлӧ
вере рвезе калыклан шочмо йылме нерген келге, пеҥгыде шинчымашым пуэн шога. Тудо
30-шо ийла мучаште Марий пединститутышто туныктен. Тиде тургым жапыште тудлан
шуко йӧсым чыташ логалын: калык тушман семынат титаклаш тӧченыт, поктылыныт, но
тиде йӧсӧ жапым сеҥен лектын. Варажым МАрНИИ-ште йылмым шымлен шоген. Валериан
Михайлович 1961 ийыште ӱмыр лугыч лийын.

Марий йоча прозышто Васильев-Ӱпымарий шке волгыдо сылнымут кышажым коден. Тудо
икшывылан возымо прозылан шочашыже полшен. Сергей Григорьевич Чавайн дене пырля
ӱшанле негызым пыштен манаш лиеш. 1909 ийыште «Марла ойлымаш-влак» ойпого
лектын. Серызын йочалан лудаш возымо ойлымаш-влак шке тӱсышт дене ойыртемышт
уло. Нуно утларакшым калык ойлымаш, мыскара, шулдыран мут-влак негызеш
чоҥалтыныт. Автор пеш кӱчыкын икмыняр ой дене гына раш возен моштен.
Васильев-Ӱпымарий тыгак Л. Толстойын, К. Ушинскийын да молынат ойлымашышыштым
шочмо йылмыш кусарен. Марий тӱсым пуэн. Икшывылан темлыме кажне изи ойлымаш
могай-гынат кӱлешан йодышым шынден, мутлан, «Шултыш кинде» ойлымашыште автор
шурным ончен куштымо нерген каласкала илышыште кресаньык пашан пеш кӱлешан
суапле улмыжо палемдалтеш. Йоча-влак кресаньык пашалан модыш гочат кумылаҥыныт.
Лач тыгай шонымаш дене «Темрай ден Топкай» ойлымаш шыҥдаралтын. «Мӱкш пакчаште»
ойлымаш паша усталык нерген мутым лукмо. Южо произведенийлаште порылык,
ончыкылык рвезе тукым нерген шонымаш раш палдырна. Мутлан, «Шоҥгын вашмутшо»
ойлымашын геройжо – илалше еҥ. Тудо кушкын толшо тукымлан сайым, порым ыштен
кодынеже. В.Ӱ. йоча прозышто мыскарам вияҥдымаште тышен. Айдемын посна
ситыдымашыжым мыскара йӧре ончыктен. Теве «Шамкай куван чывже» ойлымаште опкын
койыш ваштареш виктаралтын.

1931 ийыште "Дело федералистов" почмо. Васильевым арестоватленыт. 1932 ийын,
Пеледыш тылзын 5-ше кечыныште эрыкым пуэныт. 1937 ийыште, вес арест деч ончыч
(Сталинский репрессий годым) Йошкар-Ола гыч шылын, вара Марий Элыш 1939 ийыште
гына пӧртылын, адак шанче пашаш пижын, йылмешанче доктор лийын, 1961 ийыште
колен.



https://mhr.wikipedia.org/wiki/%D0%92%D0%B0%D1%80%D0%B0%D0%BB%D0%B5

Вара́ле (одыла Варали; рушла Варали) — Одо Элын Алнаш кундемыштыже верланыше
Утчан ял шотан илемыш пурышо марий ял. Калыкчот — 231 еҥ (2008 ий), 192 еҥ (2010
ий), 142 еҥ (2015 ий).

Ял кок эҥерын пырля ушнымо верыштыже, Вожай эҥерын шола серыштыже да тудын деке
чодыра гыч йоген пурышо Варалинка эҥерйолжын пурла серыштыже верланен. Ял эрвел
мучашыже дене Ушков (Усып) кожла деке эҥерта. Ял мучко Варалинка эҥерын памаш
вӱдшӧ гыч гына лийын шогышо поче-поче кок пӱя шуйналтеш, Кӱшыл (ончыч, Ушков) да
Ӱлыл (южгунам, Колхоз). Алнаш кундемын кечывалвел-касвелныже лийын шога. Алнаш
марте — 25 километр, Ижевск марте — 145 километр. Воктенсе марий ялла: Элнет (7
км), Изи Йырсе (9 км), Кугу Йырсе (8 км), Вожай, Маскиял (5 км), Изи Маскиял (8
км), Паҥшемер (6 км), Йыгра.

Ялын лӱмжӧ ушымо кок марий мут гыч лектын: «вара» + «лийын» = «вара лийын»,
тывеч — «варале» мутыш савырнен.

Чылт марий ял. Олык марий йылмым кучылтыт. Ял калык Эрвел марий (Урал марий)
тӱшкаш пура.

1820-ан ийлаште Марий Пови ял гыч куснен толшо марий-влак Вожай эҥерын кожла гыч
йоген толшо чылт памаш вӱд гыч гына лийын шогышо лӱмдымӧ (кызыт Варалинка)
эҥерйолжын пурла серыштыже илемым негызленыт. Верым кычалмышт годым утларакшым
ты эҥерлан куаненыт. Илемым воктен лийын шогышо илемла деч варарак негызленыт,
«вара лийын» маныныт. Тывеч — илемын лӱмжӧ «Варале» лийын лектын. Илем лийшаш
верыште пураш лийдыме пич кожла шоген. Сандене тиде кожлам руаш да корчеватлаш
логалын. Эплын илем кугемын, илыше-влак шукемыныт. Умша гыч умшаш мемнан марте
тыгай легенде толын шуын. Кугезе коча-кована-влак шке илемыштым
регистрироватлашак толашеныт. Илем погынышто нуно ты паша деке ик уста пеҥгыде
характеран чакналтдыме Пайдуган лӱман марийым сайленыт. Тудлан кочышым поген
пӧлек шотеш маска коваштым пуэн тиде кугу паша дене тудым Илна (Ильна-Ола)
(тошто лӱмжӧ рушла Вятка, кызыт — рушла Киров) олашке колтеныт. Кок гана
Пайдуган тушко йолын тыглай гына миен толын, губернатор верыштыже лийын огыл.
Кумшо гана мийымыж годым гына тудо губернатор деке логалын. Мо шот дене толмыжым
умылтарен да пӧлекым кучыктен пуэн. Пӧлеклан губернатор йывыртен, ӱстелтӧрыш
пуртен шынден да пукшаш кӱштен. Вара Пайдуганлан варале марий-влаклан шке
мландыштым кучылташ лийме кугыжаныш Грамотым кучыктен пуэн да тыге каласен:

Ынде ме чынакак палена, куснен толшо кугезе коча-кована-влакын негызлыме Варале
илем 1836 ийыште Вятский губернийын илемже-влакын лӱмерыштыже регистрироватлен
шындалтын. Тушто илем «Починок Варали Граховской волости Елабужского уезда
Вятской губерни» манын ончыкталтын. Тунам илемыште 4 сурт лийын, 79 еҥ илен.
1859 ийысе луымшо ревизий (ревизий (рушла подушная перепись) — ожно XVI – XVII
курымлаште Руш Кугыжанышыште калыкым шотлымо формо, чылаже 10 ревизий лийын)
годым чылаже 8 сурт лийын, 52 пӧръеҥ да 61 ӱдырамаш илен 1921 ийыште Вотский
автономный областьым ыштымышт деч вара ял Можгинский уездыш (кызыт Можга кундем)
пурталтын. 1924 ийыште сельсовет-влакым кугемдыме годым Алнаш волостьын (кызыт
Алнаш кундем) Вотско-Гондыревский сельсоветышкыже пурен 1929 ийыште
уездно-волостной административный шеледымаш пытен, ял Алнаш район деке ушалтын.
Ты ийыштак Варале ялыште «Пашазе» колхоз почылтын. 1950 ийыште воктен шогышо
яллан (тышке Варале ялат логалын) колхозышт-влакым чумыреныт, кугемдыме колхоз
«Коммунар»ым почыныт. Колхоз рӱдержылан Одо Маскиял ялым ыштеныт. 1963 ийыште
Удмурт-Гондыревский сельсовет петыралтын, ял Старо-Утчанский сельсоветыш пурен.
1991 ийын ӱярня тылзын 20-шо кечынже колхоз погынын пунчалже почеш Варале ял
«Коммунар» колхоз гыч лектын, «Варалинский» колхозым ыштеныт. 2004 ийын кылме
тылзын 16-шо кечынже Старо-Утчанский сельсовет «Староутчанский» муниципальный
образованийыш вашталтын да ял шотан илемын статусшым налын

Ялыште тӱҥалтыш школ Октябрьсий революций деч вара гына почылтын. Вятский
губернский архивын документыштыже тыге возен шындалтын: «... В архивном фонде
Вятского губернского отдела народного образования а анкете Варалинской школы 1-й
ступени значится год основания школы — 10 декабря 1918 года» (Ф. 1137, оп.1, д.
189, л. 149). Школ Апшат Максин инициативыже да тудын 1918 ийыште революционный
Самаре гыч толын Совет властьын икымше декретше-влакым илышыш пурташ чот
тыршымыжлан кӧра гына почылтын. 1918 -1920 ийлаште школ кагазыште гына лийын
шоген. Икымше учитель Петров Матвей Петрович (1892 — 1965) 1921 ийыште гына
туныкташ тӱҥалын. Школын зданийже лийын огыл. Матвей Петрович занятий-влакым
шкенжын кок пачашан пӧртыштыжӧ эртарен. Кечывалым — икшыве-влакым, кудышт шуко
лийыныт, а кастене — кугурак-влакым неграмотностьым пытарыме курсышто туныктен.
Кугу Ачамланде сар деч ончыч школышто Ермолаев Яков Ермолаевич (1906 — 1938) ден
Иванов Ермолай Иванович (Марий Пови ял гыч) туныктеныт. Сар пагытыште Ермолаева
Анастасия Степановна (1925 ийыште шочын) туныктен. Сар деч вара кужу жап (1969
ий марте) Почиҥга (Грак кундем) гыч толшо Радыгин Илья Павлович директор да
туныктышо лийын пашам ыштен. 1960/61 тунемме ийлаште Радыгин И.П. дене пырля
Семикеев Валентин Семёнович (28.11.1933 — 25.02.1992) (Кугу Йырсе ял гыч)
туныктен. 1969 — 1987 ийлаште Семёнов Николай Семёнович директор да туныктышо
лийын пашам ыштен. 1987 — 2002 ийлаште директор да туныктышо лийын пашам
ыштеныт: (1987 — 1989 ийлаште) — Архипова Светлана Ивановна; (1989/90 тунемме
ийлаште) — Алексеева Елена Ивановна; (1990/91 тунемме ийлаште) — Архипова
Светлана Ивановна; (1991/92 тунемме ийлаште) — Алексеева Елена Ивановна;
(1992/93 тунемме ийлаште) — Семёнов Николай Семёнович; (1993/94 тунемме ийлаште)
— Алексеева Елена Ивановна; (1994 — 1996 ийлаште) — Архипова Светлана Ивановна;
(1996/97 тунемме ийлаште) — Павлова Людмила Семёновна; (1997— 2002 ийлаште) —
Архипова Светлана Ивановна; (2002 — 2007 ийлаште) — Алексеева Елена Ивановна.

Ял кугу чодыра воктене верланен. Чодыран кумдыкшо — 40 тӱжем гектар наре лиеш.
XX-шо курымышто ял воктенсе чодырам «Варале лесничествын чодыраже», «Грак
лесничествын чодыраже», «Ушков кожла» (Промышленник Ушков Пётр Константиновичын
лӱмжӧ дене) манын лӱмденыт. Ондакрак тиде чадырам «Усып кожла» маныныт, молан
манаш гын, тунам тудым Юсупов тукымлӱман кугыжан офицерже кучен шоген. Но тудо
чодыражым аклен огыл, промышленник Ушковлан ужален колтен. Ял калык тиде чодырам
кызытат «Ушков кожла» манын лӱмда.Ушковын илыме жапыштыже чодырам чоткыдын
араленыт, чодыра йыр 7 аралыме пӧрт лийын. Ял калыклан шке ойжо дене чодырам
руаш, эмыжым да поҥгым погаш чарыме лийын. Эмыжым да поҥгым Ушковын ешыже поген
ситарымыже деч вара гына погаш лийын. Ушков шке кожлажым тӱрлӧ чоҥымо материалым
да Кокшан заводшылан пуым ышташлан кучылтын. 1917 ийысе революций деч вара Ушков
кожла кугыжаныш погышкыжо логалын. Шоҥго-влакын, тугак Осмин Йыванын ойлымышт
дене икымше лесничий Логинов тукымлӱман марий лийын, Осмин Йыванын родыжо.
Варажым Вяткин тукымлӱман еҥ ыштен. Кугу Ачамланде сар деч ончыч да вара кужу
жап Короленко Иван Кузьмич лесничий лийын пашам ыштен. Тудын ыштымыже годым
чодырам жапленыт. Чодырам тыглай руэн огытыл. Экологий шотыштат чот шогеныт.
Варалинка эҥерын вӱдшым отравитлаш огыл манын мочылам ышташлан кӱрым лӱмын
кӱнчымӧ ерлаште гына нӧртеныт. Лесничествыште кугу мӱкшотар, пӱнчым, кожым да
лыстанпӱнчым куштымо питомник, кӱшыл пӱя ӱмбалне вӱдын вийже дене йыгыше
пилораме, орва, тер да тӱрлӧ тыгде моло ӱзгарым ыштыме столярный мастерской
лийын. Короленко И.К. деч вара лесничий лийын поче-поче пашам ыштеныт: Дворянкин
Лев Алексеевич (Суас Эл), Поликарпов Василий Егорович (Варале), Спиридонов
Анатолий Максимович (Серп, Алнаш кундем), Уразаев Анатолий Аркадьевич (Одо
Сарамак, Кизнер кундем), Афанасьев Павел Николаевич, Япаров Георгий Иванович
(Маскиял). 1987-88 ийлаште Варале лесничествым расформироватленыт. Ик ужашыже —
Алнаш лесничествыш, вес ужашыже — Грак лесничествыш пурен.

1941–1945 ийласе Кугу Ачамланде сар чыла марий калыклан неле жапым конден. Сар
Совет Ушемын кажне ешыже деке тӱкнен, тугак варале марий-влакым посна коден
огыл. Ял гыч сарыш 78 еҥ каен. Шукышт фронтыш 1941–1942 ийлаште, эн йӧсӧ, эн
неле жапыште логалыныт. Сандене шуко еҥ ты ийлаштак шке вуйжым пыштен. 1945 ий
9-ан май Сеҥымаш кече марте шагалын илыше кодыныт. 55 еҥ сареш колен. Мӧҥгышкӧ
23 еҥ веле пӧртылын.

1975 ийыште 9 майыште Сеҥымаш кече кечын 1941–1945 ийлаште Кугу Ачамланде сарыш
кайыше да кучедалмаште колышо варале марий-влак лӱмеш ял покшелне чапкӱ
шындалтын.

Февраль тылзыште 1942 ийыште Совет Ушемын Кӱшыл Каҥашын Вуйверже Кӱштыкым
пунчалын: «О мобилизации на период военного времени трудоспособного населения
для работы на производстве и в строительстве». Ты Кӱштык йымаке Йошкар Армийыш
налдыме 16 ий гыч 55 ий марте пӧръеҥ да 16 ий гыч 45 ий марте ӱдырамаш-влак
пуреныт. Закон почеш «паша армийыш» Варале гыч 10 еҥ утла мобилизоватлалтын.
1942 ий май тылзе гыч пашам ышташ туныкташлан 14 ияш самырык эрге-ӱдыр-влакым
наледаш тӱҥалыныт, нунылан 6 шагатан паша кечым ыштен. Война пагытыште колхозла
да ялла гыч пеҥгыде нормо дене шурным да моло ялозанлык продукцийым погеныт.
Тугак кажне еш идалык мучко кугыжанышлан пуышаш лийын: окса ялозанлык налогым;
кажне сотык (рушла сотка) гыч 6 килограмм пареҥгым; 40 килограмм шылым; 200
килограмм шӧрым; 200 муным; 3,7 килограмм межым. Чыла тиде неле паша ӱдырамаш да
самырык эрге-ӱдыр-влакын ӱмбакышкышт логалын.



https://mhr.wikipedia.org/wiki/%D0%91%D0%B5%D0%BD%D0%B4%D0%B8

Бэнди - команде-влак дене таҥасыме телымсе спорт модмаш. Ий валне эрта, кок
команде таҥаса, ик командыште лу еҥ - тыглай модшо, икте - капкаорол. И валне
кошташлан чыла модшо-влак коньким чият. Клюшко дене ик командын хоккеистше-влак
мечым тавалыше-влакын капкашкышт пуртышаш улыт. Капкаорол-влак оролымо пашам
клюшко деч посна шуктат. Модмаш жап кок ужаш гыч шога. Ик ужаш - 45 минут.
Утыждене йӱштӧ годым арбитр модмо жапым вашталтен кертеш (3 ужаш (тайм) 30
минуто дене). Тавалышылан эн шуко мечым капкашке пуртышо команде сеҥышыш лектеш.
Модмаш Российыште да Скандинавийыште эн сайын шарлен да тӱзланен. Но бэнди
модмашым Европо, Азий да Америкыштат сайын палат. Российыште официалле терминлан
"хоккей с мячом" шотлалтеш. Англичан йылмыште "bandy" лӱм дене палыме. Марий
йылмыште тиде спорттӱрлыклан посна лӱмым пуымо огыл. "Хоккей с мячом" лӱмым
марий йылмылан келыштараш йӧсырак, сандене Марий Википедий "бэнди" лӱмым ойырен.
Российыште бэнди модмашым "руш хоккей" лӱмденыт, молан манаш гын, шайбе дене
хоккей Канадыште шочын. Пытартыш жапыште, англичан да моло йылмылаште "руш
хоккей" мутым чӱчкыдынрак кучылтыт. Бэнди модмашын шарлыме эллаште федераций да
ассоциаций-влак чоҥалтыт (Российысе мече дене хоккей Федераций калык-влак
кокласе бэнди Федерацийыш (Federation of International Bandy) пура. Калык-влак
кокласе Олимпий комитет бэнди модмашым телыме спорт тӱрлык-влак радамыш пуртен,
но але марте Олимпиадын программышкыж ешарен огыл (лач VI-шо Телымсе Олимпий
модмашште 1952 ийыште Осло олаште бэнди спорт тӱрлыкым калыклан ончыктеныт.

Бэнди модмашлан негыз акрет жапыште пышталтын. Уло тӱняште йоча-влак ожно тоя
дене мечым поктен куржталыныт. Археолог-влак Акрет Египет, Акрет Греций, Акрет
Рим, Японий, Ацтек империй да моло эллаште тыгай модмаш дене кылдалтше
сӱрет-влакым муыныт. Кокласе Курым жапыште Британ отролаште тыгай сынан
модмаш-влак шарленыт: бенди - англичан-влакын, бендо - валлий калыкын, шинти -
Шотландий мландыште, хёрлинг - ирланд-влакын. Тачысе бэнди-н эртымгорныжо XIX
курымын икымше пелыштыже тӱҥалеш. Английыште модмаш шарла. Англичан-влак
модмашым чот саемденыт. Бэнди Европыш да Скандинавийыш кусна. Тыге калык модмаш
эркын-эркын спорт тӱрлыкыш савырнен. У спорт тӱрлыкын шыҥдаралтмын эн кугу
ошкылжо - бенди дене икымше Европо кӱкшытысӧ чемпионат. Швейцарийыште 1913
ийыште эртен. Но Икымше тӱнямбал сарлан кӧра бэнди кужу жаплан йомын. 20-шо
ийылаште калык федераций-влак але шаланен пытеныт (кузе 1924 ийыште Данийыште
лийын), але "канадысе" хоккейын виктарчыкшым налыныт (кузе 1922 ийыште
Венгрийыште). Лач Скандинавийыште (Швеций, Норвегий, Финляндий) да Совет
Ушемыште гына тиде спорт тӱрлык аралалт кодын. Но Скандинавийыште ик виктарчык
почеш таҥасеныт, Совет Ушемыште - весе почеш. Капка кугыт, пасу тӱр, шайбым
колтымаш шотышто правиле-влак ойыртемалтыныт. Ойыртем-влакланак кӧра сар деч
вара бэнди шуко жап вес эллаште шарлен кертын огыл. Но 1955 ийыште нине ныл
эл-влакын тыршымышт дене бенди виктарчыкым келыштареныт; тиде ийынак у правиле
почеш икымше калык-влак кокласе вашлийымаш Совет Ушем да Швеций сборныйла
коклаште эртен. 1957 ийыште Калык-влак кокласе Бенди Федераций чоҥалтын, да
тӱнямбал таҥасымаш-влак эрташ тӱҥалыныт. Тыге ныл элын ушымо пашашт лектышым
пуен. Голландийыште 1963 ийыште бэнди модмаш угыч шочын, 1988-ште - Венгрийыште.
Тыге бенди "канаде хоккей" эллашке тӱкналтын. 1981-ше ий гыч Америкыште
модмаш-влак эртат, 1986 ий гыч Канадыштат. Совет Ушем шелалтме дене калык-влак
кокласе бенди-шке Казахстан, Беларусь, Эстоний, Латвий, Киргизий ушненыт, а 2006
ий гыч чемпионатлашке Монголийын сборныжат ушна.

Бэнди модмашын шочмо верланже Англий, футболын шочмо элже, шотлалтеш. Санденак,
очыни, 1891 ийыште лекше бэнди виктарчык-влак футбол дене чот кылдалтыныт.
Адакшым, шайбан хоккей бенди дене родо улыт, нунын коклаштат келшыше
ойыртем-влак улыт. Тыге, бэнди ик шот дене футболлан келшен толеш, вес шот дене
- шайбан хоккейлан. Бэнди модмашлан футбол пасулан келшыше кумдыкым ойырат, но
таҥасымаш ий валне эрта. Бэнди модмашште пенальти уло, но тудым 12 метран штраф
пералтымаш маналтеш; модшо-влак клюшко дене куржталыт, но поктылыт мечым, шайбым
огыл. Виктарчыкым пудыртышо модшо-влакым хоккеист-семынак ала могай жаплан
модмаш деч кораҥдат, но ты годым арбитр картычкым ончыкта (ошо - 5 минутлан
кораҥдымаш, канде - 10 минутлан; кажне командыште 11 модшо уло, нуно кеч могай
жапыште кеч мыняр гана анык модшо-влак дене вашталт кертыт. Кызытсе виктарчык
почеш модмаш жапыште тренер-влак тайм-аутым налын кертеш, а угловой годым
модшо-влакым огыт вашталте. Содыги бэнди модмаш футбол деч шукырак налын. Модмо
жап (кок ужаш, кажныже - 45 минут), кунам ешартыш жап кӱлеш, эше кок таймым 15
минут дене арбитр пуа, но тыште модмаш шайбан хоккей семын эрта - икымше пуртымо
гол марте; стандарт-влак (угловой, штрафной), офсайд уло; бэнди хоккеист-влаклан
кид дене модаш чарыме, капкаорол штрафной кумдык гыч лекмеке кид дене модын ок
керт.



https://mhr.wikipedia.org/wiki/%D0%91%D0%B0%D0%BD%D0%BA%D0%BE%D0%BC%D0%B0%D1%82

Банкомат — оксам пуымо-налмылан, тӱлымашым эртарымылан келаштарыме аппарат.
Тӱлымаш (пластик) карте дене да тудын дечын поснаат эртен кертеш.

Кызыт ик банкомат аппаратын акше 15 гыч 50 тӱжем доллар марте. Тиде 450 тӱжем
гыч 1,5 миллион теҥге марте.

Кунам айдеме шке пластик картычкыжым банкоматын карт-ридерышкыже пурта,
шолыпмутым темдалеш, банкоматын программыже чыла терга да вара йодмым шукта.
Кунам айдеме оксам йодеш – банкомат чот мӱграш тӱҥалеш. Кӧргыштыжӧ окса
купюр-влак посна калташте кият. Мыняр оксам йодын – чыла шотлен лукман. Йоҥылыш
лийын ок керт, чыла компьютер терга. Кунам окса купюрын кӱжгытшӧ але нелытше
стандарт деч ойыртемалтеш, банкомат шке кӧргыштыжӧ тиде оксам шӱкшӧ окса
калташке пышта. Тыгай годым аппарат мӱграш тӱҥалеш, чарна да угыч кугу йӱк дене
пашам ышта – оксам пуа. Банкоматым шукын шойышташ тыршеныт, но тачысе кечын –
нимом ыштен от керт. Тиде валчынде гына пластик, а кӧргыштыжӧ кӱртньӧ. Сварочный
аппарат, кӱртньӧ писке (пила) дене пӱчкаш тӱҥалат гын ты жап марте милиций, а
ынде полиций толын шуеш. Пӱчкын шуктет гынат, кӧргышкӧ сравоч деч посна пурымеке
чия дене баллон-влак пудештыт да чыла оксам чиялтат. шке аппаратым шолышташ -
шотлан ок тол, молан манаш гын кажне банкоматын кӧргыштыжӧ GPS-навигатор уло.



https://mhr.wikipedia.org/wiki/%D0%90%D0%BD%D0%B4%D1%80%D0%B8%D0%B0%D0%BD%D0%BE%D0%B2,_%D0%90%D0%BD%D0%B4%D1%80%D0%B5%D0%B9_%D0%90%D0%BD%D0%B4%D1%80%D0%B8%D0%B0%D0%BD%D0%BE%D0%B2%D0%B8%D1%87

Андрей Андрианович 1939 ийын 24 апрельыште Башкортостан Мишкан районысо
Кульчубай ялыште шочын. Тÿҥалтыш школым шочмо ялыштыже тунем пытарен. Шымияш
школым Тымбайыште, а кыдалаш школым Чорайыште тунем лектын.

1958 ийыште, Чорай кыдалаш школым тунем пытарымеке, Йошкар-Олашке толын да
И.С.Палантай лÿмеш Музыкальный училищын ямдылалтме отделенийышкыже пурен. Вокал
дене тудым педагог Л.Краснов туныктен.

1960 ийыште вокал отделенийын икымше курсшым эртымеке, А.В.Луначарский лÿмеш
Театр искусство кугыжаныш институтын актёр отделенийышкыже тунемаш пурен. Тиде
курсым тунам Н. В. Чефранова ден П. В. Лесли вуйлатеныт. 1965 ийыште, тиде
курсым тунем пытарымек, М.Шкетан лÿмеш Марий кугыжаныш театрыш толын да тыште
коло ныл ий пашам ыштен.

2010 ий 16 апрельыште Марий Элын Калык артистше Андрей Андриановын шӱмжӧ кырымым
чарнен.



https://mhr.wikipedia.org/wiki/%D0%90%D0%B1%D0%B4%D1%83%D0%BB%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B0%D0%BB%D0%B8%D0%BA%D0%BE%D0%B2%D0%B8%D1%87

Александр Саликович Абдулов (16 Вӱдшор 1960, Пошкырт Эл Мишкан кундем
Верхне-Сухоязово ял) — журналист, мер пашаеҥ. Марий Эл Республикын сулло
журналистше (2000). Историй шанче кандидат (2001).

90-ше ийлаште Александр Абдулов мер паша толкын кӱшныжӧ лийын манаш лиеш. Тудын
да йолташыже-влакын тыршымышт дене "У вий" самырык тукым ушем чоҥалтын (1989),
"Марий Ушем" организацийым илышыш ылыжтыше-влак кокла гыч улеш (1990). Кунам
Финн-угор калык-влакын самырык ассоциацийышт (МАФУН) чоҥалтын - Александр
Абдуловым икымше президентшылан сайленыт. Тыгак Мер Каҥашын погынъеҥже улеш.



https://mhr.wikipedia.org/wiki/Roman_Rain

"Roman Rain" тӱшка Мӱндырэрвелыште ыштыме лийын, кушто кок икымше альбомым
луктын.

2007 ийыште Роман Рэин шкетын Владивосток гыч Санкт-Петербургыш илашлан кая,
кушто кокымшо альбомым «31,0345 Years of Dread» Dizzaster лейблыште луктеш.

2008 ийыште «Рождённая Реять Бесплотность» альбом лӱмеш гастроль-турым ышта.
Тиде тур годым Das Ich да Gothika тӱшка-влак дене пырля мура.

2009 ийыште Слот тӱшкан муролан ремикс-влакым воза. CrazY JulieT тӱшкалан дебют
альбомым возаш полша, да тун ден пырля Россиыште, Украиныште да Молдавийыште
концерт-влакым пуат.

2010 ийыште «СОЮЗ» леблыште «Роман Рэйн» альбом лектеш. Тунамак «Королева»
муролан режиссёр Ярослав Денисов видеоклипым ышта.



https://mhr.wikipedia.org/wiki/N-%D0%B3%D1%80%D0%B0%D0%BC

n-грам але n-gram — n тӱҥлык гыч шогышо почелалык гыч кӧргӧпочелалык. Тӱҥлык
шотеш фонем, слог, йӱкпале, мут але base pair, программылан кӱлешлык семеш. 1
кугыт дене n-грам ӱниграм (unigram) маналтеш, 2 кугыт дене - биграм (bigram)
(але эше южгунам - диграм (digram)); 3 кугыт дене - кумграм (trigram), 4 кугыт
дене да туд деч кугырак - n-грам (n-gram) маналтеш. Южо n-грам негызлыме йылме
модель-влак - тиде (n-1) Марков модель улыт.

N-грам - тиде тыгай почелалык-влакыште могай шушышо тӱҥлык лиеш тогыдаяшлан
вероятностян модель. n-грам тӱрлӧ иктешлымашан илыше йылмым процесслыме
модель-влакыште кучалталтеш.

Ӱлнӧ, мутлан, англичан йылмелан Google n-грам корпус гычын мут йыжыҥан 3-грамм
да 4-грамм-влак (логалше чот дене):



https://mhr.wikipedia.org/wiki/27_%D0%9A%D1%8B%D0%BB%D0%BC%D0%B5

27 Кылме — григориан кечышот почеш идалыкын 331-ше кече (кужемдыме ийлаште 332)
. Идалык пытыме марте 34 кече кодеш.

1938 — Рыбакова, Галина Сергеевна, тазалык аралтыш пашаеҥ, Марий республикын
сулло эмлызыже. Угарманысе мединститутым тунем лекмек, Йошкар-Оласе 3-шо №-ан
поликлиникыште терапевтлан тыршаш тӱҥалын. 5 ий Совет Ушем кӱшыл погынын
депутатше лийын. Суапле пашажлан ятыр чап танык дене палемдалтын.

1939 — Котов, Михаил Михайлович, Мордва кундемын эргыже, ялозанлык пашаеҥ, Марий
республикын сулло шанчыеҥже. Марий кугыжаныш техник университетыште чодыра
озанлык факультетын деканже лийын. Ял озанлык шанче кандидат. Академик.

1957 — Гаврилова, Светлана Васильевна тӱвыра пашаеҥ шочын. Шкеже тудо Провой
кундем Пӱнчылӱвал ял гыч. Паша корныжо районысо тӱвыра пӧлка дене кылдалтын,
тушто тудо мурызо семынат шуаралтеш. Тыгак Светлана Васильевна уста тӱрлызӧ
семын палыме. Мер пашаштат кугу пагалымашым сулен.

1962 — Семёнова, Лидия Васильевна Марий Элын сулло журналистше. Тудо Морко район
Шеҥше селаште шочын-кушкын. Ятыр ий «Кугарня» газет редакцийыштат тыршен, но
2004-ше ийыште «Ямде лий» газет редакцийышке уэш пӧртылын да вуйлатыше сомыллан
пижын.

1963 — Мосунов, Михаил Юрьевич, кумдан палыме артист, Марий Эл Республикын Калык
артистше. Музык дек 21 ияш улмыж годым шӱмаҥын. 1998-ше ийыште Марий кугыжаныш
филармонийын солистше лийын. «Песня России» конкурсышто лауреат лӱм дене
палемдалтын да 2002-шо ийыште Москваште эртаралтше «Виктория» салтак-влак муро
конкурсышто гран-прим сеҥен налын.



https://mhr.wikipedia.org/wiki/%D3%B0%D1%8F%D1%80%D0%BD%D1%8F_(%D0%BF%D0%B0%D0%B9%D1%80%D0%B5%D0%BC)

Ӱярням чыла марий-влак пайремлат. Совет жапыште тиде пайремым Телым ужатымаш лӱм
дене эртареныт. Таче тиде пайремын чын тӱсшым уэш пӧртылтымӧ.

Ӱярня Шорыкйол пайрем деч вара, шым арня эртымеке, Пургыж мучаште — Ӱярня тылзе
тӱҥалтыш толеш. Пайрем шочмын пура да ик але кок арня жап шуйна. Икымше арняже
Кугу Ӱярня маналтеш, кокымшо — Изи Ӱярня. Южо вере, кушто пайрем ик арня шуйна,
арнян икымше ужашыжым (изарня марте) Ончыл Ӱярня маныт, а изарня деч вара —
Варасе Ӱярня семын ойыртемалтеш.

Ӱярня марий калыкын пеш тошто пайремже. Руш йылмыште тиде пайрем Масленица
маналтеш. Тиде — телым ужатыме да шошым вашлийме пайрем. Тудо телымсе кечын у
куатым налын ырыкташ тӱҥалмыж дене, йӱд ден кечын иктӧр лиймыж дене кылдалтын,
садланак йӱла-влакшат шошо пагытысе шонымаш дене шыҥдаралтыныт. Шошымсо да
телымсе йӱла радам пайремым моло деч ойыртемалтшым ыштен. Пайрем шке
кышкарышкыже адакат мланде паша нерген азапланымым шыҥдарен. Пайремлыме радам
пӱртӱс помыжалтмым, мландын у шӱлыш ден шӱлалтымым, айдемын, ешын шошо агам
эртарен колташ у вий-куат дене пеҥгадемшашыжым шижтарен.

Пайрем модыш-влакым икымше кечынак тӱҥалыныт: шочмын эрден эрак ӱярня курыкышто
мунчалтеныт. Акрет годым курык гыч мунчалтымашке кугу кумыл шыҥдаралтын.
Кугезына-влак тыге чер деч аралалтыныт, у куатым чонышкышт налыныт.
Ӱдырамаш-влак курык гыч мунчалтен волымышт годым лумышко кыне кычкым, шурным
йоктареныт. Тыге нуно сай шурно лектышым налаш шонымо кумылыштым ончыктеныт.
Тыге нуно сай шурно лектышым налаш шонымо кумылыштым ончыктеныт. Але сурт
кӧргысӧ арвереш (тагынаш, волеш, уржа кылташ) шинчын мунчалтымышт денат нуно
тыгакак пӱрсӱсын поро лектышыжлан ӱшаненыт. Кӱшкӧ кыне кушшо манын, курык гыч эн
торашке мунчалтен волыман улмаш. Ӱярня пайрем ӱярня кашта деч посна эртен огыл.
Тыгай курык гыч пар дене шогалын мунчалтеныт. Пӱгеш оҥгырым сакыме имне дене ял
йыр кудалышт савырнымаш осал шӱлышым поктен колтымо семын умылтаралтын. Ӱярня
арня мучко тӱрлӧ модыш дене модыныт, калык поснак Карта модышым йӧрата.

Пайрем ӱстел шуко тӱрлӧ кочкышлан поян лийын. Эн тӱҥ сийлан ӱян мелна шотлалтын.
Шӱльӧ ложаш гыч кӱэштме ӱячам шӧр ден кӱктымӧ тӱрлӧ йӧрварым, пурам уна-влак
куанен тамленыт. Ӱстел ӱмбаке погымо сий толшаш идалыкыштат тыгаяк поян лектышым
сӧрен. Пайрем жапыште ял калык унам вашлиймылан, унала коштмашлан кугу верым
ойырен. Тиде пайрем еш кокласе кылым пеҥгыдемдаш полшен. Икымше йӱмаш йӱлам
шукерте огыл марлан лекше ӱдыр-влак шуктеныт: пелашыже, ача лийше, ава лийше
дене пырля нуно шочмо суртышкышт, ача-авашт деке унала лотыныт. Ӱярня арнян
пытартыш кечынже Ӱярня ден чеверласыме йӱла эртаралтын. Тиде кечын пайрем годым
погынышо шӱкым поген, варашке уржа култам келыштарен йӱлалтеныт да "Ӱярня каен!"
манын кечкыреныт. Тыгодым самырык ӱдыр ден рвезе=влак тул ӱмбаач тӧрштылыныт.
Тулото деч вара кодшо ломыжым нурышко наҥгаен шавеныыт. Тиде пайрем йӱлам южо ял
калык тачат арален ила.



https://mhr.wikipedia.org/wiki/%D3%B0%D1%8F%D1%80%D0%BD%D1%8F_%D0%BF%D0%B0%D0%B9%D1%80%D0%B5%D0%BC

Ӱярням чыла марий-влак пайремлат. Совет жапыште тиде пайремым Телым ужатымаш лӱм
дене эртареныт. Таче тиде пайремын чын тӱсшым уэш пӧртылтымӧ.

Ӱярня Шорыкйол пайрем деч вара, шым арня эртымеке, Пургыж мучаште — Ӱярня тылзе
тӱҥалтыш толеш. Пайрем шочмын пура да ик але кок арня жап шуйна. Икымше арняже
Кугу Ӱярня маналтеш, кокымшо — Изи Ӱярня. Южо вере, кушто пайрем ик арня шуйна,
арнян икымше ужашыжым (изарня марте) Ончыл Ӱярня маныт, а изарня деч вара —
Варасе Ӱярня семын ойыртемалтеш.

Ӱярня марий калыкын пеш тошто пайремже. Руш йылмыште тиде пайрем Масленица
маналтеш. Тиде — телым ужатыме да шошым вашлийме пайрем. Тудо телымсе кечын у
куатым налын ырыкташ тӱҥалмыж дене, йӱд ден кечын иктӧр лиймыж дене кылдалтын,
садланак йӱла-влакшат шошо пагытысе шонымаш дене шыҥдаралтыныт. Шошымсо да
телымсе йӱла радам пайремым моло деч ойыртемалтшым ыштен. Пайрем шке
кышкарышкыже адакат мланде паша нерген азапланымым шыҥдарен. Пайремлыме радам
пӱртӱс помыжалтмым, мландын у шӱлыш ден шӱлалтымым, айдемын, ешын шошо агам
эртарен колташ у вий-куат дене пеҥгадемшашыжым шижтарен.

Пайрем модыш-влакым икымше кечынак тӱҥалыныт: шочмын эрден эрак ӱярня курыкышто
мунчалтеныт. Акрет годым курык гыч мунчалтымашке кугу кумыл шыҥдаралтын.
Кугезына-влак тыге чер деч аралалтыныт, у куатым чонышкышт налыныт.
Ӱдырамаш-влак курык гыч мунчалтен волымышт годым лумышко кыне кычкым, шурным
йоктареныт. Тыге нуно сай шурно лектышым налаш шонымо кумылыштым ончыктеныт.
Тыге нуно сай шурно лектышым налаш шонымо кумылыштым ончыктеныт. Але сурт
кӧргысӧ арвереш (тагынаш, волеш, уржа кылташ) шинчын мунчалтымышт денат нуно
тыгакак пӱрсӱсын поро лектышыжлан ӱшаненыт. Кӱшкӧ кыне кушшо манын, курык гыч эн
торашке мунчалтен волыман улмаш. Ӱярня пайрем ӱярня кашта деч посна эртен огыл.
Тыгай курык гыч пар дене шогалын мунчалтеныт. Пӱгеш оҥгырым сакыме имне дене ял
йыр кудалышт савырнымаш осал шӱлышым поктен колтымо семын умылтаралтын. Ӱярня
арня мучко тӱрлӧ модыш дене модыныт, калык поснак Карта модышым йӧрата.

Пайрем ӱстел шуко тӱрлӧ кочкышлан поян лийын. Эн тӱҥ сийлан ӱян мелна шотлалтын.
Шӱльӧ ложаш гыч кӱэштме ӱячам шӧр ден кӱктымӧ тӱрлӧ йӧрварым, пурам уна-влак
куанен тамленыт. Ӱстел ӱмбаке погымо сий толшаш идалыкыштат тыгаяк поян лектышым
сӧрен. Пайрем жапыште ял калык унам вашлиймылан, унала коштмашлан кугу верым
ойырен. Тиде пайрем еш кокласе кылым пеҥгыдемдаш полшен. Икымше йӱмаш йӱлам
шукерте огыл марлан лекше ӱдыр-влак шуктеныт: пелашыже, ача лийше, ава лийше
дене пырля нуно шочмо суртышкышт, ача-авашт деке унала лотыныт. Ӱярня арнян
пытартыш кечынже Ӱярня ден чеверласыме йӱла эртаралтын. Тиде кечын пайрем годым
погынышо шӱкым поген, варашке уржа култам келыштарен йӱлалтеныт да "Ӱярня каен!"
манын кечкыреныт. Тыгодым самырык ӱдыр ден рвезе=влак тул ӱмбаач тӧрштылыныт.
Тулото деч вара кодшо ломыжым нурышко наҥгаен шавеныыт. Тиде пайрем йӱлам южо ял
калык тачат арален ила.



https://mhr.wikipedia.org/wiki/%D0%AE%D0%B7%D1%8B%D0%BA%D0%B0%D0%B9%D0%BD,_%D0%90%D0%BB%D0%B5%D0%BA%D0%BE

Алеко Юзыкайн (Алексей Михайлович Юзыкайн) (1943 Вӱдшор 20, Пошкырт Республик
Краснокам кундем Чормак ял — 15 Ага 2004 ий, Пошкырт Республик Краснокам кундем
Чормак ял) — марий серызе да журналист.

Пошкырт Республик Краснокам кундем Чормак (рушла Еноктаево) ялыште 20 Вӱдшор
1943 ийыште шочын. 1961 ийыште Арлан кыдалаш школым пытармеке комсомол путевко
почеш Стерлитамак олаште химий заводым чоҥымашке каен. Асфальтировщиклан,
электриклан ыштен. Кум ий Тыныс тептеҥызысе сарзыфлотышто служитлен. 1965 ийыште
Озаҥ кугыжаныш университетышке тунемаш пурен.

Пашагорныжым Морко районысо "Колхозная правда" газетын литератур шотышто
пашаеҥже семын тӱҥалын. Кӱшыл туныктыш шотышто дипломым налмеке, 1969 ий гыч
"Ямде лий" пионер-влаклан газетыште тӱҥалтышыште вуйыншогышо секретарьлан да
вара тӱҥ редакторлан 20 ий наре тыршен. 1930 ийлаште савыкталтше "Пионер йÿк"
журналым угыч савыкташ тӱҥалмын инициаторжо лийын (1986 ийыште). Тиде журналын
(1996 ий гыч - "Кече") тӱҥ редакторжылан 1998 ий марте пашам ыштен. 1998–2002
ийлаште "Родничок" лӱман рушла йоча газетым шочыктен да савыктен. Алеко
Юзыкайнлан кӧра 1992 ийыште "Марла календарь" савыктышым уеш савыкташ тӱҥалме
(ончыч 1907–1913 ийлаште савыкталтын). Шкеже тудо Марла календарьын 3 номержым
лукто – 1992, 1995 да 1997 ийлаште.

Марий калык коклаште талантан уста организатор, мер пашаеҥ, журналист да серызе
семын палыме. "Ямде лий" газетыште ыштыме годым регулярлын Марий самырык
корреспондент слет-влакым эртарен. Шуко марий юнкорын туныктышыжо лийын. Нунын
коклагыч ятыр лӱмлӧ журналист, шанчыеҥ, профессионалле серызе, тӱвыра пашаеҥ
лектын: А.Тимиркаев, Г.Сабанцев, В.Абукаев, Г.Шкалина, Р.Бушков, Г.Макарова,
Ю.Соловьев, В.Козлов.

1980-2000 ийлаште активлын марий мер толкыным шуарымаш пашаште тыршен. "У Вий",
"Марий ушем", "Мер каҥаш" ушем-влакым (уеш) шочыктымаште изи огыл надырже уло.
Тугак "Ошмарий-чимарий" Марий Юмынйӱла икымше рӱдерын почмаштыже да чумыр Марий
Юмыйӱлам угыч калык илышыш пӧртылтымаш да официаллын пеҥгыдемдымаш пашаште
надырже поснак кугу.



https://mhr.wikipedia.org/wiki/%D0%AD%D1%80%D0%B2%D0%B5%D0%BB_%D0%9A%D0%B8%D1%82%D0%B0%D0%B9_%D1%82%D0%B5%D2%A5%D1%8B%D0%B7

Координат-влак: 28°55′18″ с. ш. 125°56′50″ в. д.﻿ / ﻿28.921667° с. ш.
125.947222° в. д. (G)28.921667, 125.947222 Эрвел Китай теҥыз (рушла
Восто́чно-Кита́йское мо́ре, Кышкар:Lang-zh4,  — «эрвел теҥыз»; кор. 동중국해, японла
東シナ海) — Тыныс тептеҥызыште Китайын серже да Рюкю ден Кюсю отро-влак коклаште
верланыше теҥыз.

Мланде чытырналтмашлан кӧра ты кундемыште чӱчкыдын теҥыз чытырналтмаш лиеда,
тидланак кӧра цунами шочын кертеш. Эн чӱчкыдын цунами 3-9 толкын гыч шога,
толкынын писылыкше 100-300 меҥ/шаг писылык дене кая. Тыгай толкын-влакын
кужытышт 30-100 метр, кӱкшыт - 3-5 метр, сандене корабль-влаклан нимогай эҥгекым
огыт кондо. Кугу азап лийын кертеш, кунам тыгай толкын сер деке толеш. Эрвел
Китай теҥыз биологий ресурслан поян. Сельдь, сардине, краб, омар, трепанге,
теҥыз водоросль-влакым погат да кучат.



https://mhr.wikipedia.org/wiki/%D0%AD%D1%80

Эр — йӱд деч вара кечын тӱҥалме ужашыже. Чын определенийже уке. Ондакше Кече
лекме жапым «эр» манын лӱмденыт, тыглай гын, ты мут дене айдемын помыжалтме але
Кечын лекме жапше гыч тӱҥалын кечывал марте жапым палемдат.

Тӱрлӧ широталаште да ийготын тӱрлӧ пагытлаштыже Кече лекмаш да Кече шичмаш тӱрлӧ
жапыште лийын шога, но суткан чын палемдыме ужашлашкыже (эр, кече, кас, йӱд)
тиде ок влиятле. Жапым да суткан ужашыже-влакым палемдыме айдемын биологический
циклжылан кӱлеш. Мутлан, кочышым жапыштыже кочкаш да паша жапым рашемдаш. Эрдене
кочмо кочышым эр кочкыш маныт.



https://mhr.wikipedia.org/wiki/%D0%A8%D1%83%D0%BB%D0%B4%D1%8B%D1%80_%D0%92%D0%B0%D1%81%D0%BB%D0%B8

Василий Васильевич Крылов (Шулдыр Васлий) (4 Ага, 1953, Морко кундем, Арын ял —
4 Сорла, 2010, Йошкар-Ола) --- марий поэт, прозаик, драматург, журналист, Россий
Федерацийысе серызе Ушемын еҥже, Марий Эл республикысе серызе ушемым ятыр ий
вуйлатен.

1953 ий 4 Агаште Морко кундемысе Арын ялыште шочын. Тӱҥалтыш шинчымашым шке
ялысе кыдалаш школышто налын. А 1970 ийыште просветительский училищыш тунемаш
пурен. Тушечынак армий радамыш каяшыже логалын. Пӧртылмекыже, 1973 ийыште
Василий Васильевич студент радамыш шогалын. Марий кугыжаныш университетын
историй-филологий факультетын студентше лийын. Дипломым налмеке, 13 ий Мари
радиошто тыршен пашам ыштен. А 1991 гыч 97 ий марте «Ямде лий» йоча журнал
редакцийыште тӱҥ редактор пашам шуктен. Тылеч вара Писатель ушем вуйлатыше пашам
шукташ тӱҥалын да «Марий журналын» директор пашам шке вачӱмбакыже налын.

Йоча пагытыштыже спорт дене кылым кучен, музык да литератур деке шӱман лийын.
Школышто тунеммыж годым, «Колхозная правда» газет пелен эртарыме «Морко памаш»
литератур кружокыш кошташ йоратен. Тиде газетын лаштыкыштыже Василий
Васильевичын икымше почеламутшым 1966 ийыште савыктеныт. Икымше почеламутшо
«Портышкем» маналтын. Тылеч вара «Ямде Лий» газетын юнкоржо лийын. А студент
пагытыште Семен Николаевын вуйлатымыже почеш «У памаш» литератур ушем пашам
ыштен. Тушто тудо староста пашам шуктен толын. 1974 ий гыч тӱҥалын «Литератур
шыже» семинарыштко коштын. Икымше почеламут сборникше 1985 ийыште савыкталт
лектын да «Поҥго йӱр» маналтын. Тылеч вара «Вӱдшӱдыр», «Мераҥ шовыч» да моло
книга-влакат ош тӱням ужыныт. Ятыр возымо муро мутшылан семым келыштарыме, тыге
Василий Крыловын возымо "Роза-Розмари", "Эре коктын", "Лач пырляште весела"
марий муро-влак коклаште ик эн йӧратыме улыт.

2010 ийыште 4 Сорлаште 2010 ийын Василий Васильевич ӱмыржӧ кӱрылтын. 13 Сорлаште
Савык пӧртыштӧ Василий Васильевич дене чеверласымаш лийын. Поэтым шочмо
верыштыже --- Морко кундемысе Арыныште тоеныт.



https://mhr.wikipedia.org/wiki/%D0%A8%D0%BE%D1%88%D1%8B%D0%BC%D1%81%D0%BE_%D0%BA%D0%B5%D1%87%D1%8B%D1%82%D3%A7%D1%80

Кечытӧр (рушла равноде́нствие) — кунам Кечын рудыжӧ эклиптикыште пӧрдмыж годым
кава экваторым эрта.

Шошымсо кечытӧр 20 Ӱярня але 21 Ӱярняште толеш, кунам Кече Кечывалвел полушарий
гыч Йӱдвел полушарийыш кусна, а шыжымсе 22 Идым але 23 Идымыште толеш, кунам
тудо Йӱдвел полушарий гыч Кечывалвел полушарийыш кусна. Тиде кечылаште уло
Мландыште (полюс-влакым шотлыде) кечын кужытшо йӱд кужыт дене иктак. Шошымсо да
шыжымсе кечытӧр годым Кече лач эрвелне лектеш да касвелне шинчеш. Шошымсо
кечышогымаш деч вара (Йӱдвел полушарийыште) эрвел деч йӱдвелнырак лектеш, а
шыжымсе деч вара — эрвел деч кечывалвелнырак.

Шошымсо да шыжымсе кечытӧр астрономийысе жапым шотлаш полша. Мутлан, кок шошымсо
кечытӧр кокласе жап "тропик идалык" семын лӱмдалтеш, астрономийыште тудым жапым
шотлымашыште кучылтыт. Тропик идалык 365, 2422 сутка шуйна. Юлиан кечышот 365¼
сутка шуйна. Кужемдыме ий кечышотым шке верышкыже шында ыле, а григориан
кечышотышто 400 ий жапыште 3 кечылан гына йоҥылыш лиеш.



https://mhr.wikipedia.org/wiki/%D0%A8%D0%BE%D1%87%D0%BC%D0%BE_%D0%BD%D0%B5%D1%80%D0%B3%D0%B5%D0%BD_%D1%82%D0%B0%D0%BD%D1%8B%D0%BA%D0%BA%D0%B0%D0%B3%D0%B0%D0%B7

Шочмо нерген таныккагаз - йоча шочмым регистрацийыш пуртымо нерген пеҥгыдемыше
кагаз. Тиде документыште йоча да ача-ава нерген возымо. Шочмо нерген таныккагаз
йочан 14 ийым теммешкыже ик тӱҥ элъеҥ улмым палдарыше документ.

Шочмо нерген таныккагазыш данный-влакым кид денат, возышо машине полшымо денат
сераш лиеш. Данный-влак кид дене возалтыт гын, лудаш йӧрышо канде але шем тӱсан
возымо пасте дене погалтшаш улыт. Возышо машине але компьютер дене данный-влак
палемдалтыт гын, шем тӱсан чия дене возалтшаш улыт. Возымо чиян , пастын
качествыже сай лийшаш. Документыште возымо пале-влак аралалтме жапыште лудаш
йӧрышо кодшаш улыт. Шочмо нерген таныккагазыш данный-влакым пуртымо годым
тӧрлатылмаш амыртымаш мут кӱчыкемдымаш лийшаш огыл.

Кызытсе жаплан шочмо нерген таныккагазыште ача-аван "калык шочшо" графа кумыл
дене возалтеш, але удыралтыш пале шындалтеш. Эллыкым пуымо годым шочмо нерген
таныккагаз пелен посна калыкым ончыктышо кагаз пуалтеш, а таныккагазыште тидын
нерген пале кодеш. 2007 ий февраль тылзе гыч тыгай кагаз-влакым огыт пу, шочмо
нерген таныккагазыште вес могырым йочан эллык нерген штамп шындалтеш. Тошто
эллык нерген палемдымашан кагазын йочан 14 ийым теммыж марте юридик вийже уло,
сандене тудым вашталташ нимолан.

Йочан шочмо нерген таныккагазым ача-ава, ийготыш шушо икшыве шкеак, опекун але
ончен куштышо-влак налын кертыт, документым Ешшот серкалыме пӧлкаште пуат. Шочмо
нерген таныккагазым йомдарымеке, илыме верысе Ешшот серкалыме пӧлкашке
увертарыман.



https://mhr.wikipedia.org/wiki/%D0%A8%D0%B5%D1%80%D0%B5%D0%BD%D0%BA%D1%83%D0%BF

Шеренкуп (рушла Шеренгуб) — Российыште Марий Элын Юлсер кундемыштыже верланыше
Памар ял шотан илемыш пурышо ял. Калыкчот: 135 еҥ (2002 ий), 145 еҥ (2010 ий).

VI-шо ревизийым (ревизий (рушла подушная перепись) — ожно XVI – XVII курымлаште
Руш Кугыжанышыште калыкым шотлымо формо, чылаже 10 ревизий лийын) ыштыме годым
Шеренкуп ял кугыжаныш кожлалаште кычал мумо кумшо илем лийын лектын. Тунам ты
ялым шотлен налыныт да учётыш шогалтеныт. Икмыняр ешан ик куп воктен верланыше
ял нерген Памар солаште илыше-влак пеш сайын паленыт. Тушко сола гыч тынеш
пурымо деч вара каеныт. Нунын илемышт воктен шуко куп-влак лийыныт. Сандене
акрет мари-влак шке илемыштым «Шырын куп лаксак» маныныт. Кызытсе олык марий
йылмыш савыраш гын, «Шыгыр куп лак» лектеш, але, тыглай ойлымаште — «Шыре куп
лак», «Шырен куп». «Шырен куп» (рушла частые болота) илен-толын «Шеренкуп»ыш
савырнен.



https://mhr.wikipedia.org/wiki/%D0%A8%D0%B0%D0%BA%D0%B8%D1%80%D0%BE%D0%B2,_%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Станислав Шакиров — марий эстрадын семмастарже, семлызе. "Мари" эстраде-фольклор
тӱшкан вуйлатышыже. Кызыт чӱчкыдын концерт-влакым пуа. Концерт годым чӱчкыдын
гитар але шиялтыш дене шокта да мура.

Станислав Шакиров Пошкырт вел Пӱрӧ кундем Кужнур ялыште 1967 ий Ӱярня тылзын 23
кечынже шочын. 1985 ийыште тыштак кыдалаш школым тунем лектын. Кок ий армийыште
служитлен. Но чонжо дене мурызак лияш ӱжын. Тыгай шонымаш дене Станислав
Йошкар-Олашке толеш. Экзаменым сайын кучен, И.С.Палантай лӱмеш тӱвыра да
сымыктыш колледжыш пура. Но тушто шуко ок тунем. Шкенжын вий-куатшым эстрадле
муро-влакым мурымаште терга. 1989 ий гыч Марий кугыжаныш филармонийыште пашам
ышташ тӱҥалеш.

Тыште тудо "Мари" лӱман эстраде-фольклор тӱшкам пога. Икымше концерт программышт
ончышо калыкын кумылжым вигак налын. А вуйлатышын шыма йӱкшӧ да поро гына
шинчаончалтышыже угыч да угыч кончер гоч вашлиймашке ӱжыныт. "Какшан сер ӱмбалне
ломбо" - тыге маналтын почеламутчо Геннадий Матюковскийын мутшылан возымо
семлызе Кузьма Смирновын мурыжо. Тудым марий радион фондышкыжат серен налме.
Марий телевиденийысе "Шӱмсем пӧлек" передаче тудын выступленийже деч посна шагал
кунам эрта. Станислав Шакировын муро-влакше чӱчкыдын Марий Эл Радион эфирыштыже
йоҥгат.

"Мари" тӱшка дене пырля гастроль дене Марий Эл да пошкудо кундемлаште лиеден.
Нуно марий эстрадын кӱкшытшым Финляндийыште, Эстонийыште, Венгрийыште
ончыктеныт. 1997 ийыште Станислав Шакировлан "Марий Элын сулло артистше", а 2000
ийыште "Марий Элын Калык артистше" лӱмым пуэныт.



https://mhr.wikipedia.org/wiki/%D0%A8%D0%B0%D0%B9%D0%B1%D0%B0%D0%BD_%D1%85%D0%BE%D0%BA%D0%BA%D0%B5%D0%B9%D1%8B%D0%BD_%D0%9A%D0%B0%D0%BB%D1%8B%D0%BA-%D0%B2%D0%BB%D0%B0%D0%BA_%D0%BA%D0%BE%D0%BA%D0%BB%D0%B0%D1%81%D0%B5_%D1%84%D0%B5%D0%B4%D0%B5%D1%80%D0%B0%D1%86%D0%B8%D0%B9

Калык-влак кокласе Ий хоккей федераций, Калык-влак кокласе Шайбан хоккей
федераций (англичанла International Ice Hockey Federation, IIHF,
французла Fédération internationale de hockey sur glace) — шайбан хоккей,
инлайн-хоккей, ролик коньки дене модмо хоккей шотышто пашам да йодыш-влакым
эскерыше калык-влак кокласе ушем. Уло тӱня мучко тудын пашаже шарла гынат,
садыгак, СШАште да Канадыште ИИХФшке уло вийжым ончыктен огеш керт, тушто эн
кугу да эн виян хоккей ушемлан Националле хоккей лиге (НХЛ) шотлалтеш. Канаде
ден США гына, ИИХФшке пурен, шке виктарчыкыштым шотышко налыт.

Официалле лӱм-влакым пуртымо шотышто тӱрлӧ ийым палемдат - англичан йылме 1920,
1978, 1946, немыч йылме 1954. Кызыт ИИХФ Уставын 8 статьяж почеш ик официал
йылме гына уло - англичан йылме, но ты годым немыч да руш йылмылашке синхрон
кусарымаш лийшашак.. Француз йылмым 1908 ийысе Конгрессыште официал йылмылан
сайленыт, но чынжым, тачысе кечын тудо официалле лӱмлан ок шотлалт.

Тиде ушемыш 69 эл гыч Калык хоккей организаций-влак пура. 49 калык федераций
пӧръеҥ-влак кокласе таҥасымашлашке ушна, 33 калык федераций - ӱдырамаш
таҥасымашлашке. ИИХФ-шке пурышо-влак кум категорийлан шелалтыт:

Калык-влак кокласе Олимпий комитет дене пырля Хоккей Федераций Телымсе Олимпий
модмашыште пӧръеҥ да ӱдырамаш-влак коклаште шайбан хоккей дене турнирым
эртарымылан вуйын шога. Ончылгоч модмаш деч посна тӱҥ турнирыш эн виян
команде-влакым вигак пуртат. Моло-влак квалификаций матч гоч эртышаш улыт.
Шайбан хоккей дене икымше турнир 1920 ийыште, Кеҥежымсе Олимпий модмаш радамыште
эртен. 1924 ий гыч шайбан хоккейым Телымсе Олимпий модмаш радамыш кусарат.
Ӱдырамаш-влак Олимпиадыште шайбан хоккей дене 1998 ий гыч таҥасен кертыт.

Хоккей федераций 5 категорийыште 25 тӱнямбал чемпионатым эртара. 1920 ий гыч
кажне ийын шайбан хоккей дене тӱнямбал чемпионат-влак эртат. Но тыгай статусым
пуашлан турнирыш кеч ик вес континентысе элым ӱжыктыман (таҥасмышышке
ушнышо-влак кокла гыч эн шукынжо Европо гыч улыт). 1968 ий марте тӱнямбал
чемпионат-влак Олимпиаде ийлаште Олимпий турнир радамыште эртеныт, 1972 да 1976
ийлаште - Олимпиаде деч шкевуя эртеныт, 1980-88 ийылаште Олимпиаде ийын тӱнямбал
чемпионат-влак эртен огытыл. Калык чумыр командылан тӱнямбал чемпионат деч посна
эше самырык-влакын (20 ий марте ийготан-влак коклаште) да юниор-влакын (18 ийы
марте ийготан-влак) тӱнямбал пӧръеҥ чемпионат-влак лиедат, тыгак шайбан хоккей
дене ӱдырамаш-влак кокласе тӱнямбал юниор чемпионат (18 ий марте ӱдыр-влак
таҥасат). Ий хоккей дене тӱнямбал чемпионат ныл дивизионышто эрта:
(ТОП-дивизион, 1-ше, 2-шо да 3-шо), чумыр команде-влак мастарлык кӱкшытышт дене
нине дивизионлашке логалыт. Кажне пӧръеҥ дивизион эше кок тӱшкалан («A» да «B»)
шелалтеш.

1910 ийыште Калык-влак кокласе федераций шайбан хоккей дене Европо чемпионатым
тӱҥалын. Турнир 1914 ий марте кажне ийын эртен. Вара Европо кӱкшытысӧ
чемпионат-влак 1921-1927, 1929, 1932 ийлаште эртеныт. 1930-1991 ийлаште Европо
чемпионатын медаль-влакышым тӱнямбал чемпионатыште эн кӱкшӧ верым налше европысо
командылан кучыктеныт. 1928, 1936, 1958-1968 ийылаште Олимпиаде ийлаште турнир
олимпий хоккей турнир радамыште эртен. 1992 ий гыч Европо кӱкшытысӧ чемпионатым
кораҥденыт.

Азийыште пӧръеҥ-влак кокласе хоккей таҥасымаш уло. 2008 ий гыч эрта. Нине
эллаште хоккей виян огыл, сандене Азий эл-влак ӱлыл хоккей дивизионлаште
верланеныт. Нунын матч-влакышт кок период гыч гына шогат. Ик период 18 минут
наре эрта. Азий да Океанийын чемпионатше уло. 1984-2002 ийлаште эртен.



https://mhr.wikipedia.org/wiki/%D0%A8%D0%B0%D0%B1%D0%B4%D0%B0%D1%80%D0%BE%D0%B2,_%D0%98%D0%BE%D1%81%D0%B8%D1%84_%D0%90%D1%80%D1%85%D0%B8%D0%BF%D0%BE%D0%B2%D0%B8%D1%87

Шабдар Осып (Иосиф Архипович Шабдаров) (27 Ӱярня 1898, Изи Лужалу ял,
Царевококшайский уезд Озаҥ губерний — 11 Кылме 1937, Йошкар-Ола) — марий серызе,
поэт, драматург, литератур критик, публицист да туныктышо. 1918 ий гыч туналын,
тудо коло ий мучко сылнымут пашаште тыршен, шочмо литературым кушташ, вияҥден
колташ ятыр вийым пыштен. Тиде жапыште шуко почеламутым, икмыняр повестьым,
романым, литературно-критический статья-влакым возен. Тудын творчествыже куан
шÿлыш, волгыдо лиризм ойып дене шыҥдаралтын.

Молодые мари почтили память Шабдара Осыпа //
https://mariuver.com/2016/11/13/pocht-sh-osyp/#more-50476



https://mhr.wikipedia.org/wiki/%D0%A7%D0%B5%D1%80%D0%B5%D0%BC%D0%B8%D1%81

Черемис – тиде Марий калыкын тошто лӱм. 1918 ийыште Пургыж революций деч вара
вашталтеныт.

Марий-влак нерген икымше гана X курымышто (961 ий) возымо: хазар каган Иосиф шке
серыштыштыже тудлан йозакым тӱлышӧ калык коклаште цармис манын ончыкта. Марийын
тыгаяк лӱмжӧ моло пошкудо калык йылмыштат аралалтын: чуваш йылмыште – сярмыс,
суас йылмыште – чирмыш, руш йылмыште – черемис.

Руш летописьым ончалаш гын, черемис-влак нерген первый гана XII курым
тӱҥалтышыште ушештаралтеш. Тидыже славян-влакын IX курымысо илышыштым сӱретлыше
«Повесть временных лет» летопись лийын. Возышо еҥ эрвелне илыше пошкудышт нерген
тыге палемда: «Ошъер серыште весь шинча, Ростов ер серыште – меря, Клещин ер
серыштат – мере. А Ока эҥер воктене, кушто тудо Юлышко йоген пура, илат: муромо
шке посна йылман, черемис шке йылман, мордва шке посна йылман».

Чынак, цармис да черемис – ик мут улыт, но тӱрлӧ йылмыште тӱрлын йоҥгат. Тиде
мутым кузе шочмыж нерген тӱрлӧ ой уло. Но ӱшандарыше вашмут але мартеат уке.
Шомакын кокымшо мис ужашыже айдеме манмым ончыкта. Тидын дене келшаш лиеш: финн
йылмыште mies да эстон йылмыште mees. Тугеже икымше ужашыже айдемын могай
улмыжым палемдымаш. Шымлызе-влак тӱрлӧ вашмутым темлат: сарзе, эрвел, чодыраште
илыше, купышто илыше, «Сар (Чер)» племена гыч да т.м.

Тыге, пошкудо-влакын марийым лӱмдымӧ черемис шомакын кузе шочмыжо раш огыл. Но
икте раш: тиде шомакыште нимогай лӱмдылтышат, айдемым мыскылымашат лийын огыл.
Кӱшнӧ ончыктымо умылтарымаш-влак кокла гыч деке эн лишне чодырасе айдеме ой
шога.

Но калык шкенжым шке эреак марий, мары, марэ манын лӱмден. Тиде шомак пӧръеҥ,
айдеме шомак дене, иран шомак мартйо (айдеме) дене ик радамыште улеш. Моло
родо-тукым калык лӱмат тиде шомак гычак лекше улыт дыр: мордва, мадьяр, одо
(уд-мурт), муромо, мере, мещёро.



https://mhr.wikipedia.org/wiki/%D0%A7%D0%B0%D0%B2%D0%B0%D0%B9%D0%BD,_%D0%AE%D1%80%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Юрий Чавайн (Юрий Сергеевич Чавайн) (1930 Шорыкйол 3, Йошкар-Ола — 30 Теле 1965,
Чавайнур) — марий поэт-лирик да музыкант. Юрий Чавайн марий сылнымутлан негызым
пыштыше Сергей Чавайнын эн изи шочшыжо.

Юрий Чавайн 3 январь 1930 ийыште Йошкар-Олаште шочын. 1937 ийыште, ачажым поген
наҥгайымек, еш ола гыч Шырка-Нурыш (кызытсе Чавайнурыш) илаш кусна. Юрий Чавайн
1–ше сентябрь 1937 ийыште Изи Корамас пеле кыдалаш школын икымше классышкыже
тунемаш пурен да отличий поведений ден 1945 ийыште тÿрыс тунем лектын. 1945 ий
гыч «Комбайн» колхозышто колхозник лийын. 2 июль 1948 ийыште Юрий Чавайн И. С.
Палантай лÿмеш музыкальный училищын директоржылан тунемаш пурташ йодмашым воза
да тыште тунемаш тÿҥалеш. 1952 ий гыч 1954 ий марте Житомир областьыште
армийыште служитла .Тушто оркестрыште флейта ден шокта. Армий деч вара
музыкальный училищын флейта классын кокымшо курсышкыжо тунемаш толеш. Юрий
Чавайн государственный экзаменым кучаш 1957 ий июньышто гына пурталтын. Тидын
нерген И.С. Палантай лÿмеш музыкальный училищын 1957 ий 15 июньышто лукмо 68
номеран приказыштыже каласыме: « Чавайн Юрийым музыкальный училищын тунемме
планжым шуктышо да ончычсо семестрлаште парымжым пытарыше семын государственный
экзаменым сдатлымашке пуртышт. Училищын директоржо С. Куприянов». Тыге Юрий
Чавайн дирижерско-хоровой отделенийым флейтист семын тунем пытарен. Училище деч
вара Шкетан лÿмеш драмтеатрын музыкальный оркестрыштыже шокта. 1957 ийыште
пелашыж дене палыме лийын пединститутышто, вокальный кружокым вуйлаташ коштмыж
годым, да 16 декабрьыште 1957 ийыште нуно сÿаным ыштеныт. 1958 ий январьыште
Юралан ачажым реабилитироватлымылан кöра 18 квадратный кумдыкан пöлемым пуэныт.
Тыгай кумдыкышто уло Чавайн еш илен. 1965 ийыште Семеновко «психушкыш» логалын.
Кум арня чытен, вараже куржын. Чавайнурышто шылын илен. Пытартыш паша верже –
телевидений лийын. Пел ий пашам муын кертын огыл. Нигуш пашаш налын огытыл. 30
декабрь 1965 ийыште шке пöрт подвалеш пычал дене лÿялтын. 1966 ий январьыште
Чавайнур ял шÿгареш тойымо. 31 май 2002 ийыште шÿгар ÿмбалныже чапкÿм почмо.

Музык ден поэзий акак-шÿжарак улыт: икте-весым пойдарат, икте-весылан полшат.
Тунеммыж годымак Юрий Чавайн самырык композитор-влакым: Э. Сапаевым, И.Молотовым
– вашлиеш. Тыге нуно лишемыт, икмыняр мурымат пырля возат. Юрий шкежат текст ден
семым келыштара. Но тудын ура чонжо утларак поэзий деке ÿжын, сымыстарен. Юрий
Чавайнын рÿдӧ корныжо – лирике, айдеме ден пÿртÿсым йöратыме кумыл. Нуно
коктынат мемнан илыш дене кылдалт шогат, эн лишыл таҥ улыт. Нине кок факторым
поэт пеш сайын кылден моштен, сылнымутшо дене тисте семынак нöлтал кертын. Юрий
Чавайн марла да рушла книгам шымлен-шымлен лудын, нунын юзо вийыштым чон денак
шижын налын. Ю.Чавайнлан марий поэт-влак кокла гыч утларак келшеныт И. Осмин ден
В. Колумб. Нине мурызо-влак Ю. Чавайнын чоныш тулым пыштеныт, кумылаҥденыт. Юрий
Чавайнын икымше почеламутшо 1957 ийыште «Рвезе коммунист» газетеш савыкталтын.
Поэт утларак пÿртÿсым йöратымыж нерген возен, садлан тудым поэт-лириклан шотлат.
Эн виян произведенийжылан «Сонарзе» поэмыже шотлалтеш. Тудо 1962 ийыште возалтын
, а «Ончыко» журналеш 1964 ийыште савыкталтын. 1965 ий июнь тылзыште Юрий Чавайн
Пошкырт марий-влак деке творческий командировко дене миен коштын. Тушто тудым
пеш сайын вашлийыныт. Командировко гыч Юрий Сергеевич Чавайн Пошкырт кундем
нерген сылне почеламутлам конден:

Ватыже – Эмилия Гавриловна Чавайн (1936). Эргыже – Сергей Юрьевич Чавайн (1958).
Ӱдыржö – Татьяна Юрьевна Чавайн (1961). Уныкаже-влак: Юрий (1981) – Сергей
Юрьевичын эргыже; Анастасия (1989) – Сергей Юрьевичын ÿдыржӧ; Елена (1988) –
Татьяна Юрьевнан ÿдыржӧ.

Поэт ден шÿшпык // Рвезе коммунист. 1956. 28 апр. Кок почеламут // Рвезе
коммунист. 1956. 19 апр. Муро – вий! // Марий коммуна. 1956. 6 май. Лийнет гын
тый поэт // Рвезе коммунист. 1956. 13 сент. Жап шуо // Рвезе коммунист. 1956.
27сент. Кеҥеж эр: почеламут // Марий коммуна. 1957. 14 июль. Чÿкшö курык шеҥгеч
лекте кече… Ший йыҥгыр пÿгеш кылдалын… // Ончыко. 1958. № 4. С. 66. Кок
почеламут // Рвезе коммунист. 1959. 9 июль. Шыже корнышто // Ончыко. 1959. № 4.
С. 45-47. Шочмо сандалык / С. Вишневский ден Ю.Чавайн // Ончыко. 1960. № 5. С. 4
. Сентябрь: почеламут // Марий коммуна. 1960. 18 сент. Эрдене: почеламут //
Марий коммуна. 1960. 6 сент. Октябрь: почеламут // Марий коммуна. 1960. 23 окт.
Ноябрь: почеламут // Марий коммуна. 1960. 23 нояб. Чодырасе концерт: почеламут
// Рвезе коммунист. 1962. 14 июль. Колумб. Чавайн. Куба ок пÿгырнö: почеламут //
Марий коммуна. 1962. 18 сент. Браконьер: почеламут // Марий коммуна. 1963. 17
май. Ломбо пелыдеш: почеламут // Марий коммуна. 1963. 19 май. Шыжымсе шонымаш:
почеламут // Марий коммуна. 1963. 4 окт. Шерге вуян кожер ÿмбачын тылзе. Морко
сем. Йöратем мый. Сонарзе. Тамле орлык: почеламут // Марий коммуна. 1963. 17
февр. Пÿртÿсын эрже: почеламут // Марий коммуна. 1963. 30 март. Сонарзе: поэма
// Ончыко. 1964. № 2. С. 53-68. Чевер май: стих // Коммунизм верч (Советск).
1964. 19 май. Шочмо вер. Куэр коклаште: почеламут // Марий коммуна. 1964. 21
июль. Шыже шÿлыш: почеламут // Марий коммуна. 1964. 11 сент. Шыже мучаш: пÿртÿс
почеламут // Марий коммуна. 1964. 30 окт. Ноябрь: почеламут // Марий коммуна.
1964. 14 нояб. Январь: почеламут // Марий коммуна. 1965. 29 янв. Латкок тылзе»
книга гыч ныл почеламут: Февраль. Май. Август. Сентябрь // Марий коммуна. 1965.
13 февр. Коч теммешке: почеламут // Марий коммуна. 1965. 6 март. Мотор пагыт:
почеламут // Марий коммуна. 1965. 1 май. Салам, поро мланде! Почеламут //
Дружба: Мишикинская районная газета Баш. АССР. 1965. 6 июнь. Галя акамлан:
почеламут // Рвезе коммунист. 1965. 31 июль. Палыдыме салтакын шÿжарже воктене:
почеламут // Рвезе коммунист. 1965. 31 авг. Сентябрь. Пÿртÿсым йöратыше воза
.Почеламут // Марий коммуна. 1965. 15 сент. Октябрь. Пÿртÿс йöратыше воза:
почеламут // Марий коммуна. 1965. 13 окт. Шыже кече йÿштö телым вуча: пÿртÿс
нерген почеламут // Марий коммуна. 1965. 19 окт. Телым вуча пÿртÿсат: почеламут
// Марий коммуна. 1965. 22 окт. Латкок тылзе: почеламут. Йошкар-Ола, 1966.
Салам, Башкирий! Тöргымтÿрыштö. Ок лий: почеламут // Ончыко. 1966. № 1. С.
52-58. Урем мучко лектам тымык ял гыч… Уке, мыйын йÿкем йомын огыл… Шинчашт
канде ояр кеҥеж эр гае: почеламут-влак // Марий коммуна. 1974. 27 сент. Ӱжаран
куэрлаште: поэма да почеламут. Йошкар-Ола, 1978. Луман чодыра: лумеш возалт
кодшо ойлымаш; Январь почеламут // Ямде лий. 1979. 7 янв. Теле чакна: ойлымаш;
Февраль: почеламут // Ямде лий. 1979. 10 февр. Шошо толеш. Кö ийым шÿтен? У сем.
Маска сеҥен… Ойлымаш-влак; Марий: почеламут //Ямде лий. 1979. 17 март. Апрель:
почеламут; Ылыжеш, илана. Шулдыран таҥна-влак; Янлык помыжалтын: ойлымаш –влак
// Ямде лий. 1979. 14 апрель. Чыла кушкыл лöза. Кайык-влак. Янлык- влак. Июнь:
почеламут-влак // Ямде лий. 1979. 9 июнь. Июль шокшо пагыт. Кайык-влак.
Янлык-влак: ойлымаш-влак // Ямде лий. 1979. 14 июль. Саска пагыт. Янлык. Кайык.
Поҥго: ойлымаш-влак; Август: почеламут // Ямде лий. 1979. 11 авг. Сöрал пагыт.
Янлык. Кайык: ойлымаш-влак; Сентябрь: почеламут // Ямде лий.1979. 8 сент.
Октябрь: почеламут; Кайык. Янлык. Лышташ йога: ойлымаш-влак // Ямде лий. 1979. 6
окт. Йÿштö толеш. Кайык-влак. Янлык-влак. Ойлымаш ужаш // Ямде лий. 1979. 3
нояб. Декабрь. Теле книга // Ямде лий. 1979. 29 дек.

Дорога: стихи / пер. А. Казакова // Марийская правда. 1960. 5 июня. Дорога:
стихи / пер. А. Казакова // Молодой коммунист. 1960. 3 сент. Небо осенью дышало
(из записной книжки охотника) // Марийская правда. 1964. 13 сент. Неожиданная
находка из охотничьих историй // Марийская правда. 1964. 1 нояб. Серебряная
сказка. Глазами знатока природы // Марийская правда. 1964. 15 нояб. Серебряная
сказка: стихи / пер. А. Казакова // Марийская правда. 1965. 21 февр. Зима
морозцем и багрянцем: стихи / пер. А. Казакова // Литературная газета. 1965. 26
марта. С. 18. Вновь на родине я. Марийский край. Охотник. Счастье поэта. Летним
утром: стихи / пер. А. Казакова // Дружба: Мишкинская районная газета Башкирской
АССР. 1965. 30 мая - 6, 13 июня. Вновь на родине: стихи / пер. А. Казакова //
Марийская правда. 1965. 30 мая. Роща синими ветками машет…. Стихи / пер. А.
Казакова; Внимание, человек! / пер. А. Николаева // Марийская правда. 1965. 30
мая. Навстречу дню: стихи / пер. А. Казакова // Марийская правда. 1965. 20 июня.
Охотник: стихи / пер. А. Казакова // Марийская правда. 1965. 26 июня. У могилы
неизвестного солдата / пер. С. Железнова // Молодой коммунист. 1965. 31 августа.
Двенадцать месяцев: стихи. Йошкар-Ола: Маркнигоиздат, 1966. 25 с. Охотник. Вновь
на родине я. Сквозь ельник… Роща тихая зеленью машет. На алых крыльях птица
голубая. Из цикла «Серебряная сказка»: стихи // На земле Марийской. Йошкар-Ола
,1967. С.102-107. Зима морозцем и багрянцем. Охотник: стихи / пер. А. Казакова
// Соловьиный родник: антология марийской поэзии. Йошкар-Ола: Мар. кн. изд-во,
1970. С. 238-242. Эх, дорога, дорога! … Стихи / пер. А. Казакова // Соловьиный
родник: антология марийской поэзии. Йошкар-Ола: Мар. кн. изд-во, 1970. С.
230-237. Эх, дорога, дорога! Охотник. Зима морозцем и багрянцем: стихи / пер. А.
Казакова // Соловьиный родник. Йошкар-Ола, 1984. С. 221-226. Новогоднее утро:
стихи // Ончыко. 2009. № 11-12. С. 3.

«Уке мыйын йÿкем йомын огыл…» (Литературная встреча памяти Ю. Чавайна в
Моркинском р-не) // Марий Эл. 2010. 10 февр. С. 1, 8; Кугарня. 2010. 12 февр. С
. 7. Ю. Чавайн – И.С. Палантай лÿмеш училищыште (Г. Сабанцев) // Ончыко. 2003. №
3. С. 64-68. Ӱмырешлан йöратен йöраталме улат (О жене Ю. Чавайна – Эмилии
Гавриловне Чавайн) // Кугарня. 2002. 19 июль, 26 июль. Галютин Ю. Кынел шогалын
шарналтышым // Марий Эл. 2000. 21 янв. «Тунамак тÿсетым шарналтыш шÿмем» (Ю.
Чавайн шочмыжлан – 70 ий) // Ончыко. 2000. № 1. С. 94-104. Егоров В. Шÿшпык
семын мурызо // Кугарня. 1993. 2 апр. Чавайн Э. Ӱмырышлан йöратем: Марий поэт Ю.
Чавайн нерген шарнымаш // Ончыко. 1991. № 1. С. 89-92. Казаков М. Юрий Чавайн //
Поэтын поянлыкше: статья, рецензий, шарнымаш. Йошкар-Ола, 1984.

Шукертсек палыме ой: писательын илыш корныжо, шонымаш ден пашаже, нунын вашталт
толмышт, эн ончычак, произведенийла гоч палдырнат. «Творчество – авторын
чурийончышыжо» манашат келша. Тыгеже кеч-могай писательымат тÿрлö велым
ончалман, идейный позиций ден сылнымут мастарлыкшым чын виса дене висен аклыман.
Тунам гына сай могыржат, тöрсыржат моткоч раш коеш. Мемнан радам гыч пеш ондак
кайыш Юрий Чавайн – улыжат кумло вич ийым гына илен. Шуко поро шомакше ойлыде
кодо, сай тÿналме муро семже пел корнешак кÿрылтö, кÿлеш семын атыланен ыш шу…
Юрий изинекак сылнымут да музык деке шÿманын. Йöратен ачажын почын кодымо неле
пашам, йöратен ныжыл марий семым, чоным савырен Морко велын мотор пÿртÿсшат.
Самырык рвезын шÿм-кылеш нуно суапле пыжашым оптеныт, творческий корныш лекташ
таратеныт… Вара кушеч лектын пÿртÿсым тынар жаплымаш, тыге ныжыл кумылын моктен
мурымаш? Молан тудо поэтлан моткочак лишыл да шерге: «эн ныжылге волгыдо семым
тый, шочмо пÿртÿс, пöлеклет». Тыште кок велым ончалме лач толеш. Ик могырым,
сылнымут пеш чот полшен. Юрий марла да рушла книгам шымлен-шымлен лудын, нунын
юзо вийыштым чон денак шижын налын. С. Есенин ден Ф. Тютчевын книгашт эре
пеленжак ыле, чÿчкыдынак мыланна наизусть лудын. Мыйын шонымаште, нунын гочак
пÿртÿсым философла ончалаш тунемын, тыглай пейзажыште илыш вийым, алгаштарыше
сÿретым муаш тыршен. А марий поэт-влак кокла гыч тудлан утларак келшен толыныт
И. Осмин ден В. Колумб. Чыла нине мурызо-влак Ю. Чавайнын чоныш тулым пыштеныт,
кумыланденыт. Вес велым, тидымат шарныман. Пÿртÿс кеч-могай жапыштат айдемылан
ласкалыкым пуа, илышым лончылен шераш полша. Марий чодыраште, йогын вÿд ден ер
воктене ятыр пагытым эртарен Юрий, орлыкан чонжым лыпландарен. Уста сонарзе,
тÿрлö емыжым, понгым погаш йöратыше, тудо пÿртÿсым чын шÿмбеллан шотлен, чон
почынак мутланен. Тыге нунын коклаште ойыраш лийдыме келшымаш вожанын: «Туан
пÿртÿс! Кажне ийлаште мылам лийынат сай танем». Але вес вере лудына пÿртÿслан
мелын ойлымо шомакым: Туан пÿртÿс! Налын пычалым, Шым лек кайыкетым лÿяш; Мый
тыйын муретым кычалын, Тунам миенам куэрлаш; Мый тыйын муретым кычалын. Эрден
воленам памаш дек. Тыге лектеш: поэт кычалын, а пÿртÿс тудлан шке мурыжым
муралтен пуэн! Юрий пÿртÿсын лишыл родыжо, танже ыле, тудын шÿлышыжым умылен,
койыш-шоктышыжым шÿм пеленжак ашнен. Уке, тыгай талант кажнылан ок пуалт, кажне
ен чодырасе тÿрлö кайыкын, кушкылын лÿмыштым, могай пайдам пуымыштым, молан
кÿлеш улмыштым пален ок керт. Тидлан чын зоолог, ботаник гай лийман. Пÿртÿсым
öрдыж гыч куанен гына ончымаш (созерцаний), ик-кок строкам сералтымаш – тиде
моткоч шагал. Йытыра сÿретым сÿретлыше, лайка мурым возкалыше ожнат лийыныт.
Совет писатель тиде пашам активный позиций гыч – Леонид Леонов семын! –
ончалшаш. Вет кызыт пÿртÿсым уэмдыме да поянлыкшым аралыме, кугемдыме йодыш
таклан огыл ончыл планыш лектын. Ю.Чавайнат тиде кÿлешан пашашке икмыняр ойжым
ешарен. Тичмашынрак почмо тиде шонымаш «Сонарзе» поэмыште. Поэма моральный темым
гына ок тарвате, лач Тамара ден Геню кокласе илыш пышкемым гына ок рудо. Тушто
ме браконьерство ваштареш кредалмымат, сектантствын шакше пашажымат ужына. Вик
манына: тиде чылажат ик мундыраш чумырга. Но нуным рончен, сай ден удажым
ойыркален, поэт кажнылан шке приговоржым луктеш. Теве молан латшым ий ончыч
возымо произведений у семын йонгалтеш, у лудшым муэш. Ӱмбач ончалаш гын,
«Сонарзыште» С. Есенинын «Анна Снегинаже» палынак шижалтеш. Но поэма шке шотан:
тудын йÿк-йÿанжат весе, вÿршержат у семын пырткалта, а сылнылык шотышто гын
тыгайым уста марий мурызо веле шочыктен кертын. Тамара еш илышым тачысе шинча
дене онча, оксалан кöра осал пашам ыштыше Геню деч ойырлымыж нерген вигак ойла:
«мый уландыме лончышто шым кöнö почанын мерчаш». «Сонарзе» поэма деке чак
кылдалтыныт «Браконьер», «Сонарзе» стих-влак. Опкын браконьер шордым лÿен
пуштеш, вара кÿзö дене мÿшкырым корен, «онча куанлын ал шырчам». Тыгай
шучкылыкым карга пÿртÿс, «куэ, шыдештын, енлан рÿзыш ош кидла койшо укш-парчам»,
а шопке гын чаманен шортеш. Вес семын онча пÿртÿс поянлыкым гуманный сонарзе:
кайык-влакым айда-лийже арам ок лÿйкале, чодыра гычат «Пÿртÿсын ямжым вел
сонарзе шÿмешыже поген толеш» да танжылан пеледышым конда. Мураш от нал йÿкым
кÿсын, Йÿк уке гын, уке мурат, – манеш поэт. Ю.Чавайн шке йÿкшым муын, лачак
тÿрыс гына онарен ыш шукто. Но мом возымыжат мыланна шерге. Пÿртÿс тема деч
посна йöратымаш нерген почеламут-влакшат сылне улыт. Шке игыжым шÿм пелен
нумалше, шке вÿржö дене ырыктен иландарыше ава але «канде ояр кенеж эр гай
шинчан, шÿмыш вошт ырыктен ончалше ÿдыр», але пырля кушшо йоча годсо йолташ –
чылажат шÿм тул дене волгалтыт, поро шонымашым тарватат. Теве йодыш: «Кушак
шочеш мотор ÿдыр? Молан нуно ий еда шукемыт?» Вашмут : Колхоз ялеш, чевер кечеш,
Кож ÿмылеш кушкалын! Кумда нуреш, нöрен лупсеш, Пашаште пеледалтын. Авторын
ойлымыж семын, лач пашачын шинчаш гына «уло пÿртÿсын чеченже верлана». Поэтын
шонымыжо – пеш яндар вÿд пырче гай: Кажне ен мужо шкенжын пиалым, Кажнылан илыш
лийже сöрал. Кажнын чоным тыгак ныжыл алын Волгалтарыже эр ÿжара. Поэтын йылмыже
моткочак лывырге, образный. Шуко примерым кондаш лиеш, но мый икмынярым гына
ончыктем: «Мардеж, лÿс гыч чинчым пуалын, шинчасорташкем шава», «Кас канде
каваште рудалт кайыш шÿдыр аршаш», «Шыве-шаве лышташ йылмыж дене мыйым кажне
шопке саламла…» Мочол сылнылык, шинча ончылнак койшо сай сÿрет! Шке жапыштыже
Ю.Чавайн кугурак поэт-влак деч тунемын, а кызытсе самырык тукым ынде тудын дечат
икмыняр тунемеш. Тиде уда огыл. Мо кÿлешан, мо пайдале, тудо огеш йом. Чын ойлен
Ю. Чавайн: «Поэт-влак ешышке ушнен, тый шке калыкетын шÿшпык лий». Шкемын кÿчык
статьям, палыме марий мурым вестÿрлемден, тыге кошартынем: «Кайыкше кая гын,
мурыжо кодеш». Тиде ой мемнан йолташналан моткоч келшен толеш. 1979 «Поэтын
поянлыкше: статья, рецензий, шарнымаш» книга гыч (Йошкар-Ола, 1984)

Шÿшпык семан мурызо Поэт-влак ешышке ушнен, тый Шке калыкетын шÿшпык лий. Вет
тудын уш дене пеледын, Саскан толеш поэзий вий.

Тыге возен ик почеламутыштыжо поэт-лирик Юрий Чавайн. Тудо кÿчык, но волгыдо
илышым илен, шочмо калыклшылан сылне деч сылне, чонеш логалше, кумылым лывыргын
вÿчкалтыше почеламут-влакым темлен. Шÿм-кылешыже иланыше мурпашаже (поэма,
почеламут да муро-влак) лудшыенын уш-акылешыже, чонешыже курымешлан лодемалтын
кодын. Вет Юрий Чавайн шочмо мланде, пÿртÿс, илыш, йöратымаш нерген возен. Арам
огыл ик почеламутыштыжо лудына: Да ит ÿшт шÿргыштем шинчавÿдым, Тиде шÿм гыч
йога мурпамаш. Кугу кумылышто , кугу порылыкышто, кеч-могай сылнылыкыштат кочо
да шÿлык шижалтыт. Тÿжвач ончалмаште Юрий Чавайнын поэзийже – шинчавÿддымö,
куанле , илышлан куаныше. Но тÿрыс чыным поэзий каваште яндарын шÿлышö , вийым
налше лудшыен гына шижын мошта. Теве «О шочмо вер!» почеламутышто поэт «У кече –
Илышын у эр» нерген воза да тунамак кÿрылтын каласа: «А мыйын… шÿм йÿкем йомеш
гын…». Пуйто ÿмыр сортан йöрымыжым кок ий ондак шижын, шке пашажым акла, ÿшана…
Но садак ты ÿшан шенгелне – шÿлык.Ӱшандарыше шÿлык. О кунар мыланна тыгай
ÿшандарыше шÿлык ок сите, утларакше шÿлык шке пöрдемышкыже ныжыл чоным шупшын
пурта да эрыкыш лекташ огеш пу. А Юрий Чавайнын ÿжаран куэрласе аланыште кÿын
шушо снеге, «кечеш левыше шöртньö гай юж» , шÿшпык йÿк – чылыжат ала-могай юзо
кумылым луктеш; шÿлык дене пырля куан ораде мардежла чонышко керылт пура да
умылаш лийдымын ю порсын лÿнгалтышыште рÿпша. Ах, межат могай улына? Шке
калыкнам ,шочмо пÿртÿснам моктен мурышо мургайыкнам порын шарнаш мондена, илымыж
годым шÿм шокшынам , поро шомакнам чаманена, неле годым полыш кидым пуаш
мондена… 30 мартыште поэт Семен Николаев, мурызо Светлана Сушкина да
аккомпаниатор Раиса Яшметова поро йолташым, поэтым, ура чонан, азан гай лывырге
кумылан айдемым, композитор-влак Э. Сапаев ден И. Молотовым шарналтен, С.Г.
Чавайн лÿмеш национальный библиотекын залыштыже «Тÿзланымаш» касым эртарышт.
Тыге лÿмден поэт Семен Николаев ты программым. Тудо ончылныжо моткоч суап корным
ужеш: 50-60-шо ийлаште ÿмыр лугыч колышо самырык танже-влакым шарналташ. Калык
деке лукташ. А ушышко Юрий Чавайнын юзо мутпарчаже толын пура: Авай,ит вурсо
мыйым… Тыйын эргыч – Кузе ойлат, ик самырык поэт. Кеч мый улам тылат Моткочак
шерге, Но пеш чот кочыс Южгунам оет… (Кугарня. 1993, 2 апр.)

Поэт-лирик Юрий Сергеевич Чавайнын шочмыжлан кумшо январьыште тений шымлу ий
теме. Тиде кечым «Марий Эл» газетна палемдыде ыш кодо, поэзийыште ныжылге,
кумылло, сöрале кышам кодымыж нерген каласкалыш. Тудын шочмо кечыжым палемдаш
делегаций Морко районысо Арын кыдалаш школыш, Сергей Григорьевич Чавайнын
музей-пöртышкыжö миен коштын. Чодыраял культура пöртыштö вашлиймаш-концерт
лийын. Уна-влак коклаште ыльыч: Республикын Правительствыжын культура, искусство
да наций-влак кокласе кыл шотышто отделжым вуйлытыше А.Н. Иванов, поэтын
пелашыже Э.Г. Чавайн, эргыже Сергей Юрьевич, Культура министерство гыч Г.С.
Ширяева, Марий культура рÿдерым вуйлатыше В.П. Григорьев, Морко район
администраций вуйлатышын алмаштышыже Л.С. Васильева, Писатель ушем правленийым
вуйлатыше В.В. Крылов да молат. Эмилия Гавриловна да Сергей Юрьевич Чавайнмыт
школышто поэтын илышыж гыч тымарте шуко палыдымым ойлышт. Теве кумдан палыме
музыкант М.С. Степанов изинек Юрий дене пырля кушкын, нуно ик кечын, ик ийын
шочыныт, сÿаным ик кечыштак ыштеныт… Уна-влак С.Г. Чавайнын музей-пöртыштыжö
поэт дене кылдалтше ийлам шерыч, туддеч кодшо ÿзгарлам ончышт, возымыж денат
палыме лийыч. Культура пöртыш ен-влак шын-шын погынышт. Тиде Эмилия Гавриловнан
шочмо кечыже ыле, калык ончылно шÿм-чон йÿлен каласкалымыж деч вара пöлекым
кучыктышт. Марий Элын калык артистше Иван Смирнов, Марий Элын сулло артисткыже
Августа Романова, мурызо Виктор Комаров шке мастарлыкыштым ончыктышт. Поэт да
Гражданин Ю. Чавайнын шочмо кечыжым палемдымаште тыгак «Морко мланде» райгазет
пашаен-влакат лийыныт. Школышто тыгай ойым пидме: шÿгарлаште, Ю. Чавайнын кийыме
верыштыже, чапкÿм шогалташ жап. Шушаш кенежым чыла тöрлен саемдаш лийыч. (Марий
Эл. 2000. 21 янв.)



https://mhr.wikipedia.org/wiki/%D0%A4%D0%B5%D0%B4%D0%BE%D1%80_%D0%94%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8%D0%B9

Федор Михайлович Достоевский (але марий семын Достоевский Микал Вӧдыр) (11 Кылме
1821 – 9 Пургыж 1881) – руш серызе, романым, кӱчык историйым да эссем возен.
Осалчык ден касартыш, Идиот да Карамазов иза-шольо роман-влакым возымаш кӧра
палыме лийын. Тудо 7 йоча гыч кокымшо лийын, кудо кодыныт илыше. Латкуд ияш
годымжо аваже чахотко деч колен. Ачаже кугу йоча шамычым Фёдор ден Михаилым
(вара тыгак писатель лийын) Петербургыши К. Ф. Костомарова лӱман пансионыш
колтен. Писательын самырык илышыже 1837 ий Достоевскийлан пеш ойыртемалтше дате
лийын. Тиде ийын аважын да Пушкинын ко-лымо кечыже, кудын творчествыжым изаж
дене изи годымак лудаш йӧратеныт, адакшым тиде ийын Петебургыш кусненыт и
«Глдавный инженерный училищыщ» пуреныт. 1839 ийыште ачажым пуштыныт, тидым тудын
крепостнойжо-влак ыштеныт манын шонат. Достоевский Бе-линскийын кружокышто пашам
ыштен. Военный службо гыч луктын колтымо деч ик ий ончыч, Достоевский икымше
гана «Евгений Гранде», «Бальзак»-ым (1843) кусарен луктеш. Ик ий гыч тудын
икымше произведенийже «Бедные люди» калыкышке лектеш, и тудо палыме лиеш. В. Г.
Белинский кӱкшын аклен тиде произведенийым. Но вес «Двойник» книгам нигӧ умылен
огыл. Вашке «Белые ночи» лукмо деч вара питсательым «Петрашевский паша» шот дене



https://mhr.wikipedia.org/wiki/%D0%A3_%D0%A2%D1%83%D0%BC%D0%B5%D1%80

У Тумер (Шемъер) (рушла У Тумер) — Российыште Марий Элын Юлсер кундемыштыже
верланыше Сотнур ял шотан илемыш пурышо ял. Калыкчот: 71 еҥ (2002 ий), 46 еҥ
(2010 ий).

Сотнур сола деч 7 километр касвелне лийын шога. Ямле верыште шым ер коклаште
верланен.

И.С. Галкинын да О.П. Воронцован шымлымышт дене яллан лӱмым ушымо кок марий мут
пуэн: «у» + «тумер» = «у_тумер». «У Тумер» — тумер воктен верланыше у ял.

МАССР-ын Верховный Советын Президиумжын Указше дене 1960 ийыште сӱрем тылзын
30-шо кечынже Челюскино ден Тумер ялла ик илыме верыш ушненыт. Пырляштарыме
яллан «У Тумер» лӱмым пуэныт.



https://mhr.wikipedia.org/wiki/%D0%A3%D0%BC%D1%83%D1%80%D0%B1%D0%B0%D0%B5%D0%B2%D0%B0,_%D0%A2%D0%B0%D1%82%D1%8C%D1%8F%D0%BD%D0%B0_%D0%92%D0%B8%D1%82%D0%B0%D0%BB%D1%8C%D0%B5%D0%B2%D0%BD%D0%B0

Татьяна Витальевна Умурбаева 1974 ийын 26 августышто Пошкырт Элысе Илиш кундемын
Алач ялыште шочын. Верысе школышто кандаш классым тунем пытарен. Вара
Октябрьский оласе музыкальный училищын хорово-дирижерский отделенийыштыже
тунемын. Училище деч вара шкеныштын ялысе школышто пений предмет дене
туныктышылан ышташ тÿҥалеш. Тыгодымак самодеятельностьышто чÿчкыдын выступатла.

Пошкырт Элыште илымыжлан кӧра концертлаште утларакшым татарла мурашыже логалын.
Икана Станислав Шакировын мурыжо-влакым возымо кассетым колыштынат, тунамак
Марий Элышке толаш кумылаҥын. Изиш лиймеке, шонымыжым шукташ амал лектын.
Йошкар-Олаште «Ший памаш» (1995 ий) республиканский конкурс лийшашым колын.

Школышто икмыняр кечылан отпускым налынат, Йошкар-Олашке толын. Тыште Таня
тунамак вес йогыныш логалын. Марий филармоний пелен «Мари» ансамбльым вуйлатыше
Валерий Кульшетов тудым пашаш налаш йодмашым возыктен. Тыге Пошкырт кундем гыч
конкурсышто участвоватлаш шонен толшо самырык мурызо у коллективыш логалеш.
Тушто трио дене мурымашке ушна, шкетынат мура. Южо мурыжым Марий
телевиденийланат возымо. Нунын коклаште — В. Кульшетовын «Сÿремда курык», В.
Захаровын «Шÿм» да В. Регеж-Гороховын «Суомиш серыш» почеламутшылан шке возымо
мурыжо. Семым келыштарыме пашам икымше гана ыштен гынат, уда лийын огыл. Шкемын
возымо муремже лу наре уло, манеш.



https://mhr.wikipedia.org/wiki/%D0%A2%D3%B1%D0%BB%D1%8B%D0%BC%D0%B0%D1%88_%D1%82%D0%B5%D1%80%D0%BC%D0%B8%D0%BD%D0%B0%D0%BB

Тӱлымаш терминал (рушла Платёжный терминал) --- электрон программе почеш пашам
ыштыше аппарат, еҥ-влак деч тӱлымӧ оксам налеш. Тӱлымаш терминал шуко пашам шке,
оператор деч посна ыштен кертеш. Терминал-влакын пашаштым Интернет гоч эскераш
лиеш.

Кызыт эн чӱчкыдын сенсор экранан терминал-влак вашлиялтыт. Айдеме экран меню гоч
тӱлымӧ верым ойыра, кӱлеш реквизит-влакым палемда (телефон номер, лицевой счет
номер, да т.м.). Экраныште лекше инструкций почеш чыла ыштымеке, оксам пуртымо
рожыш кӱлеш оксам колта да "Тӱлаш" (рушла "Оплатить") паҥгам темдалеш. Терминал
чын-шоя оксам да тудын кугытшым шке пален налеш. GPRS-модем але иктаж могай вес
кыл гоч терминал пуртымо данныйым тӱлымаш системын серверышкыже колта, тушто
чыла данный-влакым шотыш кондат. Тиддеч вара терминалыш колтымо окса айдемын
счётышкыж толеш, терминал тидын нерген чекым луктеш. Южгунам тиде паша радам
ойыртемалт кертеш. Мутлан, южо терминал-влак реквизитым пуртымо форматшым гына
терга (чын але уке возымо), а окса толын але уке - огеш эскере. Тыге йоҥылыш
возымо реквизитлан терминал оксам налеш, но окса айдемын счетышкыж толын ок шу.
Тӧрлаташлан терминал оза компанийын техник полыш службыш йыҥгыртыман. Терминал
дене пайдаланымашлан терминал оза пайдаланыше-влак деч оксам налын кертеш. Эн
чӱчкыдын тиде пуртымо окса деч изи процент, але оксам налше организаций деч
комиссий.



https://mhr.wikipedia.org/wiki/%D0%A2%D3%B1%D0%B2%D1%8B%D1%80%D0%B0_%D0%B4%D0%B0_%D1%81%D1%8B%D0%BC%D1%8B%D0%BA%D1%82%D1%8B%D1%88_%D0%BA%D0%BE%D0%BB%D0%BB%D0%B5%D0%B4%D0%B6

Тӱвыра да сымыктыш колледж (руш. Марийский республиканский колледж культуры и
искусств им. И. С. Палантая) - Марий Эл Республикыште тӱвыра да сымыктыш
аланыште эн кугу кыдалаш тунемме тӧнеж. Тыште 600 наре еҥ 9 пӧлкаште тунемеш.
1995 ий гыч директор семын колледжым Алексей Максимович Клёнов вуйлата.

Колледж дене пырля Изи филармоний пашам ышта, тудын пелен 22 коллектив тырша
(симфонический оркестр, калык семӱзгар оркестр (оркестр народных инструментов),
скрипке ансамбль (ансамбль скрипачей), виолончель ансамбль (ансамбль
виолончелистов), кӱслезе ансамбль), калык куштымаш ансамбль "Рвезылык", калык
муро ансамбль "Эреҥер", эстраде да джаз сем ансамбль "Колледжаз".



https://mhr.wikipedia.org/wiki/%D0%A2%D1%83%D0%BA%D1%8B%D0%BC%D0%BB%D3%B1%D0%BC

Тукымлӱм, тыгак ешлӱм (рушла фамилия) — тукым гыч тукымыш куснышо еш лӱм,
айдемын ачаж але аваж деч куснышо да лӱмжӧ пелен ешарен каласыме мут. Айдемын
ала-могай тукымышто, полкышто але ешыште улмыжым ончыкта.

Марий тукымлӱм-влак руш фамилий-влак дене варалтыныт. Марий тукымлӱм коклаште эн
сай примерлан «Чавайн» лӱмым шотлаш лиеш. Сергей Григорьевич тиде мутым шке
алмашлӱмжӧ семын налын, молан манаш гын тудо шкеже Чавай лӱман кугезын тукым гыч
лийын. Чавайын шочшыжо-влак тиде лӱмым умбакыже наледеныт, тыге «ы» буква йомын,
«Чавайн» аралалт кодын.

Марий яллаште пӧръеҥ тукым почеш лӱмдымаш шарлен. Фамилийым ойлымо олмеш,
марий-влак Павел Григорьевичым, мутлан, Кыргори Пагул але Кори Пашка лӱмдат,
сайнырак умылтарашлан эше икмыняр кугезым палемдат: «Кришкан Миклай Йогор
Кыргори Пагул» манын кертыт.



https://mhr.wikipedia.org/wiki/%D0%A2%D0%BE%D0%B2%D0%BB%D0%BE_%D0%BA%D0%B5%D1%87%D0%B5

Товло́ кече — йӧратымаш кече, 5 Вӱдшорлан марий-влак пайремлат. Тиде пайрем
темлалтеш гына, калык коклаште але эше шарлен огыл.

2011 ийыште Марий Эл Радио эфирыштыже темлымашым луктын: марий-влаклан шке
йӧратымаш кечым эртараш. Католик йӱла почеш Йӧратымаш кече Шнуй Валентинын
кечыжлан 14 Пургыжышто пайремлалтеш, руш-влак 9 сӱремыште Пётр ден Феврониян
кечыштым йӧратымаш кечылан ойыреныт, а марий-влакын йӧратымаш нерген эн мотор
историйлан «Салика» произведений шотлалтеш. Икымше гана «Салика» спектакль 1938
ийыште Вӱдшор тылзын 5-ше кечынже сценыште шындалтын.

Радиом колыштшо-влак коклаште йодыштмаш эртаралтын, кузе тиде пайремым лӱмдаш.
«Йӧратымаш кече» лӱм 14 февраль дене кылдалтын, «Марий йӧратымаш кече» - шотлан
ок тол. Ты жапыште Марий Эл газетыште Санян Вачи дене «Чоным пыштен ыштыме паша
чоным огеш кошто» интервью лектын. Тушто кумдан палым мурызо, артист, режиссер
Санян Вачи ик тошто мутым шарналта — товло — чын йӧратымаш.



https://mhr.wikipedia.org/wiki/%D0%A2%D0%B0%D1%82%D1%8C%D1%8F%D0%BD%D0%B0_%D0%9F%D1%87%D0%B5%D0%BB%D0%BA%D0%B8%D0%BD%D0%B0

Татьяна Пчёлкина (Татьяна Александровна Пчёлкина-Иванова) (6 Шорыкйол 1970,
Морко кундем Кабаксола ял) - марий серызе, сылнымутчо, журналист. Россий
писатель ушемын (2012), Калык кокласе писатель ушемын членже (2013) улеш.

Ынде 13 ий «Кугарня» газет лукмаште тырша. Одо, Татарстан, Киров, Пошкырт
кундемлаште илыше марий-влакын илышышт нерген каласкала, рекламе сынан
статья-влакым возкален шога. Шке жапыштыже Регион-влак кокласе социал
институтышто (МОСИ) пиар да рекламе шотышто менеджерлан тунемын. Тыгак тудым
массажист семын палат.

Татьяна Пчёлкина Александр пелашыже дене 27 ий пырля улыт, кум ӱдырым ончен
куштат. Кугуракше – Ольга кооператив техникумышто тунемеш. Мария ӱдыржӧ М.
Шкетан лӱмеш марий кугыжаныш драме театрын актрисыже. Изирак Анастасия ӱдыржӧ
школышто тунемеш, «Акварель» студийыште кушта.

2015 ийыште 23 январьыште Татьяна Пчёлкина «Муралтынем эн ныжыл мурым» усталык
касым эртарен. Тудым шкенжын 45 ияш лӱмгечыжлан, 30 ий сылнымут аланыште
тыршымыжлан да Шнуй Татьянан кечыжлан пӧлеклен.

− Татьяна Пчёлкина эше школышто тунеммыж годымак почеламут-влакым возгалаш
тӱҥалын, «Ямде лий» газетын юнкоржо лийын. Медицин училищыште тунеммыж годым
"Сылнымут шыже" ("Литературная осень") семинар-каҥашымашлаште шуаралтын. 1992
ийыште кугу почеламутгорныш шогалеш — Марий книга савыктышыште "Памаш сем" лӱан
почеламут ойпогыжо лектеш. Почеламутлажым газетлаште, "Ончыко" журналыште,
"Эрвий" альманахыште савыктат. Татьяна Пчёлкинан почеламут-влакшым эстон йылмыш
кусарыме, Таллиныште савыктыме.



https://mhr.wikipedia.org/wiki/%D0%A1%D1%83%D0%BB%D0%BB%D0%BE_%D1%81%D0%BF%D0%BE%D1%80%D1%82_%D0%BC%D0%B0%D1%81%D1%82%D0%B5%D1%80

Сулло спорт мастер (рушла Заслуженный мастер спорта) - спорт аланысе чап лӱм.
Руш спорт литературышто "ЗМС" кӱчыкемдымаш кучылталтеш. "Сулло спорт мастер" чап
лӱмым Совет Ушемыште 1934 ийыште пуртеныт. 1983 ий гыч "Совет Ушемын сулло спорт
мастер" ( рушла Заслуженный мастер спорта СССР) мут официал чап лӱм семын
кучылталтеш. Тыгай сынан чап лӱм-влак Болгарий, Польшо (кызытат уло), ГДР,
Румыний, Чехословакий кугыжанышлаште лийыныт. Совет Ушем шаланыме дене тиде чап
лӱмым 1992 ийыште Ушымо командыште ойыртемалтмылан пуеденыт. 1992 ий гыч ондак
Совет Ушемыште лийше южо кугыжанышлаште спорт чап лӱм-влакым уэмденыт.

«Россий Федераций сулло спорт мастер» - 1992 ийыште тӧнежтыме спорт чап лӱм.
Российын спорт да капкультурым виктарыме дене кӱшыл орган гына лӱмым пуен але
поген налын кертеш. Чап лӱмым Российын граждан-влаклан пуат.



https://mhr.wikipedia.org/wiki/%D0%A1%D0%BC%D0%B8%D1%80%D0%BD%D0%BE%D0%B2,_%D0%98%D0%B2%D0%B0%D0%BD_%D0%92%D0%B8%D0%BA%D0%B5%D0%BD%D1%82%D1%8C%D0%B5%D0%B2%D0%B8%D1%87

Иван Смирнов (2 Сӱрем 1961 ий, Марий Эл У Торъял кундем Кугу Пызак ял) — марий
актер, мурызо, Марий Эл Республикын сулло артистше (1995 ий), Олык Ипай лӱмеш
Кугыжаныш премийын лауреатше (1996 ий), Йыван Кырла лÿмеш театральный премийын
лауреатше (1997, 2001, 2004, 2006, 2012 ийлаште), Марий Эл Республикын Калык
артистше (1999 ий), Россий Федерацийын сулло артистше (2007 ий), Шкетан лÿмеш
Марий Эл Кугыжаныш премийын лауреатше (2011 ий).

Иван Смирнов 2 Сӱрем 1961 ий, Марий Эл У Торъял кундем Кугу Пызак ялеш шочын. В
1978 ийыште кыдалаш школым тунем пытарымеке М. Горький лӱмеш Марий кугыжаныш
политехник институтыш чодыра-инженерный факультетышкыже тунемаш пура. Кок курсым
тунем лекмеке 1980 иыште А.В.Луначарский лӱмеш Кугыжаныш театр сымыктыш
институтын актер пӧлкашкыже тунемаш пура. Тунемме деч вара М. Шкетан лӱмеш Марий
кугыжаныш драме театрын труппышкыжо логалеш.

Лишыл жапыште Совет Армий радамыш Иван Смирновым налыт. 1987 ий, Пургыж тылзын
угыч театрыш пӧртылеш. Роль-влакым устан чоҥымыж дене театрыште ончыл актер
лиеш. Тыгак, келге да мотор йӱкшылан кӧра марий-влак коклаште ик эн йӧратыме да
пагалыме мурызо улеш. Йоча улмыж годым сем школышто баян дене шокташ тунемын.
1994 ийыште, театрыште пашам кодыде, Палантай лӱмеш сем училищын вокальный
пӧлкажым тунем пытарен.



https://mhr.wikipedia.org/wiki/%D0%A1%D0%BB%D0%B0%D0%BB%D0%BE%D0%BC

1767 ийыште Норвегийыште оҥай таҥасымаш эртен. Ечызе-влак курыкышто погыненыт. А
курык йыр, курык вуйыштыжат, пушеҥге шогеныт. А могай еҥ чак шогышо пушеҥге
кокла гоч курык гыч мунчалтен волен кертеш, да эше ты годым ечыжым ок шалате, да
ок сусырго гын – тудо призым налеш. Тудо жапыште, ече-шамыч курык да тыглай
ечылан шелалтын огытыл. Да курык гыч мунчалтымашыжат тудо жапыштак веле
шыҥдаралташ тӱҥалын, Норвегийын кечывалвелыныже, Телемарк манме верыште. Иктаж
шӱдӧ ий эртымеке, тушто икмыше курык-ече клубым чоҥеныт. Христиания олаште
(кызыт Осло ола). Тудо жапым мыланна аралалтше термин-влак шарныктат: мутлан
савырнымаш-влакым «телемарк» да «Христиания» лӱмдат.

Такшым южо специалист-влак тиде ойлымаш дене огыт келше. Молан манаш гын
курыкече дене таҥасымаш Альп курыклаште эрташ тӱҥалыныт. Туге гынат 1905 ий гыч
гына. А эртыше курымын 30-шо ийлаштыже тиде спорт тӱрлык дене тӱнямбалсе
таҥасымаш-влак эртат.



https://mhr.wikipedia.org/wiki/%D0%A1%D0%B8%D0%B4%D0%BE%D1%80%D0%BE%D0%B2,_%D0%95%D1%84%D1%80%D0%B5%D0%BC_%D0%A1%D0%B8%D0%B4%D0%BE%D1%80%D0%BE%D0%B2%D0%B8%D1%87

Содорон Епрем (Сидоров Ефрем Сидорович) (1910 ий - 1938 ий) - марий поэт.
Калыкыште сайын палыме огыл. Тудын «Поро кече» лÿман ик сборникше 1933 ийште
савыкталтын, да икмыняр почеламутшо газет ден иктеш поген, эн сайжым печатлаш
жап шукертак шуын.

Е.Содорон Морко районысо Кораксола ялеш 1910 ийыште шочын. Н.Лекайн, К.Коряков,
И.Пашканов дене пырля кушкын.

Моркысо шым ияш школышто, вара Марпедтехникумышто шинчымашым поген. А 1931 –
1934 ийлаште Ленинградыште Герцен лÿмеш педагогический институтын студентше
лийын.

Содорон Епремын мурпашаже моло деч ойыртемалтше, тÿрлö велымат шке шотан. Тыгаяк
лийын тудо шкежат. Шагал мутланыше, эре шонкалыше. Чием шотыштат пеш проста
лийын: ужаргырак толстовка, лудалге картуз, тыглай костюмым чиен. 1936-1937
ийлаште Ефрем Йошкар-Олаште илен. Марий АССР-ын калык поэтше Миклай Казаков шке
жапыштыже тыге возен: «Мый але марте тудын возымыжым веле паленам да «Чеверын,
чеверын кызытеш» почеламутшым Кожлаер ШКМ-ште тунемме годым шуко гана
концертлаште лудынам гын, ынде поэтым шкенжымак ужым, палыме лийым. Шкемын
возымем тудлан ончыктышым. Шуко пайдале канашым пуэн. Замечаний-влакше келге
шонымашан ыльыч. Кÿжгырак йÿкшö дене ик гана веле огыл мыланна ойлен: «Почеламут
Морко але Кожлаер пазарыште ужалыме сату огыл. Торгайыше ен сатужым вашкерак
ужаташ да пайдам налаш тöча. Ме шке возымынам огына ужале. Вашкаш нимолан. Чыла
сайпле лийже. Адакше поэзий нимогай парышымат ок пу. Ида мондо Маяковскийым:
«Мне и рубля не накопили строчки».

Олык Ипай ден Епрем Содорон лишыл таҥ ыльыч. Коктынат самырык. Кöргö вийым весе
деч аралаш нимолан. Возеныт, лудыныт, учашеныт. Нуно кокытынат икте-весышт дечын
ойыртемалтыныт. Ипай весела, коллективым йöратыше, эреак ен коклаште лийше.
Содоронлан тудо воштыл ойлен: - Тый, Епрем, ушет дене восточный философ гай
улат. Арамлан огыл чуриетат, неретат персид сынан…

Содорон чарныде у формым кычалын, шке почеламутшым эстрада сцена гыч лудшо-влак
деке лишемдаш тыршен. Тиде шотышто пеш онай «Чеверын, чеверын кызытеш» стих.
Тыште Чарла ден Йошкар-Олам ваш шогалтымаш, пÿсö диалог поэтлан кумда йöным
пуэныт. Тыге ме шинча ончылнак пеш раш сÿретым ужына. Лывырге йылме, устан
чонымо ой первый корнылаштак куанле шÿлышым шочыктат: Ой, моткоч



https://mhr.wikipedia.org/wiki/%D0%A1%D0%B8%D0%B1%D0%B0%D1%82%D1%80%D0%BE%D0%B2%D0%B0_%D0%A1.%D0%A1.

Сибатрова Серафима Сергеевна (1957 Пургыж 8, Марий Эл, Курыкмарий кундем,
Кугилансола ял) — филологий шанче кандидат (1988), доцент (1996).

Тудо Курыкмарий кундемысе Кугилансола ялеш колхоз пашаеҥ ешеш 1957 ийыште пургыж
тылзын 8-ше кечынже шочын. 1964-1972 ийлаште кандашияш Крайнешешмар школышто, а
1972-1974 ийлаште Микряково кыдалаш школышто тунемын. 1979 ийыште МарКУ-н
эртык-филологий пӧлкажым тунем пытарен. 1979-1981 ийлаште университетыште марий
кафедрыште ассистентлан ыштен. 1981-1983 ийлаште МарНИИ-н шанче пашаеҥже лийын.
1984 ийыште Тарту кугыжаныш университетын финн-угор йылме кафедрын аспирантше.
П. Аристэн вуйлатымыж почеш "Послелоги в марийском языке" темылан кандидатлык
диссертацийым возен, 1988 ийыште Тарту университетын Специализаций каҥаш
каҥашпогынышто тудым арален. Аспирантурым пытармыж деч вара МарНИИште кугу шанче
пашаеҥ семын пашам ыштен.

1990 ий гыч МарКПИште кугурак туныктышо, марий йылме да литератур кафедрын
доцентше лийын. 1998 ий гыч МарНИИште йылме пӧлкан шанче пашаеҥже. 2001 ий гыч
МарНИИште йылме пӧлкам вуйлата.



https://mhr.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87_%D0%A7%D0%B0%D0%B2%D0%B0%D0%B9%D0%BD

Сергей Григорьевич Чавайн (1888 Шыжа 6 — 11 Кылме 1937) — марий сылнымутлан
негызым пыштыше, икымше марий почеламутым возышо, «Элнет» романын авторжо, марий
калыкын ик эн йӧратыме да пагалыме писательже. Тудо шочмо йылме дене сылнымутан
произведенийым эн первый возаш туҥалын, марий литературлан чапле негызым ыштен.
Садлан илымыж годымак тудым марий сылнымутын пионерже да классикше манын пагален
лӱмденыт.

Сергей Григорьевич Чавайн (чын фамилийже Григорьев) 1888 ий 6 Шыжаште (юлиан
кечышот почеш 24 Идымыште) шочын. Шочмо верже — Царевококшайский уезд, Себе-Усад
волостьысо Изи Корамас ял (кызыт Морко кундем).

1904 ийыште, Унчо кок классан школым тунемын пытарымеке, С. Чавайн Озаҥ оласе
туныктышо-влакым ямдылыше семинарийыш пура. Тушто руш классик-влакын
творчествышт дене лишкырак палыме лиеш, руш поэт-влакын возымыштым марлаш
кусараш тӱҥалеш. Варажым шке гычат возаш кумылаҥеш. 1905 — "Ото" почеламутым
воза. Ото - тиде икымше возымо марий почеламут. Тудым варажым шуко йылмышке
кусарыме.

1915 — Чавайн Казахстаныш илаш кусна, Аральск кӱртньыгорно школышто туныкта.
1919 — Чавайн шочмо кундемышкыже пӧртылеш, "Йошкар кече" газетыште пашам ышта.

1920 ийлаште тудо журналист, редактор семын шуко пашам ышта. 30-шо ийлаште шуко
ойлымашым, поэмым, пьесым воза. Нунын коклаште «Йыланда», «Мӱкш отар» (1928),
«Акпатыр», «Элнет» произведенийже-влак кызытат кумдан чапланат. Шуко возымыжым
вес йылмышке кусарыме.

1934 ийыште СССР сылнымутчо ушемын йыжъеҥже лиеш, вес ийын «Акпатыр» пьесым
сера. 1935-1937 "Элнет" романым воза, 1-ше ужашыже 1936 савыкталт лектеш.

С. Г. Чавайн йоча-влакланат ятыр возен. Нунын коклаште почеламут, ойлымаш,
мыскара орлаҥге улыт. Марий книга савыктыш шуко гана посна сборник дене савыктен
луктын. Одарланен кушшо пушеҥге гай мутсаска корныжо 1937 ийыште лугыч лийын.
1937 ийын 11 Кылмыште Чавайным репрессий почеш лӱен пуштыныт.

Чавайнын шочмо кечыжлан 6-7 Шыжаште 2016 ийыште Марий Эл Радиошто "Чавайным
тӱшкан лудына" проект эртен. Вияш эфирыште кок кече Шкетан театрын, Курчак
театрын артистше-влак, "Ямде лий", "Кугарня", Марий Эл газетлан
журналистше-влак, Морко книгагудын, Янтемир лӱмеш Моркысо тоштерын
пашаеҥже-влак, тыглай кумылан-влак, Марий Эл Радион вӱдышыжӧ-влак кок кече
"Элнет" романым лудыныт. Проектлан негызым Сергей Карпов пыштен да тичмашын
тудым наҥгаен.



https://mhr.wikipedia.org/wiki/%D0%A1%D0%B5%D0%BC%D1%91%D0%BD_%D0%92%D0%B8%D1%88%D0%BD%D0%B5%D0%B2%D1%81%D0%BA%D0%B8%D0%B9

Семен Вишневский (Семен Алексеевич Вишневский) (1920 Ага 23, Юлсер кундем,
Черкысола ял — 29 Ага 1990, Йошкар-Ола) — марий серызе, почеламутчо.

Юлсер кундем Черкысола (кызыт Памар) ялысе йорло кресаньык ешеш шочын. 20 ияш
годымжак Совет Армий радамыш ушнен да сарыштат кредалаш пернен. Лач тиде шучко
жапыште тудо поэт семын чапланен. Паша корныжо тӱвыра министерстве, «Пачемыш»
журнал редакций, писатель ушем дене кылдалтын. Тудын коло утла книгаже марий да
руш йылме дене лектын. Тушто Шочмо Эл, марий калык, пӱртӱс поянлык, пелед
тӱзланыше кундемын сылнылыкыштым сӱретлен ончыктымо. Возымыжым украин, эстон,
белорус, суас, венгр, болгар, финн, да моло калык-влакын йылмышкат кусарыме.
Семён Вишневский – кугыжаныш премийын лауреатше, Марий Элын калык поэтше. 1969
ий гыч Марий Элын Калык серызыже. 1983 ийыште С. Г. Чавайн лӱмеш кугыжаныш
премийын лауреатше лийын.

Музыкально-театральный училищыште тунемме жапыште С.Вишневский музык, искусство,
сылнымутан литератур деке шӱмаҥеш. Лӱмлӧ композитор, музыкант-влак тиде учебный
заведенийыште пашам ыштеныт. Нунын коклаште А.И.Искандаров, Н.А.Сидушкин,
Я.А.Эшпай… Училищыште ончыклык актер-влакымат ямдыленыт. Семен дене ик жапыште
тунемыныт И.Россыгин, Г.Пушкин, А.Страусова… Марий театр йол ӱмбак шогал шуктен…
Олаште литератур илыш шолын. С.Чавайн, Н.Мухин, М.Шкетан, Шабдар Осып да моло
лӱмлӧ писатель да поэт-влак дене пырля самырык вий сылнымут тӱняшке толеш.
Артист лияш ямдылалтше рвезе поэзий деке утларак шӱмаҥеш.1936 ийыште, тунемме
жапыштак, «Теле кече» первый почеламутшо Звениговышто лекше «Марий пролетар»
газетеш савыкталтеш. Тылеч вара кумылаҥше поэтын «Шӱшпык», «Скрипка», «Лирика»
почеламутшо-влак шочыт. Садлан музыкально-театральный училище деч вара тудо шке
вийжым «Марий коммуна» газет редакцийыште тергаш тӱҥалеш. 1940 ийыште коло ияш
рвезе Йошкар Армийыш служитлаш кая.

Сар корно С.Вишневскийын кӱчык лийын огыл. Фашист войскан мемнан элыш керылт
пурымыж годым тудо границыште служитлен. «Жлобин лишне пурышна ме бойыш, шем
тушман ваштареш атакыш коштынна»,- возен поэт варажым. Тудын частьше Белоруссий
мланде вошт пеш неле бой-влак дене чакнен толын. 1942 ийыште С. Вишневский
Москваште военно-политический училищым тунем пытара да адакат фронтыш кая, а
1944 ийыште, офицер школым тунем лектын, Ленинградым аралымаште кучедалеш, нелын
сусырга, тидыже 1945 ий январьыште лийын. Тудо пел ий наре госпитальыште лиеш.
Тушман дене лӱдде кредалмыжлан офицер С.Вишневскийым Йошкар Шӱдыр орден да
«Лӱддымылыклан» медаль дене наградитлат.



https://mhr.wikipedia.org/wiki/%D0%A1%D0%B5%D0%BC%D1%91%D0%BD%D0%BE%D0%B2,_%D0%90%D0%BB%D0%B5%D0%BA%D1%81%D0%B5%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Алексей Эрыкан (Алексей Николаевич Семёнов) (1912 Кылме 15, Андраул ял — 24
Пургыж 1957, Красноярский край, Богучанский район, Гольтявино ял) — марий
серызе, почеламутчо. Марий сылнымутан прозым келге идеян, сöрал содержаниян
произведенийла дене пойдарен да марла романым эн первый возышо-влак кокла гыч
иктыже лийын. Уста прозаик Урал марий ялыште колхоз верч кучедалмым сӱретлен.
Газет пашаште улмыж годым серызе шуко очеркым, статьям возен, В. Гусевын "Чап"
пьесыжым, М. Шолоховын "Савырыме сӧрем" романжым марлашке кусарен.

Алексей Эрыкан 1912 ий 15 ноябрьыште Урал курык лоҥгасе Андраул лÿман марий ялеш
(тиде ял кызыт Свердловский областьысе Сажинский районышто) туныктышын ешыштыже
шочын. Ачаже, Семенов (Акреев) Николай, Уралыш Юл вÿд могырым миен лектын. Тудын
шочмо ялже кызытсе Звениговский районысо Какшамарий улмашын. 1905-1906 ийлаште
тудо революционный пашашке ушнен да шочмо кундемыштыже,- Какшамарий ден
Красноярыште кресаньык восстанийым тарваташ полшен. Восстанийым пызыралмек,
кугыжан жандармже-влак, революционер-влакым кучен, тюрмаш шындылаш тÿҥалын.
Николай Акреев йолташыже дене, Алексей Лисов дене, тюрмаш логалме деч утлаш
манын, Уралыш шылын каят. Николай фамилийжымат вашталта – ачажын лÿм гыч
шкаланже Семеновым возыктен. Илыш толпын тыштак Вятка кундем гыч руш ÿдырым,
епархиальный училищым пытарыше Лидия Михайловнам, конда. 1908 ийыште Лидия ден
Николай ешым чоҥат. Вес ийжылан эргышт шочеш, но тудын ÿмыржö кужу ок лий.
Кÿркеде гыч вес марий ялеш куснымек, 1912 ий 16 ноябрьыште Юмо самырык ешлан вес
шочшым пöлöкла. Тудлан марий писатель, журналист, критик да кусарыше Алексей
Эрыкан лияш пÿралтын улмаш. Какшамарий ялын эргыже Н.С. Семенов Кÿркедыштат,
Андраулыштат шкаланже суртым чоҥаш пижын огыл, казна илем дене серлаген.
Андраулышто ешыж дене школ пöртын ÿлыл пачашыштыже, изирак пöлöмыште илен.
Тыштак Алексей деч вара кум ÿдыр (Валентина, Зоя да Вера) шочыныт. Алексейын
йоча пагытше революций ден граждан сар кечыла дене кылдалт толын. Тудо Урал
курык коклаште эртыше тале классовый кучедалмашым, тошто ден у ваш шогымым изи
улмыж годымак ужын. «Октябрьский революций лийме годым мый але йоча улам ыле,-
варажым тиде жапым шарнен, возен Ал. Эрыкан.- Граждан сар жапым изишак шарнем.
Мемнан ялна гоч ош чех ден колчаковец-влак кредал эртеныт. Ачий ошо-влак деч
идымеш шылын ыле. Ушешем 21-ше шужен ий кодын. Кызытат ом мондо: кулак-влак ик
йорло пошкудынам, йошкарармеецым, кырен пуштыч. Тидым ужын, поян ашак ваштареш
изи шÿмыштем шыде тарваныш. Илышым тыге икмочоло умылаш тÿнальым… » Школыш
кошташ тÿҥалмекыже, Семенов Алексей книга деке моткоч шÿмаҥын. «Книга мыйын
йöратыме йолташем лие,- возен тидын нерген варажым писатель,- куанен, тÿрлö
книгамат лудаш пижым. Школышто, ачамын шкапыште, мо ыле - чыла лудын лектым.
Кидыш мо перна, тудым лудым. Шарнем, Парижский коммуна нерген возымым икана
лудым. Тунамак «книгам ыштымыла» модам ыле. Газет лаштыкла дене изи гына
«книгам» ыштемат, ÿмбаланже лÿмжым возем. Шке ыштыме «книга-влакемым» оҥамбалан
шогалтылам. Модшемла, шкемым шке мый «писательлан» шотлем ыле. А тиде жапыштак
ялыш марий студент-влак агитотряд дене толын лектыч. Нуно, калыкым поген,
спектакльым ончыктышт, докладым лудыч. Мый, моткоч йывыртен, изишак öрынракат,
постановкым ончышым…» Техникум гыч толшо-влакын кумылышт, пашашт ялысе эргын
ушыштыжо нунын гаяк лияш, нунын весела ешышкышт логалаш шонымашым тарвата. Тыге
тудо, ялысе школым пытарымекыже, Красноуфимск олашке кая да Урал марий
техникумыш тунемаш пура.

Чавайнын, Шабдарын поэзийыштым онченак, тудо шке гыч икымше произведенийжым –
В.И. Ленин нерген «Ильич» почеламутым воза. Кугу вождьым шÿм йÿлен шарнен, тудын
мондалтдыме пашажым моктен, Алексей тиде почеламутышто тыге манеш:

Сылнымут тÿнян капкашкыже почеламут дене пурен гынат, вараже Урал рвезе прозыш
куснен. Чын, тудо журналистика ден критикыланат ятыр вийым пуэн, но прозо
сыдыгак тÿҥ йöратымашыже лийын кодын. «Туныктышт» лÿман икымше ойлымашыже «Марий
ял» газетеш 1928 ий 12 августышто савыкталтын. Тушто йоча ясльын кÿлешлыкшым
почын пуымо. Кеҥеж тургым жапыште ача-авамытын нур пашашке кайымекышт, шке кодшо
икшыве-влак тамакым шупшыт. Тыге ик суртым тул авалта, а ик рвезе йÿштылмыж
годым вÿдыш пурен кая. Тиде азап деч вара ял калык умыла: ясльым почаш кÿлешак.
Педтехникумын студентше Алексей Семенов тылеч вара, 1929-1930 ийлаште, Ал.
Акрейн подпись дене «Марий ял» газетыш да «У вий» журналеш «Эҥгеклан - тоҥгак»,
«У корнышко», «Йошкар партизан-влак», «Тÿредмаште» ойлымашлам савыкта. Тунамак
пырля тунемме йолташыже – Иосиф Абдуллин (Эрвел Осып) дене пырля кыдежан «Рвезе
вий» пьсым сера. Нуно шке возымашыштым 1929 ийыште Москошко, Центриздатын марий
секцийышкыже, колтат, тушеч савыкташ сöрен каласыме вашмутым налыт. Но пьесыштын
ош тÿняш лекмыжым вучен огыт шукто. 1928 ийыште возымо «Рвезе вий» пьесыже
писательын архивешыже аралалт кодын. Мутат уке, почеламутымат, пьсымат литератор
творчество пашалан тунемме шот дене веле возен. Умбакыжым тудо тÿрыснек, манаш
лиеш, прозыш вонча да шке усталыкшым проза жанрыште ончыкта. Туге гынак, Алексей
Николаевич поэзийым йöршынак ок кудалте. Печатлаш шоныде, шкаланже шке
почеламутым, мурым эреак возен шоген. Тудо театрымат ок мондо: 1936 ийыште поэт
Олык Ипай дене пырля руш поэт В. Гусевын почеламут дене возымо «Чап» пьесыжым
марлашке кусарен. Тиде кусарыме пьесым 1936-1937 ийлаште Маргостеатр модынат
ончыктен. Алексей Семенов-Эрыканын чынже денак писатель корныжо ойлымаш ден
очерклам возымаш гыч тÿҥалеш. Техникумышто тунеммыже годым тудо «Йошкар
партизан-влак» ойлымашым воза. Тиде ойлымашыште А. Фадеевын «Шалатен пытарымаш»
романжын влиянийже вигак шижалтеш. Рвезе автор Фадеевын книгажым лудын лектынат,
тиде книган содержанийжым шке гыч умбакыже шуяш шонен пыштен. «Шалатен
пытарымаш» роман партизан отрядын «сеҥалтмыжым» ончыктышо эпизод дене пыта.
Отряд гыч улыжат латиндеш еҥ кодын, нине латиндеш еҥ кокла гыч иктыже- ÿдырамаш,
медсестра. Нуно, ошо-влак деч шылын, чодыра дене каят. А. Семенов лач тиде
эпизод гыч шке произведенийжым тÿҥалеш. Тудын ойлымашыштыжат пич чодыра кöргыштö
латиндеш партизан ошо деч чакнен кая. Нунын кокла гыч иктыже – ÿдырамаш. А
ошо-влак чыла корным авыреныт, йошкар партизан-влакым йырым-йыр колымаш ваҥа.
Тидым ужын, партизан-влак кокла гыч южышт ойлат: «Пычалым кудалтен, ялысе
кресаньык улына манын, иктын-коктын тышечын лекман…» А партизан отряд командир,
пеҥгыде большевик, ойла: «Уке, мыланна пытартыш вий марте кредалман, шке илышнам
огына пу…» Изи гына партизан отряд ошо-влак ваштареш кредалаш пижеш да тиде
кредалмашеш шукышт пытат. Вич еҥ гына илыше кодеш, но нуныжат ошо кидыш
верештыт. Ош бандит-влак нуным шучкын орландарен пуштыт. Йошкар герой-влак
колымашым лÿдде вашлийыныт. Рвезе писатель партизан-влакын подвигыштым
романтический чия дене сÿретла, садланак тудын геройжо-влак патетика койышан
шомаклам ойлат, пÿртÿсат, герой-влак йыр улшо обстановкат сюжетын действийшкыже
активнын ушнат. «Йошкар партизан-влак» ойлымашым автор Йошкар-Олашке, С. Чавайн
деке, колтен да тиде произведений 1928 ийыште 9-ше номеран «У вий» журналеш
печатлалт лектын. Изиш варарак тиде журналешак да «Марий ял» газетеш А.
Семеновын умбакыже возымо ойлымашлаже («Тÿредмаште», «У корнышто», «У вий сеҥыш»
да молат) савыкталтыт. Шкенжын икымше прозаический произведенийлажым Алексей,
ачажын чын фамилийжым шарнен, «Ал. Акрейн» псевдоним дене луктын, а 1930 ий гыч
шкаланже у псевдонимым – «Ал. Эрыкан» псевдонимым налын. Тиде псевдоним денак
тудо марий литературын историйышкыже пурен. Тÿҥалтыш ойлымашыштыже рвезе прозаик
ялыште класс кучедалмаш кузе каен шогымым, у вий, у идеологий сеҥен толмым
сÿретла. Мутлан, «У корнышто» ден «У вий сеҥыш» ойлымашлаште тудо
коллективизаций жапым, марий ялыш икымше трактор толмым ончыкта. Но каласыде ок
лий: Ал. Эрыкан прозым возаш тÿҥалме жапыштыже кугу общественный темым налаш
тырша гынат, тудлан але творческий мастарлык ок сите. Шукыж годым тудо схематизм
корно дене кая, тудын возымаштыже илышым ÿмбачын, фотографла ончыктымаш раш
коеш. Латвич-латкуд ияш Алексейын газетлаште лектедыше серышлаже авторын пÿсö
ушан улмыжым, темым ойырен моштымыжым, эн ончычак культур ден литератур верч,
шижмашым калык коклаш шарышаш верч тыршымыжым ончыктат. «Марий рвезе писательым
ушаш кÿлеш» заметкыже («Йошкар кече», 1928 ий 24 октябрь) кугу опытан
мастар-влаклан ÿшанле алмаштышым ямдылаш кÿлмö нерген воза, «чыла марий
техникумышто рвезе писатель ушемын пöлкажым почаш» темла. «Сылнымутан книгам
пуыза» серышыште («Марий ял», 1930 ий 7 октябрь) марий литературын тÿҥ темыж
нерген йодышым таратыме. Сылнымутна эн ончычак у илышым ыштымым ончыктен
шогышаш, но кызытеш «колхоз паша, пашазе илыш кокла, комсомол, пионер илыш
сылнымутышто кугу ок кой», сера рвезе писатель. «Тöрлатышаш паша-влак» стаьяже
(«Марий ял», 1929 ий 14 июль) «У вий» журналын пашажым вияҥден колтымо, тидлан
мом да кузе ышташ кÿлмö нерген шонкала. Ятыр возымыжо марла газетым илыш дек,
калык дек чакемдыме, ялкор радамым шукемдыме да туныктымо йодышлан пöлöклалтын.
1928 ийысе ик заметкыштыже техникумысо йолташыже-влак лÿм дене тыге увертарен:
«Газет, журнал лукмо паша – культур революцийын вик корныжо… Меат «Марий ял»
газет дене пырля шемер марий коклаште пашам ышташ товатлена!» Ал. Акрейн весылан
ойым пуымо дене серлаген огыл, темлымыжым илышыш шыҥдараш шкежат тыршен. Марий
техникумлаште рвезе писатель ушем пöлкам почаш кÿлмö нерген возымыж деч вара
тыгай пöлка Красноуфимскыштат почылтын. Тудым вуйлаташ туныктышо коллектив
могырым Сергей Саликаевич Опаевым, тунемшымыт кокла гыч Алексей Семенов-Акрейным
ойыреныт. Пöлкан занятийышкыже погынен, рвезе ден ÿдыр-влак марий сылнымут
нерген мутланеныт, шке возымыштым лудыныт, утларак сайжым редакцийлашке
колтеныт. Тиде паша ончыклык писательын организатор усталыкшым вияҥдаш полшен.

Тунемме пагыт писын эртен кая. Дипломым налмекше, Алексей Николаевич техникум
пеленсе опорный манме школышто марий йылме ден литературым туныкта, студент улмо
годым тÿҥалме пашажым умбаке шуя. Но тудлан ача-аваж семын педагог лияш пÿралтын
огыл улмаш- чолга ялкорым Москошко «Марий ял» газет редакцийыш ÿжыт. Тушто
редакторлан Алексейын землякше – Арти районысо Опанасаулеш шочын-кушшо Василий
Голубцов ыштен. Алексей Николаевич «Марий ял» газетыште пашам ышта, тушечын
Партизата марий секцийышкыжо кусна да тушто политредактор лиеш. 1927 ий ноябрь
мучаште «У илыш» негызеш шочшо «Марий ял» газет ныл талук утларак гыч ÿмыржым
вучыдымын кошарта: тудым Йошкар-Олаште савыкталтше «Марий коммунист» (ончычсо
«Йошкар кече») дене иктыш ушат, а газетлан «Марий коммуна» лÿмым пуат да
редакторжылан В. Голубцовым шогалтат. Тудыжо 1932 ий 7 февральыште тыгай
приказым воза: «Марий ял» газет редакций гыч толшо А.Н. Семеновым 25 январь гыч
«Марий коммунистын» пашаеҥжылан шотлаш. Пашадар- 200 тенге». 15 февральыште
«Марий коммунын» икымше номерже лектеш, а лу кече гыч Алексей Николаевичым
газетын отвественный секретарьжылан шогалтат. Йошкар-Олаште илыме да пашам
ыштыме вич ий утларак жапым Ал. Эрыканын ÿмырыштыжö ик эн пиалан да кугу
лектышан йыжыҥлан шотлен кертына. Тыште тудо журналист усталыкшым нöлта, критик
пашашке чолганрак ушна. Прозо нергенат ок мондо. Но ойлымашын кышкарже агысырла
чучеш, сандене, öрын-лÿдын шогыде, романым сераш шинчеш. Тунамак писательын
личный илышыштыже кугу вашталтыш лиеш: тудо «Марий коммуныш» корректорлан пашам
ышташ толшо ÿдыр Пеналче Яниевам марлан налеш, поче-поче кок эргышт, Владилен
ден Генрих, шочыт. П.Я.Семенова (1909-1986) Мишкан районысо Кугу Соказа ялеш
шочын кушкын. Марлан лекмекше, тудым Прасковья Яковлевна манаш тÿҥалыныт,
докуменлаштак тыгак возеныт. Йошкар-Олаште тудо «Марий комунна» газетыште,
Книгам лукшо марий издательствыште да «У вий» журнал редакцийыште 1937 ий марте
пашам ышта. Тиде жапыште тудо эн уста марий писатель-влак дене палыме лиеш.
Тудлан творчество пашаштыже С. Чавайн, О. Шабдар, П. Карпов чот полшат. Тудо
Олык Ипай дене палыме лиеш. «Тунамак мый марий поэт Олык Ипай лене йолташла
келшен илаш тÿҥальым,- возен Ал. Эрыкан война деч ончычсо ик письмаштыже,- ме
коктын кажне литературный у произведений нерген ваш мутланена, шке возымынам,
пырля лудын, канашена ыле. Литературым икте-весыланна поро, сай йолташ лийынна».
Писательский коллективыш ушнымекыже, Ал. Эрыкан теоретический шинчымаш шотыштат,
творчетво пашаштат пеш чот кушкеш. Тудо чарныде тÿрлö-тÿрлö книгам лудеш, газет
паша дене чÿчкыдынрак колхоз ден у чоҥымылашке лектын коштеда. Чыла тидыже
тудлан келге шонымашан произведенийлам возаш йöным пуа. Писательын творчыствыже
ончыко вийнен кая да Ал. Эрыкан кÿчык жапыште эн сай марий литератор-влак
радамыш лектеш. Тудо, Йошкар-Олашке толмекыже, ятыр ойлымашым, очеркым воза,
литературный критик семынат виян ышта. 30-шо ийлаште тÿрлö газет ден журналлаште
тудын ятыр литературно-критический статьяже-влак («В. И. Ленинын образше марий
калык мурышто», «Путевка в жизнь»- йÿкан первый фильм, «Осмин Йыванын первый
почеламут сборникше» да т.м.) печатлалтыныт. Ал. Эрыканын статьяжым шке
жапыштыже марий писатель-влак моткоч кÿкшын акленыт. Мутлан, М. Шкетан 1935
ийыште «У вий» журналеш печатлалт лекше «Алашада пакма» лÿман литературный
памфлетыштыже тыге каласен: «Эрыкан-айык ушан критик, тудын критический
статьяже-влак марксизм негызан улыт… Эрыкан шулдакан эффекты ок покто, рончылен
пуэн мошта…»

Шарналтена: Ал. Эрыканын кугу пашалан пижме жаплан олыкмарла возымо ик романат
савыкталтын огыл улмаш. 1933 ийыште М. Шкетанын «Эреҥерже» ош тÿняш лектын.
Варарак С. Чавайнын «Элнетше», О. Шабдарын «Ӱдырамаш корныжо», Я. Ялкайын
«Оҥгыжо» лудшо дек толыныт. Самырык писатель шке вийжылан ÿшанен да санденак
творческий планже нерген лудшо калыклан увертарен: «Мый кызыт кокымшо ийыштем
«Мланде пеледыш» лÿман романын «Кучедалме тулеш» икымше ужашыжым серем. Пÿтынь
роман колхоз ыштыме паша кумдан шарлаш тÿҥалме гыч кызытсе жап марте колхоз
чоҥымаш атыланен толмо корным ончыктышо лиеш. Первый ужаш «сеҥымаш-влак деч вуй
савырнымаш» жапым ончыкта. Ты ужашым 1933 ийын тÿҥалтыш пелыштыже серен пытараш
шонен пыштенам. Серен пытарышашем условий укелык чаракла. «Кучедалме тулеш»
ужашыште утларакшым класс кучедалмаш ончыкталтеш. Великорус шовинизм ден верысе
националист-влакын колхоз ыштымаште кучымо тактикышт, колхоз ыштымаште
чараклымышт мемнан литературышто тымартеат ончыкталтын огытыл. Тугак
литературыштына интеллегенцийын пашаге шагал ончыкталтеш. Романыште ик тÿҥ герой
ялысе туныктышо лиеш. Путыракшым мемнан марий литературышто кокла кресаньыкын
кокытеланымыже чÿчкыдын ончыкталтын. Шкет озанлыкан шемерын «кок чонан» улмыжым
ме тымарте сайын ончыктен огына шукто. Ты шотышто мый шке ончыланем кугу пашам
шогалтышым: шкет кресаньыкын психологийжым, кокыте пайлалтмыжым ончыкташ. Кузе
ты кугу задачым шуктен моштем, тидым, очыни, вескана, лудшо йолташ-влакын ойышт
чумыргымеке, палаш лиеш. Серымаштем у формым кычалам. Мыланем ойлымаш формо гына
аҥысырын чучеш. Сандене серымашкем ойлымаш формо пÿтынь почеламут формымат,
пьесе формымат пуртем. Ты формо мынярак илыше лиеш- илыш ончыкта. Романын
ужашыжым серен пытарымаш –мыйын кызытсе тÿҥ паша. Тылеч посна икмыняр критик
статья ден тыгыде ойлымашым пуынем». («У вий» 1933, 5 №). Писатель шке романжын
икымше ужашыжым шонымыж семын 1933 ийын тÿҥалтыш пелыштыже серен пытарен огыл,
сандене тудлан вес ийжылан «У вий» журнал гоч уэш увертараш пернен: «Кучедалме
тулеш» романым тений возен шуктем». Иканаштак руш совет писатель А. Авдеенкон «Я
люблю» романжым кусарен, тунемше молодежь илыш гыч повестьым возаш ямдылалтын.
Ал. Эрыканын роман дене юватылмыжым литератор йолташыже-влак ужде кодын огытыл:
«У вийын» 1935 ийысе кокымшо номерешыже тудын ваштареш виктаралтше кок эпиграмме
лектын. Нунын авторышт Павыл Эчу (А.П. Лебедев) ден А. Айзенворт маныныт: Эрыкан
романым возаш сöрен, кунам вучен шуктена гын? Тиде критикылан писательын
вашмутше ямде лийын: «У вий» журнал редакций кумшо номер гыч «Кучедалме тулеш»
романым савыкташ тÿналын да тудлан верым куд номерыште почела ойырен. Эше тылеч
ончычак, 1934 ийысе 5-6-шо номерыш роман гыч «Пайрем» лÿман ужаш пурталтын.
Романын ош тÿняш лекмыже марий литературын кумшо корныштыжо чынжымак у йыжын
лийын. Арам огыл 1935 ийысе нылымше номерын ончыл статьяштыже каласыме: «Тиде
жапыште романым сераш тÿнальыч. Шкетанын «Эреҥерже» лекте. Тений Эрыканын
«Кучедалме тулеш» романжым печатлаш тÿҥалме». Авторын ончылгоч увертарымыж
семынак, романыште ик тÿҥ геройлан ялысе туныктышо шотлалтеш. Икымше ужаш тудын,
Мичу Петровын, оласе техникум дене чеверласен, ялыш пашам ышташ кайыме сÿрет
дене тÿҥалеш. Роно Мичум Арслан лÿман ялыш колта. Заводын пашаче ешыштыже
шуаралт толшо Андреев Петрован, комсомол секретарь Осып, аваже колымылан кöра
техникумым кудалтен пöртылшö чолга ÿдыр Анай у илыш верч кучедалмаште Мичун
эҥертышыже лийын. Нунылан ваштареш ончычсо каратель Сайпола да тудын йыр
чумыргышо, весын кÿшеш илаш тунемше еҥ-влак шогат. Тиде пÿсö кучедалмашы самырык
прозаик келгын, тÿрлö велым почын пуэн. Лудмо годым шоналтыде от чыте: илышын,
коллективизаций саманын лончын-лончын – я шолын, я шинчаорак – каен шогымыжым
тудо, коло ийым гына эрталтыше автор, кузе да кунам шымлен-пален шектен? А
писательын палыме гына шагал, тиде палыметым сылнымут кышкарыш, роман сюжетыш
шыҥдарен, персонаж-влакын образышт гоч сÿретлен моштыман. Алексей Эрыкан тидым
ыштен сеҥен. Санденак огыл мо В. Колумб шке жапыштыже кугешнен каласен: «Алексей
Эрыкан 23 ияш годымжак романым возен! Теве кузе, очыни, рвезылыкым умылыман,
теве кузе тудым аралыман». Чынжымак рукописьым печатьыш пуымыж годым писатель 22
ияш гына лийын. 1937 ийыште революций пайремлан пöлеклалтше номерешыже
«Марийская правда» газет «Октябрь в марийской литературе» страницым савыктен.
Тушко С.Чавайнын «Октябрь» поэмыж гыч, О. Шабдарын «Акарсаман» ойлымашыж гыч да
Ал. Эрыканын «Кучедалме тулеш» романже гыч ужашлам да М. Шкетанын «Революций,
мый тыйын айдемет улам!» ойлымашыжым пуртымо. Самырык романист нерген каласыме:
«Алексей Эрыкан (Семенов)- молодой марийский писатель. Особенно он выдвинулся за
последние годы. Им написан роман «В огне борьбы», где рисуется деревня
начального периода коллективизации с ожесточенной классовой борьбой и упорной
работой по строительству новой деревни». 1939 ийысе ик серышыштыже писатель
«романын кокымшо книгаже мучашке шуктыде кодын» манын возен. Кÿшнö ончыктышна:
Эрыкан романым возымыж годым почеламут ден пьесе формым кучылташ шонен, веет
тудлан ойлымаш формо аҥысырын чучын. Чынак, романыш кокланже почеламут
корныламат пуртылын. Теве Мичу Петровын, ола дене чеверласен, ялыш паша ышташ
лектын кудалме сÿрет:

Прозо дене серымашке тыгай почеламут корнылам Ал. Эрыкан эше икмыняр вере
пуртен, возымыжым сылнештараш, молын деч мыняр-гынак ойыртемалтшым ышташ тыршен.
Но романым 1958 ийыште посна книга дене савыктыме годым редактор-влак К. Васин
ден И. Осмин нине поэзий ужашлам луктын кышкеныт, нунын содержанийыштым ик-кок
шомак дене умылтарен коденыт. Книган ончылмутыштыжо «Роман кызыт редакционно
тöрлатен лукталтеш» манын каласыме. Вес еҥын возымым тöрлаташ-вашталташ кÿлеш
ыле мо? «Кучедалме тулеш» романын возен шуктымо да ончыч «У вий» журналеш
печатлыме, вара, 1958 ийыште, посна книга дене лукмо икымше ужашыштыже, сюжет
могырым ончалаш гын, мучашлыме радынала чучеш. Мичун, Анай ялысе ончыл вийын чын
улмышт, нунын пашаштын сеҥен толмыжо раш коеш. А Сайполалан, Акушлан, тошто
тÿням арален кодаш толашыше моло еҥлан тетла озаланен ила шок верешт. Роман Анай
ден йолташ ÿдыржын, Зоян, кугу кÿрылтыш деч вара вашлийме сÿрет дене пыта. Нуно
«поранан годым икте-весе дек лишем пызныше сарси семын» йыгыре шиечат. Шинчат
нöрен, ылгыжеш веле, но ончалтышыштышт икте-весылан ÿшаныме, ваш-ваш полшаш
шонымо кумыл коеш. «Тыге кÿдырчан йÿр почеш шöртньö кече, пыл шеҥгеч шыргыжал
лектын, мландÿмбалым куанен онча»,- манеш автор. Тиде пытартыш ой уын
сеҥымашыжлан ÿшанымым шижтара. Романым журналеш савыктыме годым Ал. Эрыкан
редакцийыште отвественный секретарь да технический редактор лийын. Секретарь да
техред паша изданийым сöрастарыме, полиграфически чаткандыме дене кылдалтын.
Должностьшо дене келшышын, автор шкежак, очыни, романлан иллюстрацийым ямдылаш
икымше марий художник Константин Егоровым йодын. Да тудыжо кöнен. «У вийын»
номерлажым чылаже латвич сÿрет сылнештарен. Ойлыманат огыл, сÿретчын усталыкше
романын идейжым, герой-влакын образыштым лудшылан сайынрак почын пуаш полшен.
«Кучедалме тулеш» романым лудмо годым ик гана веле огыл шоналтен колтет: тидым
возышо еҥ чынак кугу талантан лийын. Тудо изиж годымак раш цельым шынден да
шкенжым кугу пашалан нойыде, чарныде ямдылен. Йогыланыше, ямдылан ÿшаныше, еҥ
деч гына полышым вучышо-влакым чытен кертын огыл. Мичун образше икмыняр
автобиографичный: Мичу, Алексей Семенов-Эрыкан семынак, Урал марий техникумышто
тунемын, тушан комсомолыш пурен да у илыш верч чот шога, тудат, романын авторжо
семынак, поэзийым, сылнымутым йöрата. Чаманен каласаш кÿлеш: Мичу- романын рÿдö
геройжо гынат, тудым автор схематичнынрак ончыктен. Мичу романыш ямде характер
дене толын пура да мучашке шумеш тугаяк кодеш. Мичун образшым ялысе коммунист
Петрованын образше ешарен шога да тиде образ утларак келгын, раш ончыкталтын.
Петрован гай герой марий литературышто Эрыканын романже мартеат лийын. Мутлан,
тудын образше М. Шкетанын «Эреҥер» романже гыч Эвай Пöтырым икмочоло ушештара.
Петрованат, Эвай Пöтыр семынак, акрек годсо марий ялым коден, Уралысе кугу
заводы пашам ышташ кая да, пролетарский шÿлыш дене шуаралтын, шочмо ялышкыже
пöртылеш. Туге гынат, Петрован Эвай Пöтыр деч ятыр шотышто ойыртемалтеш. Тудо
революций деч ончычак большевик-подпольщик лиеш. Петрован- элыштына
сициалистический революцийым ыштыше тукымын представительже. Мичу ден Петрован
йыр Арслан ялысе комсомолец-влек: Осып, Анай да молат,- чумыргеныт. Писатель
нунын образыштым чон пыштен сÿретла, тыге нуно лудшын ушешыже шуко жаплан кодыт.
У вий ваштареш калыкын тушманже-влак – кулак, карт да бюрократ-перерожденец-влак
шогат. Арслан ялыште тиде йот вийым тошто приказчик Семняйын эргыже – Сайпола
вуйлата, манаш лиеш. Тудо граждан сар жапыште ош бандит Аненковын карательный
отрядытыже коштын, Сибирь тайгаште шемер кресаньык-влакым пуштеден. Почыла тидым
кызыт шочмо ялыштыже иктат огеш пале: Сайпола шкаланже йошкар партизан
документым муынат, калык ончылно шкенжым сай еҥ семын куча. Сайпола шылын кайше
кулак Акуш дене шолыпак кылым куча. Калык коклаште тÿрлö осал шонымашым шаркала.
А тушман пашажым шылташ манын, шкеат колхозын организаторжо лиеш. Сайполан
тушман чурийжым пален налде, тудым партий радамыш логалше карьерист ден
бюрократ-влак: Кротов, Баймаков да молат пыдал налыт. Но тушман керек-мыняр
чоялана гынат, тудо садак сеҥалтеш. Писатель Сайполан чын тÿсшö, тушман койышыжо
калыклан эркын-эркын почылташ тÿҥалмым, тудын пытышаш ончыко шумыжым романын
пытартыш главаштыже шижтара. Тошто ден уын кучедалмыжым ончыкташ, тушман-влакын
шакше пашаштым сÿретлаш Ал. Эрыканлан советский руш литературын, эн ончычак М.
Шолоховын, творческий опытшо чот полшен. Поснак Эрыканын творчествыжлан М.
Шолоховын «Савырыме сöрем» романжын пайдале влиянийжым палемдыде огеш лий. М.
Шолоховын романже рушла лектын веле шуын, Ал. Эрыкан тудым марлашке кусарашат
шинчын да 1933 ийыште «Марий коммуна» газет, 2 апрель гыч тÿҥалын, 14 июнь марте
кажне номер еда тудын кусарымыжым печатлен, а 1935 ийыште тиде роман марла посна
книга дене савыкталт лектын. «Савырыме сöремым» кусарымыже Ал. Эрыканын
творческий мастарлык шотышто пойдарен да тудо образым почын пуымыжо, сюжетым
чонымыжо годым М. Шолоховын традицийжылан эҥерта. Тыге Сайполан тушман пашаже
«Савырыме сöрем» гыч Яков Островновым шарныкта. «Кучедалме тулеш» романым Эрыкан
тÿрыснек возен шуктен огыл, но возен шуктымо икымше книгажат сюжет шотышто
кошартен шуктымо произведеий гай лудалтеш. 1934 ийыште Эрыканын «У вий» журналеш
савыктыме кÿчык творческий заявкыже гыч пале: тудо «Кучедалме тулеш» роман деч
вара «Мланде пеледеш» лÿман романым возаш шонен. Тиде у романыштыже писатель
Арслан ялын илышыжым умбакыже сÿретлаш, марий ялын класс тушман деч эрнымыжым,
ялыште колхозный илышын сеҥымашыжым да шочмо мландын пеледмыжым ончыкташ
ямдылалтын. Тиде шонымыжо шукталтде кодын: личность культын озаланыме жапыште
Ал. Эрыкан репрессийыш логалын. Шочмо-кушмо марий калыкше деке пöртыл шуде, тудо
1957 ий 24 февральыште Сибирь тайгаш ÿмыр лугыч колен. Писательын архивешыже
тыгак 1956 ийыште возаш тÿҥалме «Эрнымаш» романын 8 главаже кодын. Тиде главаште
ме «Кучедалме тулеш» романын геройжо-влакым – Мичу ден Анайым вашлийына. Анай
Мичулан марлан лектын. Нунын пиалыштым вучыдымо ойго лугыч ышта: Мичум 1937
ийысе ик йÿдым шояк донос почеш арестоватлен наҥгаят. Тиде романыштыже автор,
тыгеракын, личность культ жапысе илышым ончыкташ шонен. Ал. Эрыкан чарныде
творческий тул дене йÿлен илен, но личность культ саманыште кугу орлыкыш
логалмыже дене тудо шке усталыкшым, кöргö вий-куатшым тÿрыснек почын ыш шукто.
Туге гынат, тудо тÿняште арам илен огыл: мо уло возымыжат марий сылнымутан
литературым кугун пойдарен да марий литературышто шке вержым налын. Алексей
Эрыкан – келге шонымашан, виян прозаик,- тыге манын, тудын чумыр пашажым марий
калык кызыт акла.

Неле-йöсö ончыде, кок шочшан ава уло вийжым пашалан пуа, кеҥежым колхозлан
полша, пырдыж газетым, боевой листовким луктеда. «За доблестный труд» медальым
кучыктат. А кузе йöратен да аклен шÿм пелашыжым! 1951 ий тÿҥалтыште
«Пöлöклымашым» возен:



https://mhr.wikipedia.org/wiki/%D0%A1%D0%B5%D0%BB%D0%B8%D1%88_%D1%82%D0%B5%D2%A5%D1%8B%D0%B7

Координат-влак: 48°21′00″ с. ш. 123°11′00″ з. д.﻿ / ﻿48.35° с. ш. 123.183333°
з. д. (G)48.35, -123.183333 Селиш теҥыз (англичанла Salish Sea) Йӱдвел Америкын
йӱдвел-касвел серыштыже верланыше теҥыз. Джорджия, Пьюджет-Саунд да Хуан-де-Фука
вӱдушык-влакын кумдыкышт, тыгакак Тыныс тептеҥызын ужашыже (Тамуотер ола деч
Десолейш-Саунд марте) пурат. Икымше гана Берт Веббер биолог тиде мутым кучылтын.

Варажым "Селиш теҥыз" мутым США-н Вашингтон штатыштыже кумдан кучылташ
тӱҥалыныт. Но тошто лӱм-влак йомын огытыл. Оппонент-влак ойлат, тиде вӱдкумдыкыш
шкешотан вӱдушык да залив-влак пурат. Весе-влаклан "Селиш" мут ок келше, молан
манаш гын тиде мут дене теҥыз воктене илыше индеец калык-влакын йылме ешыштым
лӱмдат.



https://mhr.wikipedia.org/wiki/%D0%A1%D0%B2%D0%B5%D1%82%D0%BB%D0%B0%D0%BD%D0%B0_%D0%9A%D0%B0%D0%BD%D1%88%D0%B0%D0%B5%D0%B2%D0%B0

Светлана Строганова (Светлана Васильевна Строганова) (1976 Ага 21, У Торъял
кундем, Шӱвылак ял) — марий актриса, мурызо, вӱдышӧ, Марий Эл Республикын Калык
артистше (2014), Марий Эл Республикысе М. Шкетан лӱмеш Кугыжаныш премийын
лауреатше (2007).

«Салика» телеспектакльыште Саликан рольжым чоҥымо дене телезритель-влаклан
палыме, М. Шкетан лӱмеш Марий кугыжаныш драме театрын ончыл актрисыже улеш. 2007
ий гыч Россий Федерацийысе театральный деятель-влакын Ушемышке пурен.

Светлана Строганова У Торъял кундем Шӱвылак ялыште 21 Ага 1976 ийыште шочын. 10
класс марте У Торъялысе кыдалаш школышто тунемын, 11 классым Тошто Торъял
кыдалаш школышто пытарен. 1993-1994 ийлаште Олег Иркабаевын вуйлатыме почеш
Марий самырык театр пеленысе театр студийыште артист мастарлыкым поген. 1994
ийыште М.С.Щепкин лӱмеш кӱшыл театр училищыш (Моско ола) тунемаш пурен, училищым
йошкар диплом дене пытарен. Тунеммаш деч вара Светлана Строганова М. Шкетан
лӱмеш Марий кугыжаныш драме театрыш пашаш пурен.

Кугыжаныш театрыште икымше рольжо - Маюк «Ачийжат-авийжат» спектакльыште. Моткоч
кугу пагалымашым Светлана Строганова Сергей Николаевын пьесыж почеш шындыме
«Салика» спектакльыште тӱҥ рольым чоҥымо дене сулен. 1999-2000 ийласе театр
тургым иктешлыме почеш Светлана Строганова «Надежда» премий дене палемдалтын.

Талантан актриса семын гына огыл, виян йӱкан мурызо семынат Светлана Строганова
ойыртемалтеш. Тӱҥалтышыште театрысе спектакльлаште муро-влакым йоҥгалтарен, вара
Марий Эл Радион ротацийышкыж «Мыйын мландем» муро логалын. Тылеч вара Светлана
Васильевна чӱчкыдын концертлаште шкешотан мурызо семын мура. 2001 ийыште Моско
олаште А.Миронов лӱмеш калык-влак кокласе актёр муро фестивальыште шке
мастарлыкшым ончыкта, ты жапыштак Угарман оласе «Поют актеры драматических
театров» фестивальын дипломантше лиеш.

20 Шыжа 2006 ийыште Марий Эл Республик Президентын кӱштыкшӧ почеш Светлана
Строгановалан «Марий Эл Республикын сулло артисткыже» чап лӱмым пуымо. Теле
тылзын 2007 ийыште Марий Эл Республикын Кугыжаныш премий дене палемдалтын, да
М.Шкетан лӱмеш Кугыжаныш премийым сулен.

«Салика» спектакльыште Саликан рольжым чоҥымылан 2005 ийыште «Эн сай ӱдырамаш
роль» номинацийыште Йыван Кырля лӱмеш театр премийым сулен, 2007 ийыште
В.Шекспирын пьесыж почеш шындыме «Кожла кокласе омо» («Сон в летнюю ночь»)
спектакльыште Ошвикан (Гермиян) рольжым чоҥымылан «Кокымшо планысе эн сай
ӱдырамаш роль» номинацийыште сеҥен.



https://mhr.wikipedia.org/wiki/%D0%A0%D0%BE%D1%81%D1%81%D0%B8%D0%B9_%D1%81%D0%BF%D0%BE%D1%80%D1%82_%D0%BC%D0%B0%D1%81%D1%82%D0%B5%D1%80

Спорт мастер (руш. мастер спорта) - 1935 ий гыч Совет Ушемыште пуымо спорт чап
лӱм. Кӱлеш нормативым шуктымылан Совет Ушемын Кугыжаныш спорт комитет чап лӱмым
кучыктен. Совет Ушемын калык-влак кокласе кӱкшытан спорт мастер (руш. мастер
спорта СССР международного класса) чап лӱмым (1965 ий гыч) Олимпий модмашыште,
тӱнямбал, Европо, ССРУ да калык-влак кокласе кӱкшытан чемпионатлаште
сеҥыше-влаклан кучыктеныт. 1988 ийлан Совет Ушем спорт мастер лӱмым 250 тӱжем еҥ
налын, Совет Ушемын калык-влак кокласе кӱкшытан спорт мастер - 3 тӱжем утла еҥ.
Совет Ушем шаланыме дене тыгай чап лӱм-влакым российысе спортсмен-влаклан пуат.



https://mhr.wikipedia.org/wiki/%D0%A0%D0%B5%D1%87%D0%BA%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Речкин Александр Сергеевич (1980 ий 8 Сорла тылзе ) — марий мурызо, рушлаат
мура. Олык Ипай лӱмеш Кугыжаныш премийын лауреатше. Икымше профессионал марий
видеоклипым ыштен, марий мурызо-влак коклаште икымше лицензийан соло DVD-дискше
лектын.

Музык ешыште шочын. Ачаже Речкин Сергей Владимирович Йошкар-Олаште кумдан палыме
баянист, У Торъял кундемыште шочын, аваже Ангелина Сионьевна сымыктыш школын
директоржо, Курык Марий кундем гыч. Сергей Владимирович ден Ангелина Сионьевна
музык училищыште пырля тунемме годым палыме лийыныт, тунемын пытарыме деч вара
ешым чумыреныт. Кужерысе музык школышто туныктеныт. Икымянр жап гыч Александр
шочын. Речкинмыт еш Йошкар-Олаш пӧртылын, аваже йочасадыште, ачаже «Гармонь»
ансамбыльште пашам ышташ тӱналын, вара «Калинушка» калык коллективым да
Пелевӱдышӧ заводын хоржым вуйлатен.

Изинек Сашам да ешыште моло ишкыве-влакымат (шольыжо Сергей да шӱжарже Надежда)
музык деке, сценыште шкем кучаш кумылаҥденыт. 2000-ше ийлаште Александрын эргыже
шочеш. Эргылан Саша лӱмым пуымо. Александр шкеже Нижневартовск олашке илаш
кусна, тушто тӱвыра аланыште тырша, южгунам Марий Элыште, Пошкырт Элыште
концертлаште шуаралтеш.

1987 ийыште Александр 2 номеран школышто шинчымашым погаш тӱҥалын, туштак рвезе
шкенжым усталык шотышто талын ончыктен.

1990 ийыште Александр 18 номеран эксперимент школ-комплексыште, кызыт туныктыш
рӱдерыште, шинчымашым погаш тӱҥалын. Аваже тыште эн ончыч музык школышто завуч,
а вара вуйлатыше лиеш. Тиде школышто Александрын ачаж ден аваже Сашан классше
негызеш «Узоры» фольклор ансамбльым чумырат. Ансамбль «Пампалче» фольклор
конкурсышто лауреат лийын, а Саша шкет мурымыж дене гран-прим сеҥен. Тыгак
Александр «Хрустальный башмачок» телевиденийысе конкурсышто мурен, лауреат
лийын.

Школым пытарымеке, Александр Речкин 1997 ийыште Марий Кугыжаныш педагогик
институтын историй-филологий факультетыштыже тунемаш тӱҥалын, тидын дене пырля
тӱвыра да сымыктыш колледжыш эстада пӧлкаш пурен. Влад Николаев, Эльвира Попова,
Светлана Зыкова, варарак Эльвира Токташева, Роза Искакова дене пырля шинчымашым
поген.



https://mhr.wikipedia.org/wiki/%D0%9F%D1%8B%D1%82%D1%8B%D1%88%D0%B5_%D0%B9%D1%8B%D0%BB%D0%BC%D0%B5

Пытыше йылме — йомын пытыше йылме, тудын дене але искусственнын кутырат (латин
йылме дене, мутлан медик-влак рецептым возат), але ала могай исторический
памятник дене гына тудын нерген палат.

Кунам ик йылме весым пызыралеш - тыгай лиеда. Мутлан, копт йылмым араб йылме
сеҥен, америкын йылме-влак олмеш Америкыште чылан англичан, француз, испан да
португал йылмым кучылташ тӱҥальыч. Йылме пыташ тӱҥалме годым тудын дене поснак
тӱшкаште але шоҥгырак-влак гына пайдаланаш тӱҥалыт.

Южгунам калык пыта, но йылме садак кодеш. Вес калыкыште тудым огыт кучылт, но
садыгак, йылмын возымашыже дене шанчыште, тӱвыраште, религийыште пайдаланат. .
Мутлан:

Мӧҥгешлаат лийын кертеш: пытыше йылмым угыч ылыжтат. Иврит йылмым еврей-влак XX
курымышто угыч илаҥдареныт.



https://mhr.wikipedia.org/wiki/%D0%9F%D1%87%D1%91%D0%BB%D0%BA%D0%B8%D0%BD%D0%B0,_%D0%A2%D0%B0%D1%82%D1%8C%D1%8F%D0%BD%D0%B0_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%BD%D0%B0

Татьяна Пчёлкина (Татьяна Александровна Пчёлкина-Иванова) (6 Шорыкйол 1970,
Морко кундем Кабаксола ял) - марий серызе, сылнымутчо, журналист. Россий
писатель ушемын (2012), Калык кокласе писатель ушемын членже (2013) улеш.

Ынде 13 ий «Кугарня» газет лукмаште тырша. Одо, Татарстан, Киров, Пошкырт
кундемлаште илыше марий-влакын илышышт нерген каласкала, рекламе сынан
статья-влакым возкален шога. Шке жапыштыже Регион-влак кокласе социал
институтышто (МОСИ) пиар да рекламе шотышто менеджерлан тунемын. Тыгак тудым
массажист семын палат.

Татьяна Пчёлкина Александр пелашыже дене 27 ий пырля улыт, кум ӱдырым ончен
куштат. Кугуракше – Ольга кооператив техникумышто тунемеш. Мария ӱдыржӧ М.
Шкетан лӱмеш марий кугыжаныш драме театрын актрисыже. Изирак Анастасия ӱдыржӧ
школышто тунемеш, «Акварель» студийыште кушта.

2015 ийыште 23 январьыште Татьяна Пчёлкина «Муралтынем эн ныжыл мурым» усталык
касым эртарен. Тудым шкенжын 45 ияш лӱмгечыжлан, 30 ий сылнымут аланыште
тыршымыжлан да Шнуй Татьянан кечыжлан пӧлеклен.

− Татьяна Пчёлкина эше школышто тунеммыж годымак почеламут-влакым возгалаш
тӱҥалын, «Ямде лий» газетын юнкоржо лийын. Медицин училищыште тунеммыж годым
"Сылнымут шыже" ("Литературная осень") семинар-каҥашымашлаште шуаралтын. 1992
ийыште кугу почеламутгорныш шогалеш — Марий книга савыктышыште "Памаш сем" лӱан
почеламут ойпогыжо лектеш. Почеламутлажым газетлаште, "Ончыко" журналыште,
"Эрвий" альманахыште савыктат. Татьяна Пчёлкинан почеламут-влакшым эстон йылмыш
кусарыме, Таллиныште савыктыме.



https://mhr.wikipedia.org/wiki/%D0%9F%D0%BE%D0%BB%D1%8B%D1%88_%D1%80%D1%83%D1%88%D0%BB%D0%B0

Если вы не зарегистрированы, то зарегистрируйтесь, будет гораздо удобнее
работать. Для этого нажмите на самую правую надпись сверху (Пураш /
Регистрацийым эрте), потом на появившейся странице нажмите Регистрацийым эрте,
заполните поля (сверху вниз имя пользователя, два раза пароль, адрес электронной
почты) и нажмите на клавишу ввода.

В категории участников по языкам можно найти участников, говорящих с вами на
одном языке, и при необходимости оставить им сообщение на их странице
обсуждения. Перечень участников, владеющих русским языком, - в подкатегории
Категорий:Пайдаланыше_ru.



https://mhr.wikipedia.org/wiki/%D0%9F%D0%B0%D2%A5%D1%88%D0%B5%D0%BC%D0%B5%D1%80

Паҥшеме́р але Памшеме́р але Памаш Эҥер (суасла Актаҗик, рушла Актазики) — Суас
Элын Камша кундемыштыже верланыше марий ял, Манашъял ял шотан илемыш пура. XVII
курымыште негызым пыштыме. Марий лӱм Паҥшемер але Памшемер кок марий мут гыч
лектын Памаш Эҥер. Ялын руш лӱмжылан Актазики марий пӧръеҥ лӱмым Актазик негызыш
пыштыме.

Ялыште илыше марий-влак олык марий да эрвел марий-влак коклаште улыт. Саламлымаш
олык марий дечат да эрвел марий дечат ойртемалтеш. Вашлиялтме годым тыге
пелештат:

Тугат мутвундышто южо ойыртемалтыш уло. Мутлан, заман - писын, вашкен. Але эше
суас-влакым сӱас маныт. Ялыште кызыт олмеш казыр маныт.

Ялыште Вожай эҥер йога, телым ок кылме. Эҥерыште ялысе пӱя уло, тыдым 90 ийлаште
ыштеныт. Ялым эҥер кок ужашыш шеледеш: пурла серже лапка, шола серыште - изи
курык. Ял воктен мланде гыч иктаж-мыняр памаш лектеш. Нуно чыла еҥерыш волат,
садлан ялым тыге лӱмденыт. Кӱшыл ялыште Ош Поро Кугу Юмолан кумалаш кӱсото уло.

Асфальт корно вес велне пел километр гыч ялысе шӱгарла верланен да эше пел
километр гыч ялысе чодыра. Чодыра кӧргысо олыкышто Пеледыш пайрем эртаралтеш.
Тиде чодыраште иктаж-мыняр тошто кӱнчем верланен, ончыч тушто рудам луктедылыт,
кызыт нуным кудалтыме.

Ялыште клуб, тӱҥалтыш школ да эмлыме пункт уло. Асфальт корно да пӱя воктен
сӧсна ферме уло. Тугат ялыште электричестве, газ да телефон уло. Ял марте
асфальт корно кая. Ялыште Вожай эҥер гоч кӱртньӧ-бетон кӱвар шога. Ялыште
асфальт уке, тӱҥ уремлаште корно кӱ гычын ыштыме, кӱшкӧ курыкыш кӱзаш кок ку
корно, изи уремлаште мланде корно веле. Кӱшнӧ корнышто ик кугу корем уло, но
тудым машина дене эрташ лиеш.

Караш кыл гычын Билайн чыла вере сайын ышта, кӱшнӧ Мегафоным кучаш лиеш. Караш
вышке Камиял ялыште шога, тиде вышкым 2000 ийлаште чоҥеныт.

Камша ола гычын ял марте автобус кажне кечын 4 гана коштеш. Ял марте 30 минут
наре кая. Кызыт автобус йырын коштеш: Камша (рушла Менделеевск) — Камиял (рушла
Камаево) — Паҥшемер — Манашъял (рушла Монашево) — Элнет(рушла Ильнеть) — Йыгра
(рушла Карманково) — Камша, южгунам мӧҥгешла. Асфальт корнышто ял воктен
леведышан остановко уло.

Камша марте торалык - 15 км., Элнет марте - 5 км., Варале марте - 6 км. Элнетыш
асфальт корно дене шуаш лиеш, Варалейышке мланде корно дене веле.

Климат континентальне улеш. Кӧппен-Гейгер климат классификаций почеш климатын
кодшо: Dfb. Ий кокла температур: 3.9 °C.

Школ ден эмлыме пункт воктен ялысе шарныктыш верланен. Паҥшемер ял гыч лекше
Кугу Авамланде Сарыште колышо-влак лӱмеш. Шарныктышыште рушла тыге возымо:
"Павшим односельчанам в годы войны". Тудым 1994 ийыште шындыме. Кугу Авамланде
Сарыште 75 ялысе еҥ кредалын:



https://mhr.wikipedia.org/wiki/%D0%9F%D0%B0%D1%83%D0%BB%D1%8C_%D0%90%D1%80%D0%B8%D1%81%D1%82%D1%8D

Пауль Александрович Аристэ (эстонла Paul Ariste, 1905–1990) – йылмызе-шанчызе,
талантан туныктышо, Эстон Республикысе шанче академийын академикше, Тарту
университетын профессоржо, Америкысе лингвист ассоциацийын еҥжылан шотлалтын,
ятыр йот университетын почётан профессоржо. Этнографийым, археологийым,
фольклорым келгын шымлен, пашаштыже кумдан кучылтын. Марий калыкын тӱвыражым
вияҥдымаште келге кышам коден.

Марий кундем гычын икымше аспирант-влак Лидия Петровна Васикова да Иван
Степанович Галкин лийыныт. Тидын дечын вара Аристэн школжым Иван Иванов, Георгий
Валитов, Валентин Васильев да шуко молат эртеныт.



https://mhr.wikipedia.org/wiki/%D0%9F%D0%B0%D0%B0%D1%81%D0%B8%D0%BB%D0%B8%D0%BD%D0%BD%D0%B0,_%D0%90%D1%80%D1%82%D0%BE

Арто Тапио Паасилинна (20 вӱдшор 1942, Киттиля, Финляндий) —тӱнямбалсе ик эн
палыме финн серызе/писатель. Тудын возымыжо 45 утла тӱрлӧ йылмышке кусарыме,
нунын коклаште руш йылмышкат.

Арто Лапландийыште, Киттиля кундемысе Алакӱла ялыште шочын. Ешыште нуно вич эрге
да кок ӱдыр лийыныт. Ачашт полийцейскийлан ыштен, да 1951 ийыште 49 ияш колен
колтен. Артон аваже 7 икшыве дене шкетын кодын.

Арто Паасалиннан икымше кнагаже "Karhunkaataja Ikä-Alpi" лӱм дене 1964. ийыште
лектын. Писатель лӱмым серызылан 1975-ше ийыште лекше "Мераҥ ийгот" кнагаже
конден. Тудо француз йылмышке кусаралтын, да роман негызеш кок гана
экранизироватлалтын. Рушла тиде возыктыш Ольга Морозован савыктымаштыже 2006-шо
йыште лектын. Паасилиннан возышыжо почеш икмыняр кином ыштыме да спектакльым
шындыме. Икмыняр серымыже комиксышкат кусаралтын. Жапын-жапын серызым
кнагаже-влакын икгай сынан улмылан титаклат. Тунамак ала тидланак кӧра тудын
возымыжо ятыр лудшылан келша. Кнага-влакым возымо деч посна, Арто Паасилинна
газетлашке шонкалымаш статья-влакым савыкта.



https://mhr.wikipedia.org/wiki/%D0%9E%D0%BF%D0%B5%D1%80%D0%B0

Опер (итальянла opera — паша) — театрыште ончыкташлан возымо
музыкально-драматический произведений; театрысе тыгай представлений.

Марий муро аланыште опер жанр - эн шагал тӱзланен. И.С.Ключников-Палантай 20-шо
ийлаште "Хор оперым" возынеже ыле, а Яков Эшпай ден Кузьма Смирнов опер шотышто
шке шонымашыштым ("Мирон Мумарин ден "Арслан") шуктынешт ыле. Но тичмашын,
тӱҥалтыш гыч мучаш марте шке пашажым Эрик Сапаев гына ыштен кертын.

"Акпатыр" оперын премьерын эртыме кечыже (5 Вӱдшор 1963) марий оперын шочмо
кечыжлан шотлалтеш. «Акпатыр» опер Чавайнын тыгаяк лӱман произведенийже негызеш
Эрик Сапаев семлызе возен. Либреттом Геннадий Матюковский, Йыван Осмин, Михаил
Якимов ямдыленыт. Пугачёв жап годсо сар кредалмаш пагытым ончыкта, кузе
марий-влак руш кугыжа ваштареш шке эрык верч кучедалыныт.

«Элнет» лӱман 2-шо марий оперым Иван Молотов семлызе 1970-ше ийыште возен.
Адакат Чавайнын произведенийже негызешак возалтын, либреттом Семен Николаев
ямдылен.

«Алдияр» лӱман 3-шо оперым Элина Архипова 2000-ше ийыште Арсий Волковын «Алдияр»
пьесыж негызеш возен (Ганя Гадиатов либреттом ямдылен). Сюжетлан тошто марий
ойлымашым налме: йӧратымаш, чимарий-влакым тынеш пуртымаш. Алдияр лӱман сонарзе
марий картын ӱдыржым йӧратен шынден, но шкеже танле тын йӱла почеш ила, сандене
илышыжым йӧратыме ӱдыр денже кылден ок керт. Тяви лӱман тӱҥ героине йӧратымаш да
марий йӱла коклаште чонжым йӱлалта.

Юрий Евдокимов-Тойварс "Стапан Микале" оперым Миклай Рыбаковын "Морко сем"
пьесыж негызеш 1988-ше ийыште возен, Сарра Кириллова либреттом ямдылен.



https://mhr.wikipedia.org/wiki/%D0%9E%D0%BB%D0%B8%D0%BC%D0%BF%D0%B8%D0%B9_%D0%BC%D0%BE%D0%B4%D0%BC%D0%B0%D1%88-%D0%B2%D0%BB%D0%B0%D0%BA

Олимпий модмаш-влак (южгунам Олимпий модыш-влак) - калык-влак кокласе эн кугу
комплексный спорт таҥасымаш. Тудо кажне ныл ийлан ик гана эртаралтеш. Ондакше
Акрет Олимпий модмаш Грецийыште Олимпий Олаште м.к.д.о. VIII гыч, V курым марте
эртаралтын. XIX курым мучаште барон Пьер де Кубертен Олимпий модмашым угыч
тӱҥалаш тыршен. Садлан 1894 ийыште Интеркалык(ын) Олимпий Комитетым(ИОК) почын.
Кок ий эртен, да Тыгодсо Олимпий модмаш-влак Афиныште эртаралтыныт. Вара Олимпий
Модмаш-влак да Олимпий Толкын шотышто ИОК тӱҥ вуйлатыше улеш. Тыгак эше Олимпий
Хартий уло, кушто радам-влак да кӱштымаш-влак сереныт, кузе тыгай таҥасымашым
эртараш.

XX курым годсек Олимпий Толкын пеш шуко вашталтын. Тидлан кӧра ИОК модмашым
вашталтен, саманым шотыш налын. Кудо-икте саемдымаш-влак: Теле Олимпий
модмаш-влак лум да ий спорт тӱрлыклан, Паралимпий модмаш-влак кап-кыл шотышто
ситыдымаш дене еҥлан да Самырыктукым Олимпий модмаш-влак самырык спортъеҥлан.
Тӱрлӧ политике, экономике, технологий шот дене ИОК Олимпий Модмашым эше уэмден.
Таче Олимпий Модмаш-влак кымылзо-влак да йӧратыше-влак кокла (кузе Кубертен
ондакше шонен) гыч лектын да кызыт профессионал спортъеҥлак пайдаланат тудым.
Тӱшкаувер йӧнык-влак кӱлешлык корпоратив спонсорлык да коммерциализаций шотышто
йодышым шынден.

Кызыт Олимпий Йогын Интеркалыкын спорт федерацийым, Калыкын Олимпий комитетым да
кажне Олимпий модмашлан организационный комитетым куча. Тудо пунчалым лукшо
илтарман улеш, садлан тудо кажне Олимпий модмашлан оза олам сайлымашлан вуйшогын
улеш. Оза ола модмаш пайремым да радам шотым Олимпий Хартий дене келшен
эртарашлан вуйшогын улеш. ИОК Олимпий программым да могай спорт тӱрлык-влак
Олимпий модмашыште улшаш палемдалта. Олимпий пайрем шуко йӱлам да ӱжвата-влакым
налеш (мутлан, Олимпий тистыже да Олимпий тул), тыгак Почмаш да Петырымаш радам
шот-влак улыт. Чылаже 13.000 шукырак спортъеҥ-влак Кеҥеж да Теле Олимпий
Модмашыште 33 тӱрло спорт тӱрлык шотышто таҥасат. 400 тӱрлӧ сомылка-влак.
Икымше, кокымшо да кумшо сеҥыше-влаклан шӧртньӧ, ший да вӱргене медальым пуат.

Модмаш тыгай кугу лийын, кажне калык тудым модеш. Тыгай кушмаш тӱрлӧ азапым
ыштен, мутлан, бойкот-влак, допинг, шолыпналтыш да терроризм. Кажне кок ийыште
Олимпий модмаш-влак да ТУЙ йҥже, палыдыме спортеҥлан калык (южгунам калык
коклаште) чапым нӧлталашлан кертмешетым пуат. Модмаш-влак тыгеже эше оза ола да
эллан шке кояшлан кертмешетым пуат.

Акрет Грецийысе Олимпий модмаш-влак Олимпий Олаште эрталалтше йӱла да спорт дене
кылдалтше пайрем сынан лийыныт. Модыш-влакын кузе шочмышт нерген пале-влак
йомыныт, но ты событийым сӱретлыше икмыняр легенде аралалт кодын. Модмаш-влак
тылеч ончыч лийыныт гынат, документ дене палемдалтше икымше тыгай пайремлымаш
м.к.д.о. 776 ийыште лийын. Негызым Геракл пыштен. Модмаш-влакым эртарыме жапыште
савырле сӧрасымаш увертаралтын, тыгодым сар-влакымат чареныт (чарыман улмаш),
кеч тиде пунчал эрежак эскералтын огыл.

Римлян-влак толмо дене Олимпий модмаш-влак шке сыныштым палынак йомдареныт.
Христиан тыным налме деч вара нуно чий тын дене кылдалтшылан шотлалташ тӱҥалыныт
да 394 ийыште император Феодосий I нуным чараш кӱштен.

Олимпий шонымаш акрет таҥасымашым чарыме деч вара йӧршынлан йомын огыл. Мутлан,
Английыште XVII курым жапыште «олимпий» таҥасымаш да ӱчашымаш-влак ик гана веле
огыл лийыныт. Варарак тыгай таҥасымаш-влак Франций да Грецийыште эртеныт. Туге
гынат, нуным кундем сынан изи сомылкалан веле шотлаш лиеш. Кызытсе Олимпий
модмаш-влакын эн тӱҥ ончычсо «Олимпий»-влак лийыныт. Нуно 1859-1888 ийлаште
эреак эртаралт шогеныт. Олимпий модмаш-влакым уэш пӧртылмаш нерген шонымашым
Панайотис Суцос почеламутчо темлен, а илышыш тудым мер пашаеҥ Евангелис Заппас
шыҥдарен.

1766 ийыште археологический кычалмашым эртарыме деч вара Олимпий Олаште спорт да
храм полат-влакым верештыныт. 1875 ийыште археологический шымлымаш да кычалмаш
немыч-влакын вуйлатымышт почеш шуйнен. Ты пагытыште Европышто акрет жапым
романтико-идеалистический семын онченыт. Олимпийысе шонымашым да тӱвырам угыч
нӧлтал колтымо нерген ой Европо мучко моткоч вашке шарлен. Француз барон Пьер де
Кубертен тунам каласен: «Немыч Эл акрет Олимпий деч мо кодмым кычал муын. Молан
Франций тошто куатшым пӧртылтен ок керт?»

Кубертенын шонымыж почеш, француз салтак-влак 1870-1871 ийласе Франко-прусский
сарыште начар тазалыкыштлан кӧра сеҥалтыныт. Тыгай сӱретым тудо француз-влакын
кап-кыл тазалыкыштым шуарыме дене вашталташ тӧчен. Тидын годым калык эгоизмым
кораҥдаш тыршен да тыныслык ден калык кокласе келшымаш верч шоген. Тӱнямбалсе
самырыктукым шке вийжым кредалмаш пасушто огыл, а спорт таҥасымашлаште тергышаш.
Олимпий модмашым угыч нӧлталмаш тудын шонымыж почеш ты экшык-влакым тӧрлашлан эн
сай йӧн лийын.

1894 ий Пеледыш тылзын 16-23 кечылаштыже Сорбонно олаште (Париж университет)
эртаралтше конгрессыште Кубертен шке шонымашым да ыҥым тӱрлӧ калык ончыко
луктын. Конгрессын пытартыш кечынже тыгай ойыш шуыныт: кызытсе пагытын икымше
Олимпий модмаш 1896 ийыште ты модмашым шочыктышо элыште – Грецийыште, Афиныште
эртышаш. Тунам Интеркалыкын Олимпийский Комитетлан (ИОК) негызым пыштыме да
модмаш-влакым вӱдымылан нуно вуйын шогеныт. Комитетын I-ше президентше грек
Деметриус Викелас лийын. Ты пашам тудо 1-ше Олимпий модмаш чарнымеш, 1896 марте,
вӱден. Барон Пьер де Кубертен генеральный секретарь сомылым шуктен.

Икымше сеҥымаш деч вара Олимпий модмаш икымше нелылыкымат чытен. 1900 ийысе
Парижысе (Франций) II Олимпий модмаш да 1904 ийысе Сент-Луисысе (Миссури, УАШ)
III Олимпий модмаш тӱнямбал ончер дене ушнен шоген. Спорт таҥасымаш-влак тылзе
дене шуйненыт да ончышо калыклан оҥай лийын огытыл. Сент-Луисысе модмаште
утларакше американ спортъеҥ-влак лийыныт, молан манаш гын Европысо калыклан
теҥыз гоч вончаш технический амаллан кӧра моткоч неле улмаш.

1906 ийын Афиныште (Греций) эртыше Олимпий модмаште спорт таҥасымаш да лектыш
тӱҥ верым айленыт. Ончыч ИОК ты модмаш-влакым Олимпийысылан шотлен гын (кеч нуно
кажне кок ий гыч эртаралтыныт, а ныл ий гыч огыл), кызыт нуно Олимпий модмашлан
огыт шотлалт. 1906 ийысе модмашым южо спорт эртымгорно шанчызе-влак олимпий
шонымашын утаралтмаш семын ончат, молан манаш гын нуно модмаш-влаклан яра да
кӱлдымыш савырнаш пуэн огытыл.



https://mhr.wikipedia.org/wiki/%D0%9C._%D0%A8%D0%BA%D0%B5%D1%82%D0%B0%D0%BD_%D0%BB%D3%B1%D0%BC%D0%B5%D1%88_%D1%82%D0%B5%D0%B0%D1%82%D1%80

М. Шкетан лӱмеш Марий кугыжаныш драме театр — Марий Элысе театр. Шочмо кечыжлан
1919 ийын Кылме тылзын 29 кечыже шотлалтеш. Тиде кечын Советского Передвижного
театра народа мари Тыныш Осыпын пьесыж почеш шындыме "Закон шӱмлык" икымше
спектакльым ончыктен.

Координат-влак: 56°37′54.22″ с. ш. 47°53′29.53″ в. д.﻿ / ﻿56.631729,
47.891538 (G)56.631729, 47.891538Кызытсе М.Шкетан лӱмеш Марий кугыжаныш драме
театрлан негызым 1919 ийын пыштыме. Ноябрь тӱҥалтыште Озаҥ губернийысе калык
туныктымо пӧлкан театр шотышто секцийже Царевококшайск кундемысе Ошламучаш ялын
драма кружокшо негызеш «Марий калыкын икымше куснылшо театржым почмо нерген»
пунчалым луктын. Тиде коллектив 29 ноябрьыште Сенькан ялысе школеш Тыныш Осыпын
(И.А.Борисов) «Закон шумлык» пьесыж почеш икымше спектакльым модын ончыктен.



https://mhr.wikipedia.org/wiki/%D0%9C._%D0%A8%D0%BA%D0%B5%D1%82%D0%B0%D0%BD_%D0%BB%D3%B1%D0%BC%D0%B5%D1%88_%D0%9C%D0%B0%D1%80%D0%B8%D0%B9_%D0%BA%D1%83%D0%B3%D1%8B%D0%B6%D0%B0%D0%BD%D1%8B%D1%88_%D0%B4%D1%80%D0%B0%D0%BC%D0%B5_%D1%82%D0%B5%D0%B0%D1%82%D1%80

М. Шкетан лӱмеш Марий кугыжаныш драме театр — Марий Элысе театр. Шочмо кечыжлан
1919 ийын Кылме тылзын 29 кечыже шотлалтеш. Тиде кечын Советского Передвижного
театра народа мари Тыныш Осыпын пьесыж почеш шындыме "Закон шӱмлык" икымше
спектакльым ончыктен.

Координат-влак: 56°37′54.22″ с. ш. 47°53′29.53″ в. д.﻿ / ﻿56.631729,
47.891538 (G)56.631729, 47.891538Кызытсе М.Шкетан лӱмеш Марий кугыжаныш драме
театрлан негызым 1919 ийын пыштыме. Ноябрь тӱҥалтыште Озаҥ губернийысе калык
туныктымо пӧлкан театр шотышто секцийже Царевококшайск кундемысе Ошламучаш ялын
драма кружокшо негызеш «Марий калыкын икымше куснылшо театржым почмо нерген»
пунчалым луктын. Тиде коллектив 29 ноябрьыште Сенькан ялысе школеш Тыныш Осыпын
(И.А.Борисов) «Закон шумлык» пьесыж почеш икымше спектакльым модын ончыктен.



https://mhr.wikipedia.org/wiki/%D0%9C%D0%BE%D0%BB%D0%BE%D1%82%D0%BE%D0%B2,_%D0%98%D0%B2%D0%B0%D0%BD_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Молотов, Иван Николаевич (3 Ага 1940 ий, Шернур кундем Кӱчыкэҥер ял — 9 Ӱярня
1972 ий, Иваново) - талантан марий семлызе, кокымшо марий оперын «Элнет»
серышозаже.

Иван Николаевич Молотов шочын йорло ешеш. Сарыште ачаже колмо деч вара аван
кидыштыже кодыныт кум икшыве, садлан Йываным Арин йоча пӧртыш кодаш логале.
Латныл ияш тудо культпросветшколышко теорий отделенийыш тунемаш пурен,
композицийлан Эрик Сапаев деч тунемын. Тыште тудо фортепиано да скрипка дене
тӱҥалын шокташ. 1964 ийыште культпросветшколым пытармеке Озаҥ кугыжаныш
консерваторийыш профессор Н.Г. Жигановын композиций классыш (ондакрак тунемын
профессор А.С. Леманын) тунемаш пурен. Консерваторийым пытарыме деч вара Иван
Николаевич культпросветшколыш пӧртылеш, но туныктышо семын. Кеч творческий паша
лийын кӱчык, но чолга да лектышан. Тудо шочыктен шуко произведенийым
симфонический оркестрлан, камер-семӱзгар да вокал музыкам. Тыгак тудо возен
сеемым кок хореографический сӱретлан да латкок спектакльлан. Тӱҥ верым Молотовын
творчествыштыже налын опера «Элнет». Тиде кокымшо марий национальный опера Э.Н.
Сапаевын «Акпатыр» деч вара. Тудо возалтын С.Г. Чавайнын «Элнет» романже почеш
операн премьерыже 26 Ӱярня 1971 ийыште Марий музыкальный театрыште эртен.
Талантан марий семлызе Иван Молотов кумло кок ияш годымжо ӱмыр лугыч лийын.



https://mhr.wikipedia.org/wiki/%D0%9C%D0%B5%D0%BD%D0%B4%D0%B5%D0%BB%D0%B5%D0%B5%D0%B2,_%D0%94%D0%BC%D0%B8%D1%82%D1%80%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Руш химик Димитрий Иванович Менделеев Тобольскышто шочын, гимназий директоржын
ешыште. Гимназийыште тунемме годым тудын сай отметкыже лийын, поснак сай латин
йылме ден. 1850 ийыште тудо естественный шанче пӧлкашке физикоматематике
факультетыш Петербургышто тӱҥ пединститутыш тунемаш пурыш. Тушто профессоржо
физик Э.Х. Ленц, химик А.А. Воскресенский, математик М. В. Остроградский
лийыныт. 1855 ийыште институтым шӧртньӧ медаль ден пытарен, да вуйлатыше
туныктышо Симферопольысо гимназийыште лийын. Вара Крым сар верчын Ришельен
лицейыш туныктышылан Одессыш кусарен.

1856 ийыште Петербургысо университетыште магистр кугытшым налын. 1857 ийыште
Менделеев шанче командировкыште Немыч Элыште лийын. Тушто Р.Бунзен, да Г.
Кирхгоф Гейдельбергысе университетын лабораторийышто пашам ыштен.

Тиде жапыште тудо шке тӱҥ тӧртыкшым «Вишкыдылыкым шолен шындашлан температуро»
почын. Таче тиде критический температуро маналтеш. 1860 ийыште вес рушла химик
дене тӱнямбалсе конгрессын пашашке ушнен. Туштак С.Канницаро молекуляр теорийлан
шке интерпретацийжым каласен лектын. 1861 ийыште Мендеелеев Российыш толын да
вара Петербургысо университетыште лекцийым лудаш кодын. 1861 ийыште «Органик
химий» тунемме кнагаже лектын. 1864 ийыште Менделеевым петербургысо технологий
университетыш сайленыт. 1865 ийыште доктор диссертаций «О соединении спирта с
водой» арален (тиде диссертаций верчын Менделеев 40-градусан аракам почын манын
каласат).

Тиде ийыштак Менделеевым технический химий профессорлан пеҥгыдемденыт. Кок ий
деч вара тудо органик огыл химий капедрым вуйлалтен. Кунам органик огыл химий
лекцийым лудаш тӱҥален, тиде нерген нимогай полшыкым муын огыл. Тунам тудо
тӱҥалеш шке пашажым «Основы химии» возаш. 1869 ийыште ончылмут тунемме кнагалан
тӱҥлыкын периодик четлыкым ыштен, а 1869 ийыште ӱарняште рушла химик мер
погынышто Н.А. Меншуткин Менделеев лӱм дечын периодик четлык нерген каласен.

Тиде четлык тунемме кнагам ышташлан тӱҥ полшык лийын. Менделеев илыме годым
«Основы химии» 8 гана лектын, адакат 5 луктыш англичан, немыч да француз йылмыш
кусарыме лектыныт.

Вара адак кок ий тиде четлыкыш Менделеев тӧрлатымашым да рашемдымашым ыштен.
1871 ийыште кок статьям возын «Естесственная система элементов и применение ее к
указанию свойств некоторых элементов» (рушла) да «периодическая законность
химических элементов» (немычла). Шке статьян верчын Менделеев атом висыкым
тӱҥлыкын тӧрлатен, да моло палыме огыл тӱҥлык нерген шонымашым луктын, тудо
нунын малпого нерген шонымашым лукташ лӱдын огыл.

Икымше жапыште Менделеевын шонымаш-влакым шанче мер йӱштӧ вашлийын. Такшым
тӱҥлыкын «экаалюминий» (галлий), «экабор» (скандий) да экасицилий (германий)
почмо деч вара тиде периодик тӧртык пагалымашым налын.

Периодылык туннемаш Менделеев илыш мучаш марте вияҥден. Вес шанче паша коклаште
лиеш каласаш пашам {comment|шулыктыш|раствор}} туннемаш , да шулыктышын гидрат
теорий чоҥымаш нерген (1865-1887). 1872 ийыште тудо газын пеҥгыдылык теорийым
тунеммен лектыш, 1874 ийыште Менделеев –Клапейрон тӧремдыш лийын. 1880-1885 ий
Менделеев йоҥыштымаш туткар нерген пашам ыштен, да дробьан шолтымашым темлен.

1888 ийыште мланде йымалне газ нерген шонымашым луктын, а 1891-1892 ий шикш деч
посна пычалтарым ыштымаш у технологийым луктын.

1890 ийыште Менделеевлан Калык сотемдарымаш министр да тудын коклаште шочшо
ваштарешла шонымаш-влаклан кӧра Петербургысо университетым коден каяшыже
логалын. 1892 ийыште «депо образцовых мер и весов» аралышлан шынденыт. 1893
ийыште тиде депо «висык шотышто тӱҥ палате» лийын. Тудын участвовастлымаш да
виктарымаш ден палатыште вунтын да аршинын прототип влакым уэмденыт, да англий
рушла висан системым ыштымаш кӱлешлан ончен.

ССРУын шанче академий премийым да шӧртньӧ медальым Меделеев лӱмеш негызлен. 1964
ийыште Менделеевын лӱмжо Бриджпорткысо университетын чапоҥаште Евклид, Архимед,
Н.Коперник, И.Ньютон, Г.Галилей, А.Лавуазье ден воктене кеча.



https://mhr.wikipedia.org/wiki/%D0%9C%D0%B0%D1%82%D1%8E%D0%BA%D0%BE%D0%B2%D1%81%D0%BA%D0%B8%D0%B9,_%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Матюковский Геннадий Иванович (14 Пургыж 1926 — 22 Шорыкйол 1994) — марий
калыкын уста почеламутчо. Тудо курык марлат, олык марлат моткоч устан возен.
Г.И. Матюковский Курыкмарий кундемышто Кыльыкал ялыште кресаньык ешеш шочын. Шке
ялысе тӱҥалтыш школ деч вара Йоласал кыдалаш школышто тунемын. Почеламутым
школыштак возаш тӱҥалын. Варажым, 1941 ий тӱҥалтыште нуныжо «Счастливый ыльымаш»
альманахеш лу почеламутан циклым савыктеныт.

Г.И.Матюковский изинек чулым, кожмак лийын, кугыеҥ-влак дене пырля чыла
кресаньык пашам ыштен. Сылнымутым йӧратыше, тунемаш да почеламутым возаш
кумылаҥше, 1942 ийыште тудо Марий педагогический институтыш тунемаш пурен. Сар
жапыште институт Чыкмасе педучилищын пӧртеш верланен, а педучилищым Юриныш
кусареныт. 2-шо курсышто студент изиш веле тунемын. 1943 ий Кылме тылзыште тудо
армийыш каен. Мӱндыр эрвелыште авиацийыште служитлаш тӱҥалын. Армийыште лийыж
годым почеламут ден поэме-влакым возен. А 1944 ийыште «Сеҥымаш корно дене»
поэмыже республиканский конкурсышто 2-шо верым налын. Тыгай лӱм денак самырык
почеламутчо 1945 ийыште икымше почеламут сборникым луктын.

Геннадий Иванович Матюковский 1945 ийыште сарыште Японий ваштареш кучедалын.
1947 ийыште, армий гыч толмек, Марий пединститутыш пӧртылын, ик жапыштак
Москошто Горький лӱмеш литературный институтышто заочно тунемаш тӱҥалын. Студент
жапыште шуко почеламутым возен. Да 1949 ийыште «Мир верц» сборникым да посна
книга дене «Петю» поэмым луктын. Пединститутым пытармек, Марий шанче-шымлыше
институтышто ыштен, вара Марий АССР серызе ушемын ответственный сектетарьжылан
сайлалтын. 1953 ий гыч профессиональный серызе лийын, газет редакцийыштат пашам
ыштен. Тидын годым шуко возен, почеламут сборник-влакым савыктен луктын. 1967
ийыште Москоште кок ияш Высший литературный курсым пытарен. Вара адакат Серызе
ушемын ответственный сектетарьже, а 1970 ий гыч правленийын председательже
лийын. «Пачемыш» журналымат вуйлатен шоген. 70-ше ийлаште тыгай книгаже-влак
лектыныт: «Ида вашталте мылам шӱмым», «Кум эргы», «Шӱдыр аршаш», 80-ше ийлаште –
«Туан сандалык», «Сеҥымаш корно дене» роман. Пытартыш ийлаште «Калевала»
карело-финский эпосым марлаш кусарен. Тылеч посна Г. Матюковский шуко
критический статьям, очеркым, ойлымашым возен. Курык марий серызе-влакын
ойпогыштым иктыш чумырен, тӱрлӧ сборникым луктын. «Знак Почета» орден да
медаль-влак дене палемдалтын, 1971 ийыште «Ида вашталте мылам шӱмым» сборниклан
Марий АССР Кугыжаныш премийым налын. Чылаже коло утла книган авторжо. 1980
ийыште Марий АССРынн калык почеламутчо лӱмым пуымо.



https://mhr.wikipedia.org/wiki/%D0%9C%D0%B0%D1%80%D0%B8%D1%81%D0%BE%D0%BB%D0%B0

Марийсола (Оно Морко) (рушла Марисола, Ономоркинская, Оно-Марь) — Российыште
Марий Элын Шернур кундемыштыже верланыше Марийсола ял шотан илемыш пурышо сола.
Калыкчот: 735 еҥ (2005 ий), 750 еҥ (2010 ий).

Негызым XVI-шо курымышто пыштыме, ял нерген икымше гана 1699-ше ийыште
палдарыме. 1795-ше ийыште Марисола ялыште 8 суртышто 67 пӧръеҥ да 65 ӱдырамаш
илен. Марисола Шернур кугысола деч йӱдвелкыла 12 меҥге тораште Она да Шаба эҥер
коклаште верланен.

2005-ше ий 1-ше Шорыкйоллан 735 еҥ ила. Тидын кокла гыч 669 марий, 62 руш да
молат. XIX-ше курымышто ял койын кушкаш тӱҥалын.

1837 ийыште пу черкым почмо да ялым селашке кусарыме. 1888 ийыште кӱ черке пашам
ышташ тӱҥалын. 1879 ийыште школым почмо, туныктышылан Верещагин пашам ыштен.
1920 ийлаште «Марисола» ялозанлык артельым почмо, а 30-шо ий мартыште колхозыш
савырыме. Кугу Ачамланде cар тӱҥалмеке ял гыч фронтыш 48 еҥ каен, 23 еҥ пӧртылын
огытыл. Сар жапыште ялыште йоча пӧрт пашам ыштен, тиде пӧртыштӧ Эстоний, Крым,
Татарстан республик гыч йоча-влак иленыт. 1974 ийыште Йыван Кырла лӱмеш мемориал
оҥам сакыме, а 1993 ийыште бӱстым ыштыме.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%BA%D0%B0%D0%BB%D1%8B%D0%BA

Марий-влак (черемис, çармăс, чирмеш) — финн-угор калык Российште, марий мландын
тӱп калыкше, кызыт тӱҥ шотышто Марий Эл Республикыште. Тушто марий калыкын пелыж
деч шукырак ужаш ила, 604 тӱжем еҥ (2002). Моло марий-шамыч вес вел да
республиклаште Юл серыште да Уралыште илат. Марий-влакын ныл тӱшкемышт уло: олык
(марий калыкын шукылыкшо, Юл да Виче эҥер коклаште илат), курык (пурла да шола
Юл серыштыже), эрвел (Киров велыште, Суас Элыште, Одо Элыште, Пошкырт Элыште,
Уралыште), да йӱдвел-касвел (Угарман, Кострома да Киров веллаште) марий-влак.
Марла да курык марла ойлат. Тиде йылме-влак урал ешын финн-угор тӱшкаш пурат.
Шуко эрвел марий-влак суасла моштат. Шочмо тын-влак: Юмынйӱла да Кугу сорта.
Тыгак танле тыным да ислым кучышо еҥ-влак улыт.

"Черемис" мутлан келшыше мутым эн ончыч VI курымышто гот историк Иордан
кучылтын. Но "имнискарис" мутым "черемис" мут дене таҥастараш йӧсырак. Кызытсе
марий-влакын кугезе-влакышт V да VIII курым коклаште гот, хазар калык дене,
Юлысо Булгарий дене кылым кучен. XIII ден XV курым коклаште марий-влак Шӧртньӧ
Ордашке пуреныт, Озаҥ ханствыште лийыныт. Кунам руш армий Озаҥ ханствым 1552-шо
ийыште сеҥеныт, марий мланде Москосо кугыжанышыш пурен. 4 Кылме 1920 ийыште
марий-влаклан РСФСР-ыште автономийым пуэныт, 5 Теле 1936 — АССР лийын.

Ончыч марий-влак руш да суас ӱчашымаш деч Юл сер деч Вӱтла эҥерын кӱшыл
ужашышкыже куржыныт. Тыште марий-влаклан шукырак эрык лийын, руш князь-влак да
суас хан-влак дечат тораште. Вӱтламарий коклаште сар демократий шочын. Тудо
икмыняр рушла ийсерышыште "Ветлужское черемисское княжество" семын палемдалтын.
Вӱтламарий-влак тыгай мут-влакым кучалтыныт: кугуз - кугыза, да кугузвыж -
кугыжаныш.

Кугуз-влак эн патыр, кугу пагалымаш сарзе кокла гыч ойырымо (сайлыме)
вуйлатыше-влак лийыныт, докан. Икмыняр кугызын лӱмышт ийсерышлаште возалт кодын:
Ходжа-Яралтем, Кай, Бай-Пондаш, Кельдибек, Ибраг. Нунын шкеныштын "пеҥгыдемдыме
вер" (ола манаш лиеш) лийыныт: Ветля-Юр, Шанган да молат.

Марий калыкле тистым Марий Ушемын погынымашыштыже пеҥгыдемденыт. Марий Элын
тистыж деч ойыртемалтеш. Кум тӱс гыч шога, ош тӱс чимарийын яндарлыкшым ончыкта,
йошкар тӱс - илышым, шем тӱс мланде дене кылдалтеш.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A7%D0%BE%D0%B4%D1%8B%D1%80%D0%B0

«Марий Чодыра» Кугыжаныш пӱртӱс парк (рушла Госуда́рственный приро́дный
национа́льный парк «Мари́й Чодра́») — Марий Элын кечывалвел-эрвелныже Суас Эл
воктене лийын шогышо кугыжаныш парк. Юлсер, Провой, Морко кундемлаште верланен.
Йошкар-Ола марте — 60 километр, Юлсер-Ола марте — 30 километр.

Парк гоч Элнет тӱҥ эҥер йоген эрта, молышт — Элнет эҥерын эҥерйолжо-влак: Юшут,
Пӧт, Ӱбӧ, Вончо да т. м.

Ерла: Ялчык, Сузак Ер, Кӱчыкъер, Вакшъер, Мушан Ер, Конан Ер, Тот Ер, Шуть Ер,
Куж Ер, Йыргеж Ер, Кугу Ер да т. м.

Кушкылышто — иман-лышташан чодырала. Кӱкшака курыкан верлаште ваштаран,
пистеран, кожеран тумерла, тӧрверлаште — кожеран, пӱнчеран, пистеран, тумеран,
ваштаран, шопкеран, шолеран чодырала, вӱд воктетсе олыклаште — тумерла
шаланеныт. Шопкеран, куэран, кожеран пӱнчерла вашлиялтыт. Шудан куп-влак шуко
верым налын огытыл. 50 наре кушкыл Марий Эл флорын шуэ видышкыже пура.

Янлык-влак: пӱчӧ, ур, урымдо, сур мераҥ, йос, коляйос, чодыра пушара, чодыра
луй, умдыр (угыч акклиматизироватленыт), вӱдколя. Тугак маска дене пире
верештыт. Кайык-влак: кӱдыр, сузо, музо, шалеҥге, чывывараш, амырт, пӱркыт,
кугылудо, претлудо.

Марий Чодыран касвел-эрвел ужашыже эн чот аралыме территорийыште лийын шога,
тушко йолын да керек-могай технике дене пураш лиймашым чарыме. Тушко Шуть Ер да
Ӱбӧ эҥерын ужашыже пурат. Куж Ер ден Йыргеж Ер ерла тушко огыт пуро гынат,
заповедникым аралыше-влак нунымат эскерен шогат.



https://mhr.wikipedia.org/wiki/%D0%9C%D0%B0%D1%80%D0%B8%D0%B9_%D0%A2%D0%B0%D0%BB%D0%B5%D1%88%D0%BA%D0%B5_%D0%BA%D0%B5%D1%87%D0%B5

Марий Талешке кече — Марий Талешке-влакым пагалымаш, патыр-влакым шарнымаш
кечыже. Пайрем кажне ийын 26 Вӱдшорышто эртаралтеш. Тиде кечын 1556 ийыште
кугыжан сарзыже-влак дене кредалмаште Малмыж орым аралыме годым марий талешке
Полтыш колен.

Пайремым эртарыме йӱла, радам але пеҥгыдемын шуын огытыл. Школлаште,
книгагудылаште тачысе чолга еҥ дене вашлиймаш, лудмаш, вуй савымаш-влак
эртаралтыт гынат, уло калыкнам иктеш ушышо паша таче але уке. Ты шотышто мер
ушем-влак мучаш мартеак шке йöныштым кучылтыт манаш огеш лий. Мер Каҥаш
Йошкар-Оласе чапкӱ-влак воктеке пеледыш аршашым, вуй савыме йӱлам шуктымо
радамым мер ушем-влаклан шукташ темлен ыле. Туге гынат Йошкар-Олаште,
В.Мосоловым, И.Палантайым, С.Чавайным да молымат шарналтен, чапкӱышт, шарныме
оҥашт ончыко калыкым чумырымо огыл. Районлаште да яллаште улшо чапкӱ,
кугезына-влакын шӱгарлашт нергенат ты кечын шагал еҥ шарналтен. Икмыняр ий ончыч
ты кече вашеш кугезына-влакын шӱгарыштым тöрлымö пашам тӱҥалме ыле.

Марий-влак Кукаркакугызан, Чумбылатын да Акпатырын шӱгарлашкышт кумалаш да надыр
пуаш коштыт. Нунын поро илышым конден кертмыштлан ӱшанат.

Марий Талешке кечым икымше гана 1917 ий гыч палемдаш тӱҥалме. Тунам, Пӱрӧ олаште
эртыше Икымше Пӱтынь Российысе Марий-влакын погыныштышт тиде пайрем нерген марий
интеллигенций кумдан увертарен. Тыге марий ончылъеҥ-влак XX курымышто шке
эртымгорныжым кумдан да кӱкшын аклен ончалыныт.

Варажым Шыжа революций тургым, элкӧргӧ сар, шужен ий, у экономик политике,
коллективизаций, шучко 30-шо ийла, Кугу Авамланде Сар, а умбакыжым совет
идеологий тиде шонымашым ӱмылтеныт, атыланышыже пуэн огытыл.

1991 ийыште икымше гана Марий Талешке кечым угыч пайремдыме. Тидын деч вара
кажне ийыште тиде пайрем эртаралтеш.

Марий Элыште да вес кундем-влаште илыше марий-влак пайремлат. 1993 ий гыч Марий
Талешке кечым Эстонийыште пайремлат.



https://mhr.wikipedia.org/wiki/%D0%9C%D0%B0%D0%B9%D0%BE%D1%80%D0%BE%D0%B2-%D0%A8%D0%BA%D0%B5%D1%82%D0%B0%D0%BD

Майоров-Шкетан (тугак Шкетан, М. Шкетан алмашлӱм-влакым кучылтыт), (Яков
Павлович Майоров-Шкетан) (1898 Шыжа 17 Оршанке кундем Тошто Крешын ял — 16 Ага
1937) — марий сылнымутчо, прозаик, почеламутчо, драматург, журналист да мер
пашаеҥ. «Шкетан» алмашлӱм «шкет» але «шкетын» мут деч шочын.

Майоров-Шкетан Оршанке кундем Тошто Крешын ялеш 1898 ий 17 Шыжаште шочын. Кем
ургызо, йорло Логин Пагулын ешыште Яков Шкетан кумышо йоча. Еш нужна гыч
мучыштен огыл гынат рвезе тунемашак шонен, 1912 ий 8 Сӱремыште Ирмучаш
черке-приходской кок классан училищым пытарымеке, туныктышо-влакым ямдылыше
Кукарка оласе семинарийыш каяш шона. Кок гана пураш точыш, но семинарист радамыш
ыш логал.

1917 ийын Пургыж тылзыштыже Япыкым кугыжан армийыш нангайышт. Тыге кугу Октябрь
революцийым тудо позицийыште вашлие. Кужу жап ночко окопышто лиймыжлан кора
чотак явыга да черлана. Ий гыч тудым мӧҥго эмлалташ колтат.

Яков Павловичын ÿмыржö корно кыдале 1937 ий 18 Агаште кÿрылтын. Тудо Оршанке
районысо больницеш шодо пуалме чер дене колен. Вилям кочшо курныж гай шем
шулдыржым шарен, 1937 ийысе шучко жапын толмыжым ужын, писатель тÿргоч колянен,
тургыжланен. Черланымыжым шижын, тудо шкеак Оршанкыш эмлалташ каен, тöрланаш
шонен, но тушеч мöҥгеш пöртылын огыл.

Марий серызе-классикым калык тачат ик эн сайын пала да пагала. Тудын лӱмжым
Марий Элыште икмыняр объект нумалеш:



https://mhr.wikipedia.org/wiki/%D0%9B%D0%BE%D0%B3%D0%B8%D0%BD%D0%BE%D0%B2,_%D0%98%D0%B2%D0%B0%D0%BD_%D0%98%D0%B2%D0%B0%D0%BD%D0%BE%D0%B2%D0%B8%D1%87

Осмин Йыван (Иван Иванович Логинов) (1915 Вӱдшор 3, Провой кундем, Кушнэҥер ял)
— 5 Вӱдшор 1997) — марий серызе, кусарыше, Марий Элын Калык серызыже.

Иктешлен Каласаш гын, уста поэтна Нылге ий утла жапыште мыланна шуко оҥай книгам
савыктен, марий поэзийым палынак кÿшкö нöлталаш полшен, пойдарен. Тудо мемнан
коклаштак ила да пашам ышта, кÿлеш годым ой-каҥашым пуа, туныкта. А туддеч
тунемаш шукылан лиеш: налме темым сылнын почин пушат, мыскарам пурген колташат,
свежа мут ден интонацийым кычал муашат. Но эн тÿҥжö - илыш дене тöр ошкылаш,
шочмо калыкым сымыстарыше ой дене кумылаҥдаш. А тидлан - чон эре самырык лийже,
эре яндар сескемла йÿлыжö. Марий поэт-влакын, шке поэмылаштым поген, посна
сборникым лукмо опытышт тымарте уке ыле. Осминын тиде «Поэма-влак» сборникше ты
шотышто первый опыт. Осминын тиде сборнике адак весе нергенат ойла: моло марий
поэт-влак дене таҥастарымаште поэмым тудо утларак возен. Тудын первый «Дозор»
поэмыже 1933 ийыште возымо. Мутат уке, сылнылык шотышто тудо эше лушкыдо лийын.
Авторым тыште колхоз пасум комсомолецын оролымыжо тÿжвал велым веле, событий
шотышто веле интересоватла. Дозорышто ушло комсомолецын да тунам тудын суртшым
йÿлалтыше подкулачникын образышт, нунын социально-психологический характерышт,
конфликтышт тыште келгын почын пуымо огыл. Поэтын кокымшо «Яндар» поэмыже
сылнылык шотышто «Дозор» поэма деч сайрак гынат, тыштат гражданский войнасе
событийным садыгак тÿжвач гына ончен сÿретлыме. Герой-влак кучедалыт, кредалыт,
но нунын кöргö чоныштым почын пуымо огыл. Осминын поэмым возымо мастарлыкше «Ава
кумыл» (1936) поэмыштыже утларак почылтеш. «Ава кумыл» поэмыште колхоз ешын поян
пайремжым, колхоз илыш негызеш у еҥ-влакын кушмыштым, шоҥго аван чонжо
рвезештмым, калык сознаний вашталтмым поэт алал кумылжо дене, келгын почин пуа.
Еш пайремым тыште моткоч сылнын сÿретлыме. Тидын гоч поэт советский калыкын у
илыш дене, пиалан илыш дене илмыжым сÿретлен. Ава шочшыжым ончен куана, а вет
тудын ÿдыржö ден веҥыже - Совет власть ден Коммунистический партийын ончен
куштымо шочшышт. Сандене ава кумыл тыште шочмо элын кумылжо: Вот тыгай вет, ава
кумыл - эре шöртньö… А кушан мотор кумыл шочеш? Чот пеледше элна мыланна пешак
шерге, Чот йöратыше чоным почеш! Муро ден кÿсле сем тыште - советский еҥ-влакын
у кумылышт, пиалан кумылышт: Йоҥгалтеш пеш умбаке кÿсле кыл вес семын, Ялту
семын кÿслезын парняже модеш. Кузе эл вияҥеш, йыр пеледын, Илышлан чот келшен,
сылне мур кынелеш. Осмин шке произведенийжым шукыж годым пеш шыма, сылне,
куштылго йылме дене воза. Тиле качество поэты творчествыжым ятырлан кÿшкö
нöлталеш. Тудын шуко почеламутшым мурен лудаш лиеш. Теве тыгак «Ава кумыл»
поэмымыат куштылгын, мурен лудаш лиеш, молан манаш гын, тудо муро дене
негызлалтын. Осмин утларакшым колхоз паша нерген, пашам тыршен ыштыше колхозник
- влак нерген воза. У илыш, улаҥше колхоз, пеледше сад, куанымаш, пиал - чыла
тиде поэты творчествыштыже паша дене кылдалт шога.Теве «Патыр тукым» поэмым
налаш. Тыште чынжымак пасу пашам патырын ыштыше еҥ - влак сÿретлалтывныт. Война
годым пасу пашаште сеҥымашым поэт кугу кумыл дене акла, тудын патриотический
смысылжым почин пуа. Тыгак «Шöртньö шыже» поэмыштат шочмо элын поян да мотор
пÿртÿсшö колхоз калыкын пашам тыршен ыштымыж дене, тудын шке пиалже верч тыршен
кучедалмыже дене иктешлен сÿретлалтеш. «Ош шÿшпык - влак» поэмыштат автор мотор
ÿдыр - влакым йытыным моштен ончен куштымыштлан, кидпаша мастарлыкыштлан, шочмо
элнан патриоткаже - влак улмыштлан уло кумыл дене мокта. Икманаш, илыш ден у еҥ
- влакым поэты моктымыжо пашам моктымо дене кылдалт шога. Айдемын пиалже -
пашаште, манеш поэт. «Ава кумыл» поэмысе семынак «Сÿан», «Уна» поэмылаштат
колхозник - влакын образышт, у тÿcышт, у илыш йÿлашт сÿретлалтеш. «Уна» поэмыште
ава икшыве - влакым ончен куаныше еҥ гына огыл, а колхоз паша верч чот
тургыжланыше еҥ. Тудо шке икшывыжым мöҥгыштö гына вучен ок шинче, шкежат эргыже
деке Алтайыш шумеш уналыкеш коштеш. Тыге коштмыж годым тудо у илышым, у калыкым
утларак ужеш, шкежат икмыняр уэмеш. Моло поэмыже семын Осминын тиде поэмыжат
илыщым шымлыме негызеш, чын илыш негызеш возымо. Тиде поэма нерген поэтын первый
шонымашыже 1955 ийыштак шочын. Тунам автор Алтайыш йыдал чиен коштшо марий ватым
ужын кутырен; тиде марий вате йыдалжылан верч корнышто кузе вожыл коштмыж нерген
каласкален. Туге гынат, поэмы тÿҥ содержанийжылан автор тидым огыл, а марий
ÿдырамашын илышым кузе умылымашыжым да аклымыжым налын. Поэмын тÿҥ идейже
общественный интересым личный деч кÿш шындымаш. Тидым ме У Торъял пасушто
колхозный йытын верч аван тургыжланымыж гоч ужына. Тидлан омыл мо ава Алтаеш
ынеж код! Шкенжын чап пашажым тудо сурт сомылка дене ок вашталте. Тыште поэмы
тÿҥ содержанийже, тÿҥ идейже. Икманаш, поэт мемнан элыште коммунизмым таче тырен
чоҥышо рядовой колхозникын образным сÿретлен. Осминын ятыр моло поэмылажат
тыгаяк улыт. Нуным лудшо калык йöратен лудаш тÿҥалеш. Осмин Йыван - шочмо
муркаван ик эн чолга турийже. Тудын стихшым да поэме-влакшым луды лекмек, марий
тÿрын шонанпылжым ужмыла, чевер кече лекме годым шиялтыш йÿкым колмыла чучеш.
Нуно вия шÿлышан, мурсеман улмышт, ушан оным пуымышт дене чонетым тарватен
куанларат. Кудло ий утла Иван Иванович марий сылнымут садвечыште пашам нойыде
ыштен, кумол наре книгам савыктен луктын. А мураланыш корныжо эше нылымше
классыште тунеммыж годымак тÿҥалын. Тудын пиалешыже, школышто литературлан
кумылаҥдыше туныктышо-влак лийыныт. Иктыже, Сидоров Никифор Сидорович, Изи
Корамас марий-С.Г.Чавайнын шочмо ялже гыч. Озаҥыште тунеммыж годым марий
серызе-влак дене вашлийын, нунын нерген йоча-влаклкн каласкален, ятыр
почеламутым наизусть ойлаш туныктен. Весыже, Татьяна Дмитриевна Атлашкина, марий
художник Елизавета Дмитриенвна Атлашкинан шÿжарже лийын, акаж нерген моктанен
каласкален, тудын сÿретан альбомным школыш конден ончыктылын. Кумшыжо, Иван
Васильевич Коротков, Озаҥ олаште учительский семинарийым тунем мытарен да
В.М.Васильев (Ӱпымарий), И.С.Ключников (Палантай), М.С.Герасимов (Микай) дене
келшен илен, нунын нерген вара литератур касым эртарен, Палантайын мурыжим
туныктен.

Марпеттехникумышто тунеммыж годым ончыкылык поэт литературный кружокын ик чолга
членже улмашын. Йошкар-Олаште лекше газет да журналлашке возен шоген. Тудо
педагог пашалан ямдылалтше, школ да йоча-влак илыш дек шÿманын. Санденак икымше
почеламут сборникшым «У тукым» манын, нунылан пöлеклен. Варажат Осмин Йыванын
творчествыштыже йочавлак илыш кугу верым налын шоген: йомак, поэме, весела
почеламут да муро-шамычым иктыш чумырен, книга-влакым луктын: «Шочмо мланде»
(1948), «Ужар жап» (1957), «Янлык пайрем» (1957), «Поро кече» (1963),
«Йомак-влак» (1967), «Летчик» (1973) да тулеч молат. Нуно йоча-влаклан моткоч
келшеныт. Молан манаш гын, тидлан чатка рифме, шуко междометий (марий йылме
тудлан пеш поян), ушеш вочшо чевер эпитет, сылне танастарымаш чот полшеныт.
Кугемдыде каласаш лиеш: самырык тукымлан Осмин Йыван кумдан палыме поэт лийын.
Сандене школлашке, пионер лагерьлашке тудым чÿчкыдын ÿжыныт, лудмыжым шулен каен
колыштыныт, совым кырен ужатеныт… Ий гыч ийыш поэтын сылнымут диапазонжо
кумданын толын, содержанийже келгемын, йÿкшö яндарештын, тÿрлö чия дене
пойдаралтын, произведенийлашке марий пÿртÿсын сÿретше-влак ешаралтыныт. Вет
Осмин Йыванын илышыже пÿртÿс деч нигунам йÿкшен огыл. Шочын тудо 1915 ий 21
мартыште Звеногово районысо Кушнэҥер (кызт Дубовка) ялеш. Ял йыр кугу чодыра
гÿжлен шоген.Кÿжгö пÿнчö, кож, ваштар, утларакшым тумо кушкыныт. Садланак,
очыни, ялжымат «Дубовка» маныныт. Чодыраште шагал огыл ер, эҥер лийыныт,
янлык-влак тÿсленыт. А пасу ошман, киндым кушташ келшыдыме. Сандене Керебеляк
марий-шамыч пеш ожнысек кол кучаш, сонарыш кошташ, чодыра руаш, тегытым шолтен
лукташ тунемше лийыныт. Йыванат изинек кугыеҥ-влак дене пырля кожлашке коштын.
Теве икмыняр корным «Керебеляк» почеламутшо гыч налына:

Ончалына поэтын «Элнет» почеламутшым. Элнет – С. Чавайн манмыла, марий эҥер,
Юлын ик мотор «шольыжо». Тудо Параньга, Морко, Волжск, Звенигово районла гоч
йоген эрта, Марий Элын историйже гыч ятыр лончым переген ашна. Яндар вÿд, эмлыше
юж, чечен пÿртÿс калыкнам акрет годсек шке декышт лишемденыт, у вийым, волгыдо
шÿлышым пöлекленыт. Элнет воктене талук мучко тыште илыше марий-влакын йÿкышт
шоктен: чодырам руэныт, тегытым шолтеныт, колым кученыт, сонарыш коштыныт. Паша
куштылго лийын огыл, да калыкшат тÿҥ шотышто утларакшым поян чодыра оза-влаклан
веле ыштеныт. Сандене южгунам тыште икте-весе ваштареш товадан шогалын лÿшкеныт.
Элнет воктене, ваштар курыкышто, пеш тошто да кугу тумо кызытат шога, калык
тудым «Пугачев тумо» манеш. Озан ола воктене сеналтмеке, кресаньык восстаний
вуйлатыше, Элнетым вончен, канаш тышак шогалын.

Осмин Йывн – устно-поэтический творчествын ик эн тале мурызыжо. Тудо икмыняр
шÿдö марий калык мурым поген. Ик ужашыште «Марий муро» сборникеш 1945 ийыште
лектын. Поэт фольклорын кугу вийжым, сылнылыкшым пеш сайын пален, шке
творчествыштыже моштен кучылтын. Тыгерак тудо шкенжын стильжым пойдарен да
рашемден. Осмин Йыван музыкам чот йöратен, шÿм-чон деке тудым лишемден. Умылаш
тидым йöсö огыл, веет поэзий ден музык эре акак-шÿжарак гай лийыныт, а
почеламутым возышо поэт-влак композитор-шамыч дене кылым кученыт, сылне мурым
пырля возеныт. Осмин Йыван – шкежат тале гармончо, баянист. Изинек сылне йÿкан,
шÿмеш пижше муро-влакым, колын, ушеш кодаш тыршен. Сандене тудын мутшылан возымо
Н. Сидушкинын, А. Искандаровын, Л. Сахаровын, К. Смирновын, В. Алексеевын, В.
Даниловын мурсемышт моткоч сылне, умылаш лийше. Осмин Йыван тыгак Э. Сапаевын
«Акпатыр» икымше марий опержын ик либреттистше. Иван Ивановичын слогшо лывырге,
сылнын йоҥгалтше, тушко шочмо йылмын тÿрлö ойыртемжым келыштарен пуртымо.
Сандене тудын произведенийже-влакым вес йылмыш кусараш куштылго лийын огыл:
икгай идиомжо тушто шагал. Эсогыл марий йылме гыч кусарыше Моско поэт А.
Казаковат тиде нелылыкым южгунам сеҥен кертын огыл. Кугу Ачамланде сар жапыште
Осмин Йыван келге патриотический шÿлышан, фашист-влак ваштареш лÿдде кредалаш
ÿжшö, фронт да тыл герой-влакын подвигыштым моктен мурышо ятыр произведенийым
возен. Нуно калыкын пагалымыжым сулен налыныт. «Совет Союз Герой Суворов нерген
муро» , «Геройым вашлиймаш», «Мемнан уремыште пайрем», «Ой, кодалеш, кодалеш»,
«Родина», «Фронтыш марий ÿдырлан серышыже» да молат лудшын шÿмешыже пале кышам
коденыт. Тушто – ойырлымашын кочыжо, шучко кредалмаш, сенен толмеке куандарыше
вашлиймаш. Кредалме пасулаште совет калык пеш шуко салтакшым йрмдарен гынат,
волгыдо Сенымаш Кечым лишемден сенен. Тиде исторический событийлан поэт «Онар»
сборникшым пöлеклен.

Тыгодымак Осмин публицистика шÿлышан кок поэме очеркым возен – «Шайра» да
«Передовик» колхозын отчетшо. Мо нерген? Фронтовик-влак деч толшо письмалан
колхозник-шамыч тÿшка вашмутым ямдылат. Тыгай формо сар жапыште кумдан шарлен
ыле, ятыр лÿмлö литератор да журналист тудым шке произведенийыштышт кучылтыныт.
Сар годам Осмин «Марий коммуна» газетыште ял озанлык отделым вуйлатен шоген,
паша сомыл дене чÿчкыдын тудлан яллаште лияшыже логалын. Да поэт шке шинчаж дене
ужын, кузе колхозник-влак ( тÿҥ шотышто ÿдырамаш да самырык ÿдыр ден
рвезе-влак), шкем чаманыде, лым лийде колхоз пашам шуктен толыныт. Чыла тидым
Осмин поэме-рапортлаштыже ончыктен, волгыдо ÿшаным пуртен коден. Налына тудын
«Оҥгыран гармонь» поэмыжым (1978). Формо шот дене тудо пеш проста – тыглай ныл
стопан хорей, да мут-влакшат куштылго улыт – йоҥгалтше, тÿрлö чиян. Туге гынат
Осмин паша дене илыше еҥым, тудын кöргö тÿняжым тÿжвак луктын кертын. Поэмыште
тÿҥ вер чапым налше лÿмлö интеллигент-влаклан ойыралтын – С. Чавйн ден С.
Николаев ( «кок Сергей да кок йолташ»), М. Казаков. Мирон Чойн, кок Мухинмыт,
Шкетан, Содорон, Ефруш, Ипай, Элнет Сергей, Ток, Колумб, Эрыкан, Микай, Ялкайн,
Юзыкайн да шуко молат. Тÿрлö верыште шочын-кушшо, марий культурым кÿш нöлталше
писатель, музыкант, ученый, артист-влакым автор пуйто ик пеледыш аршашыш
чумырен. Оҥгыран гармонь йÿк почеш нуно Чавайотыш погынат. Поэмысе ший онгыран
гармоньжо – тиде поэзийын символжо, условный тамгаже. Тудо у илышым сöрастарен,
марий культурым виянден шогышо еҥ-влакым моктен мурымым ончыкта.



https://mhr.wikipedia.org/wiki/%D0%9B%D0%B0%D0%B2%D1%80%D0%B5%D0%BD%D1%82%D1%8C%D0%B5%D0%B2,_%D0%93%D1%83%D1%80%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

1933 ий 4 шыжа тылзын Морко кундем Семисола ялеш шочын. 1950 ийыште Морко
кыдалаш школым тунем пытара. 1953-1958 ийлаште Н.К.Крупская лӱмеш Марий
кугыжаныш педагогик институтышто национальный школлан руш йылме да литератур
пӧлкаште тунемын. Институтым тунем пытара да Морко район школлаште руш йылмым
туныкташ тӱҥалеш. 1962-1965 ийлаште Марий пединститутышто марий йылме да
литератур кафедрын аспирантше. Шанче вуйлатышыже профессор Н.Т.Пенгитов лийын.
1967 ий Тарту университетыште (Эстоний) "Волжский говор марийского языка"
кандидат диссертацийжым арален. Тиде пашаштыже говорын фонетике да морфологий
ойыртем ончыкталтын. 1967-1974 ийлаште Одо Элыште Глазовысо педагогик
институтышто руш йылмым туныктен.1974-1985 ийлаште Марий кугыжаныш университетын
руш кафедрын доцентше лиеш. 1985-1998 ийлаште кафедрын заведующийжылан пашам
ышта, Марий институт образований руш йылме да литератур кафедрын доцентше лиеш.
1998 ий гыч Марий кугыжаныш университетын руш да чумыр йылмышанче кафедрын
профессоржо. Лаврентев Г.И. 1994 ийыште Марий кугыжаныш университетын
советыштыже кугу шымлымашым арален. Тиде "Морфемная структура слова и
словообразования в современном марийском языке" диссертацийже лийын. Йылмызын
возымыжын кӱлешлыкшым, келгын лончылен моштымыжым кӱкшын аклен, тудлан филологий
наука доктор кӱкшӧ учёный лӱмым пуат. Г.И. Лаврентьев диалектологий, фонетике,
морфологий, морфемике, марий йылмын истори грамматикыже, орфографий йодыш, марий
да руш йылмым туныктымо методике шанче статья-шамычым луктын. Учёный-йылмызе
лывырге чон шижмашан, илышыште порым, чыным йӧратыше лийын. Филологий наука
доктор Гурий Иванович Лаврентьев илышыште, шочмо йылмым шымлымаште эреак уым
кычалше, тыршыме койыш дене илыше, тыпланыде, суапым ыштен шогышо айдеме.



https://mhr.wikipedia.org/wiki/%D0%9A%D1%80%D1%83%D0%BF%D0%BD%D1%8F%D0%BA%D0%BE%D0%B2,_%D0%90%D1%80%D0%BA%D0%B0%D0%B4%D0%B8%D0%B9_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Аркадий Степанович Крупняков (1919 Ага 22, У Роҥго кундем Шнаран сола – 24
Шорыкйол 1994, Йошкар-Ола) – серызе, драматург, журналист.

Аркадий Степанович кресаньык ешеш шочын. Шым классым пытарымеке паровоз
машинистлан тунемаш пурен, тыгак механикын полышкалышыжлан кӱртньо корнышто
пашам ыштен. Идым тылзын 1942 ийыште Йошкар Армийыш каен. Кугу Ачамланде сар
годым Аркадий Степанович командир отделений лийын, тыгак политрук ротын
алмаштышыже, взводын командирже, фронт газетын корреспондентше. 1942 ийыште
Ленинград фронтыште сарлыме годым, бой коклаште тудо возен шке икымше
приключенческий повестьым «Белые ночи». Сар деч вара Аркадий Крупняков Марий Эл
да Татарстан икмыняр газетыште тыршен. 50-ше ийла тӱҥалтышыште тудо Белогорск
олашке илаш вончен да «Крымская правда» газетыште пашам ышташ тӱҥалын.

Тиде жап гыч Аркадий Степанович исторический романым возаш кумылаҥын. 1961
ийыште лектын икымше роман «У моря Русского». Тиде роман А.С. Крупняковлан
лӱм-чапым конден. 1968 ийыште Аркадий Степанович СССР писатель ушемыш пурен.
Вара писатель «Марш Акпарса», «Лада», «Раскол», «Есть на Волге утёс», трилогий
«Гусляры» произведенийым воза. Нунын коклаште шукыжын историй жанрыште возымо
улыт. Тыгак Аркадий Степанович икмыняр пьеса-влакым возен, кудым зритель-влак
Йошкар-Оласе Руш Драматический театрыште куанен ончат. «Расплата» пьеса почеш
спектакль I-ше степенян дипломым Всесоюный драматический театр ончымашыште Моско
олаште налын. «Марш Акпарса» почеш постановка Руш Драмтеатрын шӧртньӧ фондышкыжо
пурен. 1989 ийыште Йошкар-Олаште икымше фантастический роман А.С. Крупняковын
«Амазонки» лектын, а 1993 ийыште «Амазонка-влакын» шуйнымаш – «Пояс Ипполиты».
Тиде пытартыш произведений А.С. Крупняковын лийын. Кызыт Аркадий Степановичын
пашажым тудын эргыже шуя, Россий да Украинын писатель Ушемын членже Сергей
Аркадьевич Крупняков. Кызыт тудо еш дене Севастополь олаште ила.



https://mhr.wikipedia.org/wiki/%D0%9A%D0%BE%D1%80%D1%88%D1%83%D0%BD%D0%BE%D0%B2,_%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Коршунов Константин Максимович (14 ӱярня 1929 ий, Кӱчыкэҥер ял, Шернур кундем –
12 пеледыш 2001 ий) - Марий АССР сулло артистше, РСФСР тӱвыран сулло пашаеҥже,
Марий АССР Кугыжаныш премийын лауреатше, СССР серызе ушемын членже, актёр,
серызе, драматург, режиссёр.

Йоча жапше нелын эртен: 1942 ийыште ачаже фронтышто колен, кок ий гыч аваже ош
тÿня дене чеверласен. Койсола шымияш школым тунем пытарымеке, 1946 ийыште
Константин Коршунов Шернур кундемысе мланде пашам виктарыше пӧлкаште
агротехниклан пашам ыштен. Художественный самодеятельностьыш коштын,
драматический кружокын ик эн чолга еҥже лийын. 1948-1949 ийлаште Марий кугыжаныш
филармонийыште хорын артистшылан тыршен. 1949 ийыште МАССР Министр-влак Советын
сымыктыш паша шотышто виктемын направленийже дене Ленинградысе А.Н. Островский
лÿмеш театр сымыктыш институтын актёр отделенийышкыже тунемаш пурен. 1954
ийыште, тушто дипломым налмеке, М. Шкетан лӱмеш Марий кугыжаныш драме театрыш
пашаш толын. Тыште кандаш ий тыршен. Актёр сомылжо сайын воранен. «Салика»
спектакльыште Эчукын рольжым модмылан 1959 ийыште РСФСР тӱвыра министерствын I
степенян дипломжо дене палемдалтын. Драматург семынат шуко тыршен. 1960 ийыште
Марий кугыжаныш театрыште К. Коршуновын «Илыш корнышто» драмыже шындалтын. Тыште
автор ик тÿҥ рольым модын. Тиде ийынак Константин Коршуновлан «МАССР-ын сулло
артистше» почётан лÿмым пуымо. 1962 ий шорыкйол тылзыште К. Коршунов
Радиовещаний да телевидений шотышто кугыжаныш комитетыш пашаш куснен. Тыште 1975
ий марте режиссёрлан тыршен. Тиде жапыште тудо шынден 40 утла радио-,
телеспектакль да радиопьеса-влак. 1975-1980 ийлаште МАССР писатель ушемын
литконсультантше лийын. 1981-1986 ийлаште М. Шкетан лÿмеш Марий кугыжаныш
театрын сылнымут ужашыжым вуйлатен. Вара серызе-профессионал семын тыршен. 1969
ий гыч СССР серызе ушемын членже лийын. 1985 ийыште Константин Максимович Марий
АССР Кугыжаныш премийын лауреатше лийын.



https://mhr.wikipedia.org/wiki/%D0%9A%D0%BE%D0%BB%D1%8B%D0%B7%D0%BE

Ко́лызо — колым кучышо айдеме. Колызын пашаже сонарзе да саскам погышо-влакын
сомылышт дене пырля айдемын ик эн тошто паша радамышке пура. Акрет жапыште,
кунам айдеме эше мландым кӱнчен, пакчасаскам куштен моштен огыл, колызо-влак
шкеныштым да ешыштым пукшеныт, колым шыллан вашталтеныт. Тудо жапыште
колызо-влак шке тӱшка дене иленыт, икте-весылан полшен, ваш-ваш кутырен келшен
тыршеныт. Кызытат тыгай тӱшка-влак Индийыште, Касвел Африкыште кодыныт. Ондак
колызын пашаже ешым пукшашлан кӱлеш лийын гын, кызыт (утларакышым пӧръеҥ-влак)
кол кучымашыш каныш семын каят. Адакшым, южо-влаклан кол кучымаш профессийыш
савырна.



https://mhr.wikipedia.org/wiki/%D0%9A%D0%B5%D1%87%D1%8B%D0%B2%D0%B0%D0%BB%D0%B2%D0%B5%D0%BB_%D1%84%D0%B5%D0%B4%D0%B5%D1%80%D0%B0%D0%BB_%D0%B9%D1%8B%D1%80%D0%B2%D0%B5%D0%BB

Кечывалвел федерал йырвел (рушла Ю́жный федера́льный о́круг) — Российын Европо
ужашыштыже, кечывалвелне чоҥымо административ формирований. Россий президентын
кӱштыкшӧ почеш 2000 ий Ага тылзын 13 кечынже ышталтын. Дмитрий Медведевын 2010
ий 19 Шорыкйол кечысе кӱштыкшӧ почеш, Кечывалвел федерал йырвел гыч Йӱдвел
Кавказ федерал йырвелым ойырымо.

Касвелне Украин дене мланде гоч да вӱд гоч чек уло. Эрвелне - Казахстан дене.
Кечывалвелне Абхазий дене да Йӱдвел Кавказ федерал йырвел дене пошкудо улеш.

Чоҥалтмеке, тиде йырвел Йӱдвел-Кавказ лӱмым налын. Но 21 Пеледышыште, 1149 №-ан
кӱштык почеш Кечывалвел лӱмым налын.

2004 ий 13 Идымыште Россий президент Владимир Путин каласен: Йӱдвел-Кавказ
регионысо мер илыш да экономик экшык-влак экстремизм шонымаш-влакым шочыктат.
Чечня да Дагестаныште пашадымылык кушкеш. 2004 ийлан Россий мучко кокласе
пашадар 6739 теҥге ыле, Кечывалвел федерал йырвелыште 4648 теҥге. Пашаеҥ-влаклан
окса шуко жап тӱлалтын огыл, йоча-влакын колымаш кушкын.



https://mhr.wikipedia.org/wiki/%D0%9A%D0%B0%D1%87%D0%B5-%D0%B2%D0%BB%D0%B0%D0%BA_(%D0%B3%D1%80%D1%83%D0%BF%D0%BF%D0%B0)

Каче-влак — марий семлык тӱшка, тӱҥ шотышто такмак-влакым у сын дене
йӧҥгалтарыме дене чапланен. Икымше мурышт «Тойки-мойки» ыле. Группышто тӱҥалтыш
гыч Сергей Попов ден Валерий Чиванов улыт, кумшо мурызо кызыт — Михаил Басов.
Тыгак, «Каче-влак» «Вената» дуэт, Лариса Сидоркина дене пырля йоҥгалтарат.

Вич ий жапыште «Лийнем пеленет» альбомым луктыныт. Пытартыш жапыште «Каче-влак»
лирик сынан муро-влакым йоҥгалтараш тӱҥалыныт. Светлана Яндукован семже почеш
возымо ныл мурым мурат. «Каче-влак» Марий Элыште гына огыл, Озаҥ, Моско,
Санкт-Петербург, Екатеринбург, моло олалаштат концерт-влак дене коштыт.



https://mhr.wikipedia.org/wiki/%D0%9A%D0%B0%D1%80%D0%BC%D0%B0%D0%B7%D0%B8%D0%BD_%D0%93%D1%83%D1%80%D0%B8%D0%B9

Гурий Эвайн (Гурий Гаврилович Карамзин) (чимарий лÿмжö — Эвай Кутлукай (рушла
Кутлубай Ибаев)) (1882 Ӱярня 15 — 11 Ага 1938) — йылмызе, туныктышо, сотемдарче,
серызе-фольклорист, педагог-методист, доцент, мер пашаеҥ. Пошкырт Элысе Эшым
(Ишимово) ялын эргыже. Уста йылмызе 50 наре статьям возен, марий йылмышанче
йодыш дене ятыр книгам да брошюрым луктын, тÿрлö лудшаш книгам савыктен. Шанчызе
марий йылме вияҥме верч чот тургыжланен, сылнымутан йылмым чоҥымаште пеш кугу
пашам ыштен, ятыр у мут дене пойдарен. Орфографийым тöлатыме да марий йылмым
латинлыме пашан онаеҥже лач Гурий Кармазин лийын. 20-30 ийлаште Г. Г. Кармазин
ден В.М. Васильев ик эн тале йылмызе лийыныт. Сылнымут тÿняштат Гурий
Гавриловичын лÿмжö палыме. Ты пашаш тудо революций деч ончычак ушнен. Г.
Кармазин шуко школлаште туныктымо пашам вÿден шоген, публицист улмыжат кушкашыже
полшен. 1918 ийыште тудо Озаҥ олаште савыкталт шогышо «Куралше» ялозанлык марий
журналын редакторжо лийын. Г. Г. Кармазинын ÿмыржö кужуак лийын огыл. Но ты
кÿчык илышыжат тудлан 40 наре тÿрлö пашам кодаш ситен. Нунын коклаште 9 букварь,
3 грамматике, 20 утла шымлыме статья да тулеч молат. Шочмыжлан 100 ий теме лÿмеш
1982 ийыште шанче конференцийым эртарыме да тудын материалжым посна книга дене
лукмо. Гурий Кармазин марий, руш, суас, немыч да финн йылмым пален. Пошкырт
мландыште, шочмо Эшым ялыштыже, шымлызе лÿмеш историк-краевед тоштерым почмо.
Тиде ялынак школжо шанчызын лÿмжым нумалеш. Йошкар-Олаште Кармазин урем уло.

1882 ий 4 (15) Ӱярня кечын Ӱпӧ губернийысе Пÿрö уездысе Чураев волостьысо
Ишимово (кызыт Пошкырт Элысе Мишкан кундемыш пурышо Эшым) ялыште кресаньык ешеш
шочын. Ачаж ден аваже моло семынак мланде паша дене пöрдыныт, киндым куштеныт,
кужун вучымо эргыштымат ты пашаланак йöршö лийже манын, онченыт. Ондак Гурий
ялысе школышто тунемын, тудым 1896 ийыште тунем пытарен. Тыге рвезе тÿҥалтыш
шинчымашым налын. Книгалан шÿман рвезым тиде гына, мутат уке, куандарен огыл. Но
революций деч ончыч марий йочалан шинчымаш тÿняш кок корно веле лийын:
инородческий манме учительский але духовный семинарийыш. Г. Кармазин учительский
семинарийым ойырен налын. Тыге 1896 ийыште сорла тылзын 20-шо кечынже Гурий
Кармазин Пÿрö оласе учительский семинарийыш тунемаш пурен да 1901 ийыште пеледыш
тылзын 8-ше кечынже тунем лектын. Пÿрыштак тынеш пурен, да тыге Эвай Кутлукай
Гурий Гаврилович Кармазиныш савырнен. Векат, тынеш пурымыж годым тудлан кресача
шотеш Пÿрö уездысе калык училище-влакын инспекторышт Гавриил Евстафьевич
Кармазин лийын – чимарий икшывылан шке фамилийжым пуэн.

Тиддеч вара самырык туныктышо шкеж гаяк марий йоча-влаклан шинчымашым пуаш
тÿҥалеш, лу ий утла эрвел марий коклаште тÿрлö школлаште туныктышылан шога. А
1912 ийыште марий кундемышке кусна да туныктымо пашам умбакыже шуя.

1916 ийыште Г. Г. Кармазиным кугыжаныш армийыш налыт. Ончыч Иркутск олаште
военный училищыште тунемеш, тыште младший офицер лиеш, вара запасной полкышто
шога, румын фронтышто кредалеш. Армийыште лиймыж годымат Гурий Гавриловичын ушыж
гыч калыкна нерген шонкалымаш лектын огыл. Тудо ты темылан статьям серен да
«Ӱжара» газет редакцийыш, Озаҥыш, колтен. Возымыжо 1918 ийыште 2-шо номереш,
шорыкйол тылзын 9-ше кечынже, «Мален ида код!» вуймут дене лектын.

1918 ийыште, армий гыч пöртылмекыже, Томск уездыште адак школ пашаш кусна. Тыште
тудо 1923 ий марте ила. Школлаште туныкта, инспекторлан шога, Томск губернийысе
просвещений пашаеҥ ушемын правленийыштыже уполномоченный лиеш.

1918 ийыште Гурий Кармазин Озаҥ университетыш тунемаш пура да экстерн дене тунем
лектеш.

1923 ийыште Гурий Гаврилович марий кундемыш пöртылеш. Краснококшайскыште Г. Г.
Кармазин ончыч Мароблоно пеленсе научно-методический бюрон секретарьже лийын.

1926 ийыште Г.Г. Кармазин Москош илаш кусна. Тыште тудо 1926-1927 ийлаште
комвузышто марий йылмым туныкта. Тышечынак Москосо Эрвел калык-влак Институтын
РАНИОН (Российская ассоциация научно-исследовательских институтов общественных
наук) пеленсе аспирантурыш пура. Тыште академик Н. Я. Маррын вуйлатымыж почеш
наукым шымлаш тунемеш. 1929 ийыште аспирантурым тунем пытара да Озаҥ олаш
Восточно-педагогический институтыш пашам ышташ толеш, марий йылмым туныкташ
тÿҥалеш, доцент лÿмым налеш.

1930 ийыште, МарНИИ-м почмек, Йошкар-Олаш пöртылеш да МарНИИ-ште шанче пашаеҥ
лиеш. Тушто йылме секторышто пашам вияҥден колтен, марий йылмым шанче могырым
талын шымлен. Гурий Гаврилович тушто ÿмыржö кÿрылтмешке тыршен.

1901 ийыште, Пÿрö семинарийым пытарымеке, самырык туныктышо шкеж гаяк марий
йоча-влаклан шинчымашым пуаш тÿҥалеш. Лу ий утла эрвел марий коклаште тÿрлö
школлаште туныктышылан шога. 1908-1910 ийлаште Г. Кармазин марий тÿҥалтыш
школлан лудшаш книгам (хрестоматийым) ямдылен. Тушко тудо калык мурым, йомакым,
туштым лыҥ пуртен. Учебникшылан ятыр ойлымашым К. Ушинскийын, Л. Толстойын, В.
Водовозовын хрестоматийлашт гыч налын.

1912 ий мучаште Гурий Гаврилович Марий кундемын Вӱрзым уездышкыже толеш. Шочмо
кундем деч öрдыжкö куснашыже тудым революций тургым тарватен. Пÿрö оласе
революций демократ-влак дене кылым кучымыжлан, тÿрлö листовкым шемер калык
коклаште шолып шаркалымыжлан 1908 ийыште полиций тудым арестоватлен, да Гурий
Кармазин ик жап тюрьмаште шинчен. Тюрьма гыч лекмекыже, кугыжан чиновник-влак
Ӱпö губернийыште туныкташыже эрыкым пуэн огытылат, эрык шонымашан туныктышылан
пошкудо Виче губернийыш каяшыже логалын. Ончыч Китня (кызыт Марий Тӱрек
кундемыште), вара Ядыкплак (кызыт У Торъял кундемыште) черемис училищылаште
туныктен. Тушко шымлызе ик оҥай шонымаш дене миен: марий йылмын вӱрзым
наречийжым шымлаш. Историй документла гыч пале: Гурий Гаврилович 1905-1908
ийлаште Озаҥ университет пеленсе эртымгорно, археологий, этнографий обществыш
эрвел марий илыш йÿла нерген возымо материаллам колтыл шоген.

Революций деч вара Томск губернийысе школлаште ыштен, а 1924 ийыште Йошкар-Олаш
толын. Марий кундемыште Кармазин педагогический институтын преподавательже
лийын, марий совпартшколышто туныктен.

20-шо ийла мучаште Озаҥысе восточно-педагогический институтышто марий йылмым
туныктен. Чумыр туныктымо пашаже 20 ий утла шуйнен. Тиде жапыште Гурий
Гаврилович марий йылме дене ятыр учебникым серен.

Г. Г.Кармазинын возымо икымше учебникше – «Тÿҥалтыш марла букварь» – эше 1914
ийыштак лектын. Тиде ийыштак школлан возымо икымше книга-влак шочыныт. Нуным Г.
Г. Кармазин да В.М. Васильев ямдыленыт. Книга-влакын лÿмышт – «Наглядный
черемисский букварь и первая книга для чтения на луговом наречии», «Наглядный
черемисский букварь и первая книга для чтения на восточном наречии». Нуно 1914
ийыште Озаҥыште савыкталтыныт. Варажым саемдыме букварь 1918-1929 ийлаште эше
шуко гана лектеден.

20-шо ийлаште кугыеҥ-влакым туныкташ «Тунемза, тунемза, тунемза» (1924), «У
пасу» (1925), изирак-влаклан «Мут пале» (1925), «Тунем» (1927, 1929)
букварь-влакым савыктен луктын, кок ужашан «Тÿҥалтыш кнага» (1930) лÿман
учебникше печатлалтын. Кугыеҥ-влаклан тыгак «Материалы к изучению марийского
языка» кнагаже 1925 ийыште савыкталтын. Г. Кармазин чылаже 9 букварьым ямдылен.

Но тунемше-влаклан возымо эн кугу кнагаже «Марий йылмэ лончыш» лийын да 1926
ийыште 2 том дене лектын. 1929 ийыште тудо угыч савыкталтын. Тиде кнага школлан
веле огыл, шанчыланат кÿлешан лийын. Тудо марий йылмым икымше гана тÿрлö могырым
шымлен ончыктен.

20-шо ийлаште школлан ямдылыме учебниклаштыже шке гыч возымо почеламутым,
ойлымашлам пуртен. Шке учебникше-влаклан Г. Эвайн «Ю», «Агроном», «Илья», «Корак
модыш», «Лавыра Шумат» да моло изи ойлымашлам возен. 1935 ийыште Моско олаште
«Марий грамматик. Морфологий» книга савыкталтын.

Гурий Гаврилович 20-шо ийласе йылме чоҥымашын чолга участникше лийын. Тудо марий
кундемыш 1924 ийыште толын да вигак йылме пашан рÿдö йогынышкыжо верештын. Шочмо
калыкше верч тургыжланыше еҥ йылме вийныктарыме пашаш вуйжыге шуҥгалтын, марий
йылмым илышыш пуртымаште (тунам тыгай термин лийын) ик эн тале йылмызе лийын.
Тудын кидше да пÿсö ушыжо логалде тунам, 20-30 ийлаште, ик йылме сомылат
ышталтын огыл, манаш лиеш. Тудо В. М. Васильев семынак чыла вере шуын, уш-акылже
чылалан ситен, мутерым пойдарымаш ма тиде але марла возымашым тöремдымаш,
школлан учебниклам ямдылкалымаш але шанче пашам виктарымаш. Но эн келге кышам
тудо марий тÿвыра илышыште литератур йылмым вораҥдыме сомылжо дене коден. Марий
литератур йылмым вияҥдыме корнышто Г. Г. Кармазин кок кугу суапым ыштен коден.

Тыштыжат, туштыжат тудо шкенжым тале йылмызе, марий йылмын ончыкылык корныжым
чын ужын моштышо шанчызе семын ончыктен. Тудын тыршымыжлан кöра тунамсе марий
йылме ятырлан ончык тошкалын, лывырген-сöрастаралтын, у, социализм илышым чоҥаш
йöрышыш савырнен.

Марий йылмышанче тÿняш Г.Г. Кармазин 1918 ийыште толын. Тунам шымлышын «Основы
транскрипции языка мари» лÿман статьяже Озаҥ олаште савыкталтын. Тыште Кармазин
марий фонетике ден грамматикын южо могыржым шымлен лектын. 20-шо ийлаште утларак
шымлымаш пашам тÿҥалын. 1924 ийыште Гурий Гаврилович марий кундемыш толын. Лач
тиде жапыште йылме йодыш нерген кугу ÿчашымаш каен шоген. Тудат йылмым чоҥымо
пашаш кумылын ушнен. Облоно-н шанче-методика бюрож пелен улшо у мутым ыштыше
комиссийыш пурен. 1924 ийыште лингвистике терминын да литератур йылмыш пуртышаш
шомак-влакын спискыштым ямдылен. Национальный паша вияҥмаш тÿҥалме годым
фольклор да диалектологий материалым поген, шке гыч шонен, тунемме
пособий-влакым возен.

Шымлызе марий йылмын эртымгорныжым ончен лектын да теоретический материалжым
кумдан шымлен. Кармазинын тыгай пашаже-влак возалтыныт: «О склонении имен
существительных и об установлении количественных падежей в марийском языке»
(«МАО» журналеш), «Из истории финно-угорских гласных в исходе именительного
падежа единственного числа имен с двусложной основой в марийском языке»
(аспирантурышто тунеммыж годым возен, тудо 1928 ийыште СССР Наука академийын
10-шо номеран «Доклады» бюллетеньыштыже савыкталтын) да тулеч моло.

30-шо ийла тÿҥалтыште тудо ятыр шанче статьям рушла возен да тÿрлö шымлыме паша
сборникешат, посна брошюра денат савыктен луктын. («О происхождении
словообразовательных суффиксов глаголов в марийском языке» (1931), «Практические
задачи по развитию марийского языка», «Основные положения построения марийского
алфавита», «Об орфографии, фонетике и морфологии марийского языка», «Падежи в
марийском языке», «Парные и сложные слова в марийском языке», «Принципы
построения грамматики марийского языка» да молат).

1936 ийыште лекше «Сборник статей по марийскому языку» книгаштыже ятыр статьяжым
чумырен.

30-шо ийласе шымлымаш пашажым Г. Кармазин «Марий грамматика (морфологий)»
книгаже дене кошартен. Тудым 1935 ийыште Москоште лукмо. Ты кнагаште йылмызе шке
усталыкшым, марий йылмын кÿлеш семын шымлен-терген лекмыжым тÿрыснек ончыктен
пуэн.

1937 ийыште Йошкар-Олаште йылме шотышто шанче конференций лийын. Тыштат тÿҥ
докладым Г. Г. Кармазин ыштен. Тунам тудо орфографийыште, фонетикыште да
морфологийыште улшо ятыр йодышым нöлталын да шанче могырым умылтарен пуэн.

1926 ийыште Москошто ССРУ калык-влак рÿдӧ савыктышеш Г. Кармазинын «Марий йылмэ
лончыш» (1-ше кыдэж ден 2-шо кыдэж) лектын. Тиде марла возымо икымше марий
грамматике. «Марий йылмэ лончыш» кок книгажге 1929 ийыште Москошто уэш савыкталт
лектын.

Краснококшайскысе Облисполком пелен 1924 ийыште шанче-методике бюром ыштыме
улмаш. Тудын тÿҥ пашаже – литератур йылмым у илышлан келыштарен вияҥдаш. Бюро
пелен лÿмын мут кычалше комиссий ышталтын. У мут-влакым шочыктымаш, тÿрлö
термин-влакым кычалмаш тудын тÿҥ сомылжо лийын. Комиссийыш В. Васильев, Г.
Кармазин, Ф. Егоров пуреныт. Г. Кармазин тиде комиссийын ик эн тале еҥже лийын.
Тудо марий йылмым ятыр у шомак дене пойдарен.

Газет дене журналлаште номер еда тудын ыштыме у мутлаже савыкталтыныт. 1923
ийыште «Йошкар кече» газетеш марий йылмыш пуртышаш мут лӱмер пуалтын. Нунын
кокла гыч шукынжо марий йылмылан моткоч келшен толыныт да кутырымаште тунам
кумдан кучылталтыныт.

А кызытсе грамматике термин-влакым чылаштым гаяк Г. Г. Кармазин шонен луктын.
Ынде кажне тунемшылан лÿм мут, пале мут, почеш мут, ой, кореш, пуртымо мут да
тулеч моло термин-влакат палыме улыт. Тыгеракын, нине шомак-влак уста йылмызын
икшывыже улыт манаш лиеш. Шымлызе у мут-влакым моло шанчыланат шонен луктын.

Г. Г. Кармазин 1925 ийыште лукмо икымше марий орфографийын авторжо лийын. Ты
орфографийым тунамсе марла возымашым шуко шотышто тöремден. Тыште Г. Г. Кармазин
л' ден н' йÿкым ончыкташ посна буквам пуртен, я, ю, е, ё буква-влакым алфавит
гыч кораҥден, кÿсынлымö мут-влакым марлаҥден возаш темлен. Тиде орфографий марла
серымаште 1938 ийысе йылме реформо марте кучылталтын. Шуко шотышто тудо марий
йылмылан келшыше лийын.

1925 ийыште марий туныктышо-влакын 2-шо погынымашыштышт (Моско) икымше гана
орфографий нерген тÿшка мут лектын. Докладым тыште Г.Кармазин ыштен. Докладын
тÿҥ шонымашыже тунамсе марий орфографийыш негызлан возын. Г.Г. Кармазин чын
возымашын йодышшо-влакым пÿтынек авалташ тыршен. Марий орфографийын принципше,
сложный мутым возымаш, мут мучаште й буквам серымаш, шуко чот пале – чылажат
Кармазиным тургыжландарен. 20-шо ийла кыдалне ы буква нерген кугу ÿчашымаш
тарванен. Иктышт ты буква ок кÿл маныныт, весышт пыдалыныт. Кармазин тыште чын
корным кучен, шанче негызеш тудын кÿлешлыкшым умылтарен кертын.

Алфавитым тöрлатыме годым фонематический принцип тÿҥлан шотлалтын. Кармазинын
шонымыж почеш, алфавитыште руш буква-влак лийшаш улыт, но эше 7 у пале
ешаралтшаш, а орфографий орфоэпий дене кертме семын икгайрак лийшаш улыт.

Эн ондак просвещений пашаеҥ-влакын II-шо погыныштыжо Кармазин латин тиштерым
марий йылмылан келыштараш ок лий манын шонымаш дене палдарен, но вара, 30-шо
ийлаште, Г. Г. Кармазин марла серымашым латинлаш тöчышö-влакын онаеҥышкышт
савырнен. Тыге тудо 30-шо ийла кыдалне руш тиштер негызеш келыштарыме
орфографийым саемден тöрлаташ пижын. 1937 ийысе конференций вашеш марий
орфографийын тöрлатыме проектшым тöремдаш пижын, латин графике негызеш у марий
тиштерым ямдылен. Тудо 36 буква гыч шоген. Тыге у шонымо проект В. А. Мухин ден
И.С. Капитоновын проектышт ваштареш виктаралтын. Алфавитым марий йылмылан пеш
моштен келыштарыме, йе, йо, йу, йа кылдыш-влакымак кодаш мутым лукмо улмаш. Но
чыла шонымаш проектешак веле кодын. Тиде толкын тунам вашке шарлен шуктен огыл,
лывыжген да 1933 ийыште йöршеш чарнен.

Южышт Г. Г. Кармазиным латинлаш тöчымыжлан титаклат. Но тыштат тудын йоҥылышыжо
уке. Тиде толкын тунам пÿтынь Совет Ушем мучко тарванен улмаш – Г. Г. Кармазин
улыжат ты йогын почеш веле каен. Тиде толкынын вашке шолдыргымекыже, Кармазин
ончыч тошкымо корнышкыжо угыч вончен.

1905 ийыште Озаҥыште Финляндий гыч толшо Ӱрйö да тудын пелашыже Илоно Вихманмыт
дене палыме лийын, вара фольклорым погымо шотышто утларак тыршаш тÿҥалын. Шке
материалжым тудо Финляндийыш, Финн-угор обществын фондышкыжо, 1910 ийыште шкеак
намиен. Тыште финн шымлызе-влак дене вашлийын мутланен, каҥашым налын, погымо
материалжым нунылан пуэн коден. Тиде сборникым 1931 ийыште немыч йылме дене
«Марийские песни» манын лукмо, тудын редакторжо кумдан палыме финн шанчызе Ӱ.
Вихманн лийын. Тушко 233 эрвелмарий муро да авторын шкенжын «Марий муро нерген»
немычла возымо ончылмутшо пурталтын. Муро-влакым марла финн-угор транскрипций
дене пуымо, тудо латин шрифтеш негызлалтын.

1906-1910 ийлаште Г. Кармазин шочмо кундемыштыже 500 утла калык мурым поген,
варажымат ешарен толын. Чумырымо мураршашыже «Народное творчество и обычаи мари»
кнагаште 1931 ийыште савыкталт лектын.

«Марла календарьын» лекташ тÿҥалмекыже, шуко самырык еҥ тиде савыктышыш шке
возымыжым пуэн. Журнал йыр Озаҥыште тунемше марий рвезе-влак – П. П. Глезденёв,
С. Г. Чавайн, Н. С. Мухин – погыненыт. Нунын коклаште Г. Эвайнат лийын.
Календарь лаштыкеш нунын шагал огыл ойлымаш, почеламут, басне да йомакышт
лектын.

Г. Кармазин «Куралше» («Пахарь») ялозанлык марий журналын редакторжо лийын. Тудо
1918 ийыште Озаҥ олаште лектын шоген. Журнал ял озанлык паша нерген возымым
савыктен, шемер калыкым волгыдо илышыш ÿжын шоген.

Гурий Гаврилович шочмо калыкын тÿвыра илышыштыже эше революций деч ончычсо
жапыштак литератор-кусарыше семын палыме улмаш. 1917 ий деч ончыч тудо икмыняр
почеламут ден ойлымашым возен, рушла гыч ятыр почеламутым, мурым кусарен. Нуно
«Марла календарьыште», букварьыштыже лектыныт, но шукыжо савыкталтде кодыныт.

Г. Эвайнын Совет власть жапысе серыме произведенийлаж гыч эн сайже – «Марий
пионер марш». Тиде почеламутлан композитор И. Палантай мотор семым йöнештарен.
Г. Эвайнын пионер маршыштыже совет пионер-влакын икымше мурыштлан («Взвейтесь
кострами, синие ночи») келыштаралтмыже шижалтеш. Поэтат, композиторжат руш
пионер мурын текстшыланат, семжыланат эҥертеныт. «Марий пионер марш» шомак
содержанийже денат, сем интонацийже денат «Взвейтесь кострами, синие ночи» мурым
икмочоло ушештара.

«Марий пионер марш» 30-шо ийлаште тÿҥалтыш школлан лукмо хрестоматийышке,
икшывылык муро сборниклашке чÿчкыдын пурталтын. Но ындыжым Г. Эвайн угыч ик
почеламутымат возен огыл. Тудын творчествыжын эн чот вияҥме пагытше – 1908-1918
ийла.

1908 ийыште «Вувер кува» йомак-поэмыже шочын. Тиде произведений вес ийынже «1910
ийлан лукмо марла календареш» савыкталт лектын. Тиде произведенийым тудо А. С.
Пушкинын «Шöртньö кол ден колызо нерген йомакше» негызеш возен, но пÿтынек марий
илыш, марий калык ойпого шотеш келыштарен. Марий поэт колызым «йокрок серын
мурызыжо» семын сÿретлен. Поэме 1910 ийыште Г. Икумарийын (Леонтьевын) погымо
«Марий калыкын туштыжо, йомакше, тошто мутшо» сборникыштыже угыч савыкталтын.
Варажым йомак-поэме 1917 ийыште «Марий мут» антологийыш пурталтын, тудым В. М.
Васильев чумырен улмаш. Поэтын илымыж годымак тудо 5 гана тÿрлö сборниклаште
савыкталтын. 1965 ийыште Марий книга савыктыш «Вувер кува» поэмым посна книга
дене луктын, тудым сÿретче Л. Аказеев сылне сÿрет дене сöрастарен.

Теҥыз воктен элыште, Лум лумдымо верыште, Илал тöча колызо, Йокрок серын мурызо.
Тудын уло куваже, Ӱдырамаш-осалже. Шоҥго колым кучалеш, Кува шÿртым шÿдыра пеш.
Шоҥго мурдам колталеш, Кол логалмым вучалеш. Шупшын луктеш мурдажым, Луктын
кышка ненчыжым. Адак мурдам колталеш, Мöҥгышкыжö пöртылеш. Эр миялын ончалеш,
Яра мурдам лукталеш. Мокым луктын кышкалын, Уэш мурдам пышталын. Эрден миен
лугылда – Ший кол пижын легылда. Шке изи, шке чевер, Кок шинчаже тул-чевер,
Тупшо шийын йÿлалеш, Капше шöртньын коялеш. «Павай, мыйым утарал, Теҥыз вÿдыш
колталал», – Ший кол пешак сöрвала, Йылмым луктын инала1. Ош кугыза аптыраныш,
Кок шинчажым ялт карыш: «Вуй тÿҥалын ошемаш, Кол йÿк колшашат улмаш. Пöртыл,
кае, мий теркет, Шочмо-кушмо верышкет, Порылыкем ит мондал, Кÿлеш годым ит
кодал», – Манын, шоҥго кутыра, Изи колжым утара. Пöртыл шуэш эр чайлан, Ойлен
пуа куважлан: «Юмем колтен рыскалым: Мый кучышым ший колым. Шке изи, шке чевер,
Кок шинчаже тул-чевер. Еҥ гаяк ойлен мошта, Кутырашат пеш уста. Шийым-шöртньым
сулале, Мом йодам – пуа ыле. Мые тудым чаманальым, Вÿдыш уэш колтальым. Тудын
мынярак шылже. Чон шон'геммеш илыже». «Ай, ораде, шотдымо, Вует чылт акылдыме.
Мо шинчат ден ончышыч, Молан тудым колтышыч? Тувыр волна шелылден. Волым нал,
мий, йодылден!» Кугыза пÿгырналеш, Ойгырен шÿлалталеш. Лектын кая серышке, Кол
кучымо верышке. Теҥыз вÿдым ончалеш, Изи колым вучалеш. «Мо кÿлеш гын, колызо?»
– Манын йодеш ший колжо. Упшым налын йылерак, Ойла коча вашкерак: «Суртыштемже –
томаша. Кувам вурса, каргаша. Илен-илен, вол шеле. У, сай волым пу ыле!» Теҥыз
вÿдшö пеш ласкан Ший деч ошын йылгыжеш. Чевер почшым кожгатал, Изи колжо
пелешта: «Ит шорт тые, ит муҥае2 Теркет пöртыл веле, кае. Лиеш тыйын у волет,
Йывырталеш кумылет». Пöртыл шуэш теркыже, Налаш лектеш куваже. У вол ямде
куважлан, Угыч пижеш шоҥгыжлан: «Ай, ораде, шотдымо, Вует чылт акылдыме: Ты вол
дене мынярак – Полат кÿлеш вашкерак!» Шоҥго кая серышке, Тошто мийыме верышке.
Муҥаен шÿшкалталеш, Ший кол лекмым вучалеш. «Мо кÿлеш гын, колызо?» – Манын
йодеш ший колжо. Шоҥго кол ден палласа3, Вуйжым савен каласа: «Кувам адак
каргаша, Пояш тöчен толаша. Сога-сога ваш пижеш, У кÿ полатым йодеш». Изи колжо
каласа: «Йöра лийже аласа: Тыйын пöртыл шумешкет, Лийын шинчеш у пöртет». Пöртыл
шуэш теркыже, Налаш лектеш куваже. Лийын шинчын у кÿ пöрт – Князьын уке тугай
сурт. Кува пижеш йошкарген, Карме гае пеш сырен: «Шоҥго исер, сандыме, Возын
колен кертдыме! Кÿ полатет мынярак, Куржын миен, йод адак. Шем еҥ лийын ом иле,
Ош дворян лиям ыле!» Кугыза пÿгырналеш. Кок шинчажге вÿд налеш. Мом ышташат ок
шинче. Пулдырыш лектал шинче. Кынел кая серышке, Ший кол ужмо верышке. Муҥаен
шÿшкалталеш, Шинчавÿдым ÿштылеш. Йÿштö мардеж шыплана, Теҥыз вÿдшö тарвана.
Шоҥго колым вучалеш, Вÿд пундашке ончалеш. «Мо кÿлеш гын, колызо?» – Манын йодеш
ший колжо. Шоҥго коллан каласа: «Кувам адак каргаша, Кечын-кечын шäплана, Пойымо
семын сутлана. Шем пашалан öркана, Дворян лияш тылана». Кугыза кадыргале, Кок
шинчажге вÿд нале. Ош кугызам чаманал, Тыге ший кол мутлана: «Ит шоналте, ит
муҥае, Теркет пöртыл веле, кае. Куват тыйын молемеш, Тылат паша нелемеш…» Пöртыл
шуо теркыже, Мом ужылда шинчаже? Пöртшö темын, лыҥ уна, Йот еҥ-влакат лыҥ гына.
Тошто шоҥго куваже – Йомак эргын аваже. Луй кÿрыкым чиялын, У ший шуркам
упшалын. Шöртньö шергаш – кидыште, Суран ката – йолышто, Ик пöрт темын –
вургемже, Вес пöрт темын – шем кулжо. Изиракшым совкала, Кугуракшым чумкала.
Шкеже тöреш шинчылден, Мындер4 воктен возылден. Толын пура кугыза – Почылт кая
пöрт омса; Лавыра йыдал йолышто, Рожын шляпа вуйышто. Уна-влак ден палласа,
Куважланат каласа! «Рыскалаҥе ÿмырет – Реза лие кумылет»5. Кува йол тошкал
ыжгыра – Шоҥгым тÿгö пастыра6. Кугыза пÿгырналеш, Кок шинчажге вÿд налеш. Эртал
кая ик арня, Эртал кая вес арня. Адак кува кычкыра, Шоҥгым кол дек пастыра: «Тый
каласе колетлан, Кугыжа лиям эллан!» Ялт аптыранен ты мутлан, Шоҥго ойла
куважлан: «Мом толашет, аваже? Мом каласа ушанже! Йöсык7 ойлен от мошто, Калыкым
ит воштылто!» Кува кынел шогале, Орышо пий гай ончале. Ӱстел оҥам шодыр кыра,
Йолым тошкен кычкыра: «Э, адак ойлен шогет! Мыйым туныкташ шонет?! Тыманмешке
миен шу, Тыманмешке толын шу…» Кугыза пÿгырнале, Кок шинчажге вÿд нале. Лектын
кая серышке, Ший кол илыме верышке. Тарванен, мардеж лектеш, Вÿд ÿмбалже
шемемеш. Изи колжым кычкыра. Теҥыз вÿдшö мÿгыра. «Мо кÿлеш гын, колызо?» – Манын
йодеш ший колжо. Вийым налын, шуэнрак Ойла шоҥго вашкерак: «Аптыранышым,
пытышым. Тыш коштынат нойышым. Виге кулжым чумкала, Шÿргем гычын совкала. Теве
куван акылже: Ош кугыжа лийнеже». Изи колжо каласа: «Тиде могай томаша? Ит шорт
тые, ит муҥае, Теркет пöртыл веле, кае! Куват лиеш кугыжа. Элым кучен илыза».
Пöртыл шуэш теркыже, Налаш ок лек куваже. Куржын пура пöртышкö, Ончал колта
тöрышкö. Карен онча шинчажым, Огеш пале куважым. Чиен кува у кемым, Вичкыж
порсын вургемым. Пешак шуко салтакше. Тылечак шуко князьше. Йÿыт, кочкыт,
кутырат, Сарым лукташ каҥашат. Шоҥго палыш куважым, Сукен шинче варажым:
«Рыскалаҥе ÿмырет, Реза лие кумылет?» – Манын йодо куваж деч Мÿндырч гына, омса
деч. Кува ышат тарваныл, Шинча шöржат ыш ончал. Шоҥгым кÿштыш пастыраш, Тÿгö
луктын чумкалаш. Поген нальыч кугызам, Луктын колтышт пöрт омсаш. Ужшо калык
игылтеш, Умшам карен воштылеш: «Йыдал полатыш пуре-эн, Тудым луктыч чумкален!»
Эртен кая ик арня, Толын шуэш вес арня. Кува адак, öрканен, Шоҥгым кычалаш
колтен. Кычал коштыт ик кече, Муын толыт вес кече Саде шоҥго кугызам – Тодеш
улмаш у мурдам. Конден шуктен вес каслан, Пурен, ойлат куважлан. Шоҥго пурен
шогалеш, Кува тыге шÿрдылеш: «Мий, каласе колетлан. Тöра лиям теҥызлан! Теҥыз
лийже тек суртем, А ший колетше – кулем!» Шоҥго пелешташ лÿдеш, Лектын, кол деке
куржеш. Куржын мия серышке, Ший кол илыме верышке. Осал мардеж гÿж-ж лектеш,
Теҥыз вÿдым лупшыштеш. Толкын вÿдшö шаула, Кÿэш пернен мÿгыра. Ойгыралтен,
шÿлалтен, Кок шинчажым ниялтен, Кугыза муралталеш, Колжо лекмым вучалеш. «Мо
кÿлеш гын, колызо?» – Манын йодеш ший колжо. «Йöратыме ший колем, Колыштал, мый
мом ойлем. Кувам азнен вуйжылан, Вуй лийнеже теҥызлан. Вÿдеш суртым ыштынеже,
Тыйым куллан налнеже…» Ший кол ышат пелеште Тиде гана ужмаште. Пурен кайыш
келгышке, Еҥ пурдымо верышке. Вучен-вучен – кол ыш лек, Кайыш кугыза куваж дек.
Пöртыл шуэш теркыже Мом ужылда шинчаже: Тÿрын шога кудыжо, Шелалден кия волжо.
Кува шÿртым шуялеш, Шоҥгым ужын, вожылеш. Пидын тошто йыдалжым, Чиен рожын
мыжержым. Монден тошто куатшым, Поян илыме пагытшым. Кугыза кадыргале, Кок
шинчажге вÿд нале. Кува кодшо йомакеш, Ынже кончо йÿд омеш. Умылтарымаш-влак
1Инала – сöрвала 2Мунаяш - пуштыланаш 3Палласаш - саламлалташ 4Мындер - кÿпчык
5Реза лие кумылет – шонымет шуо, чонет каныш 6Пастыраш – покташ 7Йöсык – кÿлеш
семын, сайын 1908

Г. Кармазинын литератур псевдонимже Гурий Эвайн улмаш, тиде лÿм дене тудо
почеламутым, ойлымашым да молымат шуко возкален.

Кышал Ик марий омешыже кышалым ужын. Кочкаш тöчен, да совлаже лийын огыл.
Эрлашыжым марий совлам куча, малаш возеш, но кышал ок кончо.

Пытартыш курика Нужна еҥ дек кÿчызö толын пурен. Озан ик курика киндыже веле
улмаш. Куваже тудым нумалтен колта. Кÿчызö лектын кая, кува кудывечыште коштеш.
Тудо ужеш: капка меҥгеш мÿкш еш пÿтырналтын. Туддеч вара нужна еҥ мÿкшан лийын,
улан илаш тÿҥалын.

Тулык рвезе Йыванын ачажат, аважат коленыт. Рвезе тÿҥ тулык кодын. Мÿшкыржат
шужен, чияш вургемжат уке… Телым уремыште кылма. Йÿдым шужен мала. Шкетак
муралтен-муралтен коштеш: Кÿзальым курыкын вуйышкыжо, Шогалальым мардежлан
ваштареш. Шогал-шогал, сÿсанальым, «Тол, игем» маншыжат иктат уке.

Менлыш Ожно Менлыш пурсам ÿден. Турня аҥаш мияш тунемын. Менлыш аракам налеш,
пурса аҥаш намиен шында. Эрлашыжым миен онча: латкок турня руштын кия. Пеш чот
йывырта. Турня-влакым сапкерем дене йолышт гыч пидеш, мöҥгышкыжö шупшеш.
Турня-влакын ушышт пуренат, Менлышым нумал каеныт, Виче вес могырыш кудалтеныт.
Лач шÿргыж дене волен возын. Шÿргыжö какарген шинчын, мен лийын. Сандене
марийлан Менлыш ешартыш лÿмым пуэныт.

Куку Ожно Куку Кукуклан марлан каен улмаш. Шошо шуынат, Кукукшо чодырашке
полдыран погаш каен. Тушан аҥырген, куваж деке пöртыл кертын огыл. Сандене шошым
Куку эре тыге кычкырен коштеш: Ку-кук! Ку-кук! Кукукшым кычалын, Куку пÿкташат
ок ярсе, муныжым моло кайык пыжашыш опта.

Орадым шорвондо туныкта Ик еҥ эргыжым олашке тунемаш колтен. Тудыжо кеҥежлан
мöҥгыжö пöртылын. Ачаже ойла: «Эргым, шорвондым нал, шудо удыраш каена»–«Ачий,
шорвондыжо мо лиеш?» – йодеш эрге. Вашмутым вучен ок шукто, кудывечыш лектеш.
Шорвондо шаршудышто комдык кия улмаш. Йоҥылыш тошкал колта. Шорвондо вурдо
саҥгаж гыч брлоп шелын пуа. «Кö тиде шорвондым пыштен коден?!» – рвезе чон
лекшаш гай кычкырал колта. Лÿмжым иканаште пален.

Йолагай вате Ик йолагай вате тÿредмаште аза ончышо ÿдыржылан йыштак каласа:
«Изиш лийжат, тый азам чывыштал!» Изиш лиймеке, ÿдыржö кычкыра: «Авий, ынде азам
чывышталам мо?»

Ораде чаҥа Чаҥа ужеш: кöгöрченым сайын пукшат. Тудо шкенжым кöгöрченла чиялта да
нуным коклашкышт пура. Кöгöрчен-влак пален огытыл, пуртеныт. Изиш лиешат, шке
йÿкшым луктеш. Сылне кайык-влак чаҥам чÿҥгаш тÿҥалыт, поктен колтат.

Йöным муын Ик марий олашке уржа ужалаш миен. Рушла ойлен огеш мошто улмаш.
Имньылан йöраш пижеш – ложаш уке. Ложашлан лапкышке кая. Ужалыше рушыжо марла ок
умыло. Коктын ваш ончат, ик мутымаш огыт пелеште. – Лошадкым ложашым выж-выж! –
марий кычкырал колта, кидшым рÿзалта. Рушет марийлан ложашым висен пуэн. Йылмет
лиеш гын, ик вереат от йом, кажне вере вуча йöн. 1914

Ава Йöсым ужын, орланен, икшывым кö куштен? Ава. Изида годым пеш тыршен, порын
тендам кö ончен? Ава. Йÿдшö, кечыж век малыде, рÿпшен, тендам кö малтен? Ава.
Амыртыме шем вакшдам, век йырныде, кö мушкын? Ава. Шакшыдамат эрыктен, чызе
шöржым кö пукшен? Ава. Вуйда корштен, аҥырген, тунам тендам кö ончен? Ава. Шужен
толыда мöҥгышкö, тунам тендам кö пукша? Ава. Шÿмжö корштен, ойгырен, икшывым кö
онча? Ава. Лектын каеда öрдыжкö, толмыдам ончен, кö вуча? Ава. Осал пашам те
ыштеда, чонжо тунам кöн коршта? Аван. Ушаҥын кушкеш рвезе, чонжо тунам кöн
куана? Аван. 1912

Молан малет, пошкудем? Кынелшаш ыле, родем! Пагыт шуын куралаш, Шурным луктын
ÿдалаш. Кынел, тарване, помыжалт, Шуко мален, мом ужат?! Ожно ыльыч тый поян,
Толшо-лекшылан сиян. Йÿыч, кочкыч,куанышыч, Шонымет ден илышыч. Олмет ыле
тöрыштö, Лÿмет – мланде шöрыштö. Ыле коя вольыкет, Оралте тич кайыкет. Ынде
тыйын мо кодын? Кушто суртшо ачатын? Тÿрын каен шем пöртет, Моло оралте –
коҥгаштет. Яра шинча клатет, Ярсен кодын шондыкет. Пырче уке пураште, Олым
падыраш шагыште, Аҥат кия куралде, Шурнет шога тÿредде. Мардеж почка шурнетым,
Йÿржö шÿкта шудетым. Теве пасу почылтеш, Тыйын шурнет тошкалтеш… Кынел, тарване,
помыжалт,– Шуко мален, мом ужат?! Погаш тöчö шурнетым. Чумырен шынде шудетым.
1917

1931 ийыште марий «националист-влак» ваштареш чекист походын икымше толкынжо
нöлталтеш. Тунам Гурий Гавриловичымат арестоватлат, но индеш сутка шинчыктымеке,
эрыкыш луктыт, умбакыже кучаш амалым муын огыт керт. А йолташыже-влакым (Л. Я.
Мендиаровым, В. М. Васильевым, Ф. Е. Егоровым, Т. Е. Евсеевым да икмыняр
молымат) ссылкыш колтат.

Куд ий эртымеке, 1937 ийыште ÿярня тылзын 21-ше кечынже, НКВД управленийын кумшо
отделенийыштыже, рушарнян, тыгай пунчал шочын: «Гражданин Кармазин Гурий
Гаврилович контрреволюционный националистический организацийын членжылан
шотлалтеш. Эрыкыште лиеш гын, тудо следствийлан чаракым ыштен да шылын кертеш,
сандене петырен шындаш кÿлеш».

Тиде кечынак эше ик документ шочеш. Тушто Гурий Кармазинын суртыштыжо обыскым
ышташ да шкенжым арестоватлаш кÿлмö нерген возымо. Тыге Гурий Гавриловичым
арестоватленыт да Йошкар-Ола гыч Горький олашке йодышташ наҥгаеныт. Тусо жаплан
келшышын, тыгерак ыштеныт: тый, арестоватлыме еҥ, тылеч ончыч шындыме еҥын лишыл
палымыже лийынат, тудден пырля пашам ыштенат але тыглай кылым кученат, тугеже
шкежат тушман улат, тугеже тыйынат верет – тюрьмаште але вес тÿняште. Кармазин
шотыштат схеме тÿрыс ямде лийын. Тудын А. Сайн дене палыме лиймыжак веле
следователь могыр гыч вигак кугу тÿткылыкым шочыктен. Кокымшо допрос вÿдшор
тылзыын 27-ше кечынже, арестоватлыме деч 1 тылзе эртымеке, лийын. Тидын годым
Кармазинын ойлымыжым тугерак савыралаш тыршеныт, пуйто тудо чыла осал пашажым
«эстон шпион» Сайн дене иквереш шуктен шоген. Эше 1 допрос вÿдшор тылзын 29-ше
кечынже эртен, но титаклыме заключений лач 9 сÿрем кечын веле возалтын. Тиде
жапыште Кармазиным четлык коклаш шындаш шонышо-влак кÿлеш материалым кычалыныт.
Нуно архив гыч 1931 ийысе дела-влакым муын луктыныт да, мо кÿлешым возен налын,
Кармазинын «папкышкыже» урген шынденыт. Кагазлан ÿшанаш гын, нине еҥ-влак
Кармазинын йöрдымö пашажым тÿрлö велым почын пуэныт.

1937 ийыште сÿрем тылзын 9-ше кечынже – пытартыш допрос – деч вара кок тылзат
пеле гыч Кармазинлан следствий пытыме нерген увертарат. Тылеч вара талук наре
жапыште Кармазин кушто лийын, тудын дене мом ыштеныт – ынде нигунам пален огына
керт. Икте гына раш: 1937 ий 9 сÿрем кечын Горькийыште следствийым пытарымылан
шотленыт, а лу тылзе гыч, 1938 ийыште ага тылзын 9-ше кечынже, Йошкар-Олаште
НКВД госбезопасность управленийын 3-шо отделыштыже титаклыме кагазым сереныт.
Документ гыч пале: Гурий Гаврилович Кармазиным СССР Верховный судын Военный
коллегийже судитлышаш. Мучаште ешарен возымо: кызыт тюрьмаште шинча.

11 ага кечын, 1938 ийыште, вÿргечын, суд лийын. Судын пунчалмутшо йöршын
титакдыме еҥым шугыньо семынак пера: РСФСР Уголовный кодексын 58-ше статьяж
почеш (8 ден 11 пункт) титаклыме Г.Г. Кармазиным лÿен пушташ, чыла погыжым
шупшын налаш; приговорым кызытак шуктыман.

Делашке ургымо кагаз лапчык увертара: марий шанчызым Озаҥ олаште 1938 ий ага
тылзын 11-ше кечынже лÿен пуштмо, тидын нерген акт ССРУ НКВД-се 1-ше спецотделын
особый архивыштыже аралалтеш, 10-шо том, 494-ше ластык.

Кармазинын пелашыже, Зоя Ефимовналан, увертареныт, пуйто тудын марийже 1942 ий
сÿрем тылзын 26-шо кечынже колен. Каласыман, ÿдырамашым шкенжымат пелашыж почеш
поген налыныт да 1940 ий шорыкйол тылзе марте петырен шинчыктеныт.

2002 ийыште ӱярня тылзын Йошкар-Олаште Гурий Кармазинын 120 ияш лӱмгечыжлан
пӧлеклалтше шанче конференций эртен. Тушто марий шанчызын, сылнымутчын йылме
пашаже, сылнымут погыжо нерген ятыр шымлымаш йоҥген. Конференцийыште МарКУ-н,
МКПИ-н, МарНИИ-н, МИО-н шымлызыже-влак, туныктышо, писатель, журналист,
студент-влак шке докладыштым лудыныт. Иктешлымаш семын 2006 ийыште конференций
материал негызеш "Марийская филология" лӱман книга лектын. Тушко 14 статья
пурен.

Кумдан палыме шанчыеҥ Г. Кармазин родо-тукым термин-влак нерген ятыр возен. Тиде
йодышым марий йылмышанчыште моло шымлызе-влакат нергеленыт. Тыге родо-тукым
термин-влакым шанче могырым икымше гана 1928-ше ийыште шымлаш тÿҥалме. Тидлан
негызым этнограф М. Маркелов пыштен. 1928-ше ийыште «Этнография» журналын икымше
номерыштыже тудын «Системы родства у угро-финских народностей» статьяже
савыкталт лектын. Тыште марий родо-тукым термин-влак гына огыл, тыгак мордва,
финн, эстон, саам, венгр, коми, ханты, манси йылмыласе шомак-влакат шымлалтыныт.
Но кугурак верже марий терминологийлан ойыралтын.

Марий терминологийым, марий родо-тукым системым шымлымыж годым С.Мендиаровын «О
черемисах Уфимской губернии», С.К. Кузнецовын «Очерки из быта черемис» (1879)
монографий сынан очерклашт дене пайдаланен. Тыгак шкенжын погымо материалжым да
просветитель А.П. Аттинын возымыжым кучылтын.

Пашам А.Н. Максимовын методшо почеш возен (А. Н. Максимов «Австралийские системы
родства»). Термин-влак тукымла еда шелалтыныт: эн ончыч коча-кова кÿкшыт, вара
ача-ава, ака-иза, шольо-шÿжар кÿкшытласе, тукымласе термин-влак ончалтыт. Автор
статьям таблице дене мучашла. Тиде таблицыште кÿшнö ончыктен кодымо йылмыласе
термин-влак таҥастаралт пуалтыныт. «Сравнительная таблица названий родства у
угро-финских народностей» лÿман таблицыште руш йылмысе 78 умылымашлан нунын
финн-угор йылмыласе пелашышт пуалтын. Родо-тукым термин-влак марий йылмын
олыкмарий, курыкмарий, эрвелмарий наречийлаж дене кажныже посна ончыкталтыныт.
Таблицым шымлен лектын, икмыняр ойыртемалтше значениян шомак-влакым вашлияш
лиеш. Мутлан, «прадед» марий йылмын курыкмарий наречийыштыже тыгай термин дене
палемдалтын: kugo koča, kogo t'ot'a, олыкмарий наречийыште – kugo-koča,
эрвелмарий наречийыште – kuezä-koča; «прабабка»: курыкмарий наречийыште – kogo
papa, олыкмарийыште – kugo-kuvava, эрвелмарийыште – kuezä-kuvava; «дед по отцу»
– čэčэ-t’ot’a / čučo-koča / kuača, koča; «дед по матери» манме умылымашлан лач
эрвел наречийыште гына kuguz’a термин пуалтеш. Тугеже ты умылымашым ончыкташ
моло кок наречийыштыже шомак уке гай лектеш.

Марий родо-тукым терминым проф. Н. И. Исанбаев шымлен. Тудо 1978-ше ийысе
«Татарские термины родства в диалектах марийского языка» статьяштыже 15
финн-угор да финн-пермь жапысе термин-влак нерген воза, 30 наре термин вара,
шкевуя вияҥме жапыште, пурен манеш. «Марийско-тюркские языковые контакты» (1989)
пашан икымше ужашыштыже Н. И. Исанбаев тыгак родо-тукым термин-влаклан верым
ойыра. «Лексико-тематические группы татарских заимствований» ужашыштыже
«Человек, семья и общество. Термины родства и свойства» посна параграф уло.
Тудын шонымыжо почеш, марий йылмысе кÿсынлымö шомак-влак кокла гыч эн шукыжо
татар йылме гыч пурышо улыт (родо-тукым термин-влак шотышто гына ойла). Тудо 36
шомакым ончыкта да тышеч 25 у, эрвел наречийын тÿрлö говорлашкыже пытартыш
жапыште пурышо улыт манын умылтара. Тиде пашаште автор кок тÿшка термин-влак
дене палдара: 1) тÿшка умылымашым ончыктышо родо-тукым термин-влак (9 термин);
2) ÿдыр налмек да марлан кайымеке, кучылташ тÿҥалме родо-тукым термин-влак
(мужыраҥме дене лийше але тÿп огыл родо-тукым термин-влак) (14 термин да ты
тÿшкаштак 10 тÿп родо-тукым термин палемдалтеш). Тÿп родо кокласе кылым
ончыктышо шомак-влак посна огыт ончыкталт. Эрвелмарий наречийыште тыгай татар
йылме гыч кÿсынлымö шомак-влак ончыкталтыныт: нäсыл, туган, йавыр, йамагат, зат,
нäсылдäш, тамыр балдыз, байза, кайнага, кайнеш, кайнигас, кийäÿ, тотай, эптäш да
т.м.

Ик йылме гыч вес йылмыш мут-влакын кÿсынлалтмышт годым могай-гынат вашталтыш
лиеш. Утларакшым тиде – кÿсынлымö шомак-влакын структур могырым йылме законлан
келыштаралтмашышт да ыҥ аҥысыреммаш але кумдаҥмаш. Тыште вер татар родо-тукым
термин-влакын марий йылмыште кузе вашталтмыштан ойыралтеш. Авторын шонымыж почеш
семантика могырым вашталтмаш кугун огеш шижалт. Значений аҥысыреммаш тыгай
терминлам авалтен: йамагат < тат. жäмäгäть; павай < тат. бабай; тöпчек < тат.
тöпчек. Кÿсынлымö шомакын значенийже кумдаҥынат кертеш, мутлан: еҥга < жиҥгä;
урлык < тат. орлык, малай < тат. малай.

Кÿсынлымö шомак йылмыш йöршын вес значений дене пурен кертеш. Мутлан, мантава
'мачеха, неродная мать' шомакын икымше «манта» компонентше татар йылмыште мäндä
'слуга, раб, человек' значений дене кучылталтеш. Марий йылмын эрвел (мантава) да
кас-йÿдвел (мäндäвä) наречийлаштышт манта/мäнтä компонент 'шочмо

Эрвел марий коклаште тыглай кресаньык ешеш шочын. Пÿрö учитель школым тунем
пытарен, ятыр ий Пошкырт кундемыште йоча-влакым туныктен. 1910-шо ий гыч Вÿрзым
уездыш куснен. Тÿҥ амалже – революционер-демократ улмыжлан 1908-ше ийыште тудым,
кучен, тюрьмаш шынденыт. Тиддеч вара ÿпö губернийыште тудлан пашам ышташ эрыкым
пуэн огытыл.

Калык ойпогым тыршен погымыжо, эрвел марий илыш-йÿла нерген возымыжо умбакыже
шкегыч сераш таратен шогат. Тыге 1908-ше ийыште «Вувер кува» йомак-поэмым воза
да тудым 1910-шо ийлан лукмо «Марла календареш» печатла. Икымше возымо
мурсаскаже кужу ÿмыран лийын. Поэме 1910-шо ийыште Г. Икумарийын (Леонтьевын)
погымо «Марий калыкын туштыжо, йомакше, тошто мутшо» сборникыштыже угыч
савыкталтын. Варажым йомак-поэме 1910-шо ийыште «Марий мут» антологийыш
пурталтын, тудым В. М. Васильев чумырен улмаш. Поэтын илымыж годымак тудо вич
гана тÿрлö сборниклаште печатлалтын. 1965-ше ийыште Марий книга савыктыш
«Вуверкува» поэмым посна книга дене луктын, тудо сылнын сöрастарыме лийын.

Поэт шке сылнымут саскажым 1918-ше ийыште угыч тöрлен, тÿҥ шотышто йылме
вашталтышым пуртен, стильым уэмден. А сюжет ден образ системыже 1908-ше ийысе
гаяк кодын, лач икмыняр натурализм сынан сÿрет дене эрыктен (Васин 1982:99).

Моло изирак калыкын сылнымутышт шочмаште руш литературын надырже изи огыл. Шуко
чуваш, одо поэт-влакат шке литератур корныштым лач рушла гыч кусарыме паша гыч
почыныт. Нунын радамыште улыт одо Верещагин («Шöртньö кол» йомакше), чуваш-влак
К. Иванов ден М. Сеспель да т.м.

Куваже гын чылт вес тÿсан. Тиде образ гоч автор социальный да нравственный
йодышлам нергела. Ик могырым, куван образше гоч опкынлыкым, осал койышым
иктешлыме, вес шот дене айдемын илышыжым, тудын койышыжым поянлык ден социальный
статус кузе вашталтмым эскерыме. Произведенийыште, мутат уке, икымше йыжыҥлан
кумда верым ойырымо. Поэмын икымше ластыклаже гычак куван осал «чурийже»
почылтеш: героиня эре вурседылеш, тыгодымак шукыж годым икгай ойсавыртыш дене
пайдалана, тидыже тудын лапка чонан улмыжо нерген ойла. Автор куван «йошкарген»
сырен ойлымыжо, каргашымыже, вурсымыжо, шапкалымыже, сутланымыже, шем пашалан
öрканымыже, орышо пий гай ончалмыже, ÿстелоҥам кырымыже, йолым тошкен
кычкырымыже гоч тудын образшым моштен сÿретла. Лудшо ончылно шучко чонан осал
кува раш палемдалтеш. Йомак поэтикылан келшышын, кажне илыш тат вашталтме дене
куван чонжо утыр «шемемеш», сут койыш тудым эре лапкаҥден толеш, тыге
кульминационный эпизодышто тудын шÿмжö йöршын кÿш савырна – Кува ышат тарванал,
Шинчашöржат ыш ончал, Шоҥгым кÿштыш пастыраш Тÿгö луктын чумкалаш. Ончычсо
эмоций вийже куван йомын, шапалген йöршеш, улан кугыжа илышымат илен «öрканен»,
лач варажым гына, ончычсо пöрдемыш логалмек, тошто йыдалан, рожын мыжеран
лиймекше, шÿртым шÿдырымö кокла гыч «шоҥгым ужын, весемеш». Теве тыгайрак
вашталтыш лудшо ончылно эрта, а чыла тиде юзо коллан кöра.

Ший кол изи гынат, юзо виян, шкеже «ший ден ошын йылгыжеш, чевер почшым
кожгатал». Ужына: колым сÿретлаш Эвайн ший, ошо, чевер эпитетлам кучылтеш,
тидыже чумыр марий фольклорын традицийжылан келшыше: Шке изи, шке чевер, Кол
шинчаже – тул-чевер, Тупшо шийын йÿлалеш, Капше шöртньын коялеш. Нине
эпитет-влак марий калыкын моторлыкым умылымыжо дене кылдалтын, поснак ший, чевер
шомак-влак. Юзо кол айдеме дене мутлана, кугызам «сöрвала», варажым тудын
кÿштымыжым шукта, тыгодымак шоҥгылан шижтараш ок мондо: «куват тыйын молемеш,
тылат паша нелемеш», лач пытартыш вашлийме годым тудо огешат пелеште. Моланже
раш: тыгайым умбакыже чыташ ок лий, осаллан мучаш лийшаш, садлан кол «пурен кая
келгышке, еҥ пурдымо верышке». Тыште ме чек умылымаш дене вашлийына. Тудыжо
шинчалан койшо да тыгодымак койдымо. Айдемылан палыман шке вержым, мо кертмыжым,
тыгак чон кÿкшыт ден ÿлыл пöрдем коклаштат кугу ойыртем нерген шижтара мыланна
возышо.

Авторын геройжо-влак деке кузе коймыжо моткоч раш. Кугыза авторлан лишыл, колат
тудын могырышто шога, шучко ковам поэт ок жапле, чонжо денак вурса. Тидыже
пÿртÿс сÿретым почын ончыктымаштат палдырна. Осал шонымаш вияҥме дене пÿртÿсат
кожгана, теве шоҥгын кумшо гана кол деке мийымыж годым «йÿштö мардеж шаплана»,
варажым «тарванен, мардеж лектеш, вÿд ÿмбалне шемемеш», теҥыз вÿдшö мÿгыра, а
пытартыш ганаже пÿртÿс сÿрет утыр вашталтеш: Осал мардеж гÿж лектеш, Теҥыз вÿдым
лупша пеш. Толкын вÿдшö шаула, Кÿэш пернен, мÿгыра. Тыге действий кушмо дене
пырля, автор пÿртÿс явленийым утыр писемда, осаллан мучаш лиймым лудшылан
шижтара. Поэт веле огыл, пÿртÿсшат пуйто осал куван йöрдымö койышыжо ваштареш
шогалеш, тыгай вийлан мучашым ыштынеже.

Йылме могырым поэмым ончалаш гын, эн ончычак ик стилистике ойыртемжым
палемдыман: тиде эрвелмарий-влакын ой поянлыкыштлан эҥертымаш. Поэмыште эрвел
диалект шомак шуко уло: акыл, мындер, рыскал, пастыраш, шапланаш, йылерак,
иналаш, муняш да т.м.

Весе: поэмыш калык муро, тушто, калык ой гыч налме ятыр ойсавыртыш пурен:
сога-сога ваш пижеш, у кÿ полатым йодеш; кугыза пÿгырналеш – кок шинчажым вÿд
налеш да т.м.

Образ-таҥастарымаш, образ-повтор-влакым автор моштен кучылтеш: теҥыз воктен
элыште, лум лумдымо верыште; ший кол сöрвала, йылмым луктын сöрвала; кай, мий
теркет, шочмо-кушмо верышке; лектын кая серышке, кол кучымо верышке да т.м.

«Вувер кува» поэме деч посна Г. Кармазин марий поэзийым тыгак икмыняр почеламут
да изи ойлымаш-влак дене пойдарен. «Ава» (1912) почеламутшо поснак ойыртемалтше.
Тудын чоҥалтмыжат моткоч оҥай, традиционный огыл. Сылнымут йодыш да вашмут йöн
дене сералтын. Йодышыжо икшывым ончен куштымо проблемын тÿрлö шöрынжым почеш.
Вашмутшо гына икте – Ава. 1918 ийыште возымо «Йолагай» почеламутшат шке сынан.
Тудо марий калык деке ÿжмаш семын возалтын: Мом тый малет, пошкудем? Кынелшаш
ыле, родем! Пагыт шуын куралаш. Шурным луктын ÿдалаш… Икшывылан ямдылыме изи
ойлымашыже-влак дидактизм сынан, калык ойлымаш деке лишыл улыт. Нуным Г.Кармазин
тунемме материал семын кучылтын.

== Литератур == Васин, 1982 – Васин К. Марий ученый, поэт // Ончыко. – 1982. - №
1. – С. 98-103. Васин, 1984 – Васин К. Г.Кармазин – поэт // Из истории марийской
филологии. – Йошкар-Ола, 1984. – С. 43-50. Слонимский, 1963 – Слонимский А.
Мастерство Пушкина. – М., 1963.



https://mhr.wikipedia.org/wiki/%D0%9A%D0%B0%D1%80%D0%BC%D0%B0%D0%B7%D0%B8%D0%BD,_%D0%93%D1%83%D1%80%D0%B8%D0%B9_%D0%93%D0%B0%D0%B2%D1%80%D0%B8%D0%BB%D0%BE%D0%B2%D0%B8%D1%87

Гурий Эвайн (Гурий Гаврилович Карамзин) (чимарий лÿмжö — Эвай Кутлукай (рушла
Кутлубай Ибаев)) (1882 Ӱярня 15 — 11 Ага 1938) — йылмызе, туныктышо, сотемдарче,
серызе-фольклорист, педагог-методист, доцент, мер пашаеҥ. Пошкырт Элысе Эшым
(Ишимово) ялын эргыже. Уста йылмызе 50 наре статьям возен, марий йылмышанче
йодыш дене ятыр книгам да брошюрым луктын, тÿрлö лудшаш книгам савыктен. Шанчызе
марий йылме вияҥме верч чот тургыжланен, сылнымутан йылмым чоҥымаште пеш кугу
пашам ыштен, ятыр у мут дене пойдарен. Орфографийым тöлатыме да марий йылмым
латинлыме пашан онаеҥже лач Гурий Кармазин лийын. 20-30 ийлаште Г. Г. Кармазин
ден В.М. Васильев ик эн тале йылмызе лийыныт. Сылнымут тÿняштат Гурий
Гавриловичын лÿмжö палыме. Ты пашаш тудо революций деч ончычак ушнен. Г.
Кармазин шуко школлаште туныктымо пашам вÿден шоген, публицист улмыжат кушкашыже
полшен. 1918 ийыште тудо Озаҥ олаште савыкталт шогышо «Куралше» ялозанлык марий
журналын редакторжо лийын. Г. Г. Кармазинын ÿмыржö кужуак лийын огыл. Но ты
кÿчык илышыжат тудлан 40 наре тÿрлö пашам кодаш ситен. Нунын коклаште 9 букварь,
3 грамматике, 20 утла шымлыме статья да тулеч молат. Шочмыжлан 100 ий теме лÿмеш
1982 ийыште шанче конференцийым эртарыме да тудын материалжым посна книга дене
лукмо. Гурий Кармазин марий, руш, суас, немыч да финн йылмым пален. Пошкырт
мландыште, шочмо Эшым ялыштыже, шымлызе лÿмеш историк-краевед тоштерым почмо.
Тиде ялынак школжо шанчызын лÿмжым нумалеш. Йошкар-Олаште Кармазин урем уло.

1882 ий 4 (15) Ӱярня кечын Ӱпӧ губернийысе Пÿрö уездысе Чураев волостьысо
Ишимово (кызыт Пошкырт Элысе Мишкан кундемыш пурышо Эшым) ялыште кресаньык ешеш
шочын. Ачаж ден аваже моло семынак мланде паша дене пöрдыныт, киндым куштеныт,
кужун вучымо эргыштымат ты пашаланак йöршö лийже манын, онченыт. Ондак Гурий
ялысе школышто тунемын, тудым 1896 ийыште тунем пытарен. Тыге рвезе тÿҥалтыш
шинчымашым налын. Книгалан шÿман рвезым тиде гына, мутат уке, куандарен огыл. Но
революций деч ончыч марий йочалан шинчымаш тÿняш кок корно веле лийын:
инородческий манме учительский але духовный семинарийыш. Г. Кармазин учительский
семинарийым ойырен налын. Тыге 1896 ийыште сорла тылзын 20-шо кечынже Гурий
Кармазин Пÿрö оласе учительский семинарийыш тунемаш пурен да 1901 ийыште пеледыш
тылзын 8-ше кечынже тунем лектын. Пÿрыштак тынеш пурен, да тыге Эвай Кутлукай
Гурий Гаврилович Кармазиныш савырнен. Векат, тынеш пурымыж годым тудлан кресача
шотеш Пÿрö уездысе калык училище-влакын инспекторышт Гавриил Евстафьевич
Кармазин лийын – чимарий икшывылан шке фамилийжым пуэн.

Тиддеч вара самырык туныктышо шкеж гаяк марий йоча-влаклан шинчымашым пуаш
тÿҥалеш, лу ий утла эрвел марий коклаште тÿрлö школлаште туныктышылан шога. А
1912 ийыште марий кундемышке кусна да туныктымо пашам умбакыже шуя.

1916 ийыште Г. Г. Кармазиным кугыжаныш армийыш налыт. Ончыч Иркутск олаште
военный училищыште тунемеш, тыште младший офицер лиеш, вара запасной полкышто
шога, румын фронтышто кредалеш. Армийыште лиймыж годымат Гурий Гавриловичын ушыж
гыч калыкна нерген шонкалымаш лектын огыл. Тудо ты темылан статьям серен да
«Ӱжара» газет редакцийыш, Озаҥыш, колтен. Возымыжо 1918 ийыште 2-шо номереш,
шорыкйол тылзын 9-ше кечынже, «Мален ида код!» вуймут дене лектын.

1918 ийыште, армий гыч пöртылмекыже, Томск уездыште адак школ пашаш кусна. Тыште
тудо 1923 ий марте ила. Школлаште туныкта, инспекторлан шога, Томск губернийысе
просвещений пашаеҥ ушемын правленийыштыже уполномоченный лиеш.

1918 ийыште Гурий Кармазин Озаҥ университетыш тунемаш пура да экстерн дене тунем
лектеш.

1923 ийыште Гурий Гаврилович марий кундемыш пöртылеш. Краснококшайскыште Г. Г.
Кармазин ончыч Мароблоно пеленсе научно-методический бюрон секретарьже лийын.

1926 ийыште Г.Г. Кармазин Москош илаш кусна. Тыште тудо 1926-1927 ийлаште
комвузышто марий йылмым туныкта. Тышечынак Москосо Эрвел калык-влак Институтын
РАНИОН (Российская ассоциация научно-исследовательских институтов общественных
наук) пеленсе аспирантурыш пура. Тыште академик Н. Я. Маррын вуйлатымыж почеш
наукым шымлаш тунемеш. 1929 ийыште аспирантурым тунем пытара да Озаҥ олаш
Восточно-педагогический институтыш пашам ышташ толеш, марий йылмым туныкташ
тÿҥалеш, доцент лÿмым налеш.

1930 ийыште, МарНИИ-м почмек, Йошкар-Олаш пöртылеш да МарНИИ-ште шанче пашаеҥ
лиеш. Тушто йылме секторышто пашам вияҥден колтен, марий йылмым шанче могырым
талын шымлен. Гурий Гаврилович тушто ÿмыржö кÿрылтмешке тыршен.

1901 ийыште, Пÿрö семинарийым пытарымеке, самырык туныктышо шкеж гаяк марий
йоча-влаклан шинчымашым пуаш тÿҥалеш. Лу ий утла эрвел марий коклаште тÿрлö
школлаште туныктышылан шога. 1908-1910 ийлаште Г. Кармазин марий тÿҥалтыш
школлан лудшаш книгам (хрестоматийым) ямдылен. Тушко тудо калык мурым, йомакым,
туштым лыҥ пуртен. Учебникшылан ятыр ойлымашым К. Ушинскийын, Л. Толстойын, В.
Водовозовын хрестоматийлашт гыч налын.

1912 ий мучаште Гурий Гаврилович Марий кундемын Вӱрзым уездышкыже толеш. Шочмо
кундем деч öрдыжкö куснашыже тудым революций тургым тарватен. Пÿрö оласе
революций демократ-влак дене кылым кучымыжлан, тÿрлö листовкым шемер калык
коклаште шолып шаркалымыжлан 1908 ийыште полиций тудым арестоватлен, да Гурий
Кармазин ик жап тюрьмаште шинчен. Тюрьма гыч лекмекыже, кугыжан чиновник-влак
Ӱпö губернийыште туныкташыже эрыкым пуэн огытылат, эрык шонымашан туныктышылан
пошкудо Виче губернийыш каяшыже логалын. Ончыч Китня (кызыт Марий Тӱрек
кундемыште), вара Ядыкплак (кызыт У Торъял кундемыште) черемис училищылаште
туныктен. Тушко шымлызе ик оҥай шонымаш дене миен: марий йылмын вӱрзым
наречийжым шымлаш. Историй документла гыч пале: Гурий Гаврилович 1905-1908
ийлаште Озаҥ университет пеленсе эртымгорно, археологий, этнографий обществыш
эрвел марий илыш йÿла нерген возымо материаллам колтыл шоген.

Революций деч вара Томск губернийысе школлаште ыштен, а 1924 ийыште Йошкар-Олаш
толын. Марий кундемыште Кармазин педагогический институтын преподавательже
лийын, марий совпартшколышто туныктен.

20-шо ийла мучаште Озаҥысе восточно-педагогический институтышто марий йылмым
туныктен. Чумыр туныктымо пашаже 20 ий утла шуйнен. Тиде жапыште Гурий
Гаврилович марий йылме дене ятыр учебникым серен.

Г. Г.Кармазинын возымо икымше учебникше – «Тÿҥалтыш марла букварь» – эше 1914
ийыштак лектын. Тиде ийыштак школлан возымо икымше книга-влак шочыныт. Нуным Г.
Г. Кармазин да В.М. Васильев ямдыленыт. Книга-влакын лÿмышт – «Наглядный
черемисский букварь и первая книга для чтения на луговом наречии», «Наглядный
черемисский букварь и первая книга для чтения на восточном наречии». Нуно 1914
ийыште Озаҥыште савыкталтыныт. Варажым саемдыме букварь 1918-1929 ийлаште эше
шуко гана лектеден.

20-шо ийлаште кугыеҥ-влакым туныкташ «Тунемза, тунемза, тунемза» (1924), «У
пасу» (1925), изирак-влаклан «Мут пале» (1925), «Тунем» (1927, 1929)
букварь-влакым савыктен луктын, кок ужашан «Тÿҥалтыш кнага» (1930) лÿман
учебникше печатлалтын. Кугыеҥ-влаклан тыгак «Материалы к изучению марийского
языка» кнагаже 1925 ийыште савыкталтын. Г. Кармазин чылаже 9 букварьым ямдылен.

Но тунемше-влаклан возымо эн кугу кнагаже «Марий йылмэ лончыш» лийын да 1926
ийыште 2 том дене лектын. 1929 ийыште тудо угыч савыкталтын. Тиде кнага школлан
веле огыл, шанчыланат кÿлешан лийын. Тудо марий йылмым икымше гана тÿрлö могырым
шымлен ончыктен.

20-шо ийлаште школлан ямдылыме учебниклаштыже шке гыч возымо почеламутым,
ойлымашлам пуртен. Шке учебникше-влаклан Г. Эвайн «Ю», «Агроном», «Илья», «Корак
модыш», «Лавыра Шумат» да моло изи ойлымашлам возен. 1935 ийыште Моско олаште
«Марий грамматик. Морфологий» книга савыкталтын.

Гурий Гаврилович 20-шо ийласе йылме чоҥымашын чолга участникше лийын. Тудо марий
кундемыш 1924 ийыште толын да вигак йылме пашан рÿдö йогынышкыжо верештын. Шочмо
калыкше верч тургыжланыше еҥ йылме вийныктарыме пашаш вуйжыге шуҥгалтын, марий
йылмым илышыш пуртымаште (тунам тыгай термин лийын) ик эн тале йылмызе лийын.
Тудын кидше да пÿсö ушыжо логалде тунам, 20-30 ийлаште, ик йылме сомылат
ышталтын огыл, манаш лиеш. Тудо В. М. Васильев семынак чыла вере шуын, уш-акылже
чылалан ситен, мутерым пойдарымаш ма тиде але марла возымашым тöремдымаш,
школлан учебниклам ямдылкалымаш але шанче пашам виктарымаш. Но эн келге кышам
тудо марий тÿвыра илышыште литератур йылмым вораҥдыме сомылжо дене коден. Марий
литератур йылмым вияҥдыме корнышто Г. Г. Кармазин кок кугу суапым ыштен коден.

Тыштыжат, туштыжат тудо шкенжым тале йылмызе, марий йылмын ончыкылык корныжым
чын ужын моштышо шанчызе семын ончыктен. Тудын тыршымыжлан кöра тунамсе марий
йылме ятырлан ончык тошкалын, лывырген-сöрастаралтын, у, социализм илышым чоҥаш
йöрышыш савырнен.

Марий йылмышанче тÿняш Г.Г. Кармазин 1918 ийыште толын. Тунам шымлышын «Основы
транскрипции языка мари» лÿман статьяже Озаҥ олаште савыкталтын. Тыште Кармазин
марий фонетике ден грамматикын южо могыржым шымлен лектын. 20-шо ийлаште утларак
шымлымаш пашам тÿҥалын. 1924 ийыште Гурий Гаврилович марий кундемыш толын. Лач
тиде жапыште йылме йодыш нерген кугу ÿчашымаш каен шоген. Тудат йылмым чоҥымо
пашаш кумылын ушнен. Облоно-н шанче-методика бюрож пелен улшо у мутым ыштыше
комиссийыш пурен. 1924 ийыште лингвистике терминын да литератур йылмыш пуртышаш
шомак-влакын спискыштым ямдылен. Национальный паша вияҥмаш тÿҥалме годым
фольклор да диалектологий материалым поген, шке гыч шонен, тунемме
пособий-влакым возен.

Шымлызе марий йылмын эртымгорныжым ончен лектын да теоретический материалжым
кумдан шымлен. Кармазинын тыгай пашаже-влак возалтыныт: «О склонении имен
существительных и об установлении количественных падежей в марийском языке»
(«МАО» журналеш), «Из истории финно-угорских гласных в исходе именительного
падежа единственного числа имен с двусложной основой в марийском языке»
(аспирантурышто тунеммыж годым возен, тудо 1928 ийыште СССР Наука академийын
10-шо номеран «Доклады» бюллетеньыштыже савыкталтын) да тулеч моло.

30-шо ийла тÿҥалтыште тудо ятыр шанче статьям рушла возен да тÿрлö шымлыме паша
сборникешат, посна брошюра денат савыктен луктын. («О происхождении
словообразовательных суффиксов глаголов в марийском языке» (1931), «Практические
задачи по развитию марийского языка», «Основные положения построения марийского
алфавита», «Об орфографии, фонетике и морфологии марийского языка», «Падежи в
марийском языке», «Парные и сложные слова в марийском языке», «Принципы
построения грамматики марийского языка» да молат).

1936 ийыште лекше «Сборник статей по марийскому языку» книгаштыже ятыр статьяжым
чумырен.

30-шо ийласе шымлымаш пашажым Г. Кармазин «Марий грамматика (морфологий)»
книгаже дене кошартен. Тудым 1935 ийыште Москоште лукмо. Ты кнагаште йылмызе шке
усталыкшым, марий йылмын кÿлеш семын шымлен-терген лекмыжым тÿрыснек ончыктен
пуэн.

1937 ийыште Йошкар-Олаште йылме шотышто шанче конференций лийын. Тыштат тÿҥ
докладым Г. Г. Кармазин ыштен. Тунам тудо орфографийыште, фонетикыште да
морфологийыште улшо ятыр йодышым нöлталын да шанче могырым умылтарен пуэн.

1926 ийыште Москошто ССРУ калык-влак рÿдӧ савыктышеш Г. Кармазинын «Марий йылмэ
лончыш» (1-ше кыдэж ден 2-шо кыдэж) лектын. Тиде марла возымо икымше марий
грамматике. «Марий йылмэ лончыш» кок книгажге 1929 ийыште Москошто уэш савыкталт
лектын.

Краснококшайскысе Облисполком пелен 1924 ийыште шанче-методике бюром ыштыме
улмаш. Тудын тÿҥ пашаже – литератур йылмым у илышлан келыштарен вияҥдаш. Бюро
пелен лÿмын мут кычалше комиссий ышталтын. У мут-влакым шочыктымаш, тÿрлö
термин-влакым кычалмаш тудын тÿҥ сомылжо лийын. Комиссийыш В. Васильев, Г.
Кармазин, Ф. Егоров пуреныт. Г. Кармазин тиде комиссийын ик эн тале еҥже лийын.
Тудо марий йылмым ятыр у шомак дене пойдарен.

Газет дене журналлаште номер еда тудын ыштыме у мутлаже савыкталтыныт. 1923
ийыште «Йошкар кече» газетеш марий йылмыш пуртышаш мут лӱмер пуалтын. Нунын
кокла гыч шукынжо марий йылмылан моткоч келшен толыныт да кутырымаште тунам
кумдан кучылталтыныт.

А кызытсе грамматике термин-влакым чылаштым гаяк Г. Г. Кармазин шонен луктын.
Ынде кажне тунемшылан лÿм мут, пале мут, почеш мут, ой, кореш, пуртымо мут да
тулеч моло термин-влакат палыме улыт. Тыгеракын, нине шомак-влак уста йылмызын
икшывыже улыт манаш лиеш. Шымлызе у мут-влакым моло шанчыланат шонен луктын.

Г. Г. Кармазин 1925 ийыште лукмо икымше марий орфографийын авторжо лийын. Ты
орфографийым тунамсе марла возымашым шуко шотышто тöремден. Тыште Г. Г. Кармазин
л' ден н' йÿкым ончыкташ посна буквам пуртен, я, ю, е, ё буква-влакым алфавит
гыч кораҥден, кÿсынлымö мут-влакым марлаҥден возаш темлен. Тиде орфографий марла
серымаште 1938 ийысе йылме реформо марте кучылталтын. Шуко шотышто тудо марий
йылмылан келшыше лийын.

1925 ийыште марий туныктышо-влакын 2-шо погынымашыштышт (Моско) икымше гана
орфографий нерген тÿшка мут лектын. Докладым тыште Г.Кармазин ыштен. Докладын
тÿҥ шонымашыже тунамсе марий орфографийыш негызлан возын. Г.Г. Кармазин чын
возымашын йодышшо-влакым пÿтынек авалташ тыршен. Марий орфографийын принципше,
сложный мутым возымаш, мут мучаште й буквам серымаш, шуко чот пале – чылажат
Кармазиным тургыжландарен. 20-шо ийла кыдалне ы буква нерген кугу ÿчашымаш
тарванен. Иктышт ты буква ок кÿл маныныт, весышт пыдалыныт. Кармазин тыште чын
корным кучен, шанче негызеш тудын кÿлешлыкшым умылтарен кертын.

Алфавитым тöрлатыме годым фонематический принцип тÿҥлан шотлалтын. Кармазинын
шонымыж почеш, алфавитыште руш буква-влак лийшаш улыт, но эше 7 у пале
ешаралтшаш, а орфографий орфоэпий дене кертме семын икгайрак лийшаш улыт.

Эн ондак просвещений пашаеҥ-влакын II-шо погыныштыжо Кармазин латин тиштерым
марий йылмылан келыштараш ок лий манын шонымаш дене палдарен, но вара, 30-шо
ийлаште, Г. Г. Кармазин марла серымашым латинлаш тöчышö-влакын онаеҥышкышт
савырнен. Тыге тудо 30-шо ийла кыдалне руш тиштер негызеш келыштарыме
орфографийым саемден тöрлаташ пижын. 1937 ийысе конференций вашеш марий
орфографийын тöрлатыме проектшым тöремдаш пижын, латин графике негызеш у марий
тиштерым ямдылен. Тудо 36 буква гыч шоген. Тыге у шонымо проект В. А. Мухин ден
И.С. Капитоновын проектышт ваштареш виктаралтын. Алфавитым марий йылмылан пеш
моштен келыштарыме, йе, йо, йу, йа кылдыш-влакымак кодаш мутым лукмо улмаш. Но
чыла шонымаш проектешак веле кодын. Тиде толкын тунам вашке шарлен шуктен огыл,
лывыжген да 1933 ийыште йöршеш чарнен.

Южышт Г. Г. Кармазиным латинлаш тöчымыжлан титаклат. Но тыштат тудын йоҥылышыжо
уке. Тиде толкын тунам пÿтынь Совет Ушем мучко тарванен улмаш – Г. Г. Кармазин
улыжат ты йогын почеш веле каен. Тиде толкынын вашке шолдыргымекыже, Кармазин
ончыч тошкымо корнышкыжо угыч вончен.

1905 ийыште Озаҥыште Финляндий гыч толшо Ӱрйö да тудын пелашыже Илоно Вихманмыт
дене палыме лийын, вара фольклорым погымо шотышто утларак тыршаш тÿҥалын. Шке
материалжым тудо Финляндийыш, Финн-угор обществын фондышкыжо, 1910 ийыште шкеак
намиен. Тыште финн шымлызе-влак дене вашлийын мутланен, каҥашым налын, погымо
материалжым нунылан пуэн коден. Тиде сборникым 1931 ийыште немыч йылме дене
«Марийские песни» манын лукмо, тудын редакторжо кумдан палыме финн шанчызе Ӱ.
Вихманн лийын. Тушко 233 эрвелмарий муро да авторын шкенжын «Марий муро нерген»
немычла возымо ончылмутшо пурталтын. Муро-влакым марла финн-угор транскрипций
дене пуымо, тудо латин шрифтеш негызлалтын.

1906-1910 ийлаште Г. Кармазин шочмо кундемыштыже 500 утла калык мурым поген,
варажымат ешарен толын. Чумырымо мураршашыже «Народное творчество и обычаи мари»
кнагаште 1931 ийыште савыкталт лектын.

«Марла календарьын» лекташ тÿҥалмекыже, шуко самырык еҥ тиде савыктышыш шке
возымыжым пуэн. Журнал йыр Озаҥыште тунемше марий рвезе-влак – П. П. Глезденёв,
С. Г. Чавайн, Н. С. Мухин – погыненыт. Нунын коклаште Г. Эвайнат лийын.
Календарь лаштыкеш нунын шагал огыл ойлымаш, почеламут, басне да йомакышт
лектын.

Г. Кармазин «Куралше» («Пахарь») ялозанлык марий журналын редакторжо лийын. Тудо
1918 ийыште Озаҥ олаште лектын шоген. Журнал ял озанлык паша нерген возымым
савыктен, шемер калыкым волгыдо илышыш ÿжын шоген.

Гурий Гаврилович шочмо калыкын тÿвыра илышыштыже эше революций деч ончычсо
жапыштак литератор-кусарыше семын палыме улмаш. 1917 ий деч ончыч тудо икмыняр
почеламут ден ойлымашым возен, рушла гыч ятыр почеламутым, мурым кусарен. Нуно
«Марла календарьыште», букварьыштыже лектыныт, но шукыжо савыкталтде кодыныт.

Г. Эвайнын Совет власть жапысе серыме произведенийлаж гыч эн сайже – «Марий
пионер марш». Тиде почеламутлан композитор И. Палантай мотор семым йöнештарен.
Г. Эвайнын пионер маршыштыже совет пионер-влакын икымше мурыштлан («Взвейтесь
кострами, синие ночи») келыштаралтмыже шижалтеш. Поэтат, композиторжат руш
пионер мурын текстшыланат, семжыланат эҥертеныт. «Марий пионер марш» шомак
содержанийже денат, сем интонацийже денат «Взвейтесь кострами, синие ночи» мурым
икмочоло ушештара.

«Марий пионер марш» 30-шо ийлаште тÿҥалтыш школлан лукмо хрестоматийышке,
икшывылык муро сборниклашке чÿчкыдын пурталтын. Но ындыжым Г. Эвайн угыч ик
почеламутымат возен огыл. Тудын творчествыжын эн чот вияҥме пагытше – 1908-1918
ийла.

1908 ийыште «Вувер кува» йомак-поэмыже шочын. Тиде произведений вес ийынже «1910
ийлан лукмо марла календареш» савыкталт лектын. Тиде произведенийым тудо А. С.
Пушкинын «Шöртньö кол ден колызо нерген йомакше» негызеш возен, но пÿтынек марий
илыш, марий калык ойпого шотеш келыштарен. Марий поэт колызым «йокрок серын
мурызыжо» семын сÿретлен. Поэме 1910 ийыште Г. Икумарийын (Леонтьевын) погымо
«Марий калыкын туштыжо, йомакше, тошто мутшо» сборникыштыже угыч савыкталтын.
Варажым йомак-поэме 1917 ийыште «Марий мут» антологийыш пурталтын, тудым В. М.
Васильев чумырен улмаш. Поэтын илымыж годымак тудо 5 гана тÿрлö сборниклаште
савыкталтын. 1965 ийыште Марий книга савыктыш «Вувер кува» поэмым посна книга
дене луктын, тудым сÿретче Л. Аказеев сылне сÿрет дене сöрастарен.

Теҥыз воктен элыште, Лум лумдымо верыште, Илал тöча колызо, Йокрок серын мурызо.
Тудын уло куваже, Ӱдырамаш-осалже. Шоҥго колым кучалеш, Кува шÿртым шÿдыра пеш.
Шоҥго мурдам колталеш, Кол логалмым вучалеш. Шупшын луктеш мурдажым, Луктын
кышка ненчыжым. Адак мурдам колталеш, Мöҥгышкыжö пöртылеш. Эр миялын ончалеш,
Яра мурдам лукталеш. Мокым луктын кышкалын, Уэш мурдам пышталын. Эрден миен
лугылда – Ший кол пижын легылда. Шке изи, шке чевер, Кок шинчаже тул-чевер,
Тупшо шийын йÿлалеш, Капше шöртньын коялеш. «Павай, мыйым утарал, Теҥыз вÿдыш
колталал», – Ший кол пешак сöрвала, Йылмым луктын инала1. Ош кугыза аптыраныш,
Кок шинчажым ялт карыш: «Вуй тÿҥалын ошемаш, Кол йÿк колшашат улмаш. Пöртыл,
кае, мий теркет, Шочмо-кушмо верышкет, Порылыкем ит мондал, Кÿлеш годым ит
кодал», – Манын, шоҥго кутыра, Изи колжым утара. Пöртыл шуэш эр чайлан, Ойлен
пуа куважлан: «Юмем колтен рыскалым: Мый кучышым ший колым. Шке изи, шке чевер,
Кок шинчаже тул-чевер. Еҥ гаяк ойлен мошта, Кутырашат пеш уста. Шийым-шöртньым
сулале, Мом йодам – пуа ыле. Мые тудым чаманальым, Вÿдыш уэш колтальым. Тудын
мынярак шылже. Чон шон'геммеш илыже». «Ай, ораде, шотдымо, Вует чылт акылдыме.
Мо шинчат ден ончышыч, Молан тудым колтышыч? Тувыр волна шелылден. Волым нал,
мий, йодылден!» Кугыза пÿгырналеш, Ойгырен шÿлалталеш. Лектын кая серышке, Кол
кучымо верышке. Теҥыз вÿдым ончалеш, Изи колым вучалеш. «Мо кÿлеш гын, колызо?»
– Манын йодеш ший колжо. Упшым налын йылерак, Ойла коча вашкерак: «Суртыштемже –
томаша. Кувам вурса, каргаша. Илен-илен, вол шеле. У, сай волым пу ыле!» Теҥыз
вÿдшö пеш ласкан Ший деч ошын йылгыжеш. Чевер почшым кожгатал, Изи колжо
пелешта: «Ит шорт тые, ит муҥае2 Теркет пöртыл веле, кае. Лиеш тыйын у волет,
Йывырталеш кумылет». Пöртыл шуэш теркыже, Налаш лектеш куваже. У вол ямде
куважлан, Угыч пижеш шоҥгыжлан: «Ай, ораде, шотдымо, Вует чылт акылдыме: Ты вол
дене мынярак – Полат кÿлеш вашкерак!» Шоҥго кая серышке, Тошто мийыме верышке.
Муҥаен шÿшкалталеш, Ший кол лекмым вучалеш. «Мо кÿлеш гын, колызо?» – Манын
йодеш ший колжо. Шоҥго кол ден палласа3, Вуйжым савен каласа: «Кувам адак
каргаша, Пояш тöчен толаша. Сога-сога ваш пижеш, У кÿ полатым йодеш». Изи колжо
каласа: «Йöра лийже аласа: Тыйын пöртыл шумешкет, Лийын шинчеш у пöртет». Пöртыл
шуэш теркыже, Налаш лектеш куваже. Лийын шинчын у кÿ пöрт – Князьын уке тугай
сурт. Кува пижеш йошкарген, Карме гае пеш сырен: «Шоҥго исер, сандыме, Возын
колен кертдыме! Кÿ полатет мынярак, Куржын миен, йод адак. Шем еҥ лийын ом иле,
Ош дворян лиям ыле!» Кугыза пÿгырналеш. Кок шинчажге вÿд налеш. Мом ышташат ок
шинче. Пулдырыш лектал шинче. Кынел кая серышке, Ший кол ужмо верышке. Муҥаен
шÿшкалталеш, Шинчавÿдым ÿштылеш. Йÿштö мардеж шыплана, Теҥыз вÿдшö тарвана.
Шоҥго колым вучалеш, Вÿд пундашке ончалеш. «Мо кÿлеш гын, колызо?» – Манын йодеш
ший колжо. Шоҥго коллан каласа: «Кувам адак каргаша, Кечын-кечын шäплана, Пойымо
семын сутлана. Шем пашалан öркана, Дворян лияш тылана». Кугыза кадыргале, Кок
шинчажге вÿд нале. Ош кугызам чаманал, Тыге ший кол мутлана: «Ит шоналте, ит
муҥае, Теркет пöртыл веле, кае. Куват тыйын молемеш, Тылат паша нелемеш…» Пöртыл
шуо теркыже, Мом ужылда шинчаже? Пöртшö темын, лыҥ уна, Йот еҥ-влакат лыҥ гына.
Тошто шоҥго куваже – Йомак эргын аваже. Луй кÿрыкым чиялын, У ший шуркам
упшалын. Шöртньö шергаш – кидыште, Суран ката – йолышто, Ик пöрт темын –
вургемже, Вес пöрт темын – шем кулжо. Изиракшым совкала, Кугуракшым чумкала.
Шкеже тöреш шинчылден, Мындер4 воктен возылден. Толын пура кугыза – Почылт кая
пöрт омса; Лавыра йыдал йолышто, Рожын шляпа вуйышто. Уна-влак ден палласа,
Куважланат каласа! «Рыскалаҥе ÿмырет – Реза лие кумылет»5. Кува йол тошкал
ыжгыра – Шоҥгым тÿгö пастыра6. Кугыза пÿгырналеш, Кок шинчажге вÿд налеш. Эртал
кая ик арня, Эртал кая вес арня. Адак кува кычкыра, Шоҥгым кол дек пастыра: «Тый
каласе колетлан, Кугыжа лиям эллан!» Ялт аптыранен ты мутлан, Шоҥго ойла
куважлан: «Мом толашет, аваже? Мом каласа ушанже! Йöсык7 ойлен от мошто, Калыкым
ит воштылто!» Кува кынел шогале, Орышо пий гай ончале. Ӱстел оҥам шодыр кыра,
Йолым тошкен кычкыра: «Э, адак ойлен шогет! Мыйым туныкташ шонет?! Тыманмешке
миен шу, Тыманмешке толын шу…» Кугыза пÿгырнале, Кок шинчажге вÿд нале. Лектын
кая серышке, Ший кол илыме верышке. Тарванен, мардеж лектеш, Вÿд ÿмбалже
шемемеш. Изи колжым кычкыра. Теҥыз вÿдшö мÿгыра. «Мо кÿлеш гын, колызо?» – Манын
йодеш ший колжо. Вийым налын, шуэнрак Ойла шоҥго вашкерак: «Аптыранышым,
пытышым. Тыш коштынат нойышым. Виге кулжым чумкала, Шÿргем гычын совкала. Теве
куван акылже: Ош кугыжа лийнеже». Изи колжо каласа: «Тиде могай томаша? Ит шорт
тые, ит муҥае, Теркет пöртыл веле, кае! Куват лиеш кугыжа. Элым кучен илыза».
Пöртыл шуэш теркыже, Налаш ок лек куваже. Куржын пура пöртышкö, Ончал колта
тöрышкö. Карен онча шинчажым, Огеш пале куважым. Чиен кува у кемым, Вичкыж
порсын вургемым. Пешак шуко салтакше. Тылечак шуко князьше. Йÿыт, кочкыт,
кутырат, Сарым лукташ каҥашат. Шоҥго палыш куважым, Сукен шинче варажым:
«Рыскалаҥе ÿмырет, Реза лие кумылет?» – Манын йодо куваж деч Мÿндырч гына, омса
деч. Кува ышат тарваныл, Шинча шöржат ыш ончал. Шоҥгым кÿштыш пастыраш, Тÿгö
луктын чумкалаш. Поген нальыч кугызам, Луктын колтышт пöрт омсаш. Ужшо калык
игылтеш, Умшам карен воштылеш: «Йыдал полатыш пуре-эн, Тудым луктыч чумкален!»
Эртен кая ик арня, Толын шуэш вес арня. Кува адак, öрканен, Шоҥгым кычалаш
колтен. Кычал коштыт ик кече, Муын толыт вес кече Саде шоҥго кугызам – Тодеш
улмаш у мурдам. Конден шуктен вес каслан, Пурен, ойлат куважлан. Шоҥго пурен
шогалеш, Кува тыге шÿрдылеш: «Мий, каласе колетлан. Тöра лиям теҥызлан! Теҥыз
лийже тек суртем, А ший колетше – кулем!» Шоҥго пелешташ лÿдеш, Лектын, кол деке
куржеш. Куржын мия серышке, Ший кол илыме верышке. Осал мардеж гÿж-ж лектеш,
Теҥыз вÿдым лупшыштеш. Толкын вÿдшö шаула, Кÿэш пернен мÿгыра. Ойгыралтен,
шÿлалтен, Кок шинчажым ниялтен, Кугыза муралталеш, Колжо лекмым вучалеш. «Мо
кÿлеш гын, колызо?» – Манын йодеш ший колжо. «Йöратыме ший колем, Колыштал, мый
мом ойлем. Кувам азнен вуйжылан, Вуй лийнеже теҥызлан. Вÿдеш суртым ыштынеже,
Тыйым куллан налнеже…» Ший кол ышат пелеште Тиде гана ужмаште. Пурен кайыш
келгышке, Еҥ пурдымо верышке. Вучен-вучен – кол ыш лек, Кайыш кугыза куваж дек.
Пöртыл шуэш теркыже Мом ужылда шинчаже: Тÿрын шога кудыжо, Шелалден кия волжо.
Кува шÿртым шуялеш, Шоҥгым ужын, вожылеш. Пидын тошто йыдалжым, Чиен рожын
мыжержым. Монден тошто куатшым, Поян илыме пагытшым. Кугыза кадыргале, Кок
шинчажге вÿд нале. Кува кодшо йомакеш, Ынже кончо йÿд омеш. Умылтарымаш-влак
1Инала – сöрвала 2Мунаяш - пуштыланаш 3Палласаш - саламлалташ 4Мындер - кÿпчык
5Реза лие кумылет – шонымет шуо, чонет каныш 6Пастыраш – покташ 7Йöсык – кÿлеш
семын, сайын 1908

Г. Кармазинын литератур псевдонимже Гурий Эвайн улмаш, тиде лÿм дене тудо
почеламутым, ойлымашым да молымат шуко возкален.

Кышал Ик марий омешыже кышалым ужын. Кочкаш тöчен, да совлаже лийын огыл.
Эрлашыжым марий совлам куча, малаш возеш, но кышал ок кончо.

Пытартыш курика Нужна еҥ дек кÿчызö толын пурен. Озан ик курика киндыже веле
улмаш. Куваже тудым нумалтен колта. Кÿчызö лектын кая, кува кудывечыште коштеш.
Тудо ужеш: капка меҥгеш мÿкш еш пÿтырналтын. Туддеч вара нужна еҥ мÿкшан лийын,
улан илаш тÿҥалын.

Тулык рвезе Йыванын ачажат, аважат коленыт. Рвезе тÿҥ тулык кодын. Мÿшкыржат
шужен, чияш вургемжат уке… Телым уремыште кылма. Йÿдым шужен мала. Шкетак
муралтен-муралтен коштеш: Кÿзальым курыкын вуйышкыжо, Шогалальым мардежлан
ваштареш. Шогал-шогал, сÿсанальым, «Тол, игем» маншыжат иктат уке.

Менлыш Ожно Менлыш пурсам ÿден. Турня аҥаш мияш тунемын. Менлыш аракам налеш,
пурса аҥаш намиен шында. Эрлашыжым миен онча: латкок турня руштын кия. Пеш чот
йывырта. Турня-влакым сапкерем дене йолышт гыч пидеш, мöҥгышкыжö шупшеш.
Турня-влакын ушышт пуренат, Менлышым нумал каеныт, Виче вес могырыш кудалтеныт.
Лач шÿргыж дене волен возын. Шÿргыжö какарген шинчын, мен лийын. Сандене
марийлан Менлыш ешартыш лÿмым пуэныт.

Куку Ожно Куку Кукуклан марлан каен улмаш. Шошо шуынат, Кукукшо чодырашке
полдыран погаш каен. Тушан аҥырген, куваж деке пöртыл кертын огыл. Сандене шошым
Куку эре тыге кычкырен коштеш: Ку-кук! Ку-кук! Кукукшым кычалын, Куку пÿкташат
ок ярсе, муныжым моло кайык пыжашыш опта.

Орадым шорвондо туныкта Ик еҥ эргыжым олашке тунемаш колтен. Тудыжо кеҥежлан
мöҥгыжö пöртылын. Ачаже ойла: «Эргым, шорвондым нал, шудо удыраш каена»–«Ачий,
шорвондыжо мо лиеш?» – йодеш эрге. Вашмутым вучен ок шукто, кудывечыш лектеш.
Шорвондо шаршудышто комдык кия улмаш. Йоҥылыш тошкал колта. Шорвондо вурдо
саҥгаж гыч брлоп шелын пуа. «Кö тиде шорвондым пыштен коден?!» – рвезе чон
лекшаш гай кычкырал колта. Лÿмжым иканаште пален.

Йолагай вате Ик йолагай вате тÿредмаште аза ончышо ÿдыржылан йыштак каласа:
«Изиш лийжат, тый азам чывыштал!» Изиш лиймеке, ÿдыржö кычкыра: «Авий, ынде азам
чывышталам мо?»

Ораде чаҥа Чаҥа ужеш: кöгöрченым сайын пукшат. Тудо шкенжым кöгöрченла чиялта да
нуным коклашкышт пура. Кöгöрчен-влак пален огытыл, пуртеныт. Изиш лиешат, шке
йÿкшым луктеш. Сылне кайык-влак чаҥам чÿҥгаш тÿҥалыт, поктен колтат.

Йöным муын Ик марий олашке уржа ужалаш миен. Рушла ойлен огеш мошто улмаш.
Имньылан йöраш пижеш – ложаш уке. Ложашлан лапкышке кая. Ужалыше рушыжо марла ок
умыло. Коктын ваш ончат, ик мутымаш огыт пелеште. – Лошадкым ложашым выж-выж! –
марий кычкырал колта, кидшым рÿзалта. Рушет марийлан ложашым висен пуэн. Йылмет
лиеш гын, ик вереат от йом, кажне вере вуча йöн. 1914

Ава Йöсым ужын, орланен, икшывым кö куштен? Ава. Изида годым пеш тыршен, порын
тендам кö ончен? Ава. Йÿдшö, кечыж век малыде, рÿпшен, тендам кö малтен? Ава.
Амыртыме шем вакшдам, век йырныде, кö мушкын? Ава. Шакшыдамат эрыктен, чызе
шöржым кö пукшен? Ава. Вуйда корштен, аҥырген, тунам тендам кö ончен? Ава. Шужен
толыда мöҥгышкö, тунам тендам кö пукша? Ава. Шÿмжö корштен, ойгырен, икшывым кö
онча? Ава. Лектын каеда öрдыжкö, толмыдам ончен, кö вуча? Ава. Осал пашам те
ыштеда, чонжо тунам кöн коршта? Аван. Ушаҥын кушкеш рвезе, чонжо тунам кöн
куана? Аван. 1912

Молан малет, пошкудем? Кынелшаш ыле, родем! Пагыт шуын куралаш, Шурным луктын
ÿдалаш. Кынел, тарване, помыжалт, Шуко мален, мом ужат?! Ожно ыльыч тый поян,
Толшо-лекшылан сиян. Йÿыч, кочкыч,куанышыч, Шонымет ден илышыч. Олмет ыле
тöрыштö, Лÿмет – мланде шöрыштö. Ыле коя вольыкет, Оралте тич кайыкет. Ынде
тыйын мо кодын? Кушто суртшо ачатын? Тÿрын каен шем пöртет, Моло оралте –
коҥгаштет. Яра шинча клатет, Ярсен кодын шондыкет. Пырче уке пураште, Олым
падыраш шагыште, Аҥат кия куралде, Шурнет шога тÿредде. Мардеж почка шурнетым,
Йÿржö шÿкта шудетым. Теве пасу почылтеш, Тыйын шурнет тошкалтеш… Кынел, тарване,
помыжалт,– Шуко мален, мом ужат?! Погаш тöчö шурнетым. Чумырен шынде шудетым.
1917

1931 ийыште марий «националист-влак» ваштареш чекист походын икымше толкынжо
нöлталтеш. Тунам Гурий Гавриловичымат арестоватлат, но индеш сутка шинчыктымеке,
эрыкыш луктыт, умбакыже кучаш амалым муын огыт керт. А йолташыже-влакым (Л. Я.
Мендиаровым, В. М. Васильевым, Ф. Е. Егоровым, Т. Е. Евсеевым да икмыняр
молымат) ссылкыш колтат.

Куд ий эртымеке, 1937 ийыште ÿярня тылзын 21-ше кечынже, НКВД управленийын кумшо
отделенийыштыже, рушарнян, тыгай пунчал шочын: «Гражданин Кармазин Гурий
Гаврилович контрреволюционный националистический организацийын членжылан
шотлалтеш. Эрыкыште лиеш гын, тудо следствийлан чаракым ыштен да шылын кертеш,
сандене петырен шындаш кÿлеш».

Тиде кечынак эше ик документ шочеш. Тушто Гурий Кармазинын суртыштыжо обыскым
ышташ да шкенжым арестоватлаш кÿлмö нерген возымо. Тыге Гурий Гавриловичым
арестоватленыт да Йошкар-Ола гыч Горький олашке йодышташ наҥгаеныт. Тусо жаплан
келшышын, тыгерак ыштеныт: тый, арестоватлыме еҥ, тылеч ончыч шындыме еҥын лишыл
палымыже лийынат, тудден пырля пашам ыштенат але тыглай кылым кученат, тугеже
шкежат тушман улат, тугеже тыйынат верет – тюрьмаште але вес тÿняште. Кармазин
шотыштат схеме тÿрыс ямде лийын. Тудын А. Сайн дене палыме лиймыжак веле
следователь могыр гыч вигак кугу тÿткылыкым шочыктен. Кокымшо допрос вÿдшор
тылзыын 27-ше кечынже, арестоватлыме деч 1 тылзе эртымеке, лийын. Тидын годым
Кармазинын ойлымыжым тугерак савыралаш тыршеныт, пуйто тудо чыла осал пашажым
«эстон шпион» Сайн дене иквереш шуктен шоген. Эше 1 допрос вÿдшор тылзын 29-ше
кечынже эртен, но титаклыме заключений лач 9 сÿрем кечын веле возалтын. Тиде
жапыште Кармазиным четлык коклаш шындаш шонышо-влак кÿлеш материалым кычалыныт.
Нуно архив гыч 1931 ийысе дела-влакым муын луктыныт да, мо кÿлешым возен налын,
Кармазинын «папкышкыже» урген шынденыт. Кагазлан ÿшанаш гын, нине еҥ-влак
Кармазинын йöрдымö пашажым тÿрлö велым почын пуэныт.

1937 ийыште сÿрем тылзын 9-ше кечынже – пытартыш допрос – деч вара кок тылзат
пеле гыч Кармазинлан следствий пытыме нерген увертарат. Тылеч вара талук наре
жапыште Кармазин кушто лийын, тудын дене мом ыштеныт – ынде нигунам пален огына
керт. Икте гына раш: 1937 ий 9 сÿрем кечын Горькийыште следствийым пытарымылан
шотленыт, а лу тылзе гыч, 1938 ийыште ага тылзын 9-ше кечынже, Йошкар-Олаште
НКВД госбезопасность управленийын 3-шо отделыштыже титаклыме кагазым сереныт.
Документ гыч пале: Гурий Гаврилович Кармазиным СССР Верховный судын Военный
коллегийже судитлышаш. Мучаште ешарен возымо: кызыт тюрьмаште шинча.

11 ага кечын, 1938 ийыште, вÿргечын, суд лийын. Судын пунчалмутшо йöршын
титакдыме еҥым шугыньо семынак пера: РСФСР Уголовный кодексын 58-ше статьяж
почеш (8 ден 11 пункт) титаклыме Г.Г. Кармазиным лÿен пушташ, чыла погыжым
шупшын налаш; приговорым кызытак шуктыман.

Делашке ургымо кагаз лапчык увертара: марий шанчызым Озаҥ олаште 1938 ий ага
тылзын 11-ше кечынже лÿен пуштмо, тидын нерген акт ССРУ НКВД-се 1-ше спецотделын
особый архивыштыже аралалтеш, 10-шо том, 494-ше ластык.

Кармазинын пелашыже, Зоя Ефимовналан, увертареныт, пуйто тудын марийже 1942 ий
сÿрем тылзын 26-шо кечынже колен. Каласыман, ÿдырамашым шкенжымат пелашыж почеш
поген налыныт да 1940 ий шорыкйол тылзе марте петырен шинчыктеныт.

2002 ийыште ӱярня тылзын Йошкар-Олаште Гурий Кармазинын 120 ияш лӱмгечыжлан
пӧлеклалтше шанче конференций эртен. Тушто марий шанчызын, сылнымутчын йылме
пашаже, сылнымут погыжо нерген ятыр шымлымаш йоҥген. Конференцийыште МарКУ-н,
МКПИ-н, МарНИИ-н, МИО-н шымлызыже-влак, туныктышо, писатель, журналист,
студент-влак шке докладыштым лудыныт. Иктешлымаш семын 2006 ийыште конференций
материал негызеш "Марийская филология" лӱман книга лектын. Тушко 14 статья
пурен.

Кумдан палыме шанчыеҥ Г. Кармазин родо-тукым термин-влак нерген ятыр возен. Тиде
йодышым марий йылмышанчыште моло шымлызе-влакат нергеленыт. Тыге родо-тукым
термин-влакым шанче могырым икымше гана 1928-ше ийыште шымлаш тÿҥалме. Тидлан
негызым этнограф М. Маркелов пыштен. 1928-ше ийыште «Этнография» журналын икымше
номерыштыже тудын «Системы родства у угро-финских народностей» статьяже
савыкталт лектын. Тыште марий родо-тукым термин-влак гына огыл, тыгак мордва,
финн, эстон, саам, венгр, коми, ханты, манси йылмыласе шомак-влакат шымлалтыныт.
Но кугурак верже марий терминологийлан ойыралтын.

Марий терминологийым, марий родо-тукым системым шымлымыж годым С.Мендиаровын «О
черемисах Уфимской губернии», С.К. Кузнецовын «Очерки из быта черемис» (1879)
монографий сынан очерклашт дене пайдаланен. Тыгак шкенжын погымо материалжым да
просветитель А.П. Аттинын возымыжым кучылтын.

Пашам А.Н. Максимовын методшо почеш возен (А. Н. Максимов «Австралийские системы
родства»). Термин-влак тукымла еда шелалтыныт: эн ончыч коча-кова кÿкшыт, вара
ача-ава, ака-иза, шольо-шÿжар кÿкшытласе, тукымласе термин-влак ончалтыт. Автор
статьям таблице дене мучашла. Тиде таблицыште кÿшнö ончыктен кодымо йылмыласе
термин-влак таҥастаралт пуалтыныт. «Сравнительная таблица названий родства у
угро-финских народностей» лÿман таблицыште руш йылмысе 78 умылымашлан нунын
финн-угор йылмыласе пелашышт пуалтын. Родо-тукым термин-влак марий йылмын
олыкмарий, курыкмарий, эрвелмарий наречийлаж дене кажныже посна ончыкталтыныт.
Таблицым шымлен лектын, икмыняр ойыртемалтше значениян шомак-влакым вашлияш
лиеш. Мутлан, «прадед» марий йылмын курыкмарий наречийыштыже тыгай термин дене
палемдалтын: kugo koča, kogo t'ot'a, олыкмарий наречийыште – kugo-koča,
эрвелмарий наречийыште – kuezä-koča; «прабабка»: курыкмарий наречийыште – kogo
papa, олыкмарийыште – kugo-kuvava, эрвелмарийыште – kuezä-kuvava; «дед по отцу»
– čэčэ-t’ot’a / čučo-koča / kuača, koča; «дед по матери» манме умылымашлан лач
эрвел наречийыште гына kuguz’a термин пуалтеш. Тугеже ты умылымашым ончыкташ
моло кок наречийыштыже шомак уке гай лектеш.

Марий родо-тукым терминым проф. Н. И. Исанбаев шымлен. Тудо 1978-ше ийысе
«Татарские термины родства в диалектах марийского языка» статьяштыже 15
финн-угор да финн-пермь жапысе термин-влак нерген воза, 30 наре термин вара,
шкевуя вияҥме жапыште, пурен манеш. «Марийско-тюркские языковые контакты» (1989)
пашан икымше ужашыштыже Н. И. Исанбаев тыгак родо-тукым термин-влаклан верым
ойыра. «Лексико-тематические группы татарских заимствований» ужашыштыже
«Человек, семья и общество. Термины родства и свойства» посна параграф уло.
Тудын шонымыжо почеш, марий йылмысе кÿсынлымö шомак-влак кокла гыч эн шукыжо
татар йылме гыч пурышо улыт (родо-тукым термин-влак шотышто гына ойла). Тудо 36
шомакым ончыкта да тышеч 25 у, эрвел наречийын тÿрлö говорлашкыже пытартыш
жапыште пурышо улыт манын умылтара. Тиде пашаште автор кок тÿшка термин-влак
дене палдара: 1) тÿшка умылымашым ончыктышо родо-тукым термин-влак (9 термин);
2) ÿдыр налмек да марлан кайымеке, кучылташ тÿҥалме родо-тукым термин-влак
(мужыраҥме дене лийше але тÿп огыл родо-тукым термин-влак) (14 термин да ты
тÿшкаштак 10 тÿп родо-тукым термин палемдалтеш). Тÿп родо кокласе кылым
ончыктышо шомак-влак посна огыт ончыкталт. Эрвелмарий наречийыште тыгай татар
йылме гыч кÿсынлымö шомак-влак ончыкталтыныт: нäсыл, туган, йавыр, йамагат, зат,
нäсылдäш, тамыр балдыз, байза, кайнага, кайнеш, кайнигас, кийäÿ, тотай, эптäш да
т.м.

Ик йылме гыч вес йылмыш мут-влакын кÿсынлалтмышт годым могай-гынат вашталтыш
лиеш. Утларакшым тиде – кÿсынлымö шомак-влакын структур могырым йылме законлан
келыштаралтмашышт да ыҥ аҥысыреммаш але кумдаҥмаш. Тыште вер татар родо-тукым
термин-влакын марий йылмыште кузе вашталтмыштан ойыралтеш. Авторын шонымыж почеш
семантика могырым вашталтмаш кугун огеш шижалт. Значений аҥысыреммаш тыгай
терминлам авалтен: йамагат < тат. жäмäгäть; павай < тат. бабай; тöпчек < тат.
тöпчек. Кÿсынлымö шомакын значенийже кумдаҥынат кертеш, мутлан: еҥга < жиҥгä;
урлык < тат. орлык, малай < тат. малай.

Кÿсынлымö шомак йылмыш йöршын вес значений дене пурен кертеш. Мутлан, мантава
'мачеха, неродная мать' шомакын икымше «манта» компонентше татар йылмыште мäндä
'слуга, раб, человек' значений дене кучылталтеш. Марий йылмын эрвел (мантава) да
кас-йÿдвел (мäндäвä) наречийлаштышт манта/мäнтä компонент 'шочмо

Эрвел марий коклаште тыглай кресаньык ешеш шочын. Пÿрö учитель школым тунем
пытарен, ятыр ий Пошкырт кундемыште йоча-влакым туныктен. 1910-шо ий гыч Вÿрзым
уездыш куснен. Тÿҥ амалже – революционер-демократ улмыжлан 1908-ше ийыште тудым,
кучен, тюрьмаш шынденыт. Тиддеч вара ÿпö губернийыште тудлан пашам ышташ эрыкым
пуэн огытыл.

Калык ойпогым тыршен погымыжо, эрвел марий илыш-йÿла нерген возымыжо умбакыже
шкегыч сераш таратен шогат. Тыге 1908-ше ийыште «Вувер кува» йомак-поэмым воза
да тудым 1910-шо ийлан лукмо «Марла календареш» печатла. Икымше возымо
мурсаскаже кужу ÿмыран лийын. Поэме 1910-шо ийыште Г. Икумарийын (Леонтьевын)
погымо «Марий калыкын туштыжо, йомакше, тошто мутшо» сборникыштыже угыч
савыкталтын. Варажым йомак-поэме 1910-шо ийыште «Марий мут» антологийыш
пурталтын, тудым В. М. Васильев чумырен улмаш. Поэтын илымыж годымак тудо вич
гана тÿрлö сборниклаште печатлалтын. 1965-ше ийыште Марий книга савыктыш
«Вуверкува» поэмым посна книга дене луктын, тудо сылнын сöрастарыме лийын.

Поэт шке сылнымут саскажым 1918-ше ийыште угыч тöрлен, тÿҥ шотышто йылме
вашталтышым пуртен, стильым уэмден. А сюжет ден образ системыже 1908-ше ийысе
гаяк кодын, лач икмыняр натурализм сынан сÿрет дене эрыктен (Васин 1982:99).

Моло изирак калыкын сылнымутышт шочмаште руш литературын надырже изи огыл. Шуко
чуваш, одо поэт-влакат шке литератур корныштым лач рушла гыч кусарыме паша гыч
почыныт. Нунын радамыште улыт одо Верещагин («Шöртньö кол» йомакше), чуваш-влак
К. Иванов ден М. Сеспель да т.м.

Куваже гын чылт вес тÿсан. Тиде образ гоч автор социальный да нравственный
йодышлам нергела. Ик могырым, куван образше гоч опкынлыкым, осал койышым
иктешлыме, вес шот дене айдемын илышыжым, тудын койышыжым поянлык ден социальный
статус кузе вашталтмым эскерыме. Произведенийыште, мутат уке, икымше йыжыҥлан
кумда верым ойырымо. Поэмын икымше ластыклаже гычак куван осал «чурийже»
почылтеш: героиня эре вурседылеш, тыгодымак шукыж годым икгай ойсавыртыш дене
пайдалана, тидыже тудын лапка чонан улмыжо нерген ойла. Автор куван «йошкарген»
сырен ойлымыжо, каргашымыже, вурсымыжо, шапкалымыже, сутланымыже, шем пашалан
öрканымыже, орышо пий гай ончалмыже, ÿстелоҥам кырымыже, йолым тошкен
кычкырымыже гоч тудын образшым моштен сÿретла. Лудшо ончылно шучко чонан осал
кува раш палемдалтеш. Йомак поэтикылан келшышын, кажне илыш тат вашталтме дене
куван чонжо утыр «шемемеш», сут койыш тудым эре лапкаҥден толеш, тыге
кульминационный эпизодышто тудын шÿмжö йöршын кÿш савырна – Кува ышат тарванал,
Шинчашöржат ыш ончал, Шоҥгым кÿштыш пастыраш Тÿгö луктын чумкалаш. Ончычсо
эмоций вийже куван йомын, шапалген йöршеш, улан кугыжа илышымат илен «öрканен»,
лач варажым гына, ончычсо пöрдемыш логалмек, тошто йыдалан, рожын мыжеран
лиймекше, шÿртым шÿдырымö кокла гыч «шоҥгым ужын, весемеш». Теве тыгайрак
вашталтыш лудшо ончылно эрта, а чыла тиде юзо коллан кöра.

Ший кол изи гынат, юзо виян, шкеже «ший ден ошын йылгыжеш, чевер почшым
кожгатал». Ужына: колым сÿретлаш Эвайн ший, ошо, чевер эпитетлам кучылтеш,
тидыже чумыр марий фольклорын традицийжылан келшыше: Шке изи, шке чевер, Кол
шинчаже – тул-чевер, Тупшо шийын йÿлалеш, Капше шöртньын коялеш. Нине
эпитет-влак марий калыкын моторлыкым умылымыжо дене кылдалтын, поснак ший, чевер
шомак-влак. Юзо кол айдеме дене мутлана, кугызам «сöрвала», варажым тудын
кÿштымыжым шукта, тыгодымак шоҥгылан шижтараш ок мондо: «куват тыйын молемеш,
тылат паша нелемеш», лач пытартыш вашлийме годым тудо огешат пелеште. Моланже
раш: тыгайым умбакыже чыташ ок лий, осаллан мучаш лийшаш, садлан кол «пурен кая
келгышке, еҥ пурдымо верышке». Тыште ме чек умылымаш дене вашлийына. Тудыжо
шинчалан койшо да тыгодымак койдымо. Айдемылан палыман шке вержым, мо кертмыжым,
тыгак чон кÿкшыт ден ÿлыл пöрдем коклаштат кугу ойыртем нерген шижтара мыланна
возышо.

Авторын геройжо-влак деке кузе коймыжо моткоч раш. Кугыза авторлан лишыл, колат
тудын могырышто шога, шучко ковам поэт ок жапле, чонжо денак вурса. Тидыже
пÿртÿс сÿретым почын ончыктымаштат палдырна. Осал шонымаш вияҥме дене пÿртÿсат
кожгана, теве шоҥгын кумшо гана кол деке мийымыж годым «йÿштö мардеж шаплана»,
варажым «тарванен, мардеж лектеш, вÿд ÿмбалне шемемеш», теҥыз вÿдшö мÿгыра, а
пытартыш ганаже пÿртÿс сÿрет утыр вашталтеш: Осал мардеж гÿж лектеш, Теҥыз вÿдым
лупша пеш. Толкын вÿдшö шаула, Кÿэш пернен, мÿгыра. Тыге действий кушмо дене
пырля, автор пÿртÿс явленийым утыр писемда, осаллан мучаш лиймым лудшылан
шижтара. Поэт веле огыл, пÿртÿсшат пуйто осал куван йöрдымö койышыжо ваштареш
шогалеш, тыгай вийлан мучашым ыштынеже.

Йылме могырым поэмым ончалаш гын, эн ончычак ик стилистике ойыртемжым
палемдыман: тиде эрвелмарий-влакын ой поянлыкыштлан эҥертымаш. Поэмыште эрвел
диалект шомак шуко уло: акыл, мындер, рыскал, пастыраш, шапланаш, йылерак,
иналаш, муняш да т.м.

Весе: поэмыш калык муро, тушто, калык ой гыч налме ятыр ойсавыртыш пурен:
сога-сога ваш пижеш, у кÿ полатым йодеш; кугыза пÿгырналеш – кок шинчажым вÿд
налеш да т.м.

Образ-таҥастарымаш, образ-повтор-влакым автор моштен кучылтеш: теҥыз воктен
элыште, лум лумдымо верыште; ший кол сöрвала, йылмым луктын сöрвала; кай, мий
теркет, шочмо-кушмо верышке; лектын кая серышке, кол кучымо верышке да т.м.

«Вувер кува» поэме деч посна Г. Кармазин марий поэзийым тыгак икмыняр почеламут
да изи ойлымаш-влак дене пойдарен. «Ава» (1912) почеламутшо поснак ойыртемалтше.
Тудын чоҥалтмыжат моткоч оҥай, традиционный огыл. Сылнымут йодыш да вашмут йöн
дене сералтын. Йодышыжо икшывым ончен куштымо проблемын тÿрлö шöрынжым почеш.
Вашмутшо гына икте – Ава. 1918 ийыште возымо «Йолагай» почеламутшат шке сынан.
Тудо марий калык деке ÿжмаш семын возалтын: Мом тый малет, пошкудем? Кынелшаш
ыле, родем! Пагыт шуын куралаш. Шурным луктын ÿдалаш… Икшывылан ямдылыме изи
ойлымашыже-влак дидактизм сынан, калык ойлымаш деке лишыл улыт. Нуным Г.Кармазин
тунемме материал семын кучылтын.

== Литератур == Васин, 1982 – Васин К. Марий ученый, поэт // Ончыко. – 1982. - №
1. – С. 98-103. Васин, 1984 – Васин К. Г.Кармазин – поэт // Из истории марийской
филологии. – Йошкар-Ола, 1984. – С. 43-50. Слонимский, 1963 – Слонимский А.
Мастерство Пушкина. – М., 1963.



https://mhr.wikipedia.org/wiki/%D0%98.%D0%A1._%D0%9A%D0%BB%D1%8E%D1%87%D0%BD%D0%B8%D0%BA%D0%BE%D0%B2-%D0%9F%D0%B0%D0%BB%D0%B0%D0%BD%D1%82%D0%B0%D0%B9_%D0%BB%D3%B1%D0%BC%D0%B5%D1%88_%D1%82%D3%B1%D0%B2%D1%8B%D1%80%D0%B0_%D0%B4%D0%B0_%D1%81%D1%8B%D0%BC%D1%8B%D0%BA%D1%82%D1%8B%D1%88_%D0%BA%D0%BE%D0%BB%D0%BB%D0%B5%D0%B4%D0%B6

Тӱвыра да сымыктыш колледж (руш. Марийский республиканский колледж культуры и
искусств им. И. С. Палантая) - Марий Эл Республикыште тӱвыра да сымыктыш
аланыште эн кугу кыдалаш тунемме тӧнеж. Тыште 600 наре еҥ 9 пӧлкаште тунемеш.
1995 ий гыч директор семын колледжым Алексей Максимович Клёнов вуйлата.

Колледж дене пырля Изи филармоний пашам ышта, тудын пелен 22 коллектив тырша
(симфонический оркестр, калык семӱзгар оркестр (оркестр народных инструментов),
скрипке ансамбль (ансамбль скрипачей), виолончель ансамбль (ансамбль
виолончелистов), кӱслезе ансамбль), калык куштымаш ансамбль "Рвезылык", калык
муро ансамбль "Эреҥер", эстраде да джаз сем ансамбль "Колледжаз".



https://mhr.wikipedia.org/wiki/%D0%98%D0%BD%D0%BB%D0%B0%D0%B9%D0%BD-%D1%85%D0%BE%D0%BA%D0%BA%D0%B5%D0%B9

Инлайн-хоккей (англичанла in line --- "ик тӧр" мут гыч чоҥалтын) — команде-влак
дене модмо спорт тӱрлык, шайбан хоккейын тӱрлыкшӧ. Но модшо-влак ролик коньким
чиен модыт. Инлайн-хоккейлан келыштарыме конькин роликше иктӧр, ик радам дене
пыжыктыме улыт. Правил, тактике шотышто нунын коклаште шуко ик гай уло. Но ролик
коньки дене модашлан ий огеш кӱл, сандене инлайн-хоккей дене кеч могай жапыштат
модаш йӧнан.

Инлайн-хоккейын шыҥдаралтмыже шайбан хоккей да ролик коньки дене пеҥгыдын
кылдалтын. XVIII курым тӱҥалтышыште Данийыште Ханс Бринкнер шке каташкыже пу гыч
ыштыме изи роликым пыжыктен, но шот дене ыштен огыл, сандене тудын изобретенийже
вигак мондалтын. Ролик коньким шонен шуктышылан Бельгий гыч Жозеф Мерлин
шотлалтеш. Тудо шке конькишкыже кӱртньӧ лезвий олмеш куртньӧ изи оравам
пыжыктен, 1760-шо ийыште балыште шке ыштымашыжым ончыктен. Кӱвар валне
мунчалтыме годым ковыж дене шоктен. Калык, куанен, совым кырен. Мерлин, куанымыж
дене, тӱткылыкым йомдарен да воштончышыш керылтын. 1823 ийыште Англий гыч Роберт
Джонс Тайлерс икымше инлайн-коньким ыштен кертын. Вич изи оравам каташке иктӧр
вераҥден, у изобретенийжым "волито" лӱмден. Но тиде йолчиемат пагалымашым сулен
огыл. Голландийыште ты жапыште Тайлерсын "волитожым" саемденыт, да "скейлер"
лӱмденыт. 1849 ийыште Дж. Мейербер семлызе "Пророк" оперышкыже "Фигурист-влак"
сценым пуртен, мурызо да балетъеҥ-влак сценыште ролик дене мунчалтеныт. XIX
курым мучашыште подшипник-влакым шонен шуктеныт. Ролик коньки-влак подшипник
дене ышталташ тӱҥалыныт, но ныл оравам кок радам дене вераҥдылыныт. Кызытсе
сынан "инлайн" коньким (ныл ораваже ик радамыш иктӧр шогылтыме) Америкыште
ыштеныт. Кок изак-шоляк Скот ден Бреннан Олсонмыт хоккей деке шӱмаҥше лийыныт.
Кеҥежым лум шула, но нуно хоккейым кодаш кеҥежымат кумылышт лийын огыл. Нунак
шкаланышт тыгай ролик коньким ыштеныт. Вара "Роллерблэйд" компаний тиде
конькилан патентым налын, тачат тудо тиде спорт арверым ыштымашыште ончылно
улеш. Ролик коньки у спорт тӱрлык-влаклан негызым пыштеныт. Нунын коклаште посна
радам дене инлайн-хоккей шога.



https://mhr.wikipedia.org/wiki/%D0%98%D0%B4%D0%B0%D0%BB%D1%8B%D0%BA%D1%8B%D1%81%D0%B5_%D1%85%D0%B8%D1%82-%D0%BF%D0%B0%D1%80%D0%B0%D0%B4

Идалыкысе хит-парад - Марий Эл Радиошто эртыше марий муро хит-парад. Ик идалык
жапыште радиошко кондымо у муро-влак кокла гыч 20 эн чӱчкыдын йоҥгалтше мурым ик
арнялан йӱклымашышке шындат. Идалыкысе йӱклымаш Теле тылзын пытартыш тичмаш
арнян эрта. Хит-парад эре шуматкечын эрта, сандене Идалыкысе хит-парад шуматынак
лиеш.

2010 ий марте sms-йӱклымаш 3515 кӱчык номерыште эртен. Ик серышын акше 11 теҥгеш
шуын. 2010 ийыште хит-парад йӱклымашым 8 917 719 00 00 номерышке кусарыме.
Серышын акше ик теҥге марте иземын. Южгунам муро-влаклан йӱк ик нарак толеш.
Сандене Идалыкысе хит-парадлан йӱклымаш Республика Марий Эл сайтыште эрта. Тиде
интернет-йӱклымашым шотыш налмеке иктешлымаш шотанрак лиеш.



https://mhr.wikipedia.org/wiki/%D0%98%D0%B2%D0%B0%D0%BD_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87_%D0%9A%D0%BB%D1%8E%D1%87%D0%BD%D0%B8%D0%BA%D0%BE%D0%B2-%D0%9F%D0%B0%D0%BB%D0%B0%D0%BD%D1%82%D0%B0%D0%B9

Иван Степанович Ключников-Палантай, марла — Палантай Сапан Йыван (24 Вӱдшор
1886, Провой кундем Какшамарий ял — 11 Пеледыш 1926, Моско) — марий семлызе,
профессионал марий музыклан негызым пыштыше еҥ.

Иван Палантай 1886 ий 24 Вӱдшорышто Провой кундемысе Какшамарий ялеш шочын. Озаҥ
оласе сылнысем училище пеленсе регент-влакым ямдылыше курсым 1909 ийыште да
Петербургысо Придворный капелла пеленсе дирижор-влак курсым 1915 ийыште тунем
пытарен. Тыгак Моско консерваторийыште тунемын.

1909-1915 Палантай Пермь губернийысе Усолье да Лысва олалаште ила да пашам ышта.

1918 ийыште Чарлаш (Краснококшайскыш) пӧртылеш, учитель семинарийыште мурымашым
да музыкым туныкта.

Палантайын Краснококшайск педтехникум пелен чумырымо хоржо 1923 ийыште Совет
Российысе хор Олимпиадыште лийын да кӱкшӧ мастарлыкым ончыктен: Пятницкийын
хоржо деч вара кокымшо верым сеҥен налын.

1925 ийыште Марий автоном велын 5-ияш лӱмгечыжым пайремлаш чот ямдылалтыныт.
Палантай 180 еҥан хорым пайремыште мураш ямдылен.

Пытартыш концерт 1926 ийын 1 ӱярняште эртен, тушто Палантайын пайремлан лӱмын
возымо "Йывырте" мурыжо йоҥген.

Чот нелын черланымыжлан кӧра Палантай 11 Пеледыш 1926 ийыште Москошто колен.
Иван Степановичым Ваганьковский шӱгарыште тоеныт. 1972 ийыште колоткажым
Йошкар-Олаш конденыт да Туруновский шӱгарште угыч тоен пыштеныт.

Шымлызе-влак кок умылтарымашым пуат. Иван Степановичын йӧратыме туныктышыжо
Бобров лийын. А тудын кочаже Палантай лӱман лийын. Иван Степанович шке
туныктышыжым пагален, шарнен. Сандене тудын тукымлӱмжым налын манын иктышт
ойлат. А весышт — Палантай псевдонимым семлызын кугезе тукымжо дене умылтарат.



https://mhr.wikipedia.org/wiki/%D0%98%D0%B2%D0%B0%D0%BD_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87_%D0%98%D0%B2%D0%B0%D0%BD%D0%BE%D0%B2

Иванов Иван Григорьевич (1935 Ага 15, Кужэҥер кундем, Чодыраял — 11 Пургыж 2012,
Йошкар-Ола) – филологий шанче доктор (1975), профессор (1981), гуманитар шанче
Академийын йыжъеҥ (академик, 1994), Россий Федерацийысе кӱшыл школын сулло
пашаеҥже (2002), Марий Эл Республикысе шанчын сулло пашаеҥже (1979), Финн-угор
ушемын йотэлысе йыжъеҥже (1983, Финляндий), Эстон Республикын нылымше степенян
Марьямаан Ырес орденын кавалерже (2006), М.Н. Янтемир лӱмеш Марий Эл Республик
Кугыжаныш премийын лауреатше (2011).

Иван Григорьевич Иванов 15 май 1935 ий Марий АССР Кужэҥер кундем Чодыраял ялыште
шочын.

Иван Григорьевич 15 ага (май) 1935 ий Марий АССР Кужэҥер кундем Чодраял ялыште
кресаньык ешеш шочын. Тудын йоча пагытше сар жапыште эртен, садланак изинек тудо
илышын шере-кочыжым шижын шуктен.

Илышыже неле жапыште эртен гынат, Иван Григорьевич эн ончыч Нурсола тӱҥалтыш
школышто, варажым Кугу Царанур шымияш школышто шинчымашым поген. Тиде школым
тунем пытарымек, У Торъял педагогический училищыште тунеммым шуарен. Куженер
районын школлаштыже 2 ий пашам ыштен. Варажым Н. К. Крупская лӱмеш Марий
Кугыжаныш педагогический институтыш тунемаш пура.

Тудын пашаже кумдан каҥашалтын да тӱнямбал финно-угровед-влакын конгресслаште
чынлалтын (Таллинн, 1970; Будапешт, 1975; Турку, 1980; Дебрецен, 1990;
Йӱвӓскӱлӓ, 1995; Тарту, 2000; Йошкар-Ола, 2005), да тыгак тӱнямбал, российысе,
регионкокласе, республикысе, вузын научный да научно-практический
конференцийлаштыже ончалтыныт.

Шанчызе кугу научно-организационный пашам эртарен. Тудо Марий Кугыжаныш
университетын финно-угор йылмыла дене докторский диссертацийым аралыме
диссертационный советын членже лийын, аспирант-влакым чеслын поген шоген. Иван
Григорьевич шуко тӱрлӧ ученый ушем-влакын, тӱрлӧ научный комиссий-влакын,
тӱнямбалсе научный «Lingvistica Uralica» журналын (Таллинн) да уло российысе
«Финно-Угроведение» (Йошкар-Ола) журналын членже лийын.



https://mhr.wikipedia.org/wiki/%D0%98%D0%B2%D0%B0%D0%BD%D0%BE%D0%B2,_%D0%92%D0%B5%D0%BD%D0%B8%D0%B0%D0%BC%D0%B8%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Вениамин Иванов (Вениамин Михайлович Иванов) (1923 Кылме 8 — 1971) — марий
серызе, почеламутчо, драматург, кусарыше. Вениамин Ивановын сылнымут пашаже
тÿрлö шöрынан лийын. Тудо поэзийыште волгыдо кышам коден. Прозаик семын чот
тыршен. Драматургийыштат вийжым терген ончен. Йоча серызе семынат палыме.
Икмыняр поэзий книгам, повестьым самырык тукымлан пöлеклен.

Писатель жап дене пырля кушкеш, чарныде ум кычалын, сылнымут куатым пога. В.
Ивановынат илыш ден мурызо корныжо лач тыгаяк. Тудо 1923 ий 8 ноябрьыште У
Торъял районысо Човыксола ялыште шочын.

Ялысе шымияш школым тунем пытарымеке, В. Иванов 1938 ийыште У Торъял педучилищын
студент ешыш ушна. Шинчымашын тÿрлö йыжыҥжым пален налме, шуко лудмо рвезын уш-
акылжым пÿсемдаш полшат. Рвезын чоныштыжо шке гыч возаш кумыл утларак вияҥеш.
Тудын кумылжо, чон шижмашыже «Элем», «Шöртньö шурно», «Муралте, Джамбул» да моло
почеламутлаште почылтеш. Тÿҥалше автор нуным Май Веню лÿм дене возен. В.
Ивановын нине почеламутшо-влак сылнылык шотышто але огыт ойыртемалт. Но возымо
сай койыш шижалтеш: самырык автор чумыр элын вÿршержым колышташ тырша.

Педучилищым тунем лекмеке, В. Ивановлан рвезе тукымым туныкташ ок логал. Шочмо
элжым, эрыкым тушман деч аралаш шке кумылын кая. Омск оласе военный училищыште
икмыняр жап лиймеке, тудо тул йÿран кужу cap корным эрта. Мемнан элысе салтакын
чон яндарлыкшым, кугу патырлыкшым ужеш, келшыше поэзий шомак дене сÿретлен
ончыкташ тырша. Мутлан, «Фронтовой эр» почеламутышто мемнан элысе салтакын чыла
йöсым сеҥен лекмыжым, моло калыкланат эрыкым кондымыжым поснак палемдыме.

В. Ивановын кугу cap жапысе поэзийже тÿҥ шотышто йöратымаш лирика корно дене
вияҥын. Тудо салтакын ныжылге чон кумылжым, лыжга койышыжым сÿретла. Теве «Фронт
гыч серыш» почеламутын лирический геройжо — элын ÿшанле, патыр эргыже — cap тул
кокла гыч келшыме ÿдыржылан серышым воза, шÿмыштыжö чаткан нумалме яндар чон
шижмашыжым, кугу ÿшанжым почын каласа. Кажне мутын кöргö вийжым шотыш налын,
автор кÿчыкын, раш возаш тырша.

Поэтын лирикыштыже «Окна воктене», «Шыже эрдене», «Коктын ик шÿдырым ончена» да
моло почеламутат волгыдо кумылан улыт. Нуно чын йöратымашын кугу вийжым почын
пуат.

Сеҥымаш кечым В. Иванов моло семынак куанен вашлиеш. 1946 ийыште тудо шочмо
марий кундемышкыже пöртылеш. Рвезе писатель книгам лукшо марий издательствыште
пашам ышташ тÿҥалеш. Ончычшым корректор лиеш, а варажым — редактор. Моло-влакын
возымыштым шуко лудеш, терга, сылнымутлан калык лоҥшаш лекташ полша. Шке гычат
мурсаскам вияҥдаш пижеш. Воза тудо шуко вучымо тыныс пагыт, келшымаш, айдемын
шÿм-чон чеверже нерген. Писательын шинчаончалтышыже кумдаҥеш, илышын вÿршержым
тÿткын колыштеш. В. Ивановын келге шонымаш дене шыҥдаралтше кÿчык почеламутшо-
влак поснак оҥай, шÿмеш логалше улыт. Мутлан, «Турий» почеламутышто автор моткоч
суапле кресаньык пашам чапландара. Пасу патыр-влакым турият саламла.

В. Иванов шке сылнымут сынже денак ныжылге лирик. Тудо йöратымаш нерген шке
семынже, лывыргын, шыман возен мошта. Теве «Сирень пеледеш» чонеш логалше
почеламутшо кумдан палыме мурылан шулдырым пуэн. Автор, таҥастарымаш ден
метафора йöным келшышын кучылтын, виян кöргö шижмашым мокта.

В.Ивановын ойлымашыже-влакат лудшын кумылжым савырат. Писатель илышын тÿрлö
йыжыҥжым сÿретла, поро вийын сеҥен толмыжым ончыкта. Автор шке геройжын
порылыкшым, молылан полшаш ямде улмыжым, чын верч тыршыме койышыжым поснак
палемда. Писатель В.Ивановын драматург кумылжат лийын. Марий литературышто В.
Иванов лирический повесть жанрым палынак вияҥдаш полшен. Кажне повесть шке
тÿсан, ойыртемалтше, лудшын кымылжым авалтен налын кертше.

Тыге Вениамин Ивановын прозыштыжо тÿрлö жап сÿретлалтын, тÿрлö илыш йодыш
шымлалтын. Тудын илыш чыным возымыжо моло калык коклаштат палыме. Марий
писательын произведенийлажым руш, эстон, татар, удмурт, чуваш да моло йылме
денат савыктен лукмо. Шкежат шочмо йылмыш А. Пушкинын, М. Лермонтовын, С.
Щипачевын, А. Кутуйын да молынат возымыштым кусарен.

Сай еҥын ÿмыржö кÿчык лиеш, маныт калыкыште. Вениамин Иванов нергенат тыге
каласаш перна. Тудо улыжат нылле кандаш ий наре илен, но кÿчык ÿмырыштыжат ятыр
произведенийым серен шуктен. Тÿрлö жанрыште пашам ыштен. Почеламутымат,
ойлымашымат, пьесымат, повесть ден романымат возен. Шуко моло писатель семынак
сылнымут пашажым селькор сомыл гыч тÿҥалын. Газет талантан айдемылан илыш лоҥгаш
келгын пураш, илыш йыжыҥым, еҥ-влакым тÿткын шымлаш, эскераш таратен шога. Мыят
селькор пашамым, Вениамин Иванов семынак, Торъял районысо «Ударник» газетыш
возыма гыч тÿҥалынам да тидым шойыштде каласен кертам.

Тудын эн ондак возымо ойлымаш-влакшым кумлымшо ийла мучаште, ныллымше ийла
тÿҥалтыште лудынам. Сар жапыште фронт гыч колтымо посна почеламутшын «Родина
верч» альманахыште лекмыжымат шарнем. Рвезе поэт кÿчыкын да пÿтыркалыде,
лывыргын сера ыле. A cap деч вара поэтический кечыже палынак волгалташ тÿнале.
Тудо шке шонымыжым раш, пеҥгыдын чоҥен каласымашыж дено ойыртемалтын. Сар деч
вара возымо ятыр корныжо ушеш лакемалт кодын. Теве тыгайым нигунам ом мондо:

Тунам Вениамин Ивоновын почеламутшо-влакым, нуным чоҥымо йöным Степан Щипачевын
творчествыж дене таҥастарен ойлымат шоктен. Тиде чын аклымаш ыле. Тудо ончыкыжым
кÿчыкын, йоҥгыдын, раш возышо кугу поэт лийшаш ÿшаным шочыктен. Тидыжым ме 1949
ийыште лекше «Мемнан мурына» тÿшка сборник гочат палышна, ужна. Тиде писательын
первый сборникше лийын. Тушко эше С. Вишневскийын да М. Чойнын почеламутлаштым
пуртымо ыле. Тиде жапыштак поэт лудшо-влакым ойлымаш дене сийлаш тÿҥале,
прозылан утыр шумаҥе да вараже пÿтынек тушко кусныш. Тыге повесть почеш повесть
шочо. Вениамин возаш аяр ыле, тиде неле пашаш кумылын пижмыжым ончыктыш.
Вениамин Михайловичын ойлымыж гыч шарнем: икана шичмаште 10—15 страница дене,
южгунам утларак возен. Чын, тÿҥалтыште возымо ойлымашлаже келге психологизм,
ÿшандарыше портретный линий, сюжет дене ойыртемалтын огытыл, икманаш, куштылгын,
ÿмбач возымо гайрак лийыныт. Адак конфликтат куштылгын, ÿшаныдымын решатлалтын.
Авторын пашажлан тунамсе конъюнктурщина да конфликтдыме теорий эҥгекым конденыт.

Ала ÿмыржö кÿчык лийшашым чонжо шижын, ала-мо — пытартыш ийлаште моткоч чот
возен, книга почеш книгам луктын. Лектыныт тудын возымыжо-влак руш йылме дене
Москоштат, Йошкар-Олаштат. Ужыныт произведенийже-влак ош тÿням венгр, финн,
эстон да моло ятыр йылме денат.

Поро чонан, кугу талантан писатель ыле Вениамин Иванов. Илыш, шочмо калыкше верч
чон йулен, вургыж возен, пайдам кондаш тыршен. Тыршымыже арам лийын огыл. Тудын
творческий корныжым, мастарлыкшым критик Н. Кульбаева «Вениамин Иванов»
книгаштыже сайын почын пуэн. Тушко нимомат кугун ешараш. Лач жал — тиде книга
рушла гына лектын.

«Ава шÿм» повесть шотышто ойлыде ок лий. Тудо шке жапыштыже, авторын илымо
годым, тÿням ужын огыл. Чынжым гын, тиде Вениамин Ива¬новын творческий
сондыкыштыжо—ик эн виян, кÿлешан, илышым чын ончыктышо произведений. Тудо
композитор Эрик Сапаевлан пöлеклалтын. Тÿҥ герой-влаклан Эрикын ачаже Никита
Сапаев, тудын шÿмбелже налалтыныт. Тиде повесть, гоч кумлымшо ийла тÿҥалтыште
Марий кундемыште репрессий кузе кайыме, тудын калык вÿрым кузе йоктарыме, ялт
титакдыме еҥ-влакым арам пытарыме ончыкталтын. Произведений шÿм вургыжын
лудалтеш. «Арслан» роман гын шке жапыштыже кÿкшын аклалтын, премий денат
палемдыме. Тудо томатикыж дене историко-революционныйлан шотлалтеш. Сюжет линий
тÿҥ герой Арсланов Микалын илышыж гоч вияҥ толеш. Действий кайыме верлан Тушнур
ял ойыралтын. Тушто революций лийме жап, коллективизаций ончыкталтын. Тиде фонеш
еҥ-влакын революцийым кузе вашлиймыштым , у илыш верч герой-влакын кузе
шогымыштым ужына. А ынде кызытсе жап гыч, илиш вияҥ толмо кÿкшака гыч ончалаш
гын, произведенийым илышым, жапым чын огыл ончыктышылан шотлен аклыман. Тыгай
темылан шке жапыштыже шуко произведенийым возымо, да ынде нуно тематикышт,
идейный корнышт дене илышлан, историйын кушкын толмылан йöрдымыш, илышым, жапым
тореш, йыҥылыш ончыктышыш лектыныт. Мом ыштет, илыш тыге вашталт толеш, тудо —
йыжыҥан. Сандене писатель темым ойырен налмыж годым илышын кузе вияҥме
диалектикыжым, ончыкыжо кузе вашталт кертшашым шотыш налшаш, торашке ужын
моштышаш. Ятыр марий писатель, тидым шотыш налде, конъюнктурын кидше йымаке
логалмылан кöра кугу туткарыш верештын. Ты шотышто Вениамин Ивановым кугун
титаклаш ок лий, шонем, кеч тудо жапым поктен шуаш, тудын деч вараш кодаш огыл
манын, кумда вожым колтышо темым налын да эртыше жап, революций, коллективизаций
нерген уым каласен кертын огыл, социалистический реализм манме кепшыл деч
утлашыжат ыш логал. Тиде йон дене пайдаланымыжлан кöра, шуко моло писатель
семынак, илы¬шым пел могырым, социализм да коммунизм идеологийын ÿжмо шÿлыш дене
гына ончыктен, а революций деч вара да коллективизаций годым калыклан мыняр
зияным, ойгым кондымым писатель ончыкташ тоштын огыл. Вет тунам ялысе эн пашаче,
мландым аклен моштышо, шке пÿжвÿдышт дене поянлыкым чумырышо, улан илышым
ыштыше-влакым кулак семын арам пытареныт, ял гыч луктын колтеныт, озанлыкыштым,
погыштым конфисковатлен, торгышто ужаленыт, а ямде погылан, сурт-печылан йолагай
еҥ-влак пирыла кержалтыныт. Но нуно ямде поянлык денат шкаланышт улан илы¬шым
ыштен кертын огытыл, молан манаш гын, еҥ ямдылан ÿшаныше, кöраныше-влакым у
семын илаш тÿҥалыкташ йöсö да тидым ышташат, очыни, ок лий. Колымшо, кумлымшо
ийласе илышым Вениамин Иванов «Арслан» романыште пел могырым, идеализироватлен
ончыктен. Но тиде идеализа¬ции деч, уэш ойлем, писатель утлен кертын огыл.
Илышым чыла йыжыҥжыге тÿрыс ончыктен воза гын, тудын романже «Ава шÿм» семынак
печатлалтде кия ыле. Но Вениамин Иванов шке творчествыжлан эҥгекым кондышо
соцреализмын зиянжым, осалжым, шыман манаш гын, шке сулыкшым «Ава шÿм» повестьше
дене касарен. Вет тиде произведений — писательын ик эн тале да илышым чын
ончыктен возымо паша саскаже, тушто мемнан моктымо социализм, совет илышын «сай»
ден удажым тÿрыс ончыктымо, манаш лиеш. Сталинский репрессий жапыште кузе
айдемым шотлыдымо, тудын праважым лавыраш, вÿреш варен тошкымым шÿм вургыжын
сÿретлыме, почын пуымо.

Владимир Николаевич, тый тувыран шочынат ала-мо, аралышет, юмет уло, вет
кусарыме мыняр рукописьым план гыч Моско ЦК-н представительже, удыралын,
кусарыме произведенийым шагал лудыт, оксам, кагазым нимолан локтылаш, ынде чылан
гаяк рушла лудыт манын, а вот тыйын кусарыметым коден.

Тиде увер куандарыш. Тыге 1958 ийыште «Витя Малеев школышто да мöҥгыштö»
кусарыме книга лекте. Тудын производствышто улмыжо жапыште мый чÿчкыдын
издательствыш пурен коштам ыле. Икана Вениамин Иванов ойла:

Тыге пел ий чоло жап гыч «Мичун автомобильже» лÿман мелна гай вичкыж книгам
лекте. Но первый мелна когарген огыл, тунамак «Ончыко» журналеш тудын нерген А.
Е. Китиковын статьяже печатлалте. Автор первый сылнымут пашамым сайын вашлийын,
порын аклен. Икмыняр жап гыч тÿҥалтыш школысо кумшо классыште тунемшаш книгашке
икмыняр ойлымашем пурыш.

Эше теве мом каласыде ок лий: тиде первый книгам денак Москосо М. Горький лÿмеш
Литинститутыш тунемаш пуренам. А вуз шуко пайдам пуэн. Тушто тунемме годымак
«Полмезе жапем» повесть шочо, 1965 ийыште «Идет мальчишка по дороге» лÿм дене
Детгизыште лекте. Тудым «Литературная Россия» газет ден «Литературное обозрение»
журнал поро мут дене вашлийыч.

Уло чон дене Вениамин Иванов «Ава шÿм» повестышым возыде кертын огыл. Тудо
мемнан пагытысе еҥ-влакын илыш-йÿлаштым, койыш-шоктышыштым, шонымо-мутланымыштым
эреак тÿткын эскерен. Тидыже, пожале, писательын возымо пашажын да кöргö чонжын
ик тÿҥ ойыртемже лийын. Вениамин Иванов КПСС XX да XXII съезд-влак деч вара
мемнан эл кöргысö пÿтынь илыш йыжыҥын, демократий негызын тÿҥ гычак вашталташ
тÿҥалмыштлан моло семынак кугун куанен.

Партий XXII съезд 1961 ийыште эртен, но Вениамин Ивановын вуйышкыжо личность
культ жапысе репрессий нерген возаш шонымаш 1964 ийыште веле толын. Повестьшын
темыжлан тудо моло произведенийлаж семынак сайын палыме, шке кундем вел
eҥ-влакын пÿрымашыштым налын. 1964 ий 10 августышто тудо мылам возен ыле:

«Кызыт мыйын вуйыштем пеш оҥай план шочеш. Тений Н. Островский лÿмеш Всесоюзный
конкурс эрта. Тушко мыят ушнынем. Иктаж 3—4 листан повестьым возаш шонем. Тудо
«Чын — кече деч волгыдо» маналтеш. Ик рвезым шочмо кечыж гыч 18 ийыш шумешкыже
ачажын ÿмылжö покта. (Ачажым националист семын шынденыт.) Тиде Эрик Сапаевын
биографийже гайрак лиеш».

Писатель у произведенийжым вес у ий тÿҥалтышыште возен пытарен. 1966 ий 12
февральыште тудо увертарыш:

Шке повестьыштыда Те лирико-психологический произведений жанрым умбакыже
вияҥдеда. Вес семынже, ты жанр шотышто Те утларак виян улыда. Кажне тукымын
илышыштыже тугай жап толыш шуэш, кунам шке щочшо ончылно мутым кучаш да «Кузе те
иленда, мом ыштенда?» манме йодышлан вашешташ логалеш.

Эн ончыч повестьын чумыр тенденцийжым палемдыман. Те сай еҥ-влак нерген возенда,
а тыгайышт ош тÿняште шукырак улыт. Варвара Садаеван пÿрымашыже пеш неле. Но
тудо илышыштыже мыняр поро еҥым вашлиеш! Мыняр еҥ тудлан полыш кидым шуялта!
Сандене пеш неле илыш гыч налме материал негызеш возымо гынат, Тендан повестьда
лудшын чоныштыжо кугу ÿшаным шочыкта.

...но повестьын пытартыш тетрадьше шонымыда семын лектын огыл. Тудын дене Те
произведенийдан идейжым лушкыдемденда. Повестьын финалже почеш тыге лектеш:
Румянцев угыч пушкыдо креслыш шинчеш, Варваралан пачерым пуат, тыге чын чыныш
лекмым ончыктенда. А пашаже теве кушто: айдемын честный лÿмжым пöртылтат,
Варвара ден Эдик обществын тöр праван членышт лийыт,нуно айдеме улмыштым шижыт,
eҥ-влакын шинчашкышт тура ончен кертыт. Лач теве тидыжым Те ончыктен огыдал. Но
тидыжым нкмыняр страницыште почын пуаш ок лий, очыни. Тиде тема эше ик
повестьлык. Сандене Тыланда повестьым ачам реабилитироватлыме дене пытараш кÿлеш
ыле».

Лач тиде вашмутым колтымо жапыште «Детская литература» журналлан мый дечем марий
литература нерген статьям возаш йодыныт ыле. Мый тушто «Ава шÿм» повесть
нергенат мутым луктым. Тыге ыштымем дене ала повестьлан ош тÿням ужаш полшем,
шонышым. Статья 1966 ий сентябрьыште савыкталте, но повестьлан корно садак ыш
почылт.

Келшымаш нерген повесть В. Иванов кодшо ийын «Вÿдшö келге, серже тура» лÿман
йоча повестьым возен ыле. Тиде повесть кызыт Москва олаште «Детская литература»
издательствеш посна книга дене лектын. Рушлаже тудым «Мой брат Эйно» манын
лÿмдымö.

Повестьыште тÿрлö калык гыч лекше икшыве-влакын келшен илымышт нерген ойлалтеш.
Кугу cap годым Прибалтика гыч марий кундемыш куснен толшо-влак эстон йочам —
Эйном конденыт. Ачажым фашист-влак пуштыныт. Аваже, марий ялыш илаш толмекыже,
черланен кола. Эйном марий ешыш ашнаш налыт. У ешыште тудо Эчан лÿман марий
рвезын шольыжо лиеш.

Эстон калык марий калык дене ик родо-тукым гычак. Произведенийыште тидым поснак
ойыртемын ончыктымо. Мутлан, Эчан ден Эйно мутланен шинчымышт годым ятыр марий
ден эстон мут коклаште икгайлыкым муыт. Ший шулдыран куку нерген эстон муро «Ший
куку» лÿман марий мурым шарныкта.

Но марий ден эстон калык илыш-йÿлаште ятыр икгайлык улмым ончыктышыжла, В.
Иванов советский патриотизмын кушеч лектын шогымыжым ок мондо. Мемнан элысе
калык-влакым социалистический идеологий, коммунизмыш пырля кайме корно иктыш
ушен шога. Повестьын геройжо-влакшке Совет элыштым йöратат, тиде эл верч чот
шогат. Эйнон ачаже—политрук Юхан Ару сöеш геройла колен. Эчанын ачаже
Отечественный сарын геройжо. «Мой брат Эйно» интернационализм шÿлышеш самырык
тукымым кушташ полша. Тидын дене тудо мемнан элысе иза-шольо литературым
пойдара. Повестьым руш йылмыш В. Муравьев кусарен. Кусарыме годым произведений
ятырлан саемын. Марий оригиналыште южо вере утыж дене шуйдарыме, тÿр гоч шере
шомакым каласыме ыле гын, рушлаште повесть чотрак рашемын. Стиль шотыштат вийнен

Шуко прозаик литературышко позэзий гоч толын. В. Ивановат тиде корным тошкен.
Тудын «Памаш ден сад» сборникше йоча-влаклан пöлеклалтын. Тудым руш йылме денат
лукмо.

Тидыже поэзий корно гыч авторын кораҥшашыже, кунам- гынат прозыш куснышашыже
нерген ончыл гоч шижтара. В. Ивановын первый сборникше жанр да тема шотышто
кугунак ок ойыртемалт. Автор дидактический манме темыланат («Мишук ден
Актуган»), пÿртÿс нергенат («Памаш», «Турий», « Ломбо пеледеш») воза, йоча-
влакым мемнан кугу элнан илышыж дене палдараш тырша.

Сборник тÿҥалтышыштак кок почеламутым ончалына: иктыже «Ленин» маналтеш. Тушто
тыге ойлалтеш:

«Ленин ила» кокымшо почеламутышто вич ияш йоча куваваж дене мутлана.
Родо-шочшыштын фотокартычкышт коклаште Ленинын фотографийжым ужын, йоча йодеш:
«Чынак мо тиде Ленин?» Варажым кумылын вашешта: « Ленин мемнан дене ила!»

Умбакыжым писатель кугу жанрыш кусна. Тудын «Шошо», «Кок ача», «Ломберсолаште»,
«Яктер» повестьше-влакым да «Тÿтан» романжым лудшо-влак куанен вашлийыныт. Тудын
творчествыштыже тематикат кумдаҥеш. Но эн тÿҥ верым кызытсе самырык еҥ-влакын
илышышт налын шога. Сюжетым оҥайын чоҥаш тыршымыже авторын кажне
произведенийыштыже шижалтеш.Илыш тургымыш логалше герой-влак коклаште кудыжо чын
корно дене кая, кудыжо йоҥылышым ыштен- лудшо еҥ пален налеш.

«Кок ача» повестьыште (1962) капитан Мартынов кугу сарын фронтыштыжо ик ÿдырамаш
дене ушна. Нунын йочашт шочеш. А капитаным мöҥыштыжö самырык ватыже вуча. У
ватыже, Мартыновын шояклымыжым пален налмек ,ойырлен , ялыш кая. Тушто тудым вес
пöръеҥ йöрата, марлан налеш, йочажымат шке эргыжлан шотлаш тÿҥалеш.

Марий патриархальный ешын шолдыргымыжым, шочшо-влакын у семын илаш шонымыштым
шке жапыштыже М. Шкетан «Ачийжат, авийжат!» пьесыштыже ончыктен. Драматург
социальный конфликтым революций деч ончычсо ял илыш гыч налын. Первый ончалмаште
тыге коеш: пьесыште илыш – йÿла гына сÿретлалтын; иза-шольын, шешке ден шешкын,
ачаж ден эргыштын шыдешкымышт Савлийын кугу ешыжым шолдырта. Молан шыдешкымышт,
молан кредалмышт эркын-эркын рашемеш. Савлий эргыжым посна лукшаш. Посна
лекшылан пого кÿлеш. Погыжо - собственность. Тиде собственность чаҥгалыкым левед
шога, туманлымашым, кредалмашым тарвата да трагически мучашыш конда: еш шалана,
изаштым пуштыт.



https://mhr.wikipedia.org/wiki/%D0%98%D0%B2%D0%B0%D0%BD%D0%BE%D0%B2%D0%B0,_%D0%90%D0%BB%D1%8C%D0%B1%D0%B5%D1%80%D1%82%D0%B8%D0%BD%D0%B0_%D0%9F%D0%B5%D1%82%D1%80%D0%BE%D0%B2%D0%BD%D0%B0

Альбертина Иванова (Альбертина Петровна Аптуллина – Иванова) (1954 Сорла 11,
Кужеҥер кундем, Шойдӱҥ ял) – марий серызе, почеламутчо, кусарыше, СССР (Россий)
серызе ушемын йыжъеҥже, Марий Эл Республикысе сымыктышын сулло пашаеҥже, Олык
Ипай лӱмеш Кугыжаныш премийын лауреатше.

Рифме дене кылдалтше мут-влак текстыште идейым почын пуымаште тӱҥ улыт: леве –
лыве, садернам – шулдырлам, вашмутым – мутым, каласем – ойлен. Нуно лирический
геройын состоянийжым, тудын кӧргыштыжӧ тӱрлӧ шижмаш кучедалмым ончыкташ полшат.

Философия нынешних «хозяев» жизни одна – деньги. И нет у них идеалов, нет и
Бога. Мир зла и насилия, где господствуют обман и предательство, душит все
живое, светлое. Противостоять этому очень сложно. Мать же хочет сохранить душу
сына в чистоте. Рассуждения о сегодняшней жизни постепенно переходят на более
личностную плоскость, полемика принимает все более острый характер. Неприятие
жестоких законов грязного мира приводит Виталия к тому, что в нем пробуждается
ненависть ко всему и всем. Упреки матери вызывают в нем смех, насмешку. Реплика
Марины «А счастье каждый строит своими руками» вызывает даже сарказм. Виталий
раньше в матери видел бога, удивлялся ее жизнестойкости, силе духа, доброте,
большой духовности. Мать сейчас тревожит одно: сын ломается. Она пытается помочь
ему словом. Ведь зло калечит душу, слепит глаза.

(Бояринова Г.Н. Проблема характера в современной марийской драматургии:
монография. Йошкар-Ола, 2005. С. 103 – 108).



https://mhr.wikipedia.org/wiki/%D0%98%D0%B1%D1%80%D0%B0%D0%B5%D0%B2,_%D0%95%D0%B2%D0%B3%D0%B5%D0%BD%D0%B8%D0%B9_%D0%9F%D0%B0%D0%B2%D0%BB%D0%BE%D0%B2%D0%B8%D1%87

1967 ий 26 Вӱдшор Шернур кундем Лапкапамаш ялеш шочын. Мустай кыдалаш школ деч
вара Йошкар-Оласе 1 номеран СПТУ-што тунемын, Марий машиностроительный заводышто
токарьлан пашам ыштен, Совет Армий радамыште служитлен. Армий гыч пӧртылмеке,
Марий республикысе тӱвыра да сымыктыш колледжыште тунемын, Торъял район Ошканер
тӱвыра пӧртын директоржылан 3 ий ыштен. Е. Ибраев Марий самырык театрышке 1994
ийыште толын, таче марте тӱрлӧ сынан да тӱрлӧ планан 30 утла рольым чоҥен. Тиде
- Кулигин (А. Островскийын «Гроза» драмыже), Федор (А. Толстой «Любовь – книга
золотая»), Сергей Ильич (Л. Петрушевская «Уроки музыки»), Вачи (Г. Гордеев
«Куван кеҥеж»), Сарвай (М. Рыбаков «Яндар ден Шымавий»), Лорд (В. Красовского
«Русская соль» йомак). Тыгак кугу актёр мастарлык дене ойыртемалтыт З.Долгован
«Шудо шешке» (Ольош) ден М. Рыбаковын «Окса мешак» (Пºча) комедийлаштышт чоҥымо
образше-влак. Нине спектальлаште актёрын поро кумылжо, весела койыш-шоктышыжо
раш почылтыт гын, Г. Гордеевын ожнысо илыш трилогийыштыже тудын модмо герой-влак
келге драматизм шӱлыш дене ойыртемалтыт. Но Е. Ибраевын творчествыштыже поснак
кугу верым М. Горькийын драмыж почеш шындыме «На дне» спектакль гыч Актерын да
Г. Гордеевын «С. Г. Чавайн» драмыштыже тӱҥ герой Сергей Григорьевич Чавайнын
образышт налын шогат.



https://mhr.wikipedia.org/wiki/%D0%97%D0%B0%D1%85%D0%B0%D1%80%D0%BE%D0%B2,_%D0%92%D0%B5%D0%BD%D0%B8%D0%B0%D0%BC%D0%B8%D0%BD_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Вениамин Захаров (1954 Теле 12, Морко кундем, Казанский почиҥга) — марий
семлызе, шуко мурылан семым возышо, Россий семлызе ушемын еҥже (1979 ий гыч),
Олык Ипай лӱмеш Кугыжаныш премийын лауреатше (1986), Марий Эл республикын
кугыжаныш премийын лауреатше (1991), Марий Эл сымыктышын сулло пашаеҥже (1996),
Йыван Кырля лӱмеш театр премийын лауреатше (2005).

Вениамин Захаров Марий Эл республикын Морко кундем Казанский почиҥгаште шочын.
Тӱҥалтыш сем шинчымашым 1-ше № музыкально-художественный школ-интернатыште
(Йошкар-Ола) налын, тудым 1969 ийыште скрипке класс дене мучашлен. Вара И.С.
Ключников-Палантай лӱмеш училищыш теорий пӧлкашке тунемаш пурен. Икымше
композиций-влакым школышто тунеммыж годым возен, тунам тудым П.М.Двойрин
туныктен. Училищыште И.Н.Молотов ден А.Б.Лупповын туныкытмо почеш шке
мастарлыкшым пойдара, вара Озаҥысе кугыжаныш консерваторийыш тунемаш пура
(1973-1978).

Совет Армийыште службым эрытмеке Республикысе кугыжаныш руш драмтеатрыште ыштен
(1982-1987). 1987 ий гыч Республикысе курчак театрыште сем пӧлкалан вуйын шога.



https://mhr.wikipedia.org/wiki/%D0%95%D1%84%D1%80%D0%B5%D0%BC%D0%BE%D0%B2,_%D0%A2%D0%B8%D1%85%D0%BE%D0%BD_%D0%95%D1%84%D1%80%D0%B5%D0%BC%D0%BE%D0%B2%D0%B8%D1%87

Ефремов Тихон Ефремович (12 ага 1868 - 13 ага 1938) — марий сотыеҥ, туныктышо
семын тыршыше, икымше марий гимнын авторжо. Кресаньык ешыште Унчо ялыште Морко
кундемыште шочын.

Тихон Ефремович Ефремов 1868 ийыште 12 Ага Морко кундемысе Унчо ялысе марий
кресаньык ешеш шочын-кушкын. Ачаже икмарда озанлыкым кучен. Ватым кок гана
налын. Икымше вате деч кум эрге да кум шешке, тылеч посна марлан кайыше кок ÿдыр
лийыныт. Т.Ефремовын шоҥго аваже ачажын кокымшо ватыже лийын. Аваже тылеч
ончычат марлан лектын да, йочам ыштыдеак, пелаш деч посна кодын. Тихон аважын ик
шочшыжо гына лийын. Кугурак лиймекыже Тихон шке аважым шарналтен возен: «Авам
индеш ий ончыч колен гынат, тудым тачат моткоч чот йöратем, тудын нерген шÿм
шулыде да шинчавÿд лекде шарналтен ом керт. Авамым нигö деч чот пагаленам да
перегенам, тудым тойымо годым шÿгар колоткажлан тувырашым ыштенам. Тидын марте
тыгайым марий коклаште нигöат ыштен огыл… Мыйын чоныштем мо сайже уло гын, тиде
чылажат – авам деч». Ефремовмытын ик кудывечыштак кок пöртышт лийын. Тушто марий
йÿла да марий койыш дене шындаралтше илыш шолшо памашла шолын шоген.

Шуко еҥан ешыште кушшо йоча вич ияш улмыж годымак школыш кошташ тÿналын. А Унчо
школ марий гай шагал еҥан калык-влакым туныктышаш верч лым лийде тыршыше
просветитель Н.И.Ильминскийын тыршымыжлан кöра 1871 ийыште почылтын. Тудын
нерген Ефремов вескана тыге серен: «Унчо школым кугу ушан еҥ Николай Иванович
Ильминский почын. Николай Иванович илымыж годым тÿрлö калыклан порым шуко ыштен.
Юмылан тау: тудын ыштыме порыжо марий калыкланат кодын…школым почаш шонымыж
годым эн лук, эн пусак, эн пычкемыш верым кычалын. Тыгай пычкемыш верым - Унчым
муын… Кузе волгыдо шÿдыр йÿдым волгалтарен шога, тугак Унчо школат
марий-шамычлан полшен… Унчышто тунемше-шамыч шукышт еныш лектын улыт». Ялысе
школ деч вара латкум ияш Тикын Унчо деч 75 менге торашке, Озаныш, кая да тусо
учитель семинарийыш тунемаш пура. Куд ий гыч тичмаш курсым пытарен лектешат,
ондак Морко кундемысе Семисолаште туныкта, вара Унчышко кусна. Самырык
туныктышын усталыкше нерген поро ой Озанышкат миен шуэш, да 1890 ийыште тудым
учитель семинарий пеленсе школыш пашам ышташ ÿжыт. Тыште икмыняр жап гыч шке
илышыжым религий дене кылда – дьякон лиеш, а вара Тихон Ефремовичлан Унчо школын
(а тудыжо Марий рÿдö школ маналтын, шнуй Гурий братствын оксаж кÿшеш илен)
вуйлатышыжлан шогалташ темлат. Тыгай верыште шогышо еҥ священник лийшаш улмаш.
Тыге Ефремов 1900 ийыште Тикын ачашке савырна. Калык коклаште тудым бачышка
Тикын Епремыч маныныт. Школысо ныл классыште 120 наре тунемше лийын, тышеч пеле
чолыжо – Унчо гычак, молыжо – öрдыж ял ден уездла гыч. Мутат уке, кумалме
йÿлалан тыште кугу вер ойыралтын. Тидын нерген школ вуйлатыше 1912 ийыште тыге
возен: «Марий-шамыч шуко вере, Христосын туныктымыжым шинчыде, пычкемыште илат,
да Унчо школышто марий икшыве-шамычым вералан да кумалаш сайын туныктат. Юмым
кумалме паша тыгай: Юмым шукырак кумалат гын, молитва шомак кöргышкö шукырак
шына, шагал кумалат гын, шагал шына. Садлан верчын Унчо школышто тунемше-шамычым
вераланат, кумалашат сайын кынелын, шÿргым мушкыт да Юмым кумалыт. Адак моло
годым вот кунам кумалыт: кочкаш-йÿаш шичме деч ончыч, кочкын-йÿын теммеке;
тунемаш туҥалме годым, тунем чарныме годым. Эн пытартышлан малаш вочмо деч ончыч
кумалыт. Эрдене-кастене кумалме годым молитвам пелыжым руш йылме дене кумалыт, а
пелыжым – марла йылме дене. Марий йылме дене молитва шомак кöргышкö шыныже манын
кумалыт… Тидлан верчынак священникат шке черке мутшым, проповедьшым рушла йылме
денат, марла йылме денат каласа…» Унчо школышто марий йылме религийын пайдажлан
гына огыл кучылталтын. Моло вере чылажымат рушла туныктеныт гын, Ефремовын
вуйлатыме школышто ача-ава йылмылан эреак мелын лийыныт. Арам огыл поэт Николай
Мухин, тыште тунеммыжым шарналтен, 1918 ийыште тыге серен: «Унчо воктен братский
манме школышто ныл ий тунеммем ушыштем тачысе гай раш. Братский школ манмаште
тунам пелыже утла марла книга улыт ыле, кызытат тугак дыр. Школ ончышыжо Унчо
марий Тихон ачана ыле, да марла лудаш, возаш туныкташ тырша ыле. Тунемше
рвезе-влак марла лудшаш вуйыштым кудалтат ыле, школ пытарымекыштат, марла книгам
йодын налын, ешыштлан умыландарен лудыт ыле. Марла возымылан чыланат шÿман улыт
ыле. Кернак, рвезе-влаклан керек-могай марла книгам пу, тыланет рашкалтарен
лудын пуат ыле. Лудмыштым колыда гын, теат, шинчадам карен, ялтак öрыда ыле.
Теве тыланда шке ужмем-колмем. Марла лудаш Тихон ача семын моло тÿрлö школыштат
туныкташ тыршат гын, еҥ-влак «марла лудаш йöсö, умылашыжат ок лий» манме мутым
умша гычшат огыт лук ыле…Тихон ачанан толашымыжым шонен, шкенан марий кнага верч
кöргем дене шуко гана шортынам. Марла возымым кидышкыда налын, ынлаш шонен,
чÿчкыдынрак лудына гын, тыгай ойым пелешташ огыда ыле». Диаконлан шогымо кокымшо
ийыштак ватыже колен колтен. Пеш эр пелаш деч посна кодын, коктын улыжат вич
ийым гына илен шуктеныт. Ватыголышо лийын гынат, вич ий гыч Тихонлан священник
лÿмым пуэныт, да службо тошкалтыш дене писын кÿшкӧ кÿзен.

1917 ий август тылзыште Озаҥ олаште «Ӱжара» газет леташ тÿҥалеш. Тудын шочмыжым
Тихон Ефремович йывыртен вашлиеш. Ушышто пöрдшö шонымашым чатка корнылашке
шындарен, вес ийжылан «Марий калыкым волгыдыш ÿжмö мурым» воза. Тудо «Ӱжаран» 19
октябрьысе номерешыже лектеш. Вуймут йымалан рушла палемдыме: «Национальная
песня мари «Призыв к свету». Эше ÿлнырак руш йылме денак возен шындыме: «Посвящ.
всем бывш.моим ученикам. Священник Тих.Уньжинский». шомак пелен нотыжат уло.
Тидын нерген тыге умылтарыме: «Петь против изложенного вдвое скорее, т.е. ¼
такта считая за 1/8». Икымше гана савыкталтше мурын шомакше:

«Марий калыкым волгыдыш ÿжмö муро» еҥ-влакын шинчаш перныде кодын огыл. Тудым
тÿрлö вереат тунемаш, почеламут семын лудаш да муро семын мураш тӱҥалыныт.
Эрласе кече, ончыкылык пиал, сото илыш нерген шонышо кажне еҥ Т.Ефремовын
возымаштыже шкаланже келшыше ойсавыртышым муын. Мурын шомакше ончыко ÿжын гына
огыл, тудо кечан саманыш кайыме корным ончыктен… Мурын ош тÿням ужмыж деч вара
тылзат пела ток эрте, 1 декабрьыште Озан гуернийысе марий пöлка коллегий лÿмын
заседанийым эртара. Тушто РСФСР Наркомнацын марий пöлкажын, губернийысе калык
туныктымо пöлкан пашаеҥышт, Озыҥысе кугу школлаште тунемше марий-влак лийыныт.
Погынымаште Владимир Алексеевич Мухин «Уньжо бачышкан, Тикын Епремычын, «Марий
калыкым волгыдыш ÿжмö мурыж» нерген ынылтарен. Мурыжын кузе возалтмыжым
лончылен, ойлен пуымо, чеверлык шотшым, мутыштыжо, семыштыжат марийын шкелык
могыржо коймымат ончыктен; шеҥгелан кодшо пычкемыш марийлан ты мурын кÿлеш
шотышто лийшашыжымат виктарен пуэн» («Йошкар кече», 1918 ий 17 декабрь).
В.А.Мухинын ойлымыжым каҥашен налмеке, погынышо-влак тыге пунчалыныт: Тикын
Епремычын мурыжым марий калыкын гимнжылан шотлаш; тудым возымыжлан авторлан таум
каласаш; «Марий калыкым волгыдыш ÿжмö мурым» чыла марий школышто туныкташ
кӱшташ.

Мурым тунемаш чылалан йöн лийже манын, тудым тунамак посна брошюр семын
савыктеныт. Тыгодымак тÿҥалтыш кок шомак – «Кынелза, шогалза» - вуймутыш
савырнен. Тихон Ефремович музыкым сайын пален да шке жапыштыже хор вуйлатышылан
ыштен гынат, семым келыштарыме шотышто кугу мастаржак лийын огыл. Сандене мурын
марий калык гимныш савырнымекше, тудым Иван Степанович Палантай уста кидше дене
тöрлатен, сылнештарен. Тидын нерген ойлымо годым В.Мухинын аклен серыме мутшым
ушештараш келшен толеш. 1936 ийыште рушла савыкталтше «Марий калыкын музыкшо»
статьяштыже тудо тыге палемден: «Ефремовын произведенийже-влак марий творческий
музыкылан негызым пыштыше И.Палантайын произведенийлаже шочмо деч ончыч
йоҥгеныт. Шкенжын икымше произвведенийжым Палантай Ефремовын «Кынелза, шогалза»
мурыжым пентатоникын йöнжылан келыштарыме дене шочыктен. Тиде ошкыл сай
лектышан, келшен толшо лийын. Тылеч вара Палантай марий музыкальный фольклор
йогыныш келгынрак шынен пураш тÿҥалеш». Тышеч коеш: «Кынелза, шогалза» мурын
авторжо шке пашаж дене первый композиторнам творчествылан кумылаҥден.
Т.Ефремовын шомакшылан И.Палантай эше ик мурым возен. Тиде«Чевер ӱжара». Тудынат
шочмыжо Октябрь революций деч вара лийше вашталтыш дене кылдалтын. 1919 ий 23
февральыште Вятка кундемысе Яраҥ олаште Йошкар Армийын пайремжым эртареныт. Тиде
кечым тусо салтак ден офицер-влак дене пырля армий радамыште шогыдымо
марий-влакат пайремленыт. Нуно, йошкар флагым нумалын, салтак строй почеш рÿжге
ошкылыныт, а ÿмбалнышт муро ийын:

Муро шомак шукыштлан палыме лийын, вет тудо тылеч индеш кече ончыч гына Виче
кундемысе марий-влакын газетыштышт – «Марий коммунистеш» - савыкталтын. Вуймутшо
тыге ончыкталтын: «Марий Марсельеза «Ӱжара». Йымалныже ешарыме: «Марсельеза
семын муралтеш». Литературышто ты муро утларакше «Чевер ÿжара» лӱм дене палыме.
«Кынелза, шогалза» семынак, «Чевер ÿжарамат» И.Палантай угыч онарен, саемден да
«Марла мураш туныктымо савыш» книгашкыже (1923) пуртен. 20-шо ийлаште нине кок
муро кумдан шарленыт, чыла вере йоҥгеныт. «Чевер ÿжарам» В.Мухин(Сави) «Кö
винамат?» пьесыштыже (1919) да «Изи коммунист» лудшаш книгашке (1922), С.Чавайн
«У мланде» пьесышкыже (1925) пуртеныт. Эрыкыш, у корныш ÿжмö муро-влакын чапышт
шарлыме дене пырля авторынат лÿмнерже утыр кÿшкö нöлталтын. Тунам, 20-шо
ийлаште, айдемын могай ешеш шочын кушмыжым, ончыч кушто да кöлан пашам ыштымыжым
пешыжак шотыш налын огытыл. Тÿҥ верыш шынденыт лач иктым: мом ыштен да ышта
шочмо калыкын пиалже, поро илышыж лÿмеш? Тиде шот гыч ончалмаште Тихон Ефремович
суапле тыршымыж дене ойыртемалтын. Санденак «Йошкар кече» газет 1923 ий 17
майыште тудын нерген тыге серен: «Революций лиймеке, Ефремовын чонжо рудалт
кайыме гай куаныш. Тудо марийлан у, волгыдо илыш толшашым шиже, чонжо дене
чытыде муралтен колтыш

Т.Ефремов шочмо калыкшым нимо деч чот йöратен, марийым пиал корныш лукшаш вер мо
кертмыжым чылажымат ыштен. 1919 ийыште Тихон Ефремович «ÿмбакше шичше неле рокым
почкалта» - поп гыч лектеш да тудо ийынак Морко районысо Шеҥше школышто туныкташ
тÿналеш. Кок ий гыч Чарлашке кусна, Маробпечатьын вуйлатышыжлан шогалеш. Тыштат
кужун ыштен ок шукто, тудым "Йошкар кече" газет редакцийыш секретарьлан налыт.
1921 ийыште кукшо игече шогымылан кöра Юл кундем ым шужымаш авалта, ятыр еҥ
ярнен кола. Тиде неле жапыште Ефремов шужышо-влаклан полшымо пашам виктарен
шогышо организацийыш – Маробпомголыш – кусна, тудын уполномоченныйже лиеш,
йÿд-кече пашам ышта. А икмыняр ий гыч чыла тидын нерген «Голод и его
последствия»брошюрым савыктен луктеш.

Маробпомголын пашаеҥжылан яллаште шучко деч шучко сÿретым ужаш пернен. Тиде
ужмо-колмыжым шарнен, варарак «Шужен ий» ойлымашым воза. 1922 ий. Теле рÿдö.
Кочкаш нимат уке. Емелан ватыже, ÿдыржö, аваже шужен колат. Ачаже кÿчаш лектын
кая. Ярныше Емела, нигуш пураш öрын, колышо ÿдыржын капшым ужашын-ужашын шолтен
кочкеш. Шкеже путырак йöслана, ÿдыржым чаманен шортеш… Шужен ийын эҥгекше
чакнымек, Тихон Ефремович «Йошкар кечыш» пöртылеш. Тунам редакцийыште тудын деч
посна кок еҥ гына улмаш. Тиде С.Г.Чавайн да М.Шкетан. Иктыже «вуйлатыше
редактор», весыже «колтымо возымашым виктарыше секретарь» лийыныт гынат, кумшо
пашаеҥ «газетым келыштарен, тöрлатен лукмо» верч вуйын шоген. Кызытсе семын
каласымаште, выпускающий да корректор лийын.

Серен йытыран, сöралын, шочмо йылмын поянлыкшым пеш мастарын кучылтын. Лудат да
йылме нигушанат ок тÿкнö. Тудын заметкыже почеламутла, почеламутшо мурыла чучеш.
Пример шотеш «Марий калык тÿзлана» статья гыч ("Йошкар кече", 1922 ий 13 март)
ик ужашым темлаш лиеш: «Кайышаш корнына кужу вет, шуктышаш пашана пеш кугу. Моло
калыкым поктен шушашна уло, нунын дене тöр лийшашна уло. Вара кузе ыштена? Кидым
шарен, öрын шогена мо? Уке!.. эре йöсö, эре тале ок лий. Илен толын, марий шошо
толеш: ломбо пеледеш, шÿшпык мурымо жап шуэш, олык тÿзлана, чевер саска кÿэш».
Тудо марий калыкым поро калыкым поро кумылан, яндар чонан лияш ÿжын:

У пашаеҥ весын серымыжым савыкташ полшымо дене серлаген огыл, шкежат чÿчкыдын
возен. Возен статья ден заметкымат, муро ден почеламутымат, ойлымаш ден
очеркымат, рецензийымат. Возымыжо Уньжинский, Йырсе, Ирысе, Епрем Тикын, Марий,
Йошкар марий, Фин, Шÿмбел, Коммунист, да моло псевдоним дене лектеден.

Совет пашаш, журналист корныш шогалмеке, Тихон Ефремович шке илышыжым партий
дене кылдаш шонен пышта, кандидатлан пура. Коммунист семын мом ышташ шонымыж
нерген 1924 ий февральыште теве мом возен: «Марий калыкым совет власть дек
лишемдыман, совет илышым чоҥымо пашашке ушыман, тидлан эҥенртен, калыкым культур
дек, а культур деч – интернационализм дек, а вара – социализм ден коммунизм дек
вÿден наҥгайыман. Партийный дисциплин ден этика ончылно шÿм-чонем да кап-кылем
дене яндар улам».

Тиде ийынак ноябрьыште РКП(б) Чарла кантон Ефремов нерген сай характеристикым
пеҥгыдемда. Тушто тыге палемдыме «Ячейке могырым замечаний лийын огыл.
Погынымашлашке эреак коштеш…». Тыгодым партий членыш кандидатын ончыч поплан
шогымыжым ушештараш монден огытыл.

Тунам партий радамым эрыктыме йÿла илышыш кумдан шынен. Тиде амал дене
пайдаланен, кажне член ден кандидатым шкешотан «шокшо мончаш» пуртен луктыныт,
илышыже да пашаж нерген тÿрлыжымат йодыштыныт. 1925 ийыште тидын гоч
Ефремовланат эрташ пернен. Тунам тудо Чарла типографий пеленсе ячейке радамыште
шоген. «Партий кандидат семын типографий пашазе-влак ончыло кок гана докладым
ыштенам, шефыш налме ялыш кок гана миен коштынам, Октябрь пайремым эртараш
полшенам», - ойлен тудо тергыше комиссийлан. Ойлымыжым колыштмо деч вара шуко
йодышым пуэныт. Кажныжлан вашмут раш да ÿшандарыше лийын. Йодыштшо-влак
мом-гынат удам, лавыраным кöргыч лукташ толашеныт.

ВКП(б) Марий областной комиссийын партколлегийже тиде йодышым кок кече – 1926 ий
26 да 28 июньышто – каҥашен. Тушто Тихон Ефремовичын ончычсо тунемшыже-влакат
(А.К.Эшкинин, В.А.Мухин, Н.С.Паткиевич,) лийыныт. Нуно еҥ коклаште колмо тÿрлö
манеш-манешым каласкаленыт. Пуйто Ефремов монархический организацийыште шоген,
пуйто 1906 ийыште Унчо школын туныктышыжо, революционер П.Г.Григорьев ÿмбак
чоген да вара тудыжо тюрьмаш верештын, пуйто школышто удан пукшеныт да черкыш
öкымеш коштыктеныт…

Туткарыш логалше еҥ тыгай ойпидыш дене келшен огыл, апелляцийым пуэн, эсогыл
Москошкат миен коштын, но лукмо пунчал вашталтде кодын. Тиде жапыште Ефремов
облисполкомын архив полкажым вуйлатышылан ыштен. Партий членыш кандидат гыч
лукмеке, паша гычат корандат. Илыш корно тудым адакат туныктымо пашашке – Чарла
педтехникумыш – конда. Но тыште шке усталыкшым тичмашын кучылташ эрыкым огыт пу.
1928 ий октябрьыште советско-озанлык аппаратым «эрыктыме» годым Тихон
Ефремовичым техникум гыч кожен колтат, «ончычсо поп улат» манын, сайлаш права
деч посна кодат. Тидат веле огыл, тудлан ончыкыжо кеч-могай государственный
учрежденийышке пашаш пураш корным петырат. Пиалдыме айдемым икте гына изиш
лыпландарен: ынде тудлан кудло ий темын. Туге гынат чонжо паша деч посна
шинчымым чытен огыл, да Тихон Ефремович йöн лийме семын я школышто, я
МарНИИ-ште, я искусство паша управленийыште ыштен. Такшы пашам ыштыде, окса
нерген шоныде кертын огыл, молан манаш гын тиде жаплан кок шочшан ача лийын. Вет
ятыр ий шкетын, еш деч посна илымек, Тихон Ефремович шкеж деч коло ныл ийлан
самырык ватым налын.

Элыштына социализмым чоҥымо паша шарлен толмо семын калык коклаште «тушманым»
кычалме койыш утыр виянеш. Шем умыл Ефремов ÿмбакат возеш. Тудын мо нерген
возымыжым, калыклан мо сайым ыштымыжым нигунар шотыш налде, чолга «критик-влак»
эн ончыч тенгечысе «сулыкшым» - черкызе лиймыжым – шарналтеныт. Теве кузе возен
1931 ийыште тунамсе самырык поэт Илья Стрельников «Писатель погынымашлан»
почеламутыштыжо:

Чаманаш гына перна: илен-толын, тиде ушдымо ужмаш чыныш савырнен, историк, поэт
да педагог Федор Егорович Егоровымат, краевед, да этнограф Тимофей Евсеев
Евсеевымат, Ефремовымат пÿтырен кученыт, кокытшым лÿен пуштыныт, а Егоровын
кунам да кузе колымыжо пале огыл.

Эсогыл нунын дене пырля пашам ыштымымат кугу языклан шотленыт. Мутлан, 1930 ий
октябрьыште Йошкар-Ола воктенсе Кугусола (Чигашево) школын туныктышыжо Анастасия
Васильевна Александровам партий гыч луктыныт да паша гыч кораҥденыт.

Андрей Карпович Эшкинин Унчо школышто тунемме жапшым 1932 ийыште тыге шарналтен
возен: «Ял тÿрыштö кугу ото, ял покшелне – пу черке, корем тÿрыштö – кабак.
Черке воктенак св.Гурий братствын двухклассный школжо. Черкыште Тикын поп шемер
калыкым аҥыртара, отышто – кулак карт, нунылан кабак полша». («Пионер йӱк»
журнал, 1932 ий, 10 – 11 №). 1931 ийыште ОГПУ-н оптышышкыжо марий калыкын пеш
ушан да теле ятыр эргыже (В.М.Васильев, Л.Я.Мендияров, Т.Е.Евсеев, да молат)
логалын. Южыжо, ты шотыштак Тихон Ефремовичат, ик жаплан утлен кодын. Туге гынат
чекист-влак шкаланышт кÿлеш материалым чумыренак шогеныт. 1931 ийыште
арестоватлыме «националист-влакым» йодыштмо годым Ефремовын лÿмжö кеч ик гана
ушештаралтын гын, нине показанийла гыч ужашлам ик вереш погеныт. А 1936 ийыште
В.А.Мухиным петырен шындымеке, тудым палыше ятыр еҥым йодыштыныт. Тыгай допрос
годым В.М.Васильев каласен: «Мухин ончычсо священник Тихон Ефремович Ефремов дек
поснак мелын шоген, тудын шовинист шÿлышан «Кынелза, шогалза» мурыжым марий
калыкын гимнжылан шотлаш шÿден да Евремовлан тудым возымыжлан тау мутым
увертарен. Тиде 18-ше ийыште лийын. Пытартыш ийлаште Мухин Ефремовлан тÿрлö
семын полшаш тыршен, тудлан йыштак пашам пуэден».

1936 ий 3 октябрьыште Г.Г.Карамзин ончылан следователь тыгай йодышым шынден: «Те
Тихон Ефремович Ефремов нерген мом паледа? Каласкалыза». Тудыжо вашештен:
«Андрей Эшкинин мутшо гыч палем, Ефремов туныктышо-влакын религий йÿлам
шуктымышт нерген полицийлан увертарен шоген. Ефремовын материалже почеш
иктаж-ком арестоватленыт але уке – ом шинче». 1937 ий мартыште ВКП(б) Марий
обкомын пленумыштыжо партий У Торъял райкомын икымше секретарьже П.Е.Егоров
МАССР исполком председатель И.И.Петровын «титакше» нерген ойлымо годым тидымат
ушештарен: тудо, манын, 1922 ийыште поп Ефремовлан полшен.

«Калык тушман» семын арестоватлыме И.Н.Коведяев 1937 ий 20 апрельыште йодыштмо
годым Унчо школым тунем пытарымыж нерген каласенат, следователь вигак йодын:
«Ефремовын миссионер пашаже могайрак лийын?» Коведяев йодышлан радам дене
вашештен. «Школышто да Унчо черкыште пашам ыштыме деч посна Ефремов эреак марий
яллашке лектын коштын, тушто проповедьым эртарен», - манын рестан.

1937 ий майыште XVI Марий областной партийный конференцийыште НКВД управлений
начальник Карачаров контрреволюционный буржуазно-националистический
организацийын республикыште кумда вожым пуйто колтымыж нерген ойлен, тиде осал
пашан тÿналтышыжымак почын пуаш тöчен. Палачын мутшо почеш туге лектын, пуйто
чылажат Унчо школ гыч тÿналын.

1938 ий шошо марте шуко материал погынен да ынде айдемым петырен шындаш негыз
ситымыла чучын. Май кыдалне тыгай кагаз шочын: «1938 ий 13 майыште мый, МАССР
НКВД УГБ-се 3-шо отделын оперуполномоченныйже Минеев, №-ан (номерже ончыкталтын
огыл) дела шотышто следственный материалым ончен лекмек да гр. Евремов Тихон
Ефремовичын пурла троцкистский, диверсионно-вредительский, шпионский
националистический организацийыте шогымыжым да совет властьым сӱмырал шуымашке
виктаралтше контрреволюционный пашам шуктен толмыжым шотыш налын, тыге
пунчалынам: гр-н Ефимов Тихон Ефимовичым (текстыште тыге возымо) РСФСР УК-н
58-ше статьяжын 1-а, 2, 10, 11, 13 пунктшо-влак почеш мут кучаш шогалтыман, а
следствий да суд деч шылын ынже керт манын, Йошкар-Оласе тюрьмаш петырен
шындыман».

Йодыш: Пунчал дене палдарем. Те РСФСР Уголовный кодексын 58-ше статьяж почеш
(1-а, 2, 10, 11, 13 пункт-влак) титаклалтыда. Тушто ойлалтеш: Те пурла
троцистский буржуазно-националистический организацийын членже улыда да ятыр ий
мучко контрреволюционный пашам шуктен шогеда. Каласкалыза, Тендан
контрреволюционный пашада могайрак лийын? Вашмут: Мый шкемым тидын шотышто
титаканлан ом шотло, буржуазно-националистический организацийын членже лийын
омыл да контрреволюционный пашам ыштен омыл. Мыйын ойлымем чын возалтын,
протоколым лудынам. Ефремов (подпись)».

Лач тиде жапыште Ефремов ваштареш эше ик шылтыкым кычал муыныт. Арестоватлыме
Гаврил Тимофеевич Казаков 25 майысе допросышто финн миссий дене «шпион» кылым
кучымыж нерген ойлен да тыгодым ушештарен: «1932 ийыште саде миссийыш Олык Ипай
дене пырля пуренам ыле, тушто секретарьын ÿстембалныже «Финляндийын
миссийышкыже» манын возымо кагазым ужым да почерк гыч палышым: тудым ончычсо
туныктышем Т.Е.Ефремов возен…»

Марий АССР Верховный судын президиумжо тиде шоя приговорым 1956 ий 27 августышто
кораҥден. Туге гынат ик эн первый марий туныктышын, литератор-просветительын,
этнографын да музыкантын поро лÿмжым тичмашын пöртылтымö марте эше тора лийын.
Молан манаш гын возышо-влак тудын лÿмжö пелен ончычсо семынак шем тамгам
шындылыныт. Мутлан, 1959 ийыште лекше "Страницы дружбы" книгаште Тихон
Ефремовичым «марий буржуазный литератор», «Ӱжара» националистический гимнын
авторжо», «марий поп-миссионер» манын лÿмдымö. Пуйто тудо Г.Яковлев Ф.Егоров да
моло дене пырля религийын туныктымыжым шаркален, калыкым пычкемыш илышыш шупшын
шоген. Марий литературын историйже нерген очеркын икымше ужашыштыже (1963)
возымо почеш, Т.Ефремов (тыгак П.Глезденев Ф Егоров, М.Токмурзин да молат)
буржуазный правительстве дене икоян улмыж нерген увертарен,
национал-шовинистический шонымашым шаркален. Илыш ончыкта, туныкта: историйым
начаремдашат, саемдашат ок лий. Жап шумек, тудын чын тÿсшö айдеме тукым ончылно
тичмашын почылтеш, тушко вочшо шем ÿмыл садыгак кораҥдалтеш. Тидым каласыман
еҥ-влак нергенат. Нунылан чылаштланат – амал деч посна титаклен
пуштмо-влакланат, пуэн овартыме чапым налше-влакланат – пагыт чын акым пуа.
Ӱмбакше вочшо неле рокым 1919 ийыште Тихон Ефремович шке почкалтен гын, 30-шо
ийлаште öкымешак тушкен пуымо титакым, намысле тамгам 60 – 80-шо ийлаште
эркын-эркын кораҥдыме, манаш лиеш. «Серги чÿчÿ» ойлымашыже да икмыняр
почеламутшо «Мут орланге» ден «Сылнымут памаш» сборниклаш пурталтыныт. «Марий
коммуна» (кызыт«Марий Эл» ) газет уста литераторлан пöлеклалтше «Иктылан икте
кидым пуэн, чыланат иктöр ошкылза» страницым савыктен. Ик эн чылне
произведенийжым – «Шÿвырзö кугыза» ойлымашым – Марий радиош возен налме да ик
гана веле огыл йонгалтарыме. Мондалт шушо икымше гимн – «Кынела, шогалза» муро –
калык дек угыч пöртылын. Унчо марий-влакын тыршымыштлан кöра тудын шочмо
ялыштыже калык музей ышталтеш. Ялыште кок гана – 1993 да 1998 ийлаште – тиде
тале марийын илышыжлан да пашажлан пöлеклалтше пайрем эртаралтын.

Но уке-уке да кокланже кумыл волтышо сӱретымат ужаш перна. Теве 1988 ийыште
савыкталтше ик книгаште поп тÿшкан (Глезденевын, Ефремовын да молынат) марий
шемерым ладын шикш дене пÿтырымыжö, Юмо деч лÿдаш, кугыжам пагалаш туныктымыжо,
тыгодымак кÿчызö кид гыч пытартыш шултышым шупшын налаш тоштмыж нерген серыме.
Ты книгаштак вес вере Ефремовым, Егоровым да Глезденевын – «кулакын, торговойын,
карт-влакын мурызыштым» - вес велым перыме: «Нуно революцийлан тореш шогат,
тошто годсым моктат, патриархальный илышышке шупшыт, буржуазный национализм
шонымашым тарватат, марий шемерын класс шижмашыжым пытарынешт».

Тыште Шабдар Осыпын «Мурпого» сборникше нерген ойлалтеш. Автор 1935 – 1936
ийлаште чынак тыге возен. Ме умылена, тунам жапше тугай лийын. Южышт тылечат чот
вурсен серкаленыт. Но пел курым утла ончыч возымым тачысе лудшылан нимогай
умылтарымаш але сноска деч посна тушкаш келшен толеш мо? Вет сылнымут историйым
сайын палыдыме еҥ тидым лудеш да тудын ушешыже тыште ушештарыме еҥ-влак нерген
уда шонымаш деч моло нимат огеш код.

Кок томан «История Марийской АССР» книгаштат (1986 – 1987) эртыше илышым
большевик шинча дене ончен аклымым ужаш логалеш. Икымше томышто Т.Ефремов,
Ф.Егоров, С.Гаврилов, Тихон Ефремович, П.Кунаев да моло нерген туге каласыме,
пуйто тÿҥ – марий интеллигенцийыште шогеныт, кугыжан властьым пыдалыныт. А
кокымшо томышто 1917 ий деч вара культур илыш кузе вияҥ толмо нерген каласкалыме
годым Т.Ефремовын лÿмжö огешат ушештаралт. Марий национальный тоштерын
экспозицийыштыже икымше марий гимнын авторжылан верым але мартеат мумо огыл.
«Керек-могай айдемат, тидын коклаште марият, шке ӱмырыштыжӧ ила, ила да эрта:
тудын почешыже ыштыме пашаже гына кодеш. Кодеш да, пашажым ончен, каласен илат,
«тыгае ыле», «тугае ыле», маныт», - возен Тихон Ефремович 1922 ийыште.



https://mhr.wikipedia.org/wiki/%D0%95%D0%BB%D1%8C%D0%BC%D0%B0%D0%BA%D0%BE%D0%B2,_%D0%AE%D1%80%D0%B8%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Юрий Александрович Ельмаков (11 Теле 1937 ий, У Роҥго кундемысе Петрушкино ял)
—- сӱретче да график, МАССР тӱвыран сулло пашаеҥже (1984), Российысе
сӱретче-влак ушемын еҥже (2005).

Марий Эл тӱвыра министерстве пеленсе изобразительный искусство студийым тунем
пытарен. Ончыкылык сӱретчын туныктышыжо кумдан палыме акварелист Р.А. Гусманов
лийын. 1967 ий гыч творческий корныжо тудым РСФСР художественный Фондын Марий
отделений суретче ешышкыже конда. 1973 ийыште Юрий Ельмаков Козьмодемьянск
олаште тиде отделенийын филиалжым почеш. Козьмодемьянскысе, Морко кундем
Чавайнур ялысе, «Марий чодыра» национальный паркысе Пӱртӱс музей-влакым
келыштарымаште тыршен. Йошкар-Олаште кумдан палыме марий скульптор Ф.Л. Шабердин
дене пырля краеведений тоштерлан «Марийская свадьба» диорамым ямдылен. Тыште
шуарыме мастарлыкше 1989 ийыште «Балтика-89» (Таллинн) выставкым ямдылыме годым
кугу полышым пуэн.

Юрий Ельмаковын икымше персональный ончерже 1981 ийыште Козьмодемьянскыште
лийын. Советский поселкын краеведческий тоштерже землякшын экспозицийлажым эреак
налын шога. Сӱретчын пашаже-влакым Йошкар-Олаште, Москваште, Пермьыште,
Таллинныште, Чебоксарыште, Нижнекамскыште, Саранскыште, Саратовышто эртаралтше
ончерлаште ужаш лиеш.



https://mhr.wikipedia.org/wiki/%D0%94%D0%B8%D0%B4%D0%B6%D0%B5%D0%B9

Ди́джей (англичанла DJ от англичанла disc jockey — диск-жокей) — ончылгоч возымо
сем-влакым калыкыште йоҥгалтарыше айдеме.

Икымше гана «диск-жокей» мутым (англичанла disc jockey) 1935 ийыште американ
комментатор Уолтер Уинчелл кучылтын. Тиде мутым Мартин Блок лӱман радиовӱдышӧ
шотышто кучылтын. Мартин варажым, икымше диджей лӱмым сулымеке, шӱдыр лийын.
Вара «ди-джей» муткылдышым DJ аббревиатур марте кӱчыкемденыт, тышечак диджеинг
(англичанла DJing) мут шочын, диджейын пашажым ончыкта.

Диджей сем-влакым ончылгоч воза, диск (але грампластинкым) вара клубышто чӱкта,
пашам микшер пульт гоч ышта. Эн чӱчкыдын пультышто кок йоҥгалтарыше аппарат
(проигрыватель) уло. Проигрывательын пӧрдмӧ писылыкым вашталташ лиеш. Тыге ритм,
такт дене ойыртемалтше кок тӱрлӧ клуб семым диджей-влак иктышке ушат (кажне клуб
семын тӱҥалтышыште да мучашыште тӱмыр йӱк гына лийшаш). Тыге ик композиций микс
маналтеш, иктаж могай мурын аранжировкым вашталтыме дене ыштыме микс ремикс
маналтеш. Ремиксын шке тӱрлыкшӧ уло. Кунам мурымым ик муро гыч налыт, а семым
вес муро гыч – тыгай ремикс мэшап лӱмым нумалеш.

Кас мучко диджей сем-влакым чӱктылеш, микшер пультышто нуным пырля уша, икмыняр
микс ден ремиксым чӱкта – тыгай кӱрылтдымо «концерт» сет (сэт) лӱмдалтеш.
Южгунам сетым кок-кум диджей йоҥгалтарен кертеш. Диджей-влакын таҥасымашышт (6
минуташ семйоҥгатарымаш) батл маналтеш.



https://mhr.wikipedia.org/wiki/%D0%93%D1%83%D1%80%D0%B8%D0%B9_%D0%AD%D0%B2%D0%B0%D0%B9%D0%BD

Гурий Эвайн (Гурий Гаврилович Карамзин) (чимарий лÿмжö — Эвай Кутлукай (рушла
Кутлубай Ибаев)) (1882 Ӱярня 15 — 11 Ага 1938) — йылмызе, туныктышо, сотемдарче,
серызе-фольклорист, педагог-методист, доцент, мер пашаеҥ. Пошкырт Элысе Эшым
(Ишимово) ялын эргыже. Уста йылмызе 50 наре статьям возен, марий йылмышанче
йодыш дене ятыр книгам да брошюрым луктын, тÿрлö лудшаш книгам савыктен. Шанчызе
марий йылме вияҥме верч чот тургыжланен, сылнымутан йылмым чоҥымаште пеш кугу
пашам ыштен, ятыр у мут дене пойдарен. Орфографийым тöлатыме да марий йылмым
латинлыме пашан онаеҥже лач Гурий Кармазин лийын. 20-30 ийлаште Г. Г. Кармазин
ден В.М. Васильев ик эн тале йылмызе лийыныт. Сылнымут тÿняштат Гурий
Гавриловичын лÿмжö палыме. Ты пашаш тудо революций деч ончычак ушнен. Г.
Кармазин шуко школлаште туныктымо пашам вÿден шоген, публицист улмыжат кушкашыже
полшен. 1918 ийыште тудо Озаҥ олаште савыкталт шогышо «Куралше» ялозанлык марий
журналын редакторжо лийын. Г. Г. Кармазинын ÿмыржö кужуак лийын огыл. Но ты
кÿчык илышыжат тудлан 40 наре тÿрлö пашам кодаш ситен. Нунын коклаште 9 букварь,
3 грамматике, 20 утла шымлыме статья да тулеч молат. Шочмыжлан 100 ий теме лÿмеш
1982 ийыште шанче конференцийым эртарыме да тудын материалжым посна книга дене
лукмо. Гурий Кармазин марий, руш, суас, немыч да финн йылмым пален. Пошкырт
мландыште, шочмо Эшым ялыштыже, шымлызе лÿмеш историк-краевед тоштерым почмо.
Тиде ялынак школжо шанчызын лÿмжым нумалеш. Йошкар-Олаште Кармазин урем уло.

1882 ий 4 (15) Ӱярня кечын Ӱпӧ губернийысе Пÿрö уездысе Чураев волостьысо
Ишимово (кызыт Пошкырт Элысе Мишкан кундемыш пурышо Эшым) ялыште кресаньык ешеш
шочын. Ачаж ден аваже моло семынак мланде паша дене пöрдыныт, киндым куштеныт,
кужун вучымо эргыштымат ты пашаланак йöршö лийже манын, онченыт. Ондак Гурий
ялысе школышто тунемын, тудым 1896 ийыште тунем пытарен. Тыге рвезе тÿҥалтыш
шинчымашым налын. Книгалан шÿман рвезым тиде гына, мутат уке, куандарен огыл. Но
революций деч ончыч марий йочалан шинчымаш тÿняш кок корно веле лийын:
инородческий манме учительский але духовный семинарийыш. Г. Кармазин учительский
семинарийым ойырен налын. Тыге 1896 ийыште сорла тылзын 20-шо кечынже Гурий
Кармазин Пÿрö оласе учительский семинарийыш тунемаш пурен да 1901 ийыште пеледыш
тылзын 8-ше кечынже тунем лектын. Пÿрыштак тынеш пурен, да тыге Эвай Кутлукай
Гурий Гаврилович Кармазиныш савырнен. Векат, тынеш пурымыж годым тудлан кресача
шотеш Пÿрö уездысе калык училище-влакын инспекторышт Гавриил Евстафьевич
Кармазин лийын – чимарий икшывылан шке фамилийжым пуэн.

Тиддеч вара самырык туныктышо шкеж гаяк марий йоча-влаклан шинчымашым пуаш
тÿҥалеш, лу ий утла эрвел марий коклаште тÿрлö школлаште туныктышылан шога. А
1912 ийыште марий кундемышке кусна да туныктымо пашам умбакыже шуя.

1916 ийыште Г. Г. Кармазиным кугыжаныш армийыш налыт. Ончыч Иркутск олаште
военный училищыште тунемеш, тыште младший офицер лиеш, вара запасной полкышто
шога, румын фронтышто кредалеш. Армийыште лиймыж годымат Гурий Гавриловичын ушыж
гыч калыкна нерген шонкалымаш лектын огыл. Тудо ты темылан статьям серен да
«Ӱжара» газет редакцийыш, Озаҥыш, колтен. Возымыжо 1918 ийыште 2-шо номереш,
шорыкйол тылзын 9-ше кечынже, «Мален ида код!» вуймут дене лектын.

1918 ийыште, армий гыч пöртылмекыже, Томск уездыште адак школ пашаш кусна. Тыште
тудо 1923 ий марте ила. Школлаште туныкта, инспекторлан шога, Томск губернийысе
просвещений пашаеҥ ушемын правленийыштыже уполномоченный лиеш.

1918 ийыште Гурий Кармазин Озаҥ университетыш тунемаш пура да экстерн дене тунем
лектеш.

1923 ийыште Гурий Гаврилович марий кундемыш пöртылеш. Краснококшайскыште Г. Г.
Кармазин ончыч Мароблоно пеленсе научно-методический бюрон секретарьже лийын.

1926 ийыште Г.Г. Кармазин Москош илаш кусна. Тыште тудо 1926-1927 ийлаште
комвузышто марий йылмым туныкта. Тышечынак Москосо Эрвел калык-влак Институтын
РАНИОН (Российская ассоциация научно-исследовательских институтов общественных
наук) пеленсе аспирантурыш пура. Тыште академик Н. Я. Маррын вуйлатымыж почеш
наукым шымлаш тунемеш. 1929 ийыште аспирантурым тунем пытара да Озаҥ олаш
Восточно-педагогический институтыш пашам ышташ толеш, марий йылмым туныкташ
тÿҥалеш, доцент лÿмым налеш.

1930 ийыште, МарНИИ-м почмек, Йошкар-Олаш пöртылеш да МарНИИ-ште шанче пашаеҥ
лиеш. Тушто йылме секторышто пашам вияҥден колтен, марий йылмым шанче могырым
талын шымлен. Гурий Гаврилович тушто ÿмыржö кÿрылтмешке тыршен.

1901 ийыште, Пÿрö семинарийым пытарымеке, самырык туныктышо шкеж гаяк марий
йоча-влаклан шинчымашым пуаш тÿҥалеш. Лу ий утла эрвел марий коклаште тÿрлö
школлаште туныктышылан шога. 1908-1910 ийлаште Г. Кармазин марий тÿҥалтыш
школлан лудшаш книгам (хрестоматийым) ямдылен. Тушко тудо калык мурым, йомакым,
туштым лыҥ пуртен. Учебникшылан ятыр ойлымашым К. Ушинскийын, Л. Толстойын, В.
Водовозовын хрестоматийлашт гыч налын.

1912 ий мучаште Гурий Гаврилович Марий кундемын Вӱрзым уездышкыже толеш. Шочмо
кундем деч öрдыжкö куснашыже тудым революций тургым тарватен. Пÿрö оласе
революций демократ-влак дене кылым кучымыжлан, тÿрлö листовкым шемер калык
коклаште шолып шаркалымыжлан 1908 ийыште полиций тудым арестоватлен, да Гурий
Кармазин ик жап тюрьмаште шинчен. Тюрьма гыч лекмекыже, кугыжан чиновник-влак
Ӱпö губернийыште туныкташыже эрыкым пуэн огытылат, эрык шонымашан туныктышылан
пошкудо Виче губернийыш каяшыже логалын. Ончыч Китня (кызыт Марий Тӱрек
кундемыште), вара Ядыкплак (кызыт У Торъял кундемыште) черемис училищылаште
туныктен. Тушко шымлызе ик оҥай шонымаш дене миен: марий йылмын вӱрзым
наречийжым шымлаш. Историй документла гыч пале: Гурий Гаврилович 1905-1908
ийлаште Озаҥ университет пеленсе эртымгорно, археологий, этнографий обществыш
эрвел марий илыш йÿла нерген возымо материаллам колтыл шоген.

Революций деч вара Томск губернийысе школлаште ыштен, а 1924 ийыште Йошкар-Олаш
толын. Марий кундемыште Кармазин педагогический институтын преподавательже
лийын, марий совпартшколышто туныктен.

20-шо ийла мучаште Озаҥысе восточно-педагогический институтышто марий йылмым
туныктен. Чумыр туныктымо пашаже 20 ий утла шуйнен. Тиде жапыште Гурий
Гаврилович марий йылме дене ятыр учебникым серен.

Г. Г.Кармазинын возымо икымше учебникше – «Тÿҥалтыш марла букварь» – эше 1914
ийыштак лектын. Тиде ийыштак школлан возымо икымше книга-влак шочыныт. Нуным Г.
Г. Кармазин да В.М. Васильев ямдыленыт. Книга-влакын лÿмышт – «Наглядный
черемисский букварь и первая книга для чтения на луговом наречии», «Наглядный
черемисский букварь и первая книга для чтения на восточном наречии». Нуно 1914
ийыште Озаҥыште савыкталтыныт. Варажым саемдыме букварь 1918-1929 ийлаште эше
шуко гана лектеден.

20-шо ийлаште кугыеҥ-влакым туныкташ «Тунемза, тунемза, тунемза» (1924), «У
пасу» (1925), изирак-влаклан «Мут пале» (1925), «Тунем» (1927, 1929)
букварь-влакым савыктен луктын, кок ужашан «Тÿҥалтыш кнага» (1930) лÿман
учебникше печатлалтын. Кугыеҥ-влаклан тыгак «Материалы к изучению марийского
языка» кнагаже 1925 ийыште савыкталтын. Г. Кармазин чылаже 9 букварьым ямдылен.

Но тунемше-влаклан возымо эн кугу кнагаже «Марий йылмэ лончыш» лийын да 1926
ийыште 2 том дене лектын. 1929 ийыште тудо угыч савыкталтын. Тиде кнага школлан
веле огыл, шанчыланат кÿлешан лийын. Тудо марий йылмым икымше гана тÿрлö могырым
шымлен ончыктен.

20-шо ийлаште школлан ямдылыме учебниклаштыже шке гыч возымо почеламутым,
ойлымашлам пуртен. Шке учебникше-влаклан Г. Эвайн «Ю», «Агроном», «Илья», «Корак
модыш», «Лавыра Шумат» да моло изи ойлымашлам возен. 1935 ийыште Моско олаште
«Марий грамматик. Морфологий» книга савыкталтын.

Гурий Гаврилович 20-шо ийласе йылме чоҥымашын чолга участникше лийын. Тудо марий
кундемыш 1924 ийыште толын да вигак йылме пашан рÿдö йогынышкыжо верештын. Шочмо
калыкше верч тургыжланыше еҥ йылме вийныктарыме пашаш вуйжыге шуҥгалтын, марий
йылмым илышыш пуртымаште (тунам тыгай термин лийын) ик эн тале йылмызе лийын.
Тудын кидше да пÿсö ушыжо логалде тунам, 20-30 ийлаште, ик йылме сомылат
ышталтын огыл, манаш лиеш. Тудо В. М. Васильев семынак чыла вере шуын, уш-акылже
чылалан ситен, мутерым пойдарымаш ма тиде але марла возымашым тöремдымаш,
школлан учебниклам ямдылкалымаш але шанче пашам виктарымаш. Но эн келге кышам
тудо марий тÿвыра илышыште литератур йылмым вораҥдыме сомылжо дене коден. Марий
литератур йылмым вияҥдыме корнышто Г. Г. Кармазин кок кугу суапым ыштен коден.

Тыштыжат, туштыжат тудо шкенжым тале йылмызе, марий йылмын ончыкылык корныжым
чын ужын моштышо шанчызе семын ончыктен. Тудын тыршымыжлан кöра тунамсе марий
йылме ятырлан ончык тошкалын, лывырген-сöрастаралтын, у, социализм илышым чоҥаш
йöрышыш савырнен.

Марий йылмышанче тÿняш Г.Г. Кармазин 1918 ийыште толын. Тунам шымлышын «Основы
транскрипции языка мари» лÿман статьяже Озаҥ олаште савыкталтын. Тыште Кармазин
марий фонетике ден грамматикын южо могыржым шымлен лектын. 20-шо ийлаште утларак
шымлымаш пашам тÿҥалын. 1924 ийыште Гурий Гаврилович марий кундемыш толын. Лач
тиде жапыште йылме йодыш нерген кугу ÿчашымаш каен шоген. Тудат йылмым чоҥымо
пашаш кумылын ушнен. Облоно-н шанче-методика бюрож пелен улшо у мутым ыштыше
комиссийыш пурен. 1924 ийыште лингвистике терминын да литератур йылмыш пуртышаш
шомак-влакын спискыштым ямдылен. Национальный паша вияҥмаш тÿҥалме годым
фольклор да диалектологий материалым поген, шке гыч шонен, тунемме
пособий-влакым возен.

Шымлызе марий йылмын эртымгорныжым ончен лектын да теоретический материалжым
кумдан шымлен. Кармазинын тыгай пашаже-влак возалтыныт: «О склонении имен
существительных и об установлении количественных падежей в марийском языке»
(«МАО» журналеш), «Из истории финно-угорских гласных в исходе именительного
падежа единственного числа имен с двусложной основой в марийском языке»
(аспирантурышто тунеммыж годым возен, тудо 1928 ийыште СССР Наука академийын
10-шо номеран «Доклады» бюллетеньыштыже савыкталтын) да тулеч моло.

30-шо ийла тÿҥалтыште тудо ятыр шанче статьям рушла возен да тÿрлö шымлыме паша
сборникешат, посна брошюра денат савыктен луктын. («О происхождении
словообразовательных суффиксов глаголов в марийском языке» (1931), «Практические
задачи по развитию марийского языка», «Основные положения построения марийского
алфавита», «Об орфографии, фонетике и морфологии марийского языка», «Падежи в
марийском языке», «Парные и сложные слова в марийском языке», «Принципы
построения грамматики марийского языка» да молат).

1936 ийыште лекше «Сборник статей по марийскому языку» книгаштыже ятыр статьяжым
чумырен.

30-шо ийласе шымлымаш пашажым Г. Кармазин «Марий грамматика (морфологий)»
книгаже дене кошартен. Тудым 1935 ийыште Москоште лукмо. Ты кнагаште йылмызе шке
усталыкшым, марий йылмын кÿлеш семын шымлен-терген лекмыжым тÿрыснек ончыктен
пуэн.

1937 ийыште Йошкар-Олаште йылме шотышто шанче конференций лийын. Тыштат тÿҥ
докладым Г. Г. Кармазин ыштен. Тунам тудо орфографийыште, фонетикыште да
морфологийыште улшо ятыр йодышым нöлталын да шанче могырым умылтарен пуэн.

1926 ийыште Москошто ССРУ калык-влак рÿдӧ савыктышеш Г. Кармазинын «Марий йылмэ
лончыш» (1-ше кыдэж ден 2-шо кыдэж) лектын. Тиде марла возымо икымше марий
грамматике. «Марий йылмэ лончыш» кок книгажге 1929 ийыште Москошто уэш савыкталт
лектын.

Краснококшайскысе Облисполком пелен 1924 ийыште шанче-методике бюром ыштыме
улмаш. Тудын тÿҥ пашаже – литератур йылмым у илышлан келыштарен вияҥдаш. Бюро
пелен лÿмын мут кычалше комиссий ышталтын. У мут-влакым шочыктымаш, тÿрлö
термин-влакым кычалмаш тудын тÿҥ сомылжо лийын. Комиссийыш В. Васильев, Г.
Кармазин, Ф. Егоров пуреныт. Г. Кармазин тиде комиссийын ик эн тале еҥже лийын.
Тудо марий йылмым ятыр у шомак дене пойдарен.

Газет дене журналлаште номер еда тудын ыштыме у мутлаже савыкталтыныт. 1923
ийыште «Йошкар кече» газетеш марий йылмыш пуртышаш мут лӱмер пуалтын. Нунын
кокла гыч шукынжо марий йылмылан моткоч келшен толыныт да кутырымаште тунам
кумдан кучылталтыныт.

А кызытсе грамматике термин-влакым чылаштым гаяк Г. Г. Кармазин шонен луктын.
Ынде кажне тунемшылан лÿм мут, пале мут, почеш мут, ой, кореш, пуртымо мут да
тулеч моло термин-влакат палыме улыт. Тыгеракын, нине шомак-влак уста йылмызын
икшывыже улыт манаш лиеш. Шымлызе у мут-влакым моло шанчыланат шонен луктын.

Г. Г. Кармазин 1925 ийыште лукмо икымше марий орфографийын авторжо лийын. Ты
орфографийым тунамсе марла возымашым шуко шотышто тöремден. Тыште Г. Г. Кармазин
л' ден н' йÿкым ончыкташ посна буквам пуртен, я, ю, е, ё буква-влакым алфавит
гыч кораҥден, кÿсынлымö мут-влакым марлаҥден возаш темлен. Тиде орфографий марла
серымаште 1938 ийысе йылме реформо марте кучылталтын. Шуко шотышто тудо марий
йылмылан келшыше лийын.

1925 ийыште марий туныктышо-влакын 2-шо погынымашыштышт (Моско) икымше гана
орфографий нерген тÿшка мут лектын. Докладым тыште Г.Кармазин ыштен. Докладын
тÿҥ шонымашыже тунамсе марий орфографийыш негызлан возын. Г.Г. Кармазин чын
возымашын йодышшо-влакым пÿтынек авалташ тыршен. Марий орфографийын принципше,
сложный мутым возымаш, мут мучаште й буквам серымаш, шуко чот пале – чылажат
Кармазиным тургыжландарен. 20-шо ийла кыдалне ы буква нерген кугу ÿчашымаш
тарванен. Иктышт ты буква ок кÿл маныныт, весышт пыдалыныт. Кармазин тыште чын
корным кучен, шанче негызеш тудын кÿлешлыкшым умылтарен кертын.

Алфавитым тöрлатыме годым фонематический принцип тÿҥлан шотлалтын. Кармазинын
шонымыж почеш, алфавитыште руш буква-влак лийшаш улыт, но эше 7 у пале
ешаралтшаш, а орфографий орфоэпий дене кертме семын икгайрак лийшаш улыт.

Эн ондак просвещений пашаеҥ-влакын II-шо погыныштыжо Кармазин латин тиштерым
марий йылмылан келыштараш ок лий манын шонымаш дене палдарен, но вара, 30-шо
ийлаште, Г. Г. Кармазин марла серымашым латинлаш тöчышö-влакын онаеҥышкышт
савырнен. Тыге тудо 30-шо ийла кыдалне руш тиштер негызеш келыштарыме
орфографийым саемден тöрлаташ пижын. 1937 ийысе конференций вашеш марий
орфографийын тöрлатыме проектшым тöремдаш пижын, латин графике негызеш у марий
тиштерым ямдылен. Тудо 36 буква гыч шоген. Тыге у шонымо проект В. А. Мухин ден
И.С. Капитоновын проектышт ваштареш виктаралтын. Алфавитым марий йылмылан пеш
моштен келыштарыме, йе, йо, йу, йа кылдыш-влакымак кодаш мутым лукмо улмаш. Но
чыла шонымаш проектешак веле кодын. Тиде толкын тунам вашке шарлен шуктен огыл,
лывыжген да 1933 ийыште йöршеш чарнен.

Южышт Г. Г. Кармазиным латинлаш тöчымыжлан титаклат. Но тыштат тудын йоҥылышыжо
уке. Тиде толкын тунам пÿтынь Совет Ушем мучко тарванен улмаш – Г. Г. Кармазин
улыжат ты йогын почеш веле каен. Тиде толкынын вашке шолдыргымекыже, Кармазин
ончыч тошкымо корнышкыжо угыч вончен.

1905 ийыште Озаҥыште Финляндий гыч толшо Ӱрйö да тудын пелашыже Илоно Вихманмыт
дене палыме лийын, вара фольклорым погымо шотышто утларак тыршаш тÿҥалын. Шке
материалжым тудо Финляндийыш, Финн-угор обществын фондышкыжо, 1910 ийыште шкеак
намиен. Тыште финн шымлызе-влак дене вашлийын мутланен, каҥашым налын, погымо
материалжым нунылан пуэн коден. Тиде сборникым 1931 ийыште немыч йылме дене
«Марийские песни» манын лукмо, тудын редакторжо кумдан палыме финн шанчызе Ӱ.
Вихманн лийын. Тушко 233 эрвелмарий муро да авторын шкенжын «Марий муро нерген»
немычла возымо ончылмутшо пурталтын. Муро-влакым марла финн-угор транскрипций
дене пуымо, тудо латин шрифтеш негызлалтын.

1906-1910 ийлаште Г. Кармазин шочмо кундемыштыже 500 утла калык мурым поген,
варажымат ешарен толын. Чумырымо мураршашыже «Народное творчество и обычаи мари»
кнагаште 1931 ийыште савыкталт лектын.

«Марла календарьын» лекташ тÿҥалмекыже, шуко самырык еҥ тиде савыктышыш шке
возымыжым пуэн. Журнал йыр Озаҥыште тунемше марий рвезе-влак – П. П. Глезденёв,
С. Г. Чавайн, Н. С. Мухин – погыненыт. Нунын коклаште Г. Эвайнат лийын.
Календарь лаштыкеш нунын шагал огыл ойлымаш, почеламут, басне да йомакышт
лектын.

Г. Кармазин «Куралше» («Пахарь») ялозанлык марий журналын редакторжо лийын. Тудо
1918 ийыште Озаҥ олаште лектын шоген. Журнал ял озанлык паша нерген возымым
савыктен, шемер калыкым волгыдо илышыш ÿжын шоген.

Гурий Гаврилович шочмо калыкын тÿвыра илышыштыже эше революций деч ончычсо
жапыштак литератор-кусарыше семын палыме улмаш. 1917 ий деч ончыч тудо икмыняр
почеламут ден ойлымашым возен, рушла гыч ятыр почеламутым, мурым кусарен. Нуно
«Марла календарьыште», букварьыштыже лектыныт, но шукыжо савыкталтде кодыныт.

Г. Эвайнын Совет власть жапысе серыме произведенийлаж гыч эн сайже – «Марий
пионер марш». Тиде почеламутлан композитор И. Палантай мотор семым йöнештарен.
Г. Эвайнын пионер маршыштыже совет пионер-влакын икымше мурыштлан («Взвейтесь
кострами, синие ночи») келыштаралтмыже шижалтеш. Поэтат, композиторжат руш
пионер мурын текстшыланат, семжыланат эҥертеныт. «Марий пионер марш» шомак
содержанийже денат, сем интонацийже денат «Взвейтесь кострами, синие ночи» мурым
икмочоло ушештара.

«Марий пионер марш» 30-шо ийлаште тÿҥалтыш школлан лукмо хрестоматийышке,
икшывылык муро сборниклашке чÿчкыдын пурталтын. Но ындыжым Г. Эвайн угыч ик
почеламутымат возен огыл. Тудын творчествыжын эн чот вияҥме пагытше – 1908-1918
ийла.

1908 ийыште «Вувер кува» йомак-поэмыже шочын. Тиде произведений вес ийынже «1910
ийлан лукмо марла календареш» савыкталт лектын. Тиде произведенийым тудо А. С.
Пушкинын «Шöртньö кол ден колызо нерген йомакше» негызеш возен, но пÿтынек марий
илыш, марий калык ойпого шотеш келыштарен. Марий поэт колызым «йокрок серын
мурызыжо» семын сÿретлен. Поэме 1910 ийыште Г. Икумарийын (Леонтьевын) погымо
«Марий калыкын туштыжо, йомакше, тошто мутшо» сборникыштыже угыч савыкталтын.
Варажым йомак-поэме 1917 ийыште «Марий мут» антологийыш пурталтын, тудым В. М.
Васильев чумырен улмаш. Поэтын илымыж годымак тудо 5 гана тÿрлö сборниклаште
савыкталтын. 1965 ийыште Марий книга савыктыш «Вувер кува» поэмым посна книга
дене луктын, тудым сÿретче Л. Аказеев сылне сÿрет дене сöрастарен.

Теҥыз воктен элыште, Лум лумдымо верыште, Илал тöча колызо, Йокрок серын мурызо.
Тудын уло куваже, Ӱдырамаш-осалже. Шоҥго колым кучалеш, Кува шÿртым шÿдыра пеш.
Шоҥго мурдам колталеш, Кол логалмым вучалеш. Шупшын луктеш мурдажым, Луктын
кышка ненчыжым. Адак мурдам колталеш, Мöҥгышкыжö пöртылеш. Эр миялын ончалеш,
Яра мурдам лукталеш. Мокым луктын кышкалын, Уэш мурдам пышталын. Эрден миен
лугылда – Ший кол пижын легылда. Шке изи, шке чевер, Кок шинчаже тул-чевер,
Тупшо шийын йÿлалеш, Капше шöртньын коялеш. «Павай, мыйым утарал, Теҥыз вÿдыш
колталал», – Ший кол пешак сöрвала, Йылмым луктын инала1. Ош кугыза аптыраныш,
Кок шинчажым ялт карыш: «Вуй тÿҥалын ошемаш, Кол йÿк колшашат улмаш. Пöртыл,
кае, мий теркет, Шочмо-кушмо верышкет, Порылыкем ит мондал, Кÿлеш годым ит
кодал», – Манын, шоҥго кутыра, Изи колжым утара. Пöртыл шуэш эр чайлан, Ойлен
пуа куважлан: «Юмем колтен рыскалым: Мый кучышым ший колым. Шке изи, шке чевер,
Кок шинчаже тул-чевер. Еҥ гаяк ойлен мошта, Кутырашат пеш уста. Шийым-шöртньым
сулале, Мом йодам – пуа ыле. Мые тудым чаманальым, Вÿдыш уэш колтальым. Тудын
мынярак шылже. Чон шон'геммеш илыже». «Ай, ораде, шотдымо, Вует чылт акылдыме.
Мо шинчат ден ончышыч, Молан тудым колтышыч? Тувыр волна шелылден. Волым нал,
мий, йодылден!» Кугыза пÿгырналеш, Ойгырен шÿлалталеш. Лектын кая серышке, Кол
кучымо верышке. Теҥыз вÿдым ончалеш, Изи колым вучалеш. «Мо кÿлеш гын, колызо?»
– Манын йодеш ший колжо. Упшым налын йылерак, Ойла коча вашкерак: «Суртыштемже –
томаша. Кувам вурса, каргаша. Илен-илен, вол шеле. У, сай волым пу ыле!» Теҥыз
вÿдшö пеш ласкан Ший деч ошын йылгыжеш. Чевер почшым кожгатал, Изи колжо
пелешта: «Ит шорт тые, ит муҥае2 Теркет пöртыл веле, кае. Лиеш тыйын у волет,
Йывырталеш кумылет». Пöртыл шуэш теркыже, Налаш лектеш куваже. У вол ямде
куважлан, Угыч пижеш шоҥгыжлан: «Ай, ораде, шотдымо, Вует чылт акылдыме: Ты вол
дене мынярак – Полат кÿлеш вашкерак!» Шоҥго кая серышке, Тошто мийыме верышке.
Муҥаен шÿшкалталеш, Ший кол лекмым вучалеш. «Мо кÿлеш гын, колызо?» – Манын
йодеш ший колжо. Шоҥго кол ден палласа3, Вуйжым савен каласа: «Кувам адак
каргаша, Пояш тöчен толаша. Сога-сога ваш пижеш, У кÿ полатым йодеш». Изи колжо
каласа: «Йöра лийже аласа: Тыйын пöртыл шумешкет, Лийын шинчеш у пöртет». Пöртыл
шуэш теркыже, Налаш лектеш куваже. Лийын шинчын у кÿ пöрт – Князьын уке тугай
сурт. Кува пижеш йошкарген, Карме гае пеш сырен: «Шоҥго исер, сандыме, Возын
колен кертдыме! Кÿ полатет мынярак, Куржын миен, йод адак. Шем еҥ лийын ом иле,
Ош дворян лиям ыле!» Кугыза пÿгырналеш. Кок шинчажге вÿд налеш. Мом ышташат ок
шинче. Пулдырыш лектал шинче. Кынел кая серышке, Ший кол ужмо верышке. Муҥаен
шÿшкалталеш, Шинчавÿдым ÿштылеш. Йÿштö мардеж шыплана, Теҥыз вÿдшö тарвана.
Шоҥго колым вучалеш, Вÿд пундашке ончалеш. «Мо кÿлеш гын, колызо?» – Манын йодеш
ший колжо. Шоҥго коллан каласа: «Кувам адак каргаша, Кечын-кечын шäплана, Пойымо
семын сутлана. Шем пашалан öркана, Дворян лияш тылана». Кугыза кадыргале, Кок
шинчажге вÿд нале. Ош кугызам чаманал, Тыге ший кол мутлана: «Ит шоналте, ит
муҥае, Теркет пöртыл веле, кае. Куват тыйын молемеш, Тылат паша нелемеш…» Пöртыл
шуо теркыже, Мом ужылда шинчаже? Пöртшö темын, лыҥ уна, Йот еҥ-влакат лыҥ гына.
Тошто шоҥго куваже – Йомак эргын аваже. Луй кÿрыкым чиялын, У ший шуркам
упшалын. Шöртньö шергаш – кидыште, Суран ката – йолышто, Ик пöрт темын –
вургемже, Вес пöрт темын – шем кулжо. Изиракшым совкала, Кугуракшым чумкала.
Шкеже тöреш шинчылден, Мындер4 воктен возылден. Толын пура кугыза – Почылт кая
пöрт омса; Лавыра йыдал йолышто, Рожын шляпа вуйышто. Уна-влак ден палласа,
Куважланат каласа! «Рыскалаҥе ÿмырет – Реза лие кумылет»5. Кува йол тошкал
ыжгыра – Шоҥгым тÿгö пастыра6. Кугыза пÿгырналеш, Кок шинчажге вÿд налеш. Эртал
кая ик арня, Эртал кая вес арня. Адак кува кычкыра, Шоҥгым кол дек пастыра: «Тый
каласе колетлан, Кугыжа лиям эллан!» Ялт аптыранен ты мутлан, Шоҥго ойла
куважлан: «Мом толашет, аваже? Мом каласа ушанже! Йöсык7 ойлен от мошто, Калыкым
ит воштылто!» Кува кынел шогале, Орышо пий гай ончале. Ӱстел оҥам шодыр кыра,
Йолым тошкен кычкыра: «Э, адак ойлен шогет! Мыйым туныкташ шонет?! Тыманмешке
миен шу, Тыманмешке толын шу…» Кугыза пÿгырнале, Кок шинчажге вÿд нале. Лектын
кая серышке, Ший кол илыме верышке. Тарванен, мардеж лектеш, Вÿд ÿмбалже
шемемеш. Изи колжым кычкыра. Теҥыз вÿдшö мÿгыра. «Мо кÿлеш гын, колызо?» – Манын
йодеш ший колжо. Вийым налын, шуэнрак Ойла шоҥго вашкерак: «Аптыранышым,
пытышым. Тыш коштынат нойышым. Виге кулжым чумкала, Шÿргем гычын совкала. Теве
куван акылже: Ош кугыжа лийнеже». Изи колжо каласа: «Тиде могай томаша? Ит шорт
тые, ит муҥае, Теркет пöртыл веле, кае! Куват лиеш кугыжа. Элым кучен илыза».
Пöртыл шуэш теркыже, Налаш ок лек куваже. Куржын пура пöртышкö, Ончал колта
тöрышкö. Карен онча шинчажым, Огеш пале куважым. Чиен кува у кемым, Вичкыж
порсын вургемым. Пешак шуко салтакше. Тылечак шуко князьше. Йÿыт, кочкыт,
кутырат, Сарым лукташ каҥашат. Шоҥго палыш куважым, Сукен шинче варажым:
«Рыскалаҥе ÿмырет, Реза лие кумылет?» – Манын йодо куваж деч Мÿндырч гына, омса
деч. Кува ышат тарваныл, Шинча шöржат ыш ончал. Шоҥгым кÿштыш пастыраш, Тÿгö
луктын чумкалаш. Поген нальыч кугызам, Луктын колтышт пöрт омсаш. Ужшо калык
игылтеш, Умшам карен воштылеш: «Йыдал полатыш пуре-эн, Тудым луктыч чумкален!»
Эртен кая ик арня, Толын шуэш вес арня. Кува адак, öрканен, Шоҥгым кычалаш
колтен. Кычал коштыт ик кече, Муын толыт вес кече Саде шоҥго кугызам – Тодеш
улмаш у мурдам. Конден шуктен вес каслан, Пурен, ойлат куважлан. Шоҥго пурен
шогалеш, Кува тыге шÿрдылеш: «Мий, каласе колетлан. Тöра лиям теҥызлан! Теҥыз
лийже тек суртем, А ший колетше – кулем!» Шоҥго пелешташ лÿдеш, Лектын, кол деке
куржеш. Куржын мия серышке, Ший кол илыме верышке. Осал мардеж гÿж-ж лектеш,
Теҥыз вÿдым лупшыштеш. Толкын вÿдшö шаула, Кÿэш пернен мÿгыра. Ойгыралтен,
шÿлалтен, Кок шинчажым ниялтен, Кугыза муралталеш, Колжо лекмым вучалеш. «Мо
кÿлеш гын, колызо?» – Манын йодеш ший колжо. «Йöратыме ший колем, Колыштал, мый
мом ойлем. Кувам азнен вуйжылан, Вуй лийнеже теҥызлан. Вÿдеш суртым ыштынеже,
Тыйым куллан налнеже…» Ший кол ышат пелеште Тиде гана ужмаште. Пурен кайыш
келгышке, Еҥ пурдымо верышке. Вучен-вучен – кол ыш лек, Кайыш кугыза куваж дек.
Пöртыл шуэш теркыже Мом ужылда шинчаже: Тÿрын шога кудыжо, Шелалден кия волжо.
Кува шÿртым шуялеш, Шоҥгым ужын, вожылеш. Пидын тошто йыдалжым, Чиен рожын
мыжержым. Монден тошто куатшым, Поян илыме пагытшым. Кугыза кадыргале, Кок
шинчажге вÿд нале. Кува кодшо йомакеш, Ынже кончо йÿд омеш. Умылтарымаш-влак
1Инала – сöрвала 2Мунаяш - пуштыланаш 3Палласаш - саламлалташ 4Мындер - кÿпчык
5Реза лие кумылет – шонымет шуо, чонет каныш 6Пастыраш – покташ 7Йöсык – кÿлеш
семын, сайын 1908

Г. Кармазинын литератур псевдонимже Гурий Эвайн улмаш, тиде лÿм дене тудо
почеламутым, ойлымашым да молымат шуко возкален.

Кышал Ик марий омешыже кышалым ужын. Кочкаш тöчен, да совлаже лийын огыл.
Эрлашыжым марий совлам куча, малаш возеш, но кышал ок кончо.

Пытартыш курика Нужна еҥ дек кÿчызö толын пурен. Озан ик курика киндыже веле
улмаш. Куваже тудым нумалтен колта. Кÿчызö лектын кая, кува кудывечыште коштеш.
Тудо ужеш: капка меҥгеш мÿкш еш пÿтырналтын. Туддеч вара нужна еҥ мÿкшан лийын,
улан илаш тÿҥалын.

Тулык рвезе Йыванын ачажат, аважат коленыт. Рвезе тÿҥ тулык кодын. Мÿшкыржат
шужен, чияш вургемжат уке… Телым уремыште кылма. Йÿдым шужен мала. Шкетак
муралтен-муралтен коштеш: Кÿзальым курыкын вуйышкыжо, Шогалальым мардежлан
ваштареш. Шогал-шогал, сÿсанальым, «Тол, игем» маншыжат иктат уке.

Менлыш Ожно Менлыш пурсам ÿден. Турня аҥаш мияш тунемын. Менлыш аракам налеш,
пурса аҥаш намиен шында. Эрлашыжым миен онча: латкок турня руштын кия. Пеш чот
йывырта. Турня-влакым сапкерем дене йолышт гыч пидеш, мöҥгышкыжö шупшеш.
Турня-влакын ушышт пуренат, Менлышым нумал каеныт, Виче вес могырыш кудалтеныт.
Лач шÿргыж дене волен возын. Шÿргыжö какарген шинчын, мен лийын. Сандене
марийлан Менлыш ешартыш лÿмым пуэныт.

Куку Ожно Куку Кукуклан марлан каен улмаш. Шошо шуынат, Кукукшо чодырашке
полдыран погаш каен. Тушан аҥырген, куваж деке пöртыл кертын огыл. Сандене шошым
Куку эре тыге кычкырен коштеш: Ку-кук! Ку-кук! Кукукшым кычалын, Куку пÿкташат
ок ярсе, муныжым моло кайык пыжашыш опта.

Орадым шорвондо туныкта Ик еҥ эргыжым олашке тунемаш колтен. Тудыжо кеҥежлан
мöҥгыжö пöртылын. Ачаже ойла: «Эргым, шорвондым нал, шудо удыраш каена»–«Ачий,
шорвондыжо мо лиеш?» – йодеш эрге. Вашмутым вучен ок шукто, кудывечыш лектеш.
Шорвондо шаршудышто комдык кия улмаш. Йоҥылыш тошкал колта. Шорвондо вурдо
саҥгаж гыч брлоп шелын пуа. «Кö тиде шорвондым пыштен коден?!» – рвезе чон
лекшаш гай кычкырал колта. Лÿмжым иканаште пален.

Йолагай вате Ик йолагай вате тÿредмаште аза ончышо ÿдыржылан йыштак каласа:
«Изиш лийжат, тый азам чывыштал!» Изиш лиймеке, ÿдыржö кычкыра: «Авий, ынде азам
чывышталам мо?»

Ораде чаҥа Чаҥа ужеш: кöгöрченым сайын пукшат. Тудо шкенжым кöгöрченла чиялта да
нуным коклашкышт пура. Кöгöрчен-влак пален огытыл, пуртеныт. Изиш лиешат, шке
йÿкшым луктеш. Сылне кайык-влак чаҥам чÿҥгаш тÿҥалыт, поктен колтат.

Йöным муын Ик марий олашке уржа ужалаш миен. Рушла ойлен огеш мошто улмаш.
Имньылан йöраш пижеш – ложаш уке. Ложашлан лапкышке кая. Ужалыше рушыжо марла ок
умыло. Коктын ваш ончат, ик мутымаш огыт пелеште. – Лошадкым ложашым выж-выж! –
марий кычкырал колта, кидшым рÿзалта. Рушет марийлан ложашым висен пуэн. Йылмет
лиеш гын, ик вереат от йом, кажне вере вуча йöн. 1914

Ава Йöсым ужын, орланен, икшывым кö куштен? Ава. Изида годым пеш тыршен, порын
тендам кö ончен? Ава. Йÿдшö, кечыж век малыде, рÿпшен, тендам кö малтен? Ава.
Амыртыме шем вакшдам, век йырныде, кö мушкын? Ава. Шакшыдамат эрыктен, чызе
шöржым кö пукшен? Ава. Вуйда корштен, аҥырген, тунам тендам кö ончен? Ава. Шужен
толыда мöҥгышкö, тунам тендам кö пукша? Ава. Шÿмжö корштен, ойгырен, икшывым кö
онча? Ава. Лектын каеда öрдыжкö, толмыдам ончен, кö вуча? Ава. Осал пашам те
ыштеда, чонжо тунам кöн коршта? Аван. Ушаҥын кушкеш рвезе, чонжо тунам кöн
куана? Аван. 1912

Молан малет, пошкудем? Кынелшаш ыле, родем! Пагыт шуын куралаш, Шурным луктын
ÿдалаш. Кынел, тарване, помыжалт, Шуко мален, мом ужат?! Ожно ыльыч тый поян,
Толшо-лекшылан сиян. Йÿыч, кочкыч,куанышыч, Шонымет ден илышыч. Олмет ыле
тöрыштö, Лÿмет – мланде шöрыштö. Ыле коя вольыкет, Оралте тич кайыкет. Ынде
тыйын мо кодын? Кушто суртшо ачатын? Тÿрын каен шем пöртет, Моло оралте –
коҥгаштет. Яра шинча клатет, Ярсен кодын шондыкет. Пырче уке пураште, Олым
падыраш шагыште, Аҥат кия куралде, Шурнет шога тÿредде. Мардеж почка шурнетым,
Йÿржö шÿкта шудетым. Теве пасу почылтеш, Тыйын шурнет тошкалтеш… Кынел, тарване,
помыжалт,– Шуко мален, мом ужат?! Погаш тöчö шурнетым. Чумырен шынде шудетым.
1917

1931 ийыште марий «националист-влак» ваштареш чекист походын икымше толкынжо
нöлталтеш. Тунам Гурий Гавриловичымат арестоватлат, но индеш сутка шинчыктымеке,
эрыкыш луктыт, умбакыже кучаш амалым муын огыт керт. А йолташыже-влакым (Л. Я.
Мендиаровым, В. М. Васильевым, Ф. Е. Егоровым, Т. Е. Евсеевым да икмыняр
молымат) ссылкыш колтат.

Куд ий эртымеке, 1937 ийыште ÿярня тылзын 21-ше кечынже, НКВД управленийын кумшо
отделенийыштыже, рушарнян, тыгай пунчал шочын: «Гражданин Кармазин Гурий
Гаврилович контрреволюционный националистический организацийын членжылан
шотлалтеш. Эрыкыште лиеш гын, тудо следствийлан чаракым ыштен да шылын кертеш,
сандене петырен шындаш кÿлеш».

Тиде кечынак эше ик документ шочеш. Тушто Гурий Кармазинын суртыштыжо обыскым
ышташ да шкенжым арестоватлаш кÿлмö нерген возымо. Тыге Гурий Гавриловичым
арестоватленыт да Йошкар-Ола гыч Горький олашке йодышташ наҥгаеныт. Тусо жаплан
келшышын, тыгерак ыштеныт: тый, арестоватлыме еҥ, тылеч ончыч шындыме еҥын лишыл
палымыже лийынат, тудден пырля пашам ыштенат але тыглай кылым кученат, тугеже
шкежат тушман улат, тугеже тыйынат верет – тюрьмаште але вес тÿняште. Кармазин
шотыштат схеме тÿрыс ямде лийын. Тудын А. Сайн дене палыме лиймыжак веле
следователь могыр гыч вигак кугу тÿткылыкым шочыктен. Кокымшо допрос вÿдшор
тылзыын 27-ше кечынже, арестоватлыме деч 1 тылзе эртымеке, лийын. Тидын годым
Кармазинын ойлымыжым тугерак савыралаш тыршеныт, пуйто тудо чыла осал пашажым
«эстон шпион» Сайн дене иквереш шуктен шоген. Эше 1 допрос вÿдшор тылзын 29-ше
кечынже эртен, но титаклыме заключений лач 9 сÿрем кечын веле возалтын. Тиде
жапыште Кармазиным четлык коклаш шындаш шонышо-влак кÿлеш материалым кычалыныт.
Нуно архив гыч 1931 ийысе дела-влакым муын луктыныт да, мо кÿлешым возен налын,
Кармазинын «папкышкыже» урген шынденыт. Кагазлан ÿшанаш гын, нине еҥ-влак
Кармазинын йöрдымö пашажым тÿрлö велым почын пуэныт.

1937 ийыште сÿрем тылзын 9-ше кечынже – пытартыш допрос – деч вара кок тылзат
пеле гыч Кармазинлан следствий пытыме нерген увертарат. Тылеч вара талук наре
жапыште Кармазин кушто лийын, тудын дене мом ыштеныт – ынде нигунам пален огына
керт. Икте гына раш: 1937 ий 9 сÿрем кечын Горькийыште следствийым пытарымылан
шотленыт, а лу тылзе гыч, 1938 ийыште ага тылзын 9-ше кечынже, Йошкар-Олаште
НКВД госбезопасность управленийын 3-шо отделыштыже титаклыме кагазым сереныт.
Документ гыч пале: Гурий Гаврилович Кармазиным СССР Верховный судын Военный
коллегийже судитлышаш. Мучаште ешарен возымо: кызыт тюрьмаште шинча.

11 ага кечын, 1938 ийыште, вÿргечын, суд лийын. Судын пунчалмутшо йöршын
титакдыме еҥым шугыньо семынак пера: РСФСР Уголовный кодексын 58-ше статьяж
почеш (8 ден 11 пункт) титаклыме Г.Г. Кармазиным лÿен пушташ, чыла погыжым
шупшын налаш; приговорым кызытак шуктыман.

Делашке ургымо кагаз лапчык увертара: марий шанчызым Озаҥ олаште 1938 ий ага
тылзын 11-ше кечынже лÿен пуштмо, тидын нерген акт ССРУ НКВД-се 1-ше спецотделын
особый архивыштыже аралалтеш, 10-шо том, 494-ше ластык.

Кармазинын пелашыже, Зоя Ефимовналан, увертареныт, пуйто тудын марийже 1942 ий
сÿрем тылзын 26-шо кечынже колен. Каласыман, ÿдырамашым шкенжымат пелашыж почеш
поген налыныт да 1940 ий шорыкйол тылзе марте петырен шинчыктеныт.

2002 ийыште ӱярня тылзын Йошкар-Олаште Гурий Кармазинын 120 ияш лӱмгечыжлан
пӧлеклалтше шанче конференций эртен. Тушто марий шанчызын, сылнымутчын йылме
пашаже, сылнымут погыжо нерген ятыр шымлымаш йоҥген. Конференцийыште МарКУ-н,
МКПИ-н, МарНИИ-н, МИО-н шымлызыже-влак, туныктышо, писатель, журналист,
студент-влак шке докладыштым лудыныт. Иктешлымаш семын 2006 ийыште конференций
материал негызеш "Марийская филология" лӱман книга лектын. Тушко 14 статья
пурен.

Кумдан палыме шанчыеҥ Г. Кармазин родо-тукым термин-влак нерген ятыр возен. Тиде
йодышым марий йылмышанчыште моло шымлызе-влакат нергеленыт. Тыге родо-тукым
термин-влакым шанче могырым икымше гана 1928-ше ийыште шымлаш тÿҥалме. Тидлан
негызым этнограф М. Маркелов пыштен. 1928-ше ийыште «Этнография» журналын икымше
номерыштыже тудын «Системы родства у угро-финских народностей» статьяже
савыкталт лектын. Тыште марий родо-тукым термин-влак гына огыл, тыгак мордва,
финн, эстон, саам, венгр, коми, ханты, манси йылмыласе шомак-влакат шымлалтыныт.
Но кугурак верже марий терминологийлан ойыралтын.

Марий терминологийым, марий родо-тукым системым шымлымыж годым С.Мендиаровын «О
черемисах Уфимской губернии», С.К. Кузнецовын «Очерки из быта черемис» (1879)
монографий сынан очерклашт дене пайдаланен. Тыгак шкенжын погымо материалжым да
просветитель А.П. Аттинын возымыжым кучылтын.

Пашам А.Н. Максимовын методшо почеш возен (А. Н. Максимов «Австралийские системы
родства»). Термин-влак тукымла еда шелалтыныт: эн ончыч коча-кова кÿкшыт, вара
ача-ава, ака-иза, шольо-шÿжар кÿкшытласе, тукымласе термин-влак ончалтыт. Автор
статьям таблице дене мучашла. Тиде таблицыште кÿшнö ончыктен кодымо йылмыласе
термин-влак таҥастаралт пуалтыныт. «Сравнительная таблица названий родства у
угро-финских народностей» лÿман таблицыште руш йылмысе 78 умылымашлан нунын
финн-угор йылмыласе пелашышт пуалтын. Родо-тукым термин-влак марий йылмын
олыкмарий, курыкмарий, эрвелмарий наречийлаж дене кажныже посна ончыкталтыныт.
Таблицым шымлен лектын, икмыняр ойыртемалтше значениян шомак-влакым вашлияш
лиеш. Мутлан, «прадед» марий йылмын курыкмарий наречийыштыже тыгай термин дене
палемдалтын: kugo koča, kogo t'ot'a, олыкмарий наречийыште – kugo-koča,
эрвелмарий наречийыште – kuezä-koča; «прабабка»: курыкмарий наречийыште – kogo
papa, олыкмарийыште – kugo-kuvava, эрвелмарийыште – kuezä-kuvava; «дед по отцу»
– čэčэ-t’ot’a / čučo-koča / kuača, koča; «дед по матери» манме умылымашлан лач
эрвел наречийыште гына kuguz’a термин пуалтеш. Тугеже ты умылымашым ончыкташ
моло кок наречийыштыже шомак уке гай лектеш.

Марий родо-тукым терминым проф. Н. И. Исанбаев шымлен. Тудо 1978-ше ийысе
«Татарские термины родства в диалектах марийского языка» статьяштыже 15
финн-угор да финн-пермь жапысе термин-влак нерген воза, 30 наре термин вара,
шкевуя вияҥме жапыште, пурен манеш. «Марийско-тюркские языковые контакты» (1989)
пашан икымше ужашыштыже Н. И. Исанбаев тыгак родо-тукым термин-влаклан верым
ойыра. «Лексико-тематические группы татарских заимствований» ужашыштыже
«Человек, семья и общество. Термины родства и свойства» посна параграф уло.
Тудын шонымыжо почеш, марий йылмысе кÿсынлымö шомак-влак кокла гыч эн шукыжо
татар йылме гыч пурышо улыт (родо-тукым термин-влак шотышто гына ойла). Тудо 36
шомакым ончыкта да тышеч 25 у, эрвел наречийын тÿрлö говорлашкыже пытартыш
жапыште пурышо улыт манын умылтара. Тиде пашаште автор кок тÿшка термин-влак
дене палдара: 1) тÿшка умылымашым ончыктышо родо-тукым термин-влак (9 термин);
2) ÿдыр налмек да марлан кайымеке, кучылташ тÿҥалме родо-тукым термин-влак
(мужыраҥме дене лийше але тÿп огыл родо-тукым термин-влак) (14 термин да ты
тÿшкаштак 10 тÿп родо-тукым термин палемдалтеш). Тÿп родо кокласе кылым
ончыктышо шомак-влак посна огыт ончыкталт. Эрвелмарий наречийыште тыгай татар
йылме гыч кÿсынлымö шомак-влак ончыкталтыныт: нäсыл, туган, йавыр, йамагат, зат,
нäсылдäш, тамыр балдыз, байза, кайнага, кайнеш, кайнигас, кийäÿ, тотай, эптäш да
т.м.

Ик йылме гыч вес йылмыш мут-влакын кÿсынлалтмышт годым могай-гынат вашталтыш
лиеш. Утларакшым тиде – кÿсынлымö шомак-влакын структур могырым йылме законлан
келыштаралтмашышт да ыҥ аҥысыреммаш але кумдаҥмаш. Тыште вер татар родо-тукым
термин-влакын марий йылмыште кузе вашталтмыштан ойыралтеш. Авторын шонымыж почеш
семантика могырым вашталтмаш кугун огеш шижалт. Значений аҥысыреммаш тыгай
терминлам авалтен: йамагат < тат. жäмäгäть; павай < тат. бабай; тöпчек < тат.
тöпчек. Кÿсынлымö шомакын значенийже кумдаҥынат кертеш, мутлан: еҥга < жиҥгä;
урлык < тат. орлык, малай < тат. малай.

Кÿсынлымö шомак йылмыш йöршын вес значений дене пурен кертеш. Мутлан, мантава
'мачеха, неродная мать' шомакын икымше «манта» компонентше татар йылмыште мäндä
'слуга, раб, человек' значений дене кучылталтеш. Марий йылмын эрвел (мантава) да
кас-йÿдвел (мäндäвä) наречийлаштышт манта/мäнтä компонент 'шочмо

Эрвел марий коклаште тыглай кресаньык ешеш шочын. Пÿрö учитель школым тунем
пытарен, ятыр ий Пошкырт кундемыште йоча-влакым туныктен. 1910-шо ий гыч Вÿрзым
уездыш куснен. Тÿҥ амалже – революционер-демократ улмыжлан 1908-ше ийыште тудым,
кучен, тюрьмаш шынденыт. Тиддеч вара ÿпö губернийыште тудлан пашам ышташ эрыкым
пуэн огытыл.

Калык ойпогым тыршен погымыжо, эрвел марий илыш-йÿла нерген возымыжо умбакыже
шкегыч сераш таратен шогат. Тыге 1908-ше ийыште «Вувер кува» йомак-поэмым воза
да тудым 1910-шо ийлан лукмо «Марла календареш» печатла. Икымше возымо
мурсаскаже кужу ÿмыран лийын. Поэме 1910-шо ийыште Г. Икумарийын (Леонтьевын)
погымо «Марий калыкын туштыжо, йомакше, тошто мутшо» сборникыштыже угыч
савыкталтын. Варажым йомак-поэме 1910-шо ийыште «Марий мут» антологийыш
пурталтын, тудым В. М. Васильев чумырен улмаш. Поэтын илымыж годымак тудо вич
гана тÿрлö сборниклаште печатлалтын. 1965-ше ийыште Марий книга савыктыш
«Вуверкува» поэмым посна книга дене луктын, тудо сылнын сöрастарыме лийын.

Поэт шке сылнымут саскажым 1918-ше ийыште угыч тöрлен, тÿҥ шотышто йылме
вашталтышым пуртен, стильым уэмден. А сюжет ден образ системыже 1908-ше ийысе
гаяк кодын, лач икмыняр натурализм сынан сÿрет дене эрыктен (Васин 1982:99).

Моло изирак калыкын сылнымутышт шочмаште руш литературын надырже изи огыл. Шуко
чуваш, одо поэт-влакат шке литератур корныштым лач рушла гыч кусарыме паша гыч
почыныт. Нунын радамыште улыт одо Верещагин («Шöртньö кол» йомакше), чуваш-влак
К. Иванов ден М. Сеспель да т.м.

Куваже гын чылт вес тÿсан. Тиде образ гоч автор социальный да нравственный
йодышлам нергела. Ик могырым, куван образше гоч опкынлыкым, осал койышым
иктешлыме, вес шот дене айдемын илышыжым, тудын койышыжым поянлык ден социальный
статус кузе вашталтмым эскерыме. Произведенийыште, мутат уке, икымше йыжыҥлан
кумда верым ойырымо. Поэмын икымше ластыклаже гычак куван осал «чурийже»
почылтеш: героиня эре вурседылеш, тыгодымак шукыж годым икгай ойсавыртыш дене
пайдалана, тидыже тудын лапка чонан улмыжо нерген ойла. Автор куван «йошкарген»
сырен ойлымыжо, каргашымыже, вурсымыжо, шапкалымыже, сутланымыже, шем пашалан
öрканымыже, орышо пий гай ончалмыже, ÿстелоҥам кырымыже, йолым тошкен
кычкырымыже гоч тудын образшым моштен сÿретла. Лудшо ончылно шучко чонан осал
кува раш палемдалтеш. Йомак поэтикылан келшышын, кажне илыш тат вашталтме дене
куван чонжо утыр «шемемеш», сут койыш тудым эре лапкаҥден толеш, тыге
кульминационный эпизодышто тудын шÿмжö йöршын кÿш савырна – Кува ышат тарванал,
Шинчашöржат ыш ончал, Шоҥгым кÿштыш пастыраш Тÿгö луктын чумкалаш. Ончычсо
эмоций вийже куван йомын, шапалген йöршеш, улан кугыжа илышымат илен «öрканен»,
лач варажым гына, ончычсо пöрдемыш логалмек, тошто йыдалан, рожын мыжеран
лиймекше, шÿртым шÿдырымö кокла гыч «шоҥгым ужын, весемеш». Теве тыгайрак
вашталтыш лудшо ончылно эрта, а чыла тиде юзо коллан кöра.

Ший кол изи гынат, юзо виян, шкеже «ший ден ошын йылгыжеш, чевер почшым
кожгатал». Ужына: колым сÿретлаш Эвайн ший, ошо, чевер эпитетлам кучылтеш,
тидыже чумыр марий фольклорын традицийжылан келшыше: Шке изи, шке чевер, Кол
шинчаже – тул-чевер, Тупшо шийын йÿлалеш, Капше шöртньын коялеш. Нине
эпитет-влак марий калыкын моторлыкым умылымыжо дене кылдалтын, поснак ший, чевер
шомак-влак. Юзо кол айдеме дене мутлана, кугызам «сöрвала», варажым тудын
кÿштымыжым шукта, тыгодымак шоҥгылан шижтараш ок мондо: «куват тыйын молемеш,
тылат паша нелемеш», лач пытартыш вашлийме годым тудо огешат пелеште. Моланже
раш: тыгайым умбакыже чыташ ок лий, осаллан мучаш лийшаш, садлан кол «пурен кая
келгышке, еҥ пурдымо верышке». Тыште ме чек умылымаш дене вашлийына. Тудыжо
шинчалан койшо да тыгодымак койдымо. Айдемылан палыман шке вержым, мо кертмыжым,
тыгак чон кÿкшыт ден ÿлыл пöрдем коклаштат кугу ойыртем нерген шижтара мыланна
возышо.

Авторын геройжо-влак деке кузе коймыжо моткоч раш. Кугыза авторлан лишыл, колат
тудын могырышто шога, шучко ковам поэт ок жапле, чонжо денак вурса. Тидыже
пÿртÿс сÿретым почын ончыктымаштат палдырна. Осал шонымаш вияҥме дене пÿртÿсат
кожгана, теве шоҥгын кумшо гана кол деке мийымыж годым «йÿштö мардеж шаплана»,
варажым «тарванен, мардеж лектеш, вÿд ÿмбалне шемемеш», теҥыз вÿдшö мÿгыра, а
пытартыш ганаже пÿртÿс сÿрет утыр вашталтеш: Осал мардеж гÿж лектеш, Теҥыз вÿдым
лупша пеш. Толкын вÿдшö шаула, Кÿэш пернен, мÿгыра. Тыге действий кушмо дене
пырля, автор пÿртÿс явленийым утыр писемда, осаллан мучаш лиймым лудшылан
шижтара. Поэт веле огыл, пÿртÿсшат пуйто осал куван йöрдымö койышыжо ваштареш
шогалеш, тыгай вийлан мучашым ыштынеже.

Йылме могырым поэмым ончалаш гын, эн ончычак ик стилистике ойыртемжым
палемдыман: тиде эрвелмарий-влакын ой поянлыкыштлан эҥертымаш. Поэмыште эрвел
диалект шомак шуко уло: акыл, мындер, рыскал, пастыраш, шапланаш, йылерак,
иналаш, муняш да т.м.

Весе: поэмыш калык муро, тушто, калык ой гыч налме ятыр ойсавыртыш пурен:
сога-сога ваш пижеш, у кÿ полатым йодеш; кугыза пÿгырналеш – кок шинчажым вÿд
налеш да т.м.

Образ-таҥастарымаш, образ-повтор-влакым автор моштен кучылтеш: теҥыз воктен
элыште, лум лумдымо верыште; ший кол сöрвала, йылмым луктын сöрвала; кай, мий
теркет, шочмо-кушмо верышке; лектын кая серышке, кол кучымо верышке да т.м.

«Вувер кува» поэме деч посна Г. Кармазин марий поэзийым тыгак икмыняр почеламут
да изи ойлымаш-влак дене пойдарен. «Ава» (1912) почеламутшо поснак ойыртемалтше.
Тудын чоҥалтмыжат моткоч оҥай, традиционный огыл. Сылнымут йодыш да вашмут йöн
дене сералтын. Йодышыжо икшывым ончен куштымо проблемын тÿрлö шöрынжым почеш.
Вашмутшо гына икте – Ава. 1918 ийыште возымо «Йолагай» почеламутшат шке сынан.
Тудо марий калык деке ÿжмаш семын возалтын: Мом тый малет, пошкудем? Кынелшаш
ыле, родем! Пагыт шуын куралаш. Шурным луктын ÿдалаш… Икшывылан ямдылыме изи
ойлымашыже-влак дидактизм сынан, калык ойлымаш деке лишыл улыт. Нуным Г.Кармазин
тунемме материал семын кучылтын.

== Литератур == Васин, 1982 – Васин К. Марий ученый, поэт // Ончыко. – 1982. - №
1. – С. 98-103. Васин, 1984 – Васин К. Г.Кармазин – поэт // Из истории марийской
филологии. – Йошкар-Ола, 1984. – С. 43-50. Слонимский, 1963 – Слонимский А.
Мастерство Пушкина. – М., 1963.



https://mhr.wikipedia.org/wiki/%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B0,_%D0%9B%D1%8E%D0%B4%D0%BC%D0%B8%D0%BB%D0%B0_%D0%AF%D0%BA%D0%BE%D0%B2%D0%BB%D0%B5%D0%B2%D0%BD%D0%B0

Людмила Яковлевна Григорьева (1973 Сӱрем 22, Марий АССР, Морко кундем, Шап Унчо
ял) — марий йылмызе, филологий шанче кандидат (2003 ий), доцент.

Л.Я. Григорьева сӱрем тылзын  22 кечыштыже  1973  ийыште Марий АССР-ын Морко
районысо Шап Унчо (рушла Сапуньжа) ялеш  шочын. Вара  Морко  районысо Ямбатыр
тӱҥалтыш школышто 1980-1983 ийлаште тунемын. Умбакыже 1990 ий марте Унчо
кыдалаш  школышто шинчымашым поген. 1990-91 ийлаште Морко районысо «Передовик»
йоча садыште воспитательлан пашам ыштен. 1991 ийыште Марий кугыжаныш
университетын историй да филологий факультетын марий йылме да литератур
пӧлкашкыже тунемаш пурен. 1996 ийыште тунем лектын. 1995 ий гыч 1997 ий марте
Марий Элысе политехнике лицейыште марий йылме да литературым туныктышылан
тыршен. 1996-2002 ийлаште Марий кугыжаныш университет пеленсе финн-угор
йылме-влак кафедрыште аспирантурышто тунемын. Вуйлатышыже профессор Ю.В.
Андуганов лийын. Л.Я. Григорьева «Глагольное управление в восточном наречии
марийского языка» диссертацийым возен  да МарКУ пеленсе специализированный
советыште 2003 ийыште арален. Людмила Яковлевна 2000-2003 ийлаште  МарКУ-со
финн-угор филологий кабинетым вуйлатыше лийын. Вара тиде кафедрысе старший
преподаватель да филологий шанче кандидат пашам  шуктен. 2004 ийыште 
шанче паша  дене  Хельсинкыште лийын, 2005 ийыште квалификацийжым  Марий
региональный центрысе Интернет Федерацийеш нӧлталын. Программын лӱмжӧ —
«Внедрение образовательных технологий в образовательный процесс». 2003 ий гыч
2005 ий марте историко-филологический факультетын, республикысе кыдалаш
школлаште аудиторий кокласе мероприятийлам марий-влакын традиционый тӱвырым
эртарыше координаторпашам шуктен.  2006 ий гыч 2008 ий марте финно-угор
йылмыласе кафедрын доцентше. Вара 2008 ий сентябрь гыч В.М. Васильев лӱмеш
Йылмым, сылнымутым да историйым шымлыше марий институтын (ЙСИШМИ, рушла
МарНИИЯЛИ) йылме отделын старший научный пашаеҥже лиеш.  Тыгак МарГУсо  чумыр да
финн-угор йылмыласе кафедрын доцентше  пашам шуктен. 2013 ий гыч В.М. Васильев
лӱмеш Йылмым, сылнымутым да историйым шымлыше марий институтын шанче
секретарьжылан  шотлалтын. Тыгак тудо 30 утла шанче да туныктымо пашан
авторжо семын  палыме.  



https://mhr.wikipedia.org/wiki/%D0%93%D0%BE%D1%80%D0%B4%D0%B5%D0%B5%D0%B2,_%D0%A4%D0%B5%D0%B4%D0%BE%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Федор Иванович Гордеев (1929 Вӱдшор 23, Марий автоном вел, Поранча кундем,
Ермучаш ял — 9 Пургыж 2005, Марий Эл, Поранча кундем, Ермучаш ял) — марий
йылмызе, филологий шанче кандидат (1961), профессор, МАССР-ын сулло шанче
пашаеҥже (1989).

Федор Иванович Гордеев Марий автоном вел Поранча кундем Ермучаш ялеш 1929
ийыште, вÿдшор тылзын 23 кечыштыже кресаньык ешеш шочын. Параньга кыдалаш школым
1946 ийыште тунем пытарен. Вара тыштак педучилищыш пурен, тудым 1948 ийыште
тунем пытарен. 1948 ий гыч 1950 ий марте самырык туныктышо Волжск район Тошнер
школышто, варажым Кужеҥер район Кугу Лаждӱр шымияш школышто тыршен. Но келгырак
шинчымашым налаш 1950 ийыште тудо Н.К Крупская лÿмеш Марий кугыжаныш педагогике
институтын филологий факультетышкыже тунемаш пура, 1954 ийыште тудым тунем
пытара. Тылеч вара СССР Шанче академийын йылмышанче институтшо пеленсе
аспирантурым тунемаш пура. 1957 ийыште аспирантурым тунем пытарымек, тудо
икмыняр жап Каракалпак пединститутышто старший преподаватель лиеш, руш йылмым
туныкта. Но тиде ийыштак Марий пединститутын шÿдымыж почеш Йошкар-Олашке
пöртылеш, да пединститутын марий йылме да сылнымут кафедрыштыже тыршаш тÿналеш.
Эн ончыч тыште тудо ассистент лиеш, вара старший преподаватель, доцент, шанче
пашаеҥ, варажым профессор мартеат кушкеш. Шанчыеҥын тыршыме паша лектышыже
тÿвыргö лийын. 1979 да 1983 ийлаште кок томан «Этимологический словарь
марийского языка» мутерым савыктен луктын, варажым кумшо томым ямдылымаште
тыршен. Тыгай мутерым шкенан элыште веле огыл, вес эллаштат сайын палат да
кÿкшын аклат. Вет тудын иран да балтий йылмыла гыч кÿсынлымö мут-влак, мордва,
коми, одо йылмыласе балтизм, иранизм нерген савыктыме статьяже-влакым
йылмызе-влак шокшын вашлийыныт. Тыгак булгар, чуваш да суас йылмыла гыч
кÿсынлымо мут-влак нерген возымыжым шанчыште сай ошкыл семын палемдыман. Федор
Ивановичым вес эллаштат кумдан паленыт. Тÿнямбал конгресслаште эреак тÿрлö
докладым ыштен. 1985 ийыште Гамбург университетысе немыч профессор Вольфганг
Феенкер дене пырля «Немычла-рушла-марла разговорникым» Германийыште савыктен
лукын. Ятыр ий ыштыме пашажым иктешлыме семын «Историческое развитие марийского
языка» монографийжым шотлыман.

Ты пашаште тудо марий калыкын этногенезше дене кылдалтше ятыр йодышым тарватен.
2003 ийыште «Обратный словарь марийского языка» мутерым савыктен. Ты пособийым
туныктышо ден тунемше-влаклан лукмо. Вет калыкыште тудо уста да тале туныктышо,
методист семын палыме лийын. Марий йылме дене программым ыштен, нылле утла
тунемме книгам савыктен, таблицым да дидактический материалым ямдылен. Тудо
республикысе Туныктыш министерстве пеленсе научно-методический советын, Россий
Федераций Туныктыш министерстве пеленсе национальный филологий учёный
комиссийын, «Ономастика финно-угорских народов» журнал редколлегийын,
Финляндийысе финн-угор обществын членже лийын. Шанчыеҥ МАССР-ын сулло шанче
пашаеҥже чап лÿмым сулен налын.



https://mhr.wikipedia.org/wiki/%D0%93%D0%B5%D1%80%D0%B0%D1%81%D0%B8%D0%BC%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Микай (Г. Микай) (Михаил Степанович Герасимов) (1885 Идым 22 (Шыжа 4), Алабога
уезд, Элнет (кызыт Камша кундем) ял — 1944, Элнет (Камша кундем) ял) — марий
серызе, туныктышо, РСФСР Паша Талешке (1924).

Шочын 1885 ийын… Тыште вик икымше йодыш лектеш: кунам (могай числаште) шочын
поэт? Ик вереат поэтын шочмо кечыже чын палемдыме огыл. Шукынжо тошто стиль
манмет дене 25 сентябрьым ончыктеныт, тугеже, у стиль дене — 7 октябрь лектеш.
Микай шкеже, мыняр палена тудын возымыжым але тÿрлö документым, нигуштат ни тиде
числам, ни весым ончыктен огытыл. Мом ышташ? Кодеш ÿшанаш ик официальный
кагазлан – тиде Озаҥ оласе учительский семинарийым тунем пытарыме нерген 903
номеран Свидетельство (1905 ий, 2 майыште Микайын кидышкыже кучыктымо).
Свидетельствын оригиналже (кузе палемдыме копийыштыже) Вятский губерний, Елабуга
уездысе инспекцийын архивыштыже аралалтеш. Тушто возымо: «Свидетельство.
Предъявитель сего, Михаил Степанович Герасимов, сын крестьянина из черемис дер.
Ильнети Кураковской вол., Елабужского уезда, Вятской губ., родившийся 22-го
сентября 1885 года и обучавшийся в Елабужской Второклассной Учительской Школе…».
Шонена, ÿшанаш гына кодеш: ожно вет пашавиктем (делопроизводство) удан каен
шоген огыл (мо гынат, тыгай документым тунамсе черкын кагазше деч посна,
метрикет деч посна, пуэн кертын огытыл).

Марпа (Микайын аваже) пошкудо Кугу Йырсе ял гыч (кызыт Удмуртийышке пура) улан,
пашаче, кугу тукымвожан насыл гыч лекше лийын. Ял калык (Микайын пелашыжат –
Пали) тиде кугу капан ӱдырамашым суртым, озанлыкым кучен моштышо еҥлан шотленыт.
Кӱлеш годым Марпа пеҥгыде койышыжым ончыктен кертын. Микайын ачажат, «Чапи
айзи», аваж нарак огыл гынат, шкешотан оза улмыжым колымешкыже (1938) мондаш
пуэн огыл (Чапи 1862–1938 ийлаште илен).

Ванюшка (1887-19..) – кугыжан армийын офицерже, 20-шо ийлаште,  Колчак дене
пырля чакнымыж годым, йомын – вес элышке логалын ман гычат шокта ыле. Ванюшкан
Миклай эргыже, кок ӱдыр уныкашт да ятыр кугезе уныкашт кодыныт.

Васька, Василий Степанович (1898-1973). Озаҥыште Юридический институтым тунем
пытарен, Поранчаште, Марий Тӱрекыште, Моркышто да Шернурышто ондак уголовный
розыск, вара адвокат пашам наҥгаен шоген. Кок эргыже лийын – офицер-влак Лёвик
ден Володя (Всеволод). Уныкашт (Володя деч) да кугезе уныкашт-влак Киров олаште
илат.

Оксиня, Ксенья Степановна Степанова-Красноперова (1895-1981), курымжо мучко
туныктышылан пашам ыштен, шке жапыштыже кызытсе Агрыз районысо Кӱанэҥер ден
Кӧлӧгеш яллаште Иван шольыж дене школым почын. Тунемдыме марийжым туныктен
шуктен да туныктышымак ыштен, куд йочаж гыч нылытше туныктышо лийын. Чапи
тукымым эн чот пойдарыше Оксинян 21 уныкаже, 33 кугезе уныкаже да (тачысе
кечылан) 23 кугезе-кугезе уныкаже Россий деч посна Английыште, Австрийыште,
Болгарийыште, Германийыште илат. Койышыж дене, ешым, озанлыкым кучен моштымыж
дене Оксиня Марпа аваже гайрак лийын.

Иван (1907-1946). Туныктышо пашам Агрыз кундемыште (Кӧлӧгеш ялыште) тӱҥалын. Ты
пашам ышташ Микай изаже ден Оксиня акаже полшеныт. Школ Ишаев Семенын (Третьяков
Олегын кочажын) пӧртыштыжӧ лийын. 1930 ийыште сурт йӱлен Асанова Сапьян ойлымаж
гычын, пожар годым Элнет марий книгажлакым луктын да вӱд воктен ойгырен шончен:
«Ынде кушто туныкташ тӱҥалам? Вургемымат ыш код». Вара школ вес суртышко
(Эштыганын) куснен. Ик жап гыч Буймыш куснен, тушто ешаҥын. Вара, Марий кундемыш
куснымек, колымешкыже Сотнур кыдалаш школышто туныктен.

Михаил Степановичын икымше йӧратымашыже – Настий. Нуно коктынат икте-весым пеш
чот йӧратеныт улмаш, но садак марлан лектын огыл – суртлан начар шешке лиеш
манын, лӱдын ӱдыр, садлан ойырленыт. Настийжым йомдырымыжым Микай нелын чытен,
садлан «Сӧйын пӧлакше» поэтический произведенийыштыже шке йӧсылыкшым ончыктен:

Икымше ватыже — Ефросинья. Тудым «Опрось» маныныт. Пырля кужын илен огытыл, ик
ныл тылзым веле, Опрось Михаил Степанович деч ойырлен каен. Эрге азаже шочмыжо
деч вара колен.

Соловьева Пелагея Яковлевна — Микайын кокымшо пелашыже (10 ийлан самырыкрак
лийын).

Микай ден Палийын 8 йочашт лийын, но 1929-1930 ийлаште озаланыше шучко шедра чер
нунын икымше эргыштым, Олегым (1921 ийыште шочын), почела шочшо кок ӱдырыштым,
Вера ден Ольгам (1925 ден 1927 ийыште шочыныт улмаш), наҥгаен. Олег деч вара
(1923 ий 11 июльышто) шочшо Максим эргыже Микайын кугу куанже лийын.
Красноуфимск олаште марий педтехникумым тунем пытарен, Элнет школыштак туныкташ
тӱҥалын улмаш. 1942 ийын 21 январьыштыже Йошкар Армийыш кая. Максим, старший
лейтенант, ротын командирже, 1944 ий 14 августышто мӱндыр Литваште вуйжым
пыштен. Тоеныт тудым Биржай районысо Серголиски лӱман ялыште. Микайын вес
эргыже, Геннадий (1930-1992), – Микайлан уныка-влакым пуаш тӱҥалше икымше
эргыже. Путырак пушкыдо кумылан лийын. Борис (1934-1978) – эре еҥ коклаште, эре
мом гынат ыштылын. Мурен, куштен, арганым пеш сайын шоктен. Кумылжо дене поро
лийын. Олег (1937 ийыште шочын) – Марий кугыжаныш университетын профессоржо,
искусствоведений доктор, Марий Эл Республикысе сымыктышын сулло пашаеҥже, Марий
Эл Республикысе Олык Ипай лӱмеш Кугыжаныш самырыктукым премийын лауреатше.
Микайын эн изи эргыже, Васяже (22.06.1940- 14.08.1946), изиж годым окна тӱрыштӧ
модын шинчышыжла уремыш камвозын, садлан тудын илыш корныжо кужу лийын огыл. 

1898 ийыште, школым Похвальный лист дене пытарымеке, 14 ияшак школышто туныкташ
тӱҥалеш. 1900 ийыште Алабогашке (Елабугышко) «Второклассный учительский школыш»
тунемаш пура. Тиде школышто тунемаш куштылго лийын огыл: руш йылмым сайын палыме
деч посна эше тунеммылан шагал огыл тӱлаш кӱлын. Тыште Микайын тунемшыже, вара,
колымекше, тудын олмеш школ директор лийше И.Ф. Филипповын шарнымашыже моткочак
кӱлешан: «… тунеммылан ий еда кажне тунемше школышко 13 пуд уржа ложашым, 9 пуд
пареҥгым, моло тӱрлӧ продуктым да 50 теҥге оксам пуышаш улмаш…». Садлан тиде
школым пытарымек, Микай шонымыжо семын умбакыже тунем кертын огыл. Лач 1905
ийыште веле тунемде, экстерн дене, Озаҥысе Учительский Семинарийыште «Учитель
сельскаго инородческаго начальнаго училища» лӱмым да Свитедельствым налеш. Тыге
тудо 1903 ий гыч колымешкыже (1944), шке шочмо кундемыштыже (армийыште кум ий
арам йомдарыме жапым шотлаш огыл гын) пашам ыштен.

шым кӧнӧ». Тидын шотышто Москошто 1925 ийыште лекше «Модра пеледеш» сылнымут
аршашыште тудын редакторжо (С.Г. Чавайн) Микайын кӱчык биографийжым пуэн да тыге
палемден: «Микай – марий кресаньык…1903 гыч тӱҥалын ты марте ялысе учитыллан
шога… Куго сар (сӧй) годым салтаклан налытат 1915-1918 ийлаште эре тыглай
салтакак лийын, кӱрылтде ганьак окопышто кия. Тудо шке тыге манеш: «Мынь ганемак
учитыл-влак, шӧртньӧ погонным чиен, осалыш лекмыштым ужын, мый аписар лиймем ыш
шу. Ик тыгань уичтыл гыч лийше аписар мыйым изиш гына ыш лӱйӧ, садлан салтаклак
мыйым йӧратат ыле». 1915 ийын 25 сентябрьыште Микай сареш эмгана. Ты кечым тудо
весканрак «Йолташ» манме почеламутеш ончыктен… Кызыт Микай Элентысе РЛКСМ ячейке
пеленсе мланде паша тунемме кружокым вуйлата (шке партийыште ок шого). Тыгайрак
вот Микайын туныктымо да творческий паша корнышкыжо шыҥен пурышо изирак
«революций» эпизод.



https://mhr.wikipedia.org/wiki/%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%9C%D0%B0%D1%82%D1%8E%D0%BA%D0%BE%D0%B2%D1%81%D0%BA%D0%B8%D0%B9

Матюковский Геннадий Иванович (14 Пургыж 1926 — 22 Шорыкйол 1994) — марий
калыкын уста почеламутчо. Тудо курык марлат, олык марлат моткоч устан возен.
Г.И. Матюковский Курыкмарий кундемышто Кыльыкал ялыште кресаньык ешеш шочын. Шке
ялысе тӱҥалтыш школ деч вара Йоласал кыдалаш школышто тунемын. Почеламутым
школыштак возаш тӱҥалын. Варажым, 1941 ий тӱҥалтыште нуныжо «Счастливый ыльымаш»
альманахеш лу почеламутан циклым савыктеныт.

Г.И.Матюковский изинек чулым, кожмак лийын, кугыеҥ-влак дене пырля чыла
кресаньык пашам ыштен. Сылнымутым йӧратыше, тунемаш да почеламутым возаш
кумылаҥше, 1942 ийыште тудо Марий педагогический институтыш тунемаш пурен. Сар
жапыште институт Чыкмасе педучилищын пӧртеш верланен, а педучилищым Юриныш
кусареныт. 2-шо курсышто студент изиш веле тунемын. 1943 ий Кылме тылзыште тудо
армийыш каен. Мӱндыр эрвелыште авиацийыште служитлаш тӱҥалын. Армийыште лийыж
годым почеламут ден поэме-влакым возен. А 1944 ийыште «Сеҥымаш корно дене»
поэмыже республиканский конкурсышто 2-шо верым налын. Тыгай лӱм денак самырык
почеламутчо 1945 ийыште икымше почеламут сборникым луктын.

Геннадий Иванович Матюковский 1945 ийыште сарыште Японий ваштареш кучедалын.
1947 ийыште, армий гыч толмек, Марий пединститутыш пӧртылын, ик жапыштак
Москошто Горький лӱмеш литературный институтышто заочно тунемаш тӱҥалын. Студент
жапыште шуко почеламутым возен. Да 1949 ийыште «Мир верц» сборникым да посна
книга дене «Петю» поэмым луктын. Пединститутым пытармек, Марий шанче-шымлыше
институтышто ыштен, вара Марий АССР серызе ушемын ответственный сектетарьжылан
сайлалтын. 1953 ий гыч профессиональный серызе лийын, газет редакцийыштат пашам
ыштен. Тидын годым шуко возен, почеламут сборник-влакым савыктен луктын. 1967
ийыште Москоште кок ияш Высший литературный курсым пытарен. Вара адакат Серызе
ушемын ответственный сектетарьже, а 1970 ий гыч правленийын председательже
лийын. «Пачемыш» журналымат вуйлатен шоген. 70-ше ийлаште тыгай книгаже-влак
лектыныт: «Ида вашталте мылам шӱмым», «Кум эргы», «Шӱдыр аршаш», 80-ше ийлаште –
«Туан сандалык», «Сеҥымаш корно дене» роман. Пытартыш ийлаште «Калевала»
карело-финский эпосым марлаш кусарен. Тылеч посна Г. Матюковский шуко
критический статьям, очеркым, ойлымашым возен. Курык марий серызе-влакын
ойпогыштым иктыш чумырен, тӱрлӧ сборникым луктын. «Знак Почета» орден да
медаль-влак дене палемдалтын, 1971 ийыште «Ида вашталте мылам шӱмым» сборниклан
Марий АССР Кугыжаныш премийым налын. Чылаже коло утла книган авторжо. 1980
ийыште Марий АССРынн калык почеламутчо лӱмым пуымо.



https://mhr.wikipedia.org/wiki/%D0%93%D0%B0%D0%B2%D1%80%D0%B8%D0%BB%D0%BE%D0%B2%D0%B0,_%D0%92%D0%B0%D0%BB%D0%B5%D0%BD%D1%82%D0%B8%D0%BD%D0%B0_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%BD%D0%B0

Валентина Григорьевна Гаврилова (1974 Шыжа 18, Марий АССР, Поранча кундем, Олор
ял) — марий йылмызе, филологий шанче кандидат (2003 ий), доцент (2006 ий).

В.Г. Гаврилова  шыжа тылзын  18 кечыштыже 1974 ийыште Марий АССР Поранча кундем
Олор ялеш шочын. Олорысо кыдалаш школым 1991 ийыште тунем пытарен да Марий
кугыжаныш университетын историй да филологий факультетшын марий йылме да
литератур пӧлкашкыже тунемаш пурен. Университетым 1996 ийыште тунем пытарен да
умбакыже 3 ий Марий кугыжаныш университет пеленсе аспирантурышто шинчымашым
поген. 2003 ийыште «Способы выражения количества предметов в марийском
литературном языке» теме дене кандидатлык диссертацийым арален. Шанче
вуйлатышыже профессор Андуганов Ю.В. лийын. 1998, 2004 ийлаште Хельсинки
университетысе (Финляндий) финн-угор йылме-влак кафедрыште стажировкым эртен.
2001 ий гыч 2003 ий марте Марий кугыжаныш университетысе финн-угор кафедрыште
туныктышылан пашам ыштен. МарКУ-со туныктышо-влаклан эртаралтше «Внедрение
информационных технологий в образовательный процесс» программе дене кӱчык курсым
эртен. Валентина Григорьевна Гаврилова Марий кугыжаныш университетыште финн
йылмым туныкта, тыгак «Сравнительно-историческая грамматика финно-угорских
языков», «Культура и традиции финно-угорских стран» теоретический курслам лудеш.
В.Г. Гаврилован туныктымо дисциплиныже-влак:



https://mhr.wikipedia.org/wiki/%D0%92%D3%B1%D0%B4_%D1%81%D0%BF%D0%BE%D1%80%D1%82_%D1%82%D3%B1%D1%80%D0%BB%D1%8B%D0%BA_%D0%B4%D0%B5%D0%BD%D0%B5_%D1%82%D3%B1%D0%BD%D1%8F%D0%BC%D0%B1%D0%B0%D0%BB_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82

Вӱд спорт тӱрлык дене тӱнямбал чемпионат - ийымаш дене эн кугу спорт таҥасымаш,
Олмипиаде семынак тудо Калык-влак кокласе Ийымаш Федерацийын полшымыж дене эрта.
Ийымаш мутым кучылтын йоҥылыш лийын кертына. Вет чӱчкыдын тиде кугу таҥасымашым
Ийымаш дене тӱнямбал чемпионат лӱмдат. Вӱд спорт тӱрлык дене Тӱнямбал
чемпионатын программышкыж тыгай спорт тӱрлык-влак пурат:

1978 ий гыч лу ий жапыште (чотан ийлаште) идалыклан ныл гана Тӱнямбал
чемпионат-влак эртеныт. А 2001 ий гыч Вӱд спорт тӱрлык дене Тӱнямбал чемпионат
идалыклан кок гана эрта (чотдымо ийлаште).



https://mhr.wikipedia.org/wiki/%D0%92%D0%BE%D0%BB%D0%B6%D1%81%D0%BA%D0%B8%D0%B9_%D1%80%D0%B0%D0%B9%D0%BE%D0%BD%D1%8B%D1%81%D0%BE_%D0%BF%D0%B0%D0%B9%D1%80%D0%B5%D0%BC_%D0%B9%D3%B1%D0%BB%D0%B0_%D0%BC%D1%83%D1%80%D0%BE-%D0%B2%D0%BB%D0%B0%D0%BA

Идалыкын икымше пайремжылан Шорыкйол шотлалтеш. У ий деч вара ик арня гыч 7
январь ыште Шорыкйол пайремлан ямдылалтыт. Икымше кас гычак ÿдыр ден рвезе-влак
чумыргеныт, калык ончыко нуно шорыкйол маска лийын лектыныт. Суртоза-влак
шорыкйол маска лийын коштшо ÿдыр ден рвезе-влакым пура да пÿкш дене сийленыт.

Кугече пайрем нерген посна статья уло Кугече пайремлан ямдылалтмаш сурт кöргым
эрыктымаш гыч тÿҥалеш. Коҥга, тÿньык, кÿвар, пырдыж – чылажат ару лийшаш.
Кудывечым, уремым, тошкемымат ÿштын шындыман. Шуматкечын нулго укш-влакым омса
ÿмбаке, ÿстел йымаке пыштат. Тыгакак шуматкечынак кастене Кугече мончам олтат.
Кугече пайрем рушарнян кечын модын, шыргыж лекмыже дене тÿҥалеш. Изижге-кугужге
кече лекмым ончышаш. Кече деч шкен «желанийым» ойлет, ушым, тазалыкым йодын
кертат. Кугечылан тÿрлö шÿрашан овартыш мелнам, коман мелнам, торык да шыл
кöрган когыль-влакым кÿэштыт. Кугечылан тыгак муным чиялтат, кö пеледыш дене, кö
шоган дене. Сорта шыште гыч пÿтырымö лийшаш. Пайремлан у ош вургемым чият.
Ӱстембаке, ош вынер солыкым шарен, кумалтышым йöрым шке радамже дене шындат: эн
ончычак тичмаш сукырым, вара молыжым, пытартышлан пура коркам шындат.

«Жап жапым вуча», изи аза ош тÿням ужеш. Марий ешыште азам утларакше мончаште
ыштеныт. Тыгодым ÿдырамаш пулвуйышто шоген. Тудын воктене кылымдым пÿчшö кува
шогылтын. Аза шочмо годым суртышто чыла петыртыш ден омсам почыныт, кылдышым
руденыт, тиде йочалан куштылгын шочашыже полша манын ÿшаненыт. «Эрдене ош тÿням
ужын гын, илышыже неле лиеш, а кастене шочшо куштылгын илаш тÿналеш», - манын
марий калык. Кугыеҥ-влак изи азалан лÿмым пуаш вашкеныт, а тынеш пурышо
ача-ава-влак тынеш пуртеныт. Тыгай койышым нуно тыгерак умылтареныт: икшыве вес
тÿняш каен колта гын, лÿм деч посна тушто тудлан неле лиеш, вес илышыште тудо
шканже верым ок му. Азам тынеш пурташ черкыш коштыктеныт, тыгай йÿлам шочмыж деч
вара 1-2 арня гыч шуктенын, тыгодым христиан йÿла календарьын темлыме лÿм дене
лÿмденыт. Чÿчкыдын марий икшывын кок лÿмжö лийын: иктыжым шочмекыже пуэныт,
весыжым – тынеш пуртымо годым. Кажне азан кресава ден кресачаже лийшаш улмаш.
Ача-аван сурт коклаште пашашт ятырак лийын гынат, шке йочалан жапым эреак
муыныт. Поснак малтыме годым ава, йочам кидыш кучен, шке семынже шыматен, рÿпшен
муралтен. Икымше кечыла гычак йоча аван йÿкшылан тунемын, малтыме мурым
колыштын, аважын чон куанжым шижын. Малтыме мурым тÿҥ шотышто ава мурен, коклан
– шольо-шÿжарыштат. Тыге икшырымын, ныжылгын, пачаш-пачаш ойлен, йочам
лыпландарен малтеныт.

«Аважым ончен, ÿдыржым нал, ачажым ончен, марлан кай» Сÿан ÿдыр ончымаш гыч
тÿналын, тиде йÿлам чыла кундемлаште эртарен огытыл. Тыгодым «Аважым ончен,
ÿдыржым нал, ачажым ончен,марлан кай» калык ойым шотыш налыныт. Ожно ÿдырым
ончымаш самырык еҥын чурийвылышыжым огыл, тудын уш-акылжым, койышыжым аклыме йöн
лийын. Ӱдыр ончаш рвезын ачаже, лишыл родыжо да темлыше миеныт. Вара ÿдыр
йÿктымö нерген кутыреныт.

«Сÿаным кузе эртарет, туге илаш тӱҥалат» Марий сÿан – моткоч сылне, чоным
куандарыше йÿла. Марий калык кугарня кечым эн пиаланлан шотлен, сандене ÿдырым
тиде кечын конден пурташ ямдылалтын. Сÿан калык кастене качын суртышкыжо
погынен. Карт кугыза кумалтыш мутым пелештен, тазалыкым, пиалым, сÿаным сайын
эртарен колташ йодын. Качын ачаже тыгай сугыньым ойлен: «Мÿй корно дене кайыза,
ÿй корно дене толза. Пиал дене коштын толза. Корныштыда вес сÿаным вашлийыда
гын, киндым вашталтыза». Сÿанвуй сÿан калыкым пукшен-йÿктен, ÿдыр ялыш тарватен.
Сÿан мужырышто кеч-кунамат ик еҥ ситышаш огыл улмаш, вет сÿан калык ÿдыр кондаш,
мужырым ышташ шонымаш дене каен. Ӱдыр суртыш миен шумек сÿан калык капка ончылно
мура-чÿчка.

«У тылзе ÿмырым кÿчыкемда» Илалшырак еҥ-влак шонгемме семын шкеныштым вес тÿняш
каяш ямдылат. Нуно шуко тошто ойын кÿштымыжым шуктат. Кÿчым шала огыт кышке, уке
гын вес тÿняште погаш колтат. Чиктен пыштышаш вургемым тошто тылзын ямдылат, у
тылзын ямдылет гын, ÿмырет кÿчыкемеш, манын ойленыт. Колымаш жап лишеммым
марий-влак ончылгоч омо але тÿрлöпале полшымо дене шижыныт. Омо дене пÿ лекме, у
пöртым чоҥымо, сÿаным ыштыме сай омылан шотлалтын огыл. Сандене, тыгай омым,
еҥлан ойлыде, уремысе меҥгым чумалын, «меҥгылан омо лийже», манын, пелештыман,
але пий ден пырысым ниялтыман.



https://mhr.wikipedia.org/wiki/%D0%92%D0%BE%D0%BB%D0%B0%D0%BA%D1%81%D0%BE%D0%BB%D0%B0%D1%81%D0%B5_%D1%88%D0%BA%D0%BE%D0%BB

Волаксоласе кыдалаш школ (рушла Себеусадская средняя школа) — Волаксола ял
верланыше школ, Морко кундем, Марий Эл, Россий.

Школ 1886 ийыште шыжым почылтын. Тунам тудо церковно-приходской маналтын, чылаже
15 йоча веле погынен. Ик туныктышо гына лийын. Тудо Юмын законым,
чистописанийым, арифметикым да руш йылмым туныктен. Вара тунемме верлан
кресаньык Михаил Николаевич Князевын пӧртшым айленыт. Икымше туныктышо семын
Егор Афанасьевич Афанасьевым палемдат (Эҥерӱмбал Шале гыч), туддеч вара изаже
Филипп Афанасьевич туныктен. 1900 ийыште школым кресаньык Степан Николаевын
пӧртышкыжӧ кусареныт. Иканаште 4 класс почылтын, чылаже 30-35 тунемше коштын,
тушеч 5 ӱдыр лийын. 1904 ийыште школ зданийым Онис Осланович Громовын суртышкыжо
кусареныт. Тунам Егор Иванович Голубкин туныкташ тӱҥалын.

1914 - 1917 ийлаште кудло утла икшывым Егор Иванович Голубкин, Елизавета
Петровна Петрова, Василий Петрович Соколов, Филипп Степанович Степанов
туныктеныт. Октябрь революций деч ончыч туныктышо радамыште Сергей Ефимович
Ефимов ден Николай Алексеевич Николаев лийыныт. 1916 ийыште Юмын законым марла
туныкташ тӱҥалыныт. 1917 ийыште туныктышылан Елизавета Михайловна Михайлова
ыштен.

1920 - 1923 ийлаште Александр Васильевич Крылов да Сергей Ефимович Ефимов
туныктеныт. 1918 - 1928 ийлаште марий йылмылан тӱткышым ойыраш тӱҥалме, чыла
предметым марла туныктеныт. 1930 - 1936 ийлаште туныктышылан Пётр Сидорович
Сидоров, Капитон Михайлович Михайлов, Анастасия Дмитриевна Дмитриева, Николай
Алексеевич Николаев, Иван Павлович Павлов, Василий Александрович Анисимов
ыштеныт. Нуно грамотдымылыкым пытарышаш верч тыршеныт. 1936 - 1937 ийлаште школ
кок вере - Чодырасолаште да Волаксолаште - верланен. Чодырасолаште Михаил
Дмитриев, Волаксолаште Иван Фёдоров туныктеныт. Чылаже 91 йоча шинчымашым поген.
Верысе колхоз 1937 ийыште, у школым чоҥаш манын, 2 гектар мландым пуэн, но тӱрлӧ
амаллан кӧра ты паша ушнен огыл. Садлан пасушко пареҥгым шынденыт, шӱльым
ӱденыт. Икшыве-влакым туныкташ манын, «Маршан патыр» промколхозын клубшым школыш
савырат. Тунам вуйлатышылан Александр Петрович Ласточкин ыштен. 1939 ийыште
тудым вес вере кусарат. Тышан В. А. Анисимов, Л. Н. Анисимова, А. И. Иванов, М.
С. Степанова туныкташ кодыт. 1939 ийыште пӧръеҥ-влак Йошкар Армийыш каят. Кугу
Ачамланде сар тӱҥалмеке, школеш ик туныктышо, Л. Н. Анисимова веле кодын. Тудо
педагог-влакым кычалын, у коллективым чумырен. Туныктышо ешыш Дария Николаевна
Николаева, Анастасия Александровна Ипатова, Матрёна Степановна Степанова
ушненыт. 1945 - 1946 ийлаште школым Иван Григорьевич Григорьев вуйлатен. Чылаже
121 тунемше погынен.

Калыкын йодмыж почеш ныл классан школым шымияшыш савыреныт. Эн ондак кок визымше
да ик кудымшо класс-влак почылтыныт. Чылаже 187 тунемше да 9 туныктышо лийыныт.
Школ директорлан Семён Владимирович Смирновым (Кугу Маршан гыч), завучлан Мария
Егоровна Герасимовам (Усола гыч) шогалтеныт. 1951 ийыште пырня гыч у школым
чоҥаш тӱҥалыныт. С.В.Смирнов 1947 - 1975 ий марте директор лийын, пеш кугу
надырым школын ончыкылыкшым вияҥдымашке пыштен.

Тиддеч вара школ илышым Иван Иванович Букетовлан ӱшаненыт. Тудын вуйлатыме (1975
- 1995 ийлаште) годым кандашияшыш савырымылан кӧра шуко у оралте чоҥалтын, школ
пелен полышкалыше озанлыкым вияҥденыт.

Кыдалаш статусым налмеке, школ у шӱлышым налын. 1993 ий 8 октябрьыште Волаксола
воктен, яра пасушко у школым чоҥаш негызым пыштеныт. Тудым нӧлтен шындаш
И.И.Букетов ятыр вийжым пуэн. Тудо Волаксолаште ила. Пелашыже, Софья Дмитриевна
(биологийым, химийым вӱден) дене коктын суллен налме канышыште улыт.

1995 - 1997 ийлаште школым Вениамин Никифорович Дмитриев вуйлатен. Ӱмыржӧ кӱчык
лийын. Тудым кажне тунемшын чонешыже поро кышам кодышо айдеме семын шарнат.

1997 ийыште у школын пӱрымашыже пӱтынек самырык вуйлатышын вачӱмбакыже возын.
Чодырасолан эргыже, Владимир Валерьянович Николаев, директор лиеш. Таче кечынат
тиде чолга да чулым айдемын кумылжо икшыве-влакын пӱрымашыжым вӱчка да
ончыкылыкышт верч азаплана. Тидыже тачысе пашаж гычат раш коеш. 2004 ий мартыште
специалист-влакым ямдылаш манын, Йошкар-Оласе строительный техникум дене
ойпидышым ыштеныт. Профилян класс-влак почылтмо дене тунемше-шамыч ынде ӧрдыж
ялла да кундемла гычат тышке тунемаш толыт. Тӱлыман курсышто тунемме деч вара
строительный техникумын кумшо курсышкыжо куснат. Кагазвиктарче, юрист, чоҥышо
пашалан тунем кертыт. Школышто 36 туныктышо тырша. Паша стажыштат южыштын 15-20
ийыш шуеш. Кажнышт шкешотан творческий айдеме улыт. Уло моштымашыштым туныктымо
да воспитаний пашашке пыштат. Таче школышто 310 тунемше шинчымашым пога. Воктен
улшо 17 да районысо 40 утла ял, пошкуда районла гычат шке икшывыштым
ача-ава-влак тиде школыш колтат. Вет нуно палат: йоча ешартыш шинчымашым налеш,
шокшо кочкыш деч посна огеш код, интернатыште мала да шонымо кружоклаште
мастарлыкшым шуарен кертеш.

Школын паша лектышыжым аклен, Марий Элын Виктерже деч - 2, Туныктыш министерстве
деч - 7, районысо администраций деч - 10, РОО деч 4 чапкагазым кучыктеныт.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D1%8C%D0%B5%D0%B2_%D0%90%D0%BB%D1%8C%D0%B1%D0%B5%D1%80%D1%82_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Альберт Васильев (Альберт Александрович Васильев) (25 Вÿдшор 1957, Морко кундем
Изи Маршан ял) – марий серызе, сылнымутчо. Российысе писатель ушемын членже
(2003). Марий Элысе Кугыжаныш Погынын, Марий Элысе тӱвыра, печать да
калык-влакын пашашт шотышто министерствын да Марий Элысе ял ознлык да ужалымаш
министерствын чап граммотышт дене палемдалтын.

(Студенческая наука и XXI век: материалы научн.-практ. конф. студентов по итогам
НИР за 2003 г. Йошкар-Ола, 2004. С.66–69).

Поэт пукшышо, илаш полшышо нурым сӧрастарыше ший эпитет дене моктен каласен.
Сылнештарыме йӧнын вожшо келге. Пеш шукерте ожно шергакан, мотор ший ÿзгарым
моктеныт. Вараракшым сылнылыкше нерген гына ойлаш тÿҥалыныт. Авторын
поэзийыштыжат тидым чÿчкыдын вашлийына (44, 53, 66, 90, 146 с.).

Тÿрлӧ сылнештарыме йӧным келшышын кучылтын, поэт мотор сÿретым пуэн. Теве икымше
строфаште чевер саска нерген мутым лукмо. Автор татар йылме гыч пурышо чевер
эпитет дене пайдаланен. А. Васильев тиде мутым эскерен, эн кÿлеш годым гына
кучылтын. Марий сылнымут тÿняште гын чевер эпитет утыждене чÿчкыдын вашлиялтеш.
Тыге шке ямжым икмыняр-гынат йомдарен.

Палемдыме мурсаскаште кӧраныза мут посна строка тÿҥалтышым «тÿрла», икгай йÿк
йоҥгалтмашым, шкешотан рифмым ышта.

Тыге возымо ныл поэзий корно гыч кумытшо мыйым мут дене мучашлалтын. Икгай йÿк
йоҥгалтмым колына.

Палемдыме мурсаска ужашыште икымше строфан нылымше поэзий корныжо чоҥешта мут
дене мучашлалтын. Кокымшо строфан икымше корныжат чоҥешта шомак денак
тÿҥалалтын.

Чытамсыр чонан кажне писатель кажне произведенийжын йылме сылнылыкше нерген
шона. Эн келшыше мутым лач шке верыштыже кучылташ тырша. Кÿлеш годым у ойымат,
шомакымат шонен луктеш. Теве поэт шулдыран ой семын воза: «Ял вет кугу олан
аваже» (260 с.). Поэзийым шÿм памаш манме (15 с.). Кумыл оҥгыр (17 с.), лышташ
поран (152 с.), чинче вÿд (40 с.) ойсавыртыш-влакат оҥай улыт. У семын каласыме
кокла гыч южыжым келшыше, манаш ок лий, очыни. Мутлан, поэзийым чонорва семын
ончыктымо (26 с.).автор мутчача шомакымат шонен луктын. Мурызын лирический
геройжо тыге ойла:

Тыге возымаште мутчача икшыве-влакын модмышт годым кучылтмо шомакым ончыкта.
Пÿчӧ мут шотыштат «шуан» шомакым каласаш логалеш. Теве поэт сылнымут ойжым тыге
чоҥа: «Корно гочын пÿчӧ ошкылеш ласкан» (29 с.). Вет мемнан кундемыште пÿчӧ
огыл, а шордо ила. Калык коклаште шордо олмеш чÿчкыдын пÿчӧ манын кутырат.
Поэтат тиде мут денак пайдаланен.



https://mhr.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87_%D0%9A%D1%80%D1%8B%D0%BB%D0%BE%D0%B2

Василий Васильевич Крылов (Шулдыр Васлий) (4 Ага, 1953, Морко кундем, Арын ял —
4 Сорла, 2010, Йошкар-Ола) --- марий поэт, прозаик, драматург, журналист, Россий
Федерацийысе серызе Ушемын еҥже, Марий Эл республикысе серызе ушемым ятыр ий
вуйлатен.

1953 ий 4 Агаште Морко кундемысе Арын ялыште шочын. Тӱҥалтыш шинчымашым шке
ялысе кыдалаш школышто налын. А 1970 ийыште просветительский училищыш тунемаш
пурен. Тушечынак армий радамыш каяшыже логалын. Пӧртылмекыже, 1973 ийыште
Василий Васильевич студент радамыш шогалын. Марий кугыжаныш университетын
историй-филологий факультетын студентше лийын. Дипломым налмеке, 13 ий Мари
радиошто тыршен пашам ыштен. А 1991 гыч 97 ий марте «Ямде лий» йоча журнал
редакцийыште тӱҥ редактор пашам шуктен. Тылеч вара Писатель ушем вуйлатыше пашам
шукташ тӱҥалын да «Марий журналын» директор пашам шке вачӱмбакыже налын.

Йоча пагытыштыже спорт дене кылым кучен, музык да литератур деке шӱман лийын.
Школышто тунеммыж годым, «Колхозная правда» газет пелен эртарыме «Морко памаш»
литератур кружокыш кошташ йоратен. Тиде газетын лаштыкыштыже Василий
Васильевичын икымше почеламутшым 1966 ийыште савыктеныт. Икымше почеламутшо
«Портышкем» маналтын. Тылеч вара «Ямде Лий» газетын юнкоржо лийын. А студент
пагытыште Семен Николаевын вуйлатымыже почеш «У памаш» литератур ушем пашам
ыштен. Тушто тудо староста пашам шуктен толын. 1974 ий гыч тӱҥалын «Литератур
шыже» семинарыштко коштын. Икымше почеламут сборникше 1985 ийыште савыкталт
лектын да «Поҥго йӱр» маналтын. Тылеч вара «Вӱдшӱдыр», «Мераҥ шовыч» да моло
книга-влакат ош тӱням ужыныт. Ятыр возымо муро мутшылан семым келыштарыме, тыге
Василий Крыловын возымо "Роза-Розмари", "Эре коктын", "Лач пырляште весела"
марий муро-влак коклаште ик эн йӧратыме улыт.

2010 ийыште 4 Сорлаште 2010 ийын Василий Васильевич ӱмыржӧ кӱрылтын. 13 Сорлаште
Савык пӧртыштӧ Василий Васильевич дене чеверласымаш лийын. Поэтым шочмо
верыштыже --- Морко кундемысе Арыныште тоеныт.



https://mhr.wikipedia.org/wiki/%D0%91%D0%B8%D0%BA%D0%BC%D1%83%D1%80%D0%B7%D0%B8%D0%BD,_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Анатолий Бик, чын лӱмжӧ — Бикмурзин Анатолий Иванович (19 Теле 1915 - 20 Теле
1980) – кумдан палыме марий почеламутчо-лирик. Сылнымут пашаште нылле ий чоло
тыршен. Шочмо калыкшылан лу утла почеламут сборникым, муро ден пьесым, «Тул-вӱд
вошт» романым пӧлеклен.

Йоча-влак эн сай произведенийыштым «Ямде лий!» газетыш колтылыныт. Икана,
Бикмурзинын заметкыжым печатлыме годым редакций пашаеҥ-влакын титакыштлан кора
авторын фамилийже гыч «мурзин » ужаш ала-кузе лектын возын, «Бик» гына кодын.
Илен-толын, тиде мутак фамилий поэтын псевдонимышкыже савырнен.( Г.Зайниев )



https://mhr.wikipedia.org/wiki/%D0%91%D0%B0%D1%82%D1%83%D1%82_%D3%B1%D0%BC%D0%B1%D0%B0%D0%BB%D0%BD%D0%B5_%D1%82%D3%A7%D1%80%D1%88%D1%82%D1%8B%D0%BB%D0%BC%D0%B0%D1%88

Батут - тиде кӱшкӧ торштылашлан арвер. 20-шо курымын 20-шо ийлаштыже америкыште
Джордж Ниссен шке конструктор пашажым тӱҥалын. Тачысе кечын могай батутым ужын
кертына - тиде тудын пашаже. Тиде айдемынак тыршымыж дене батут ӱмбалне
тӧрштылмашым спорт радамышке гына огыл пуртеныт, эше Кеҥежымсе Олимпиадын
программышкыж ешареныт. Джордж Ниссен шке изобретенийжым эре саемден, да
американ школлашке колтылын. Физрук-влак у спорт снарядын пайдажым акленыт, тыге
школ-влак коклаште батут ӱмбалне тӧрштылмаш дене икымше турнир-влак эрташ
тӱҥалыныт. Айдемылан батут моткоч кӱшкӧ тӧршташлан йӧным пуа. Тыге шке жапыште
ик фотографий тӱняште чот шарлен ыле. Айдеме дене кенгуру иканаште кӱшкӧ
тӧрштат. Но айдеме батут гыч. Тӧрштымӧ кӱкшытышт икгай. Тиде фотографийым ужмек
тыгак тӧрштылаш шукыштын кумылышт шочын. Америкыште батут ӱмбалне тӧрштылмаш
дене икымше кугу таҥасымаш 1948 ийыште лийын. Мемнан элыште (а тунам Совет
Ушемыште) батут дене эн ончыч космонавт-влак ямдылалтмаш семын тӧрштылаш
тӱҥалыныт. Вет лач 60-шо ийлаште батутым Совет мландыш конденыт. Космонавт тыге
кӱшкӧ тӧрштылмыж годым невесомость але Тылзысе гравитацийлан сайын ямдылалт
кертеш. А космонавтым ямдылымаш программышке тиде спорт арвер тачат пура.

Батутым тачысе кечын тиде кӱртньӧ рамышке пыжыктыме резине сынан материал гыч
ыштыме сетке. Да батут ӱмбалне тӧрштылмашым Олимий модмаш программышке пуртеныт.
Тидлан кугу надырым батутым ыштышыже Джордж Ниссен пыштен. Умыржӧ мучко шке
ыштыме спорт арвер денже тӱрлӧ трюкым ыштылын. Кӧ пала, ала тидланак кӧра Ниссен
96 ийым илен, да тений гына пневмоний чер деч колен? А теве Олимпий программыште
эше вӱдышкӧ тӧрштылмаш уло. Тиде спорт тӱрлык батут ӱмбалне тӧрштылмаш ден
пенгыдын кылдалтын. Вет спортсменлан лач моторын тӧрштымыжлан, да южышыто трюкым
ончыктымыжлан баллым пуат. Кушто эше тыгай техникым спортсмен поген кертеш? Лач
батутышто гына. Але эше ик спорт тӱрлык - фристайл. Ечызе але сноубордист курык
гыч вола, да трамплиныште тӧршта. Чоҥештымыж годым южышто тыгак тӱрлӧ трюкым
ышта. Мастарлыкым нунат батут дене гына погат. А чынжым каласаш гын, кеч могай
спортсменлан батут ӱмбалне тӧрштылмаш пайдам гына конден кертеш. Футболист,
волейболист, тӧрштылшӧ-влак, моло спортсмен-влаклан ямдылалтмашште батут чот
полша.

А батут-влакым спортзалышке шукырак шындаш, да сеткым саклташ гын, спейсболла
модаш лиеш. Волейбол але пионербол модмаш гае, но спортсмен-влак батут ӱмбалне
тӧрштылыт, мечым кугу кӱкшыт гыч пералтат. Слэмбол спортсмен-влак батутышто
тӧрштылын баскетбол оҥгыш мечым кышкат.



https://mhr.wikipedia.org/wiki/%D0%91%D0%B0%D1%80%D1%86%D0%B5%D0%B2%D0%B0,_%D0%9B%D1%8E%D0%B4%D0%BC%D0%B8%D0%BB%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Барцева Людмила Ивановна - филологий шанче кандидат (1990), Марий Элын туныктымо
шотышто сулло пашаеҥже (2002). Людмила Ивановна Марий АССР Морко район Кумужъял
ялеш 1955 ий ага тылзын 17 кечыштыже шочын.

Шинчашвочшо тиде марий ӱдырамашым мый икымше гана мӱндыр Эстонийыште, ужынам.
Тунам Тарту университетыш стажировкыш миенам ыле, а тудо тушто аспирантурышто
тунемеш улмаш. Ала-мо шот дене вигак шинчашкем перныш. Марий ӱдырла коеш. Шара
шинчан, ошалге ӱпан, шумешке-савырле койышан — марий ӱдыр ушешем ала-молан эре
тыге сӱретлалтын. Мыйын ончылно шогышо ӱдырат лач тыгаяк ыле, Да эше весела
койышан, пӱсӧ йылман, чулымын тарванылше. Икманаш, мыйын суретлыме марий ӱдыр
кышкарыш чыла шотыштат шьпта. Вигак шоналтышым: тиде марий ӱдыр докан. Йоҥылыш
шым лий. Маньыч – тиде Людмила Барцева, профессор П. Аристэн аспиранткыже.
Профессор П. Аристэ – мыйынат шанчывуйлатышем. Палем, пылде-полдо еҥым тудо шке
декыже ок нал. Тыгеже тиде – ушан-шотан марий еҥ. Эше шоналтышым: эстон коклаште
тудо марий-влакым сай могырым ончыктен кертеш. Тидат кӱлеш. Вет чумыр калыкын
чурийжым-сынжым чӱчкыдынак тудын поена еҥже-влакым ончен сӱретлат. Садлан чонем
куан кумыл авалтыш. Калыкнан поро лӱмжӱ верч тургыжланышаш уке – ок вожылтаре.

Такшым гын, ты чолга ӱдырамашын лӱмжым Йошкар-Олаштат колынам ыле. МарНИИ-шке у
самырык пашаеҥ толын маныныт ыле. Но шинчаваш кутыраш ала-мо шот дене верештын
огыл. Шанчысомыл мемнам ӧрдыж велыште, Тартушто, тура конден. Мемнан
шанчывуйлатышна икте лийын – тӱнямбал лӱман профессор Пауль Аристэ. Мый тунамак
умылышым: марий шанчым вораҥдымаште ты аспирантке шкенжым ончыктен кертеш,
йылмышанчым, тувыранам, калыкнам суапландарен-чапландарен колтымаште шке сотыжым
муэш.

А шочынжо тудо, тачысе юбилярна Людмила Ивановна Барцева такше 1955 ий, 17
майыште Морко район Кумыжъял (марла тудым Пектыбайсола маныт) ялеш. Пӱртӱс
лонташте кушкын, лывырге марий ойсемеш рупшалтын, ушакыл вийым поген. Сандене
койыш-шоктышыж денат марий пӱртӱс гаяк тыматле, почылтшо чонан, одарланыше
уш-акылан айдеме семын пеҥгыдемын. Изинекак калык коклаште лияш, мер илыш дене,
калык шӱлыш дене илаш тунемын. Садлан весела кумылан, кеч-кӧ денат кылым муын
моштышо, айдемым пагален илаш тунемше кушкын. Пашаче ешыште тудо уло гын эре,
весела, тудын йыр ушан мыскара, йомартле муро, веселан воштылмо йӱк — икманаш,
погынкалыкын чонжо. Пашаче йырйужыш тудо кеч-куштат марий илыш семым шава.

Тачысе юбилярна нерген эше шуко поро мутым каласаш лиеш. Но могай улмыжым тудын
сулло пашаже нимогай мут деч сайын он-чыкта. А тудыжо тачылан кумло утла
шымлымаш паша, туныктымо полшык, мутер-влак. Нунын коклаште И. С. Галкин дене
пырля возымо кумдан палыме «Кызытсе марий йылме. Лексикологии» тунемме книга.
Тиде — тӱжем дене тунемшыже-влак.



https://mhr.wikipedia.org/wiki/%D0%90%D1%80%D1%81%D0%BB%D0%B0%D0%BD%D0%BE%D0%B2,_%D0%9B%D0%B5%D0%BE%D0%BD%D0%B8%D0%B4_%D0%A8%D0%B0%D0%B9%D1%81%D1%83%D0%BB%D1%82%D0%B0%D0%BD%D0%BE%D0%B2%D0%B8%D1%87

Арсланов Леонид Шайсултанович (11 декабрь 1932) — тюрк-татар да финн-угор
сандалыкыште кумдан палыме шанчызе, филологий шанче доктор (1982), профессор,
Татарстан Республикын шанчын сулло деятельже.

11 декабрь 1932 ийыште шочын. Тудын лӱмжӧ Совет лингвистикыште кугу верым налын
шога. Ӱмыржӧ мучко тютк-татар йылмым да тудын диалектше-влакым шымла, тыгодым
шке марий йылмыж нергенат огеш мондо. Шочын тудо Суас АССР Актанышский кундемысо
Мари Ямалы ялыште, куштыжо суас йылме дене гына огыл, марий йылме денат моткоч
сайын мутланеныт. Мензелинск педагогический училищыште тунемын, школышто
туныктышылан пашам ыштен, армийыште служитлен, шахтыште пашам ыштен. 1955-1960
ийлаште Л.Ш. Арсланов — Алабогысе пединститутын филологий факультетын суас-руш
пӧлкан студентше. 1960 ийыште, институтым тунем пытарымек, наукым йӧратен
шындыше выпускникым, Алабогысе пединститутын суас йылме да литератур
кафедрыштыже ассистентлан пашам ышташ кодат. Икымше ийыштак самырык
преподаватель шанчыште шкалан келшыше корным палемда. Суас да марий йылме эртык
тудын ик тӱҥ направленийже лиеш. 1961-1964 — Г.Ибрагимов лӱмеш йылме, литератур
да историй Институтысо аспирантурышто тунемеш. Тушто 1966 ийыште филологий шанче
кандидат Л.Т.Махмутован вуйлатымыж почеш "Татарские говоры Правобережных районов
Татарской и Чувашской АССР" теме дене диссертацийым воза. 1966 ийыште тудым
В.И.Ульнов-Ленин лӱмеш Озаҥысе кугыжаныш университетыште арала.

Аспирантурым тунем пытарымеке, Л. Ш. Арсланов шке шочмо Алабога оласе
пединститутышкыжо пӧртылеш да тушто шуко ий суас йылме да литератур кафедрыште
пашам вораҥдара. 1982 ийыште Казах ССР-ын йылмышанче институтыштыжо
«Формирование и развитие островных языков и диалектов (На материале тюркских
языков и диалектов Волгоградской, Астраханской областей, Ставропольского края и
Калмыцкой АССР)» темылан доктор диссертацийым арала. Л. Ш. Арсланов тюрк йылмым
гына огыл шымлен, тыгак тудо финн-угор йылмышанчышкат кугу надырым пыштен. Тӱрлӧ
конгрессыште, симпозиумышто этнический йодышым нӧлталеш, мутлан, тыгай
пашалаште: «Следы пребывания марийцев в Камско-Вятском междуречье (по данным
топонимии)», «Топонимия финно-угорского происхождения в районах Западного и
Восточного Закамья Татарской АССР», «Марийский пласт в топонимии Елабужского
района Татарской АССР», «Марийский пласт в топонимии Кукморского района ТАССР»,
«О связи прапермской топонимии и археологических памятников эпохи железа
Восточного Закамья», «Топонимия удмуртского происхождения в Елабужском и
Менделеевском районах Татарской АССР», «Финно-угорский пласт в топоними
Агрызскоro района Татарстана», «Финны, угры и самодийцы в Восточном Закамье (III
в. до н.э. – XIV в. н.э.)», «Следы пребывания марийцев в Восточном Закамье»,
«Субстратная топонимия Актанышского района Татарстана» . 1985, 1990, 2000-ше
ийлаште профессор Л. Ш. Арсланов финн-угровед-влакын тӱнямбал конгрессын
участникше. Тачысе кечын Елабуго пединститутысо тюрк филологий кафедрын
профессоржо улеш.



https://mhr.wikipedia.org/wiki/%D0%90%D1%80%D0%BC%D1%80%D0%B5%D1%81%D1%82%D0%BB%D0%B8%D0%BD%D0%B3

Армспорт (Армрестлинг) спорткучедалмаш-влак радамыш пура. Олимпиадын
программышкыж пуртымо огыл. Армрестлингым тыгак эше ристрестлинг лӱмдат. Марий
йылмыш "кидвурго дене кучедалмаш" семын кусаралтеш.

Моткоч шукертак тиде таҥасымаш шочын, а 1960-шо ийлаште Америкыште угыч
шыҥдаралташ тӱҥалын. 90-ше ийылаште Российыштат шарлен. 1989 ийыште Совет
Ушем-УАШ-Канаде кугыжаныш-влакын командышт вашлийыныт. Тунам мемнан чыла
спортсмен-влакна сеҥалтыныт. Иктешлымашым чын ыштеныт, да тиддеч вара
российысе-спортсмен-влак сеҥаш тӱҥалыныт. Европо кӱкшытысӧ, тӱнямбалсе
таҥасымашлаште сай вер дене ойыртемалтмыжлан Россий кызытат ончылно ошкылеш.

Армрестлинг спортсмен-влак верыште шинчат, шуко огыт тарваныл да санде южо
шоналтат: «Нимо нелыже уке, кид виян лийже веле». Палыман: таҥасыме годым
спортсменын вӱршерже 200 тӱкалтымаш марте кӱза. Тыгак сусыргымаш лийын кертеш.



https://mhr.wikipedia.org/wiki/%D0%90%D1%80%D0%B1%D0%B0%D0%BD_(%D0%9C%D0%B0%D1%81%D0%BA%D0%B0%D1%81%D0%BE%D0%BB%D0%B0_%D0%BA%D1%83%D0%BD%D0%B4%D0%B5%D0%BC)

Арбан (рушла Арбаны) — Российыште Марий Элын Маскасола кундемыштыже верланыше
Пӱясер ял шотан илемыш пурышо ял. Калыкчот: 326 еҥ (2002 ий), 327 еҥ (2010 ий),
398 еҥ (2014 ий).

Негызым 17-ше курымышто пыштыме. Ял Нурма села деч эрвелке 3 километр тораште
верланен. 1723-шо ийыште 16 сурт лийын гын 2002-шо ийыште эртыше перепись почеш
114 суртышто 326 еҥ ила.

1884-ше ийыште черке пеленсе школым почмо. Тиде школышто 34 йоча шинчымашым
поген.

1923-шо ийыште «Шытышэ» колхозым почмо. Колхозышто 120 еҥ пашам ыштен. Озанлыкын
54 имне, 106 ушкал лийын. Шуко ий колхозым Соколов вуйлатен. 1958-ше ийыште
«Шытышэ» колхоз Чапаев лӱмеш кохозыш ушнен.



https://mhr.wikipedia.org/wiki/%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%97%D0%B0%D1%80%D0%B5%D1%86%D0%BA%D0%B8%D1%85

Анатолий Зарецких (1 Пургыж 1958) - марий мурызо, Марий Эл Республикын сулло
артистше. Киров вел, Кильмезь кундем Таут (Таутово)/почиҥга ялеш шочын. Киров
оласе тӱвыра училищым, хореграфий пӧлекам тунем пытарен.

Сценышке мураш лекмыж годым чӱчкыдын тӱрлӧ марий семӱзгар-влакым пырля налеш
(тӱмыр, шиялтыш да т.м.). Калык такмак-влакым оҥай аранжировко почеш йоҥгалтара.

Киров вел Таут(Даут) почиҥгаште шочын. Ешыште 7 икышве лийын, Анатолий эн изи
лийын. 9 классым тунем пытарымеке, тӱвыра корным ойырен. Киров олсе тӱвыра
училищыш тунемаш пурен. Тушко ик гана "Марий Эл" ансамбльын художественный
вуйлатышыже Михаил Мурашко толын. Чолга марий ӱдыр-рвезе-влакым ансамбльыш
ойырен. Тунам Анатолий лӱмлӧ балетмейстер дене палыме лийын. Пел ий гыч,
училищым тунем лекмеке, Анатолий Зарецких Йошкар-Олашке толын. Кугыжаныш
ансамбльыш тудым вигак налыныт. Ансамбль дене пырля ятыр кундемыш гастроль дене
миен: Чехословакий, Камбоджа, Греций, Германий, Франций да т.м. Марий Эл
ансамбльыште Анатолий Зарецких 1981 гыч 2001 ий марте тыршен. Вара тӱвыра да
сымыктыш колледж пеленысе "Аршаш" ансамбльыште мурызо семын семын мастарлыкшым
шуарен.

Марий Элыште гына огыл, Киров, Пошкырт, Татарстан кундемлаштат Анатолий
Зарецкихын лӱмжӧ сайын палыме, да тидын шотышто артист ик оҥайым газетлан
интервьюшто каласыш:

Анатолий Зарецких пелашан улеш, Роза Анатольевна У Торъял кундемысе Кузнеч ял
гыч. Анатолий дене когыньыштын кум икшывышт уло.



https://mhr.wikipedia.org/wiki/%D0%90%D0%BB%D1%84%D0%B0%D0%B2%D0%B8%D1%82

Тиштер (грек. ἀλφάβητος) — возыктыш тӱрлык, кӱемалтше тамга-влак дене чоҥалтеш,
йылмыште кучылталтше чыла тиште-влак. Тиштерыште ик тамга - буква - ик йӱкым
ончыкта. Но кутырымо йылмыште чӱчкыдын йӱк буквалан келшен огыт тол. Тиштер
пиктографий тиште деч ойыртемалтеш. Пиктографий возымаште ик тамга ала могай
умылым ончыкта (шемер калыкын клин возымаш). Морфем да логографий возымашште ик
тамга ик морфемым (китайысе возымашште) але мутым ончыкта. Тиштерын икмыняр
тӱрлыкшӧ уло:

Консонант тиштер - йӱкпале-влак соҥйӱкым гына ончыктат. Йоҥйӱк-влакым посна
тамга системе-дене палемдат. Йӱкпале-влакым тиштерыште пеҥгыдемдыме радам дене
шогалтыме. Тиде радам почеш мутер, энциклопедийлаште мут-влакым вераҥдат.



https://mhr.wikipedia.org/wiki/%D0%90%D0%BB%D1%82%D0%B8%D0%BC%D0%B0%D1%82_%D1%84%D1%80%D0%B8%D1%81%D0%B1%D0%B8

Диск дене спорт модмаш. Алтиматыште ваш-ваш кок команде таҥасат. Тыште футбол,
баскетбол, регби — модмаш-влакысе йула пурен. Телым модмаш пасум баскетбол зал
алмашта, кенежым — мини-футболлан келыштарыме стадион. Кажне командыште шым ен.
Икте весылан чонештыше дискым шуа, дискым кучымо годым куржталаш огеш лий.
Дискым тавалыше-влакын пасушт мучаш марте колтен шукташ кӱлеш, да тушто мландыш
пышташ. Тавалышын капшым эҥерташ ок лий, дискым кид гыч поген огыт нал. Мо эн
оҥайже, алтимат фрисби модмашыште судья уке. Тудын пашажым модшо-влак шке
шуктат. Чыла виктарчык пудыртымашым, фол-влакым модшо-влакак эскерат.

Модмашын шӱлышыжӧ — эн тӱҥ виктарчык. Тыге ойлалтеш: «Эн ончыч тавалышым
пагале». Сандене алтимат фрисби эн ончыч шӱмытӧ ныжылгылыкым вияҥда. Футболышто,
баскетболышто, регбиште модшо-влак кучедалаш тыршат, судья огеш уж гын,
виктарчыкымат пудыртат. Алтиматыште тыге огыт ыште. Нигӧат тыланда штрафым тыште
ок пу, молан манаш гын, виктарчыкым нигӧат ок пудырто. Эн оҥайже — тиде кӧргӧ
шонымашым чылан пагалат да тудын почеш модыт. Мутат уке, модмаш годым тӱрлӧ
лийын кертеш. Туге гынат фол-влак улыт, да адакшым нунын нерген модшо-влакак
увертарат. Мутлан, модмо годым Васли Метрим кид гычыж кучен. Васли моло-влаклан
тидын нерген каласа, да Метри ок келше гынат, садак дискым Васлилан пӧртылтат,
да модмаш ик ошкылтышлан шеҥгеке кая. Нигӧмат пасу гыч поктен огыт колто. Ала-кӧ
каласа: нимогай штраф уке гын, садак шолып шойышташ лиеш. Лиеш, такшым
шояче-шамыч дене тыште огыт мод. Але те шойышташ шонеда, але Алтимат фрисби
модмаш дене пайдаланен кертыда. Керек могай спортын видланже тунемаш кӱлеш.
Алтиматыштат тыгак. Тыгодым эн тӱҥ виктарчыклан Модмашын шӱлышыжӧ шотлалтеш.
Аҥлычан йылмыште «Spirit of the Game» маналтеш. Марлаже, «Модмашын шӱлышыжӧ»
лиеш. Мастарын модын кертыда, да вес модшым тӱкаш ок лий. Судья деч посна,
кучедалмаш деч посна, кидыште дискым кучен, шуко жап шогымо деч посна — теве
тыланда алтимат фрисби спорт модмаш.

1968 ийыште америкысе Мэплвуд олаште школ газетын редушемже у спорт модмашым
шонен луктын. Тиддеч ончыч чоҥештылше дискым йол дене гына чумен модыныт. Футбол
фрисби манме модмаш лийын. Джоуэл Сильвер лӱман айдемын вуйлатымыж почеш
командысе модмаш тӱняшке лектын, тудымак ме таче ужына. Сильвер тунамак каласен:
«Иктаж кунам уло туняште алтимат фрисби дене модаш тӱҥалыт». Кумло ий эртен,
Алтимат дене 42 элыште модаш тӱҥальыч. 100 тӱжем дискым ваш-ваш пасушто кышкат,
Америкыште, Швецийыште, Норвегийыште да Японийыште Фрисби программымылан
кугыжаныш виктер оксам ойыра. 1967 ийште Америкыште икымше фрисби команде
чоҥалтын. Тунам ик командыште 20, 30 еҥат модын. Дискым кидыште кучен,
спортсмен-влак пасушто куржталыныт, кучедалашат логалын. Но изиш жап эртен,
Сильвер виктарчыкым вашталтен. Виктарчыкым пудыртымаш дене кӱчык ӱчашымаш
лектын. Мо тыгае фол? Баскетболышто — тиде кунам ик модшо весым пералта але
тӱка. Сильвер шоналтен: «Тугеже гын, модмашым джентльмен-влаклан келыштарыман».
Чыла виктарчыкым пеҥгыдемдыме, да 1968 ийыште икымше модмаш эртен. Газетлаште
статья-влак савыкталташ тӱҥальыч. Тушто тыгерак возымо ыле: «Совет ушемлан да
Америкылан фрисби дене модман, а ваш-ваш ракеты дене моктаныман огыл». Тачысе
кечын калык кокласе таҥасымаш-влакат эртат. Марий Элыштат алтимат фрисби команде
уло. «Йошкин кэтс» маналтеш. Командым чоҥымо деч вара «Йошкин кэтс» Российыште
кугу пагалымашым сулен налын.

2009 ийыште, Ӱярня тылзын 28-29 кечылаште Йошкар-Олаште Алтимат фрисби дене
регионгокласе чемпионат эртен. Шке вийым 10 команде терген. Спортсмен-влак
Ижевск, Перм, Качырынола, Моско, Угарман вел гыч толыныт.

Вашлиймашын тыгай иктешлымаш: Икымше верым Угарманысе «Бивни» команде айлен. Ший
медальым Перм оласе «Фреза» команде сулен, кумшо верыште Йошкар-Олан да Москон
иктеш ушымо команде налын. «Йомск» тудым лӱмденыт. Йошкар-Оласе «Йошкин кэтс» —
визымше верыште. Луымшо верыште Качырынола гыч «Лос быдлос Коммандос» лӱман
команде.



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D0%AD%D1%80%D1%8B%D0%BA%D0%B0%D0%BD

Алексей Эрыкан (Алексей Николаевич Семёнов) (1912 Кылме 15, Андраул ял — 24
Пургыж 1957, Красноярский край, Богучанский район, Гольтявино ял) — марий
серызе, почеламутчо. Марий сылнымутан прозым келге идеян, сöрал содержаниян
произведенийла дене пойдарен да марла романым эн первый возышо-влак кокла гыч
иктыже лийын. Уста прозаик Урал марий ялыште колхоз верч кучедалмым сӱретлен.
Газет пашаште улмыж годым серызе шуко очеркым, статьям возен, В. Гусевын "Чап"
пьесыжым, М. Шолоховын "Савырыме сӧрем" романжым марлашке кусарен.

Алексей Эрыкан 1912 ий 15 ноябрьыште Урал курык лоҥгасе Андраул лÿман марий ялеш
(тиде ял кызыт Свердловский областьысе Сажинский районышто) туныктышын ешыштыже
шочын. Ачаже, Семенов (Акреев) Николай, Уралыш Юл вÿд могырым миен лектын. Тудын
шочмо ялже кызытсе Звениговский районысо Какшамарий улмашын. 1905-1906 ийлаште
тудо революционный пашашке ушнен да шочмо кундемыштыже,- Какшамарий ден
Красноярыште кресаньык восстанийым тарваташ полшен. Восстанийым пызыралмек,
кугыжан жандармже-влак, революционер-влакым кучен, тюрмаш шындылаш тÿҥалын.
Николай Акреев йолташыже дене, Алексей Лисов дене, тюрмаш логалме деч утлаш
манын, Уралыш шылын каят. Николай фамилийжымат вашталта – ачажын лÿм гыч
шкаланже Семеновым возыктен. Илыш толпын тыштак Вятка кундем гыч руш ÿдырым,
епархиальный училищым пытарыше Лидия Михайловнам, конда. 1908 ийыште Лидия ден
Николай ешым чоҥат. Вес ийжылан эргышт шочеш, но тудын ÿмыржö кужу ок лий.
Кÿркеде гыч вес марий ялеш куснымек, 1912 ий 16 ноябрьыште Юмо самырык ешлан вес
шочшым пöлöкла. Тудлан марий писатель, журналист, критик да кусарыше Алексей
Эрыкан лияш пÿралтын улмаш. Какшамарий ялын эргыже Н.С. Семенов Кÿркедыштат,
Андраулыштат шкаланже суртым чоҥаш пижын огыл, казна илем дене серлаген.
Андраулышто ешыж дене школ пöртын ÿлыл пачашыштыже, изирак пöлöмыште илен.
Тыштак Алексей деч вара кум ÿдыр (Валентина, Зоя да Вера) шочыныт. Алексейын
йоча пагытше революций ден граждан сар кечыла дене кылдалт толын. Тудо Урал
курык коклаште эртыше тале классовый кучедалмашым, тошто ден у ваш шогымым изи
улмыж годымак ужын. «Октябрьский революций лийме годым мый але йоча улам ыле,-
варажым тиде жапым шарнен, возен Ал. Эрыкан.- Граждан сар жапым изишак шарнем.
Мемнан ялна гоч ош чех ден колчаковец-влак кредал эртеныт. Ачий ошо-влак деч
идымеш шылын ыле. Ушешем 21-ше шужен ий кодын. Кызытат ом мондо: кулак-влак ик
йорло пошкудынам, йошкарармеецым, кырен пуштыч. Тидым ужын, поян ашак ваштареш
изи шÿмыштем шыде тарваныш. Илышым тыге икмочоло умылаш тÿнальым… » Школыш
кошташ тÿҥалмекыже, Семенов Алексей книга деке моткоч шÿмаҥын. «Книга мыйын
йöратыме йолташем лие,- возен тидын нерген варажым писатель,- куанен, тÿрлö
книгамат лудаш пижым. Школышто, ачамын шкапыште, мо ыле - чыла лудын лектым.
Кидыш мо перна, тудым лудым. Шарнем, Парижский коммуна нерген возымым икана
лудым. Тунамак «книгам ыштымыла» модам ыле. Газет лаштыкла дене изи гына
«книгам» ыштемат, ÿмбаланже лÿмжым возем. Шке ыштыме «книга-влакемым» оҥамбалан
шогалтылам. Модшемла, шкемым шке мый «писательлан» шотлем ыле. А тиде жапыштак
ялыш марий студент-влак агитотряд дене толын лектыч. Нуно, калыкым поген,
спектакльым ончыктышт, докладым лудыч. Мый, моткоч йывыртен, изишак öрынракат,
постановкым ончышым…» Техникум гыч толшо-влакын кумылышт, пашашт ялысе эргын
ушыштыжо нунын гаяк лияш, нунын весела ешышкышт логалаш шонымашым тарвата. Тыге
тудо, ялысе школым пытарымекыже, Красноуфимск олашке кая да Урал марий
техникумыш тунемаш пура.

Чавайнын, Шабдарын поэзийыштым онченак, тудо шке гыч икымше произведенийжым –
В.И. Ленин нерген «Ильич» почеламутым воза. Кугу вождьым шÿм йÿлен шарнен, тудын
мондалтдыме пашажым моктен, Алексей тиде почеламутышто тыге манеш:

Сылнымут тÿнян капкашкыже почеламут дене пурен гынат, вараже Урал рвезе прозыш
куснен. Чын, тудо журналистика ден критикыланат ятыр вийым пуэн, но прозо
сыдыгак тÿҥ йöратымашыже лийын кодын. «Туныктышт» лÿман икымше ойлымашыже «Марий
ял» газетеш 1928 ий 12 августышто савыкталтын. Тушто йоча ясльын кÿлешлыкшым
почын пуымо. Кеҥеж тургым жапыште ача-авамытын нур пашашке кайымекышт, шке кодшо
икшыве-влак тамакым шупшыт. Тыге ик суртым тул авалта, а ик рвезе йÿштылмыж
годым вÿдыш пурен кая. Тиде азап деч вара ял калык умыла: ясльым почаш кÿлешак.
Педтехникумын студентше Алексей Семенов тылеч вара, 1929-1930 ийлаште, Ал.
Акрейн подпись дене «Марий ял» газетыш да «У вий» журналеш «Эҥгеклан - тоҥгак»,
«У корнышко», «Йошкар партизан-влак», «Тÿредмаште» ойлымашлам савыкта. Тунамак
пырля тунемме йолташыже – Иосиф Абдуллин (Эрвел Осып) дене пырля кыдежан «Рвезе
вий» пьсым сера. Нуно шке возымашыштым 1929 ийыште Москошко, Центриздатын марий
секцийышкыже, колтат, тушеч савыкташ сöрен каласыме вашмутым налыт. Но пьесыштын
ош тÿняш лекмыжым вучен огыт шукто. 1928 ийыште возымо «Рвезе вий» пьесыже
писательын архивешыже аралалт кодын. Мутат уке, почеламутымат, пьсымат литератор
творчество пашалан тунемме шот дене веле возен. Умбакыжым тудо тÿрыснек, манаш
лиеш, прозыш вонча да шке усталыкшым проза жанрыште ончыкта. Туге гынак, Алексей
Николаевич поэзийым йöршынак ок кудалте. Печатлаш шоныде, шкаланже шке
почеламутым, мурым эреак возен шоген. Тудо театрымат ок мондо: 1936 ийыште поэт
Олык Ипай дене пырля руш поэт В. Гусевын почеламут дене возымо «Чап» пьесыжым
марлашке кусарен. Тиде кусарыме пьесым 1936-1937 ийлаште Маргостеатр модынат
ончыктен. Алексей Семенов-Эрыканын чынже денак писатель корныжо ойлымаш ден
очерклам возымаш гыч тÿҥалеш. Техникумышто тунеммыже годым тудо «Йошкар
партизан-влак» ойлымашым воза. Тиде ойлымашыште А. Фадеевын «Шалатен пытарымаш»
романжын влиянийже вигак шижалтеш. Рвезе автор Фадеевын книгажым лудын лектынат,
тиде книган содержанийжым шке гыч умбакыже шуяш шонен пыштен. «Шалатен
пытарымаш» роман партизан отрядын «сеҥалтмыжым» ончыктышо эпизод дене пыта.
Отряд гыч улыжат латиндеш еҥ кодын, нине латиндеш еҥ кокла гыч иктыже- ÿдырамаш,
медсестра. Нуно, ошо-влак деч шылын, чодыра дене каят. А. Семенов лач тиде
эпизод гыч шке произведенийжым тÿҥалеш. Тудын ойлымашыштыжат пич чодыра кöргыштö
латиндеш партизан ошо деч чакнен кая. Нунын кокла гыч иктыже – ÿдырамаш. А
ошо-влак чыла корным авыреныт, йошкар партизан-влакым йырым-йыр колымаш ваҥа.
Тидым ужын, партизан-влак кокла гыч южышт ойлат: «Пычалым кудалтен, ялысе
кресаньык улына манын, иктын-коктын тышечын лекман…» А партизан отряд командир,
пеҥгыде большевик, ойла: «Уке, мыланна пытартыш вий марте кредалман, шке илышнам
огына пу…» Изи гына партизан отряд ошо-влак ваштареш кредалаш пижеш да тиде
кредалмашеш шукышт пытат. Вич еҥ гына илыше кодеш, но нуныжат ошо кидыш
верештыт. Ош бандит-влак нуным шучкын орландарен пуштыт. Йошкар герой-влак
колымашым лÿдде вашлийыныт. Рвезе писатель партизан-влакын подвигыштым
романтический чия дене сÿретла, садланак тудын геройжо-влак патетика койышан
шомаклам ойлат, пÿртÿсат, герой-влак йыр улшо обстановкат сюжетын действийшкыже
активнын ушнат. «Йошкар партизан-влак» ойлымашым автор Йошкар-Олашке, С. Чавайн
деке, колтен да тиде произведений 1928 ийыште 9-ше номеран «У вий» журналеш
печатлалт лектын. Изиш варарак тиде журналешак да «Марий ял» газетеш А.
Семеновын умбакыже возымо ойлымашлаже («Тÿредмаште», «У корнышто», «У вий сеҥыш»
да молат) савыкталтыт. Шкенжын икымше прозаический произведенийлажым Алексей,
ачажын чын фамилийжым шарнен, «Ал. Акрейн» псевдоним дене луктын, а 1930 ий гыч
шкаланже у псевдонимым – «Ал. Эрыкан» псевдонимым налын. Тиде псевдоним денак
тудо марий литературын историйышкыже пурен. Тÿҥалтыш ойлымашыштыже рвезе прозаик
ялыште класс кучедалмаш кузе каен шогымым, у вий, у идеологий сеҥен толмым
сÿретла. Мутлан, «У корнышто» ден «У вий сеҥыш» ойлымашлаште тудо
коллективизаций жапым, марий ялыш икымше трактор толмым ончыкта. Но каласыде ок
лий: Ал. Эрыкан прозым возаш тÿҥалме жапыштыже кугу общественный темым налаш
тырша гынат, тудлан але творческий мастарлык ок сите. Шукыж годым тудо схематизм
корно дене кая, тудын возымаштыже илышым ÿмбачын, фотографла ончыктымаш раш
коеш. Латвич-латкуд ияш Алексейын газетлаште лектедыше серышлаже авторын пÿсö
ушан улмыжым, темым ойырен моштымыжым, эн ончычак культур ден литератур верч,
шижмашым калык коклаш шарышаш верч тыршымыжым ончыктат. «Марий рвезе писательым
ушаш кÿлеш» заметкыже («Йошкар кече», 1928 ий 24 октябрь) кугу опытан
мастар-влаклан ÿшанле алмаштышым ямдылаш кÿлмö нерген воза, «чыла марий
техникумышто рвезе писатель ушемын пöлкажым почаш» темла. «Сылнымутан книгам
пуыза» серышыште («Марий ял», 1930 ий 7 октябрь) марий литературын тÿҥ темыж
нерген йодышым таратыме. Сылнымутна эн ончычак у илышым ыштымым ончыктен
шогышаш, но кызытеш «колхоз паша, пашазе илыш кокла, комсомол, пионер илыш
сылнымутышто кугу ок кой», сера рвезе писатель. «Тöрлатышаш паша-влак» стаьяже
(«Марий ял», 1929 ий 14 июль) «У вий» журналын пашажым вияҥден колтымо, тидлан
мом да кузе ышташ кÿлмö нерген шонкала. Ятыр возымыжо марла газетым илыш дек,
калык дек чакемдыме, ялкор радамым шукемдыме да туныктымо йодышлан пöлöклалтын.
1928 ийысе ик заметкыштыже техникумысо йолташыже-влак лÿм дене тыге увертарен:
«Газет, журнал лукмо паша – культур революцийын вик корныжо… Меат «Марий ял»
газет дене пырля шемер марий коклаште пашам ышташ товатлена!» Ал. Акрейн весылан
ойым пуымо дене серлаген огыл, темлымыжым илышыш шыҥдараш шкежат тыршен. Марий
техникумлаште рвезе писатель ушем пöлкам почаш кÿлмö нерген возымыж деч вара
тыгай пöлка Красноуфимскыштат почылтын. Тудым вуйлаташ туныктышо коллектив
могырым Сергей Саликаевич Опаевым, тунемшымыт кокла гыч Алексей Семенов-Акрейным
ойыреныт. Пöлкан занятийышкыже погынен, рвезе ден ÿдыр-влак марий сылнымут
нерген мутланеныт, шке возымыштым лудыныт, утларак сайжым редакцийлашке
колтеныт. Тиде паша ончыклык писательын организатор усталыкшым вияҥдаш полшен.

Тунемме пагыт писын эртен кая. Дипломым налмекше, Алексей Николаевич техникум
пеленсе опорный манме школышто марий йылме ден литературым туныкта, студент улмо
годым тÿҥалме пашажым умбаке шуя. Но тудлан ача-аваж семын педагог лияш пÿралтын
огыл улмаш- чолга ялкорым Москошко «Марий ял» газет редакцийыш ÿжыт. Тушто
редакторлан Алексейын землякше – Арти районысо Опанасаулеш шочын-кушшо Василий
Голубцов ыштен. Алексей Николаевич «Марий ял» газетыште пашам ышта, тушечын
Партизата марий секцийышкыжо кусна да тушто политредактор лиеш. 1927 ий ноябрь
мучаште «У илыш» негызеш шочшо «Марий ял» газет ныл талук утларак гыч ÿмыржым
вучыдымын кошарта: тудым Йошкар-Олаште савыкталтше «Марий коммунист» (ончычсо
«Йошкар кече») дене иктыш ушат, а газетлан «Марий коммуна» лÿмым пуат да
редакторжылан В. Голубцовым шогалтат. Тудыжо 1932 ий 7 февральыште тыгай
приказым воза: «Марий ял» газет редакций гыч толшо А.Н. Семеновым 25 январь гыч
«Марий коммунистын» пашаеҥжылан шотлаш. Пашадар- 200 тенге». 15 февральыште
«Марий коммунын» икымше номерже лектеш, а лу кече гыч Алексей Николаевичым
газетын отвественный секретарьжылан шогалтат. Йошкар-Олаште илыме да пашам
ыштыме вич ий утларак жапым Ал. Эрыканын ÿмырыштыжö ик эн пиалан да кугу
лектышан йыжыҥлан шотлен кертына. Тыште тудо журналист усталыкшым нöлта, критик
пашашке чолганрак ушна. Прозо нергенат ок мондо. Но ойлымашын кышкарже агысырла
чучеш, сандене, öрын-лÿдын шогыде, романым сераш шинчеш. Тунамак писательын
личный илышыштыже кугу вашталтыш лиеш: тудо «Марий коммуныш» корректорлан пашам
ышташ толшо ÿдыр Пеналче Яниевам марлан налеш, поче-поче кок эргышт, Владилен
ден Генрих, шочыт. П.Я.Семенова (1909-1986) Мишкан районысо Кугу Соказа ялеш
шочын кушкын. Марлан лекмекше, тудым Прасковья Яковлевна манаш тÿҥалыныт,
докуменлаштак тыгак возеныт. Йошкар-Олаште тудо «Марий комунна» газетыште,
Книгам лукшо марий издательствыште да «У вий» журнал редакцийыште 1937 ий марте
пашам ышта. Тиде жапыште тудо эн уста марий писатель-влак дене палыме лиеш.
Тудлан творчество пашаштыже С. Чавайн, О. Шабдар, П. Карпов чот полшат. Тудо
Олык Ипай дене палыме лиеш. «Тунамак мый марий поэт Олык Ипай лене йолташла
келшен илаш тÿҥальым,- возен Ал. Эрыкан война деч ончычсо ик письмаштыже,- ме
коктын кажне литературный у произведений нерген ваш мутланена, шке возымынам,
пырля лудын, канашена ыле. Литературым икте-весыланна поро, сай йолташ лийынна».
Писательский коллективыш ушнымекыже, Ал. Эрыкан теоретический шинчымаш шотыштат,
творчетво пашаштат пеш чот кушкеш. Тудо чарныде тÿрлö-тÿрлö книгам лудеш, газет
паша дене чÿчкыдынрак колхоз ден у чоҥымылашке лектын коштеда. Чыла тидыже
тудлан келге шонымашан произведенийлам возаш йöным пуа. Писательын творчыствыже
ончыко вийнен кая да Ал. Эрыкан кÿчык жапыште эн сай марий литератор-влак
радамыш лектеш. Тудо, Йошкар-Олашке толмекыже, ятыр ойлымашым, очеркым воза,
литературный критик семынат виян ышта. 30-шо ийлаште тÿрлö газет ден журналлаште
тудын ятыр литературно-критический статьяже-влак («В. И. Ленинын образше марий
калык мурышто», «Путевка в жизнь»- йÿкан первый фильм, «Осмин Йыванын первый
почеламут сборникше» да т.м.) печатлалтыныт. Ал. Эрыканын статьяжым шке
жапыштыже марий писатель-влак моткоч кÿкшын акленыт. Мутлан, М. Шкетан 1935
ийыште «У вий» журналеш печатлалт лекше «Алашада пакма» лÿман литературный
памфлетыштыже тыге каласен: «Эрыкан-айык ушан критик, тудын критический
статьяже-влак марксизм негызан улыт… Эрыкан шулдакан эффекты ок покто, рончылен
пуэн мошта…»

Шарналтена: Ал. Эрыканын кугу пашалан пижме жаплан олыкмарла возымо ик романат
савыкталтын огыл улмаш. 1933 ийыште М. Шкетанын «Эреҥерже» ош тÿняш лектын.
Варарак С. Чавайнын «Элнетше», О. Шабдарын «Ӱдырамаш корныжо», Я. Ялкайын
«Оҥгыжо» лудшо дек толыныт. Самырык писатель шке вийжылан ÿшанен да санденак
творческий планже нерген лудшо калыклан увертарен: «Мый кызыт кокымшо ийыштем
«Мланде пеледыш» лÿман романын «Кучедалме тулеш» икымше ужашыжым серем. Пÿтынь
роман колхоз ыштыме паша кумдан шарлаш тÿҥалме гыч кызытсе жап марте колхоз
чоҥымаш атыланен толмо корным ончыктышо лиеш. Первый ужаш «сеҥымаш-влак деч вуй
савырнымаш» жапым ончыкта. Ты ужашым 1933 ийын тÿҥалтыш пелыштыже серен пытараш
шонен пыштенам. Серен пытарышашем условий укелык чаракла. «Кучедалме тулеш»
ужашыште утларакшым класс кучедалмаш ончыкталтеш. Великорус шовинизм ден верысе
националист-влакын колхоз ыштымаште кучымо тактикышт, колхоз ыштымаште
чараклымышт мемнан литературышто тымартеат ончыкталтын огытыл. Тугак
литературыштына интеллегенцийын пашаге шагал ончыкталтеш. Романыште ик тÿҥ герой
ялысе туныктышо лиеш. Путыракшым мемнан марий литературышто кокла кресаньыкын
кокытеланымыже чÿчкыдын ончыкталтын. Шкет озанлыкан шемерын «кок чонан» улмыжым
ме тымарте сайын ончыктен огына шукто. Ты шотышто мый шке ончыланем кугу пашам
шогалтышым: шкет кресаньыкын психологийжым, кокыте пайлалтмыжым ончыкташ. Кузе
ты кугу задачым шуктен моштем, тидым, очыни, вескана, лудшо йолташ-влакын ойышт
чумыргымеке, палаш лиеш. Серымаштем у формым кычалам. Мыланем ойлымаш формо гына
аҥысырын чучеш. Сандене серымашкем ойлымаш формо пÿтынь почеламут формымат,
пьесе формымат пуртем. Ты формо мынярак илыше лиеш- илыш ончыкта. Романын
ужашыжым серен пытарымаш –мыйын кызытсе тÿҥ паша. Тылеч посна икмыняр критик
статья ден тыгыде ойлымашым пуынем». («У вий» 1933, 5 №). Писатель шке романжын
икымше ужашыжым шонымыж семын 1933 ийын тÿҥалтыш пелыштыже серен пытарен огыл,
сандене тудлан вес ийжылан «У вий» журнал гоч уэш увертараш пернен: «Кучедалме
тулеш» романым тений возен шуктем». Иканаштак руш совет писатель А. Авдеенкон «Я
люблю» романжым кусарен, тунемше молодежь илыш гыч повестьым возаш ямдылалтын.
Ал. Эрыканын роман дене юватылмыжым литератор йолташыже-влак ужде кодын огытыл:
«У вийын» 1935 ийысе кокымшо номерешыже тудын ваштареш виктаралтше кок эпиграмме
лектын. Нунын авторышт Павыл Эчу (А.П. Лебедев) ден А. Айзенворт маныныт: Эрыкан
романым возаш сöрен, кунам вучен шуктена гын? Тиде критикылан писательын
вашмутше ямде лийын: «У вий» журнал редакций кумшо номер гыч «Кучедалме тулеш»
романым савыкташ тÿналын да тудлан верым куд номерыште почела ойырен. Эше тылеч
ончычак, 1934 ийысе 5-6-шо номерыш роман гыч «Пайрем» лÿман ужаш пурталтын.
Романын ош тÿняш лекмыже марий литературын кумшо корныштыжо чынжымак у йыжын
лийын. Арам огыл 1935 ийысе нылымше номерын ончыл статьяштыже каласыме: «Тиде
жапыште романым сераш тÿнальыч. Шкетанын «Эреҥерже» лекте. Тений Эрыканын
«Кучедалме тулеш» романжым печатлаш тÿҥалме». Авторын ончылгоч увертарымыж
семынак, романыште ик тÿҥ геройлан ялысе туныктышо шотлалтеш. Икымше ужаш тудын,
Мичу Петровын, оласе техникум дене чеверласен, ялыш пашам ышташ кайыме сÿрет
дене тÿҥалеш. Роно Мичум Арслан лÿман ялыш колта. Заводын пашаче ешыштыже
шуаралт толшо Андреев Петрован, комсомол секретарь Осып, аваже колымылан кöра
техникумым кудалтен пöртылшö чолга ÿдыр Анай у илыш верч кучедалмаште Мичун
эҥертышыже лийын. Нунылан ваштареш ончычсо каратель Сайпола да тудын йыр
чумыргышо, весын кÿшеш илаш тунемше еҥ-влак шогат. Тиде пÿсö кучедалмашы самырык
прозаик келгын, тÿрлö велым почын пуэн. Лудмо годым шоналтыде от чыте: илышын,
коллективизаций саманын лончын-лончын – я шолын, я шинчаорак – каен шогымыжым
тудо, коло ийым гына эрталтыше автор, кузе да кунам шымлен-пален шектен? А
писательын палыме гына шагал, тиде палыметым сылнымут кышкарыш, роман сюжетыш
шыҥдарен, персонаж-влакын образышт гоч сÿретлен моштыман. Алексей Эрыкан тидым
ыштен сеҥен. Санденак огыл мо В. Колумб шке жапыштыже кугешнен каласен: «Алексей
Эрыкан 23 ияш годымжак романым возен! Теве кузе, очыни, рвезылыкым умылыман,
теве кузе тудым аралыман». Чынжымак рукописьым печатьыш пуымыж годым писатель 22
ияш гына лийын. 1937 ийыште революций пайремлан пöлеклалтше номерешыже
«Марийская правда» газет «Октябрь в марийской литературе» страницым савыктен.
Тушко С.Чавайнын «Октябрь» поэмыж гыч, О. Шабдарын «Акарсаман» ойлымашыж гыч да
Ал. Эрыканын «Кучедалме тулеш» романже гыч ужашлам да М. Шкетанын «Революций,
мый тыйын айдемет улам!» ойлымашыжым пуртымо. Самырык романист нерген каласыме:
«Алексей Эрыкан (Семенов)- молодой марийский писатель. Особенно он выдвинулся за
последние годы. Им написан роман «В огне борьбы», где рисуется деревня
начального периода коллективизации с ожесточенной классовой борьбой и упорной
работой по строительству новой деревни». 1939 ийысе ик серышыштыже писатель
«романын кокымшо книгаже мучашке шуктыде кодын» манын возен. Кÿшнö ончыктышна:
Эрыкан романым возымыж годым почеламут ден пьесе формым кучылташ шонен, веет
тудлан ойлымаш формо аҥысырын чучын. Чынак, романыш кокланже почеламут
корныламат пуртылын. Теве Мичу Петровын, ола дене чеверласен, ялыш паша ышташ
лектын кудалме сÿрет:

Прозо дене серымашке тыгай почеламут корнылам Ал. Эрыкан эше икмыняр вере
пуртен, возымыжым сылнештараш, молын деч мыняр-гынак ойыртемалтшым ышташ тыршен.
Но романым 1958 ийыште посна книга дене савыктыме годым редактор-влак К. Васин
ден И. Осмин нине поэзий ужашлам луктын кышкеныт, нунын содержанийыштым ик-кок
шомак дене умылтарен коденыт. Книган ончылмутыштыжо «Роман кызыт редакционно
тöрлатен лукталтеш» манын каласыме. Вес еҥын возымым тöрлаташ-вашталташ кÿлеш
ыле мо? «Кучедалме тулеш» романын возен шуктымо да ончыч «У вий» журналеш
печатлыме, вара, 1958 ийыште, посна книга дене лукмо икымше ужашыштыже, сюжет
могырым ончалаш гын, мучашлыме радынала чучеш. Мичун, Анай ялысе ончыл вийын чын
улмышт, нунын пашаштын сеҥен толмыжо раш коеш. А Сайполалан, Акушлан, тошто
тÿням арален кодаш толашыше моло еҥлан тетла озаланен ила шок верешт. Роман Анай
ден йолташ ÿдыржын, Зоян, кугу кÿрылтыш деч вара вашлийме сÿрет дене пыта. Нуно
«поранан годым икте-весе дек лишем пызныше сарси семын» йыгыре шиечат. Шинчат
нöрен, ылгыжеш веле, но ончалтышыштышт икте-весылан ÿшаныме, ваш-ваш полшаш
шонымо кумыл коеш. «Тыге кÿдырчан йÿр почеш шöртньö кече, пыл шеҥгеч шыргыжал
лектын, мландÿмбалым куанен онча»,- манеш автор. Тиде пытартыш ой уын
сеҥымашыжлан ÿшанымым шижтара. Романым журналеш савыктыме годым Ал. Эрыкан
редакцийыште отвественный секретарь да технический редактор лийын. Секретарь да
техред паша изданийым сöрастарыме, полиграфически чаткандыме дене кылдалтын.
Должностьшо дене келшышын, автор шкежак, очыни, романлан иллюстрацийым ямдылаш
икымше марий художник Константин Егоровым йодын. Да тудыжо кöнен. «У вийын»
номерлажым чылаже латвич сÿрет сылнештарен. Ойлыманат огыл, сÿретчын усталыкше
романын идейжым, герой-влакын образыштым лудшылан сайынрак почын пуаш полшен.
«Кучедалме тулеш» романым лудмо годым ик гана веле огыл шоналтен колтет: тидым
возышо еҥ чынак кугу талантан лийын. Тудо изиж годымак раш цельым шынден да
шкенжым кугу пашалан нойыде, чарныде ямдылен. Йогыланыше, ямдылан ÿшаныше, еҥ
деч гына полышым вучышо-влакым чытен кертын огыл. Мичун образше икмыняр
автобиографичный: Мичу, Алексей Семенов-Эрыкан семынак, Урал марий техникумышто
тунемын, тушан комсомолыш пурен да у илыш верч чот шога, тудат, романын авторжо
семынак, поэзийым, сылнымутым йöрата. Чаманен каласаш кÿлеш: Мичу- романын рÿдö
геройжо гынат, тудым автор схематичнынрак ончыктен. Мичу романыш ямде характер
дене толын пура да мучашке шумеш тугаяк кодеш. Мичун образшым ялысе коммунист
Петрованын образше ешарен шога да тиде образ утларак келгын, раш ончыкталтын.
Петрован гай герой марий литературышто Эрыканын романже мартеат лийын. Мутлан,
тудын образше М. Шкетанын «Эреҥер» романже гыч Эвай Пöтырым икмочоло ушештара.
Петрованат, Эвай Пöтыр семынак, акрек годсо марий ялым коден, Уралысе кугу
заводы пашам ышташ кая да, пролетарский шÿлыш дене шуаралтын, шочмо ялышкыже
пöртылеш. Туге гынат, Петрован Эвай Пöтыр деч ятыр шотышто ойыртемалтеш. Тудо
революций деч ончычак большевик-подпольщик лиеш. Петрован- элыштына
сициалистический революцийым ыштыше тукымын представительже. Мичу ден Петрован
йыр Арслан ялысе комсомолец-влек: Осып, Анай да молат,- чумыргеныт. Писатель
нунын образыштым чон пыштен сÿретла, тыге нуно лудшын ушешыже шуко жаплан кодыт.
У вий ваштареш калыкын тушманже-влак – кулак, карт да бюрократ-перерожденец-влак
шогат. Арслан ялыште тиде йот вийым тошто приказчик Семняйын эргыже – Сайпола
вуйлата, манаш лиеш. Тудо граждан сар жапыште ош бандит Аненковын карательный
отрядытыже коштын, Сибирь тайгаште шемер кресаньык-влакым пуштеден. Почыла тидым
кызыт шочмо ялыштыже иктат огеш пале: Сайпола шкаланже йошкар партизан
документым муынат, калык ончылно шкенжым сай еҥ семын куча. Сайпола шылын кайше
кулак Акуш дене шолыпак кылым куча. Калык коклаште тÿрлö осал шонымашым шаркала.
А тушман пашажым шылташ манын, шкеат колхозын организаторжо лиеш. Сайполан
тушман чурийжым пален налде, тудым партий радамыш логалше карьерист ден
бюрократ-влак: Кротов, Баймаков да молат пыдал налыт. Но тушман керек-мыняр
чоялана гынат, тудо садак сеҥалтеш. Писатель Сайполан чын тÿсшö, тушман койышыжо
калыклан эркын-эркын почылташ тÿҥалмым, тудын пытышаш ончыко шумыжым романын
пытартыш главаштыже шижтара. Тошто ден уын кучедалмыжым ончыкташ, тушман-влакын
шакше пашаштым сÿретлаш Ал. Эрыканлан советский руш литературын, эн ончычак М.
Шолоховын, творческий опытшо чот полшен. Поснак Эрыканын творчествыжлан М.
Шолоховын «Савырыме сöрем» романжын пайдале влиянийжым палемдыде огеш лий. М.
Шолоховын романже рушла лектын веле шуын, Ал. Эрыкан тудым марлашке кусарашат
шинчын да 1933 ийыште «Марий коммуна» газет, 2 апрель гыч тÿҥалын, 14 июнь марте
кажне номер еда тудын кусарымыжым печатлен, а 1935 ийыште тиде роман марла посна
книга дене савыкталт лектын. «Савырыме сöремым» кусарымыже Ал. Эрыканын
творческий мастарлык шотышто пойдарен да тудо образым почын пуымыжо, сюжетым
чонымыжо годым М. Шолоховын традицийжылан эҥерта. Тыге Сайполан тушман пашаже
«Савырыме сöрем» гыч Яков Островновым шарныкта. «Кучедалме тулеш» романым Эрыкан
тÿрыснек возен шуктен огыл, но возен шуктымо икымше книгажат сюжет шотышто
кошартен шуктымо произведеий гай лудалтеш. 1934 ийыште Эрыканын «У вий» журналеш
савыктыме кÿчык творческий заявкыже гыч пале: тудо «Кучедалме тулеш» роман деч
вара «Мланде пеледеш» лÿман романым возаш шонен. Тиде у романыштыже писатель
Арслан ялын илышыжым умбакыже сÿретлаш, марий ялын класс тушман деч эрнымыжым,
ялыште колхозный илышын сеҥымашыжым да шочмо мландын пеледмыжым ончыкташ
ямдылалтын. Тиде шонымыжо шукталтде кодын: личность культын озаланыме жапыште
Ал. Эрыкан репрессийыш логалын. Шочмо-кушмо марий калыкше деке пöртыл шуде, тудо
1957 ий 24 февральыште Сибирь тайгаш ÿмыр лугыч колен. Писательын архивешыже
тыгак 1956 ийыште возаш тÿҥалме «Эрнымаш» романын 8 главаже кодын. Тиде главаште
ме «Кучедалме тулеш» романын геройжо-влакым – Мичу ден Анайым вашлийына. Анай
Мичулан марлан лектын. Нунын пиалыштым вучыдымо ойго лугыч ышта: Мичум 1937
ийысе ик йÿдым шояк донос почеш арестоватлен наҥгаят. Тиде романыштыже автор,
тыгеракын, личность культ жапысе илышым ончыкташ шонен. Ал. Эрыкан чарныде
творческий тул дене йÿлен илен, но личность культ саманыште кугу орлыкыш
логалмыже дене тудо шке усталыкшым, кöргö вий-куатшым тÿрыснек почын ыш шукто.
Туге гынат, тудо тÿняште арам илен огыл: мо уло возымыжат марий сылнымутан
литературым кугун пойдарен да марий литературышто шке вержым налын. Алексей
Эрыкан – келге шонымашан, виян прозаик,- тыге манын, тудын чумыр пашажым марий
калык кызыт акла.

Неле-йöсö ончыде, кок шочшан ава уло вийжым пашалан пуа, кеҥежым колхозлан
полша, пырдыж газетым, боевой листовким луктеда. «За доблестный труд» медальым
кучыктат. А кузе йöратен да аклен шÿм пелашыжым! 1951 ий тÿҥалтыште
«Пöлöклымашым» возен:



https://mhr.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B5%D0%B2,_%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%92%D0%B0%D0%BB%D0%B5%D1%80%D0%B8%D0%B0%D0%BD%D0%BE%D0%B2%D0%B8%D1%87

Геннадий Алексеев (Геннадий Валерианович Алексеев) (1955 Пургыж 17, Эҥерсола
(рушла Шереганово) ял — 13 Идым 2012, Йошкар-Ола) — марий почеламутчо, прозаик.
1997 ий гыч Россий писатель ушемын членже лийын. 2004 ийыште Россий писатель
ушемын Почётан грамотыж дене, 2005 ийыште Марий Эл Республикын тÿвыра
министерствын грамотыж дене палемдалтын.

Геннадий Алексеев 1955 ий 17 пургыж (февраль) тылзыште Морко кундем Эҥерсола
ялеш, тыглай кресаньык ешеш шочын. Писательын 2005-ше ийысе шарнымашыже
(возымыжо) гыч:

Эҥерсола ялысе тÿҥалтыш школышто 4 класс марте тунемын. Кыдалаш шинчымашым Морко
районысо Октябрьский школышто налын. 1965–1970 ийлаште Йошкар Оласе икымше
номеран музыкально-художественный школ-интернатыште тунемын. Тиде тунемме
жапыште икымше почеламут корнылаже возалтын:

1972 ийыште тудо Марий Кугыжаныш Университетын историко-филологический
факультетышкыже экзаменым куча да марий отделенийын студентше лиеш. Тыште тудо
1972–1977 ийлаште тунемеш. Тиддеч вара ик ий «Ямде лий» газет редакцийыште паша
усталыкым поген. 1978–1979 ийлаште Мÿндыр Эрвелне Совет Армий радамыште
служитлен. Пöртылмекыже, угыч йоча газетым ыштыме пашаш ушнен. Тыште тудо 1988
ий марте тыршен. 1988 ийыште тудым Москошко высший партийный школысо
журналистике отделенийыш тунемаш колтат. 1990 ий деч вара «Марий коммуна» (кызыт
«Марий Эл») газетын спецкоржылан, «Марий Эл учитель» журналын тÿҥ редакторжылан,
Марий книга савыктышын директоржылан, Марий туныктыш институтын редакций-
савыктыш пöлкажын вуйлатышыжлан, «Ончыко» журналысе проза пöлка редакторлан
ыштен. 2000 ий гыч шкенжым юмыйÿла пашалан пуэн (Йошкар-Оласе Шнуй ырес
руш-марий лютеран черкын дьяконжо лийын). «Сорта», «Вестник Уральского пробства
церкви Ингрии», «Марий кумалтыш» (сборник), «Айста кумалына» (молитвослов),
«Юмылан чапмуро» (духовный мураршаш), приходской школлан тунемме книга – тыгай
савыктыш-влакын организаторжо лийын.

Сылнымут дек школ жап гычак шÿмаҥын. Школ-интернатыште сылнымут кружокыш эре
коштын, тиде пашам марий йылме да литератур урокым туныктышо П.А. Апакаев вÿден.
Г. Алексеевын литератур пашажым кум ужашлан шелаш лиеш: 1) 1968–1978 ийла
(поэзийыште пашам ышта); 2) 1978–1999 ийла (прозо ден шке илышыжым кылда); 3)
2000 ий гыч духовно-просветительский литературым возымаш да кусарымаш деке
шÿмаҥеш. Катехизисым да моло черке сылнымутан литературымат марий йылмыш кусара.
Г. Алексеев шке творческий корныжым поэт семын тÿҥалын, вара прозыш куснен.
Кумдан палыме сылнымутчо семын тудо прозышто пашам ыштымыж дене лийын. Автор шке
творчествыжын тÿҥалтышлан 1983 ийыште «Эрвий» альманахыште савыкталтше «Лиза
тöрлана» ойлымашыжым шотлен. Тудын прозыжо куштылго стиль да йылме поянлык,
лиризм ден ойыртемалтын. Геройжо-влак романтике шÿлышан да шке цельышт дек шуаш
тыршыше семын сÿретлалтыныт. Автор моло серызе-влак коклаште пÿртÿс сÿретым
ончыктен моштышо усталыкше дене ойыртемалтын. Марий пÿртÿс тудлан чоным
куандарыше да лыпландарыше – ава гае –лийын. Армий радамыште лиймыж годым
чÿчкыдынак шке кугурак йолташыжлан, Валентин Борисович Исинековлан, серышым
возгален шоген, тудыжо салтакын кажне письмажым шинчасортала арален да,
пöртылмекыже, шкаланже кучыктен. Тыге самырык авторын «Погонан рвезылык» икымше
кугурак произведенийже шочын. Тыште тудо салтак илышын эн чот ушеш кодшо
татше-влакым сÿретлен. «Погонан рвезылык» лÿман книгаштыже эше «Тулык чон»
повесть пурен. Тудат авторын биографийже дене кылдалтын. «Тулык чон» ончыч
ойлымаш семын возалтын да «Чывытан» лÿм дене печатлалтын. Шуко эпизодшо
писательын илышыж дене кылдалтын. Г. Алексеевын кокымшо книгаже «Ӱшаным ÿжара
конда» лÿм дене 1993 ийыште лектеш. 2001 ийыште прозаикын посна книга дене лукмо
«Шочмо вер-чевер» лирический новелле-влак ош тÿням ужыныт. Тиде писательын кумшо
книгаже лийын. Г. Алексеевын творческий ойыртемже семын лиризмым палемдаш кулеш.
Тидыжым шочмо кундем, марий пÿртÿс нерген возымыштыжо шижына. «Йотышнышо»
повестьше кызытсе ял илыш темылан сералтын. «Шочмо кече» произведенийыште автор
мыланна лишыл еҥна-влак нерген мондаш тÿҥалмына нерген шижтара. Илыш радам
пужлымым, еҥ-влакын икте весышт деке кумыл йÿкшымым, еш, тукым шаланымым тыгак
автор « Илет-илет да мом от уж» повествованийыштыже ÿшандарышын да раш сÿретла.
Кокымшо книгаштыже лÿмын йоча-влаклан «Мыят кугу лиям» пöлкам ойыра. Тиде
ужашыште прозаик чыла материалым шке ÿдыржын, палыме икшыве-влакын
койыш-шоктышыштым эскерен чумырен. Тыгак шке йоча пагытшым тачысе кече дене
таҥастарен возен. Тышке пурышо произведений-влак лирический этюдлан келшен
толыт. Марий автор формо шотышто у ошкылым ыштен. «Шочмо вер – чевер» книгаш
пурышо произведений-влакын чылаже вич ужашлан шеледыме: «Идалыкын эрже – шошо»,
«Кеҥеж кечын тамже», «Шыже толмым шижам», «Теле туштым тушта», «Идалыкын оҥго –
латкок тылзе». Г. Алесеевын произведенийлаштыже чылажымат шоналтен, вискален
чоҥымо. Прозаикын шочмо йылмын сылнештарыме йонжо денат моштен пайдаланыме,
кÿлеш шомакым лач шке верыштыже кучылтмо шижалтеш. Шке произведенийыштыже сюжет
йогын-влакым нигунам утыжым огеш шуйдаркале, шомакым аныклен кучылтеш, шочмо
йылмын тамжым, ямжым лудшо еҥлан тÿрыс почаш тырша. Йылме шижмаш – писательлан
Юмын пурымо эн кугу пöлекше. Г. Алексеев шочмо марий йылмынан, шке манмыжла,
чевержым, вержым, эржым сайын шижын моштен да творчествыштыже тÿрыс кучылтын,
землякшын, Валентин Колумбын, пайдале традицийжым кÿлынак пенгыдемден шоген.

– Геннадий Валерианович, пытартыш жапыште прессыште лÿмет шагал коеш да шокта.
Кузе ила да мом ышта тачысе кечын писатель Геннадий Алексеев? – Чынак, “кугу
прессыште” пытартыш кум ий лÿмем огеш кой да ок шокто. Южгунам мый шкежат тидлан
öрткен-тургыжланен колтем. Писатель возымым чарна гын, тиде – азап. Тыгайышкыже
кызыт шуко писатель верештын. “Устелышке” возен оптымын пайдаже – сайже
шагал-ла. Кеч-кöат: мланде пашаеҥ ма, “кагазыште курал-ÿдышö” писатель ма –
кажныже паша лектышыжым ужнеже, молылан ончыктынеже, аклыме мутым колнеже. Кызыт
кеч-кунар, кеч-могай чапле деч чапле, сай деч сай мутым (произведенийым) сере,
шукыжо ÿстелышке “шылын” возеш. А книгам лукташ таче пеш неле. Шоналтет да öрат:
эн неле, ала-могай туткар пагытыштат – кеч Граждан я Отечественный сар ийлам,
кеч шужен ийым нал – марла книга-влакат, альманах ден журнал-влакат лектын
шогеныт. Кызытше вара могай-тугай туткар жап? Шоналтет да… шортат шол. Но
мыланем шорташ – язык. Юмылан тау, кагазым “курал-ÿдымö” пашам изин-олян
вораненак шога. Туге, чумыр марий калыклан палыме да пагалыме журнал ден
газетлаште лÿмем ок кой гынат, кажне кечын компьютерлан “кумалам”, кажне кечын
чап – чара аҥа гай ош кагаз ÿмбаке шурно пырчыла шомак ден мутгорно-влак возыт,
жап шумеке, могай-гынат лектышым пуат. – Литературовед Аркадий Васинкин ик жап
Марий телевиденийыште сылнымутчо-влак дене вашмутланымаш шотан “Писатель возаш
шочын” передачым вÿдыш. Тудын мутшо дене келшышын, тугеже писатель Геннадий
Алексееват чылт нимом возыдеак ок иле… – Пеш порын шарнем Аркадий йолташемын
тиде передачыжым. Путырак поро да данле-надырле пашам жапыштыже ыштен кодыш
родем. Мыйын шонымаште, тиде тудын ик изи ужашыже веле. Тунам Аркадий
Афанасьевич тÿҥ шотышто лÿмлö да кугурак ийготан писатель-влак дене ваш
мутланыш. Кызыт нуно чылан гаяк мемнан дене, илыш дене чеверласеныт. Но илыш,
сылнымут илышат тидын дене чарнен ок шогал. Ик тукымым весе алмашта. Писатель
ешыштат у тукым кушкын шога огыл мо? Садлан Васинкинлан тыгай тыланыме ойым
каласыме шуэш: суапле пашажым умбакыже шуяш кумылжо лийже. Шкемын нерген каласаш
гын, кызыт Йошкар-Оласе марий-руш лютеран черкын пашаеҥже, марий манмыла, попшо
улам. Шукерте огыл Советский районысо Шуарсола-Люперсола кундемыште почылтшо
черкын кугуракшылан ойыреныт. Олаштат, яллаштат кумалтыш-влакым эртарем,
Юмынойым калыкем коклашке шараш тыршем. Черкысе пашам-тарзыланымем
шоныдымын-вучыдымын тÿҥале. 2000 ий шошым Урал пробствын (“епархий” семын
умылыман) “Вестник” лÿман газетшым ышташ полшаш йодыч. Тылеч вара тудо 12–18
лаштык дене кажне ийын лектын шога. Возышыжат, тöрлышыжат, сöрастарышыжат ик
шкетак улам. Вара марла кумалтышлан Юмыной гыч тидым да тудым кусараш йодыч, вет
марла тÿрыс Библий кызытат уке. Тыге “Кумалына” чоклыммут книга чумыргыш.
Лютеран черкысе кумалтышын ик ойыртемже тыгай: кумалаш толшо-влак шке гыч шуко
чоклат, Юмым чапландарен, тудлан тауштен да удыл йодын тÿшкан мурат. А тыгай
мурыжо марла йöршын гаяк уке ыле. Василий Регеж-Горохов дене коктын финн, немыч
да моло калыкын ятыр черке мурыштым кусаренна, икмыняр марий композитор дене
пырля южо мурылан шомакымат шкеак келыштарышна, шÿдö тыгай мурым ик аршашышке
чумырымо “Юмылан чапмуро” книга ÿмаште калык коклашке шарлыш. Тиде книгам
ямдылыме годым кÿчык-кужу илыш-корныштем ала-кунамак кудалтен кодымо поэзий
таҥем дене, икымше йöратымашем дене вашлийым – мурылан шомакым сераш кÿлмö амал
дене уэш почеламутым возаш тÿҥальым. Тидыже мыйым моткочак куандарыш, чонем
йывыртыктыш. Тидланат Юмыланак уэш-пачаш таум ыштем. Ӱмаштак Йошкар-Оласе
марий-руш лютеран черкына “Сорта” чоншÿлыш волгалтарыше
(“духовно-просветительский ” манын умылыман) журналым лукташ тÿҥале. Адакат
шкетынак тымарте куд номерым чумырышым, да Юмо полшымо дене нуно ош тÿням ужыч.
Тылеч посна Юмыной негызеш йоча-влаклан чиялтен сöрастарышаш “Илыш книга”, йоча
Библийым тунемаш полшышо кнага ямдылалтын. Юмын поро кумылжо да йолташем-влакын
полшымышт дене лучко-коло ий изин-изин, пырчын-пырчын чумырымо “Шочмо вер –
чевер ” книгам ончылий калыклан пöлеклен кертым. Чевер шулдыр коман кок тÿжем
наре изи “кайыкем” Марий Эл да Пошкырт кундем мучко чоҥештен кайышт. Пытартыш
жапыште возымем чумырен, “Куку муро ойган” повесть ден ойлымаш-влак книгам
чумырен шуктенам. “Кагаз аҥам куралаш тÿҥалмемлан” 25 ий да ош тÿням ужын, чон
юарлен кычкырал колтымемлан 50 ий темме лÿмеш ала тудат ош тÿням ужеш.
“Ончыкылан” ончылияк сöрымö “Тылзе ÿдыр” повестем кунам-гынат мучашке шуэш,
шонем. Юмак полшыжо ыле. – Писатель йолташет- влакын возымыштым эсекрет докан.
Пытартыш жапыште савыкталтше произведенийла кокла гыч кöн серымыжым сай але уда
могырым палемден кертат але тыланыме мутет могай лиеш? – Жапын-жапын веле
кидышкем сылнымутан книгам налам шол, коклан гына писатель йолташем-влакын
возымыштым шергалам. Ойлышашат уке, намыс. Куанем Морко родемлан, Леонид
Яндаковлан, да порын кöранем. Тынар ийготыш шумеке иже, сылнымутшо ош тÿням ужаш
тÿҥале. Да вигак Кугыжаныш премий дене аклалте. Тымартеже тутыш “шем сомылым”
шуктен шол, ятыр ий газет пашаште ала арамак, шонем, мочол куатшым
шалатыл-вужгымдыл толашыш. Ятыр курым ончыч эртышым шымлен, романым возаш –
манаш веле. Тÿрлö архивлаштыже мойн кÿлеш кагаз ластыкым я ик-кок корным
кычалын-шерген шинчашыжак кунар жап да чытыш кÿлеш, а вараже сюжет кышкарым
тодын, герой-влакын илышышт дене саде акрет жапышке куснен илаш да сераш… Калык
писатель Василий Юксернын ойлымыжым шарнем: ик главам возаш архивыште кок-кум
пуд кагазым пургедман, каваныште имым муаш тыршымыла, кÿлеш материалым кычалман.
Садланак кöра Морко родем ончылно вуем савем. Да каласынем: тиде – чынжымак Юмын
суапше. Вет ты жапыштак, иктаж лу-лучко ийжым, Библийым кусарыме пашаште лым
лийде тыршыш. У Сугыньым да йоча Библийым пÿтынекак, манаш лиеш, тудо марлаҥден.
Кö тиде сомылым кеч пычырик гына ыштен ончен гын, пала: Юмын Мутым кусараш –
ой-йой-йой! Келша мыланем Мария Илибаеван сылнымутшо. Шке ойыртемле сынже,
йылмыже, каласкалыме (возымо) ратше дене. Поэт-влак кокла гыч Вячеслав
Абукаев-Эмгак öрыктарымым ок чарне. Налза пытартыш чон мутаршашыжымак –
“Вÿротызам”. Книган лÿмжак öрыктарыше. Кажне “вÿротызаже” чонышто вÿр
чÿчалтышым, шинчавÿд пырчым луктеш да … куандара. Миклай Казаков манмыла, мо сай
гын сай. Саяк лийже ыле тыгай неле сомылым шуктышо, сылнымут аҥам курал-ÿден
тыршыше писатель йолташем-влакын илышышт. Саяк лийже ыле паша лектышышт, тудым
кажнылан шканже да мыланнат, лудшышт-влаклан, ужаш да пырля куанаш Юмо пÿрыжö.
Игорь Андреев мутланен

Погонан рвезылык: повесть ден ойлымаш-влак. Йошкар-Ола, 1989. 208 с. Ӱшаным
ӱжара конда: повесть ден ойлымаш-влак. Йошкар-Ола, 1993. 252 с. Шочмо вер –
чевер: лирический новелле-влак. Йошкар-Ола, 2001. 264 с. Куку муро ойган:
повесть ден ойлымаш-влак. Йошкар-Ола: Мар. кн. савыктыш, 2010. 303 с.

Ава-кече гае: лирический сÿрет // Марий коммуна. 1988. 8 март. Анис: ойлымаш //
Кугарня. 1996. 15 нояб. Анис ден Ониса: ойлымаш // Марий Эл. 2002. 17, 18 сент.
А тый кузе шонышыч? Мыскара ойлымаш // Район илыш. 2000. 24 дек. Вараш кодшо
пеледыш: ойлымаш // Кугарня. 1997. 5 сент. Вашкаш ок кÿл: ойлымаш // Марий Эл.
1997. 23, 24 июль. Вашпижмаш: повесть // Ончыко. 1997. № 6. С. 9–72. Гармонь:
новелле // Кугарня. 1995. 5 май. Герой: ойлымаш // Ямде лий. 1982. 6, 13, 20, 27
нояб. Герой: ойлымаш // Эрвий. Йошкар-Ола, 1984. С. 34–42. Идалык оҥго //
Ончыко. 1997. № 1. С. 13–19. Изатым намысеш ит пурто: ойлымаш // Эрвий:
альманах. Йошкар-Ола, 1986. С. 78–87. Икымше йöратымаш. Куандарыше
вашлиймаш-влак: ойлымаш-влак // Марий Эл. 2012. 15 сент. С. 14. Илена - ужына:
ойлымаш // Марий Эл. 1995. 28, 30 июнь, 1 июль. Илет-илет да мом от уж: ойлымаш
// Марий коммуна. 1991. 23 март. Илыш – модыш, пеледыш: ойлымаш // Марий Эл.
1994. 26, 29, 30 нояб. Ит вурсо,авай: ойлымаш // Марий коммуна. 1983. 20 нояб.
Ит йокроклане … Ойлымаш // Марий коммуна. 1990. 15 март. Йолгорно: ойлымаш //
Ямде лий. 1980. 11 окт. Йотышныжо: повесть // Ончыко. 1998. № 9. С. 28–105.
Йылме: ойлымаш // Марий коммуна. 1979. 18 дек. Кайыкат пыжаш гыч чоҥешта:
ойлымаш // Марий Эл. 1998. 17, 20 янв. Каныш кечын: почеламут // Ямде лий. 1969.
22 фев. Кеҥеж кечын тамже: ойлымаш // Ямде лий. 1984. 21 июль. Концерт: ойлымаш
// Ямде лий. 1980. 2 авг. Куку муро ойган: повесть // Ончыко. 1996. № 8. С.
5–54. Кумда тÿня: кокымшо классыште тунемше-влаклан пÿртÿсым шымлыме книга.
Йошкар-Ола, 1994. 164 с. (А.А. Пекпаев ден пырля). Кушто ыльыч, Пашкан Санюк?
Повесть // Марий Эл. 1995. 13, 16–20 май. Кына лостык: сылнымут аланыште //
Марий Эл. 2006. 8 сент. Кыргорий Куэрла: ойлымаш // Марий Эл. 1998. 28 февр.
Лиза тöрлана: ойлымаш // Марий коммуна. 1981. 24 май. Лумйымал пеледыш. Рвезе
куэрла. Тÿҥалтыш ошкыл. Курамышлык: ойлымаш-влак // Марий Эл. 2005. 22 июль. Лум
курык: ойлымаш // Ямде лий. 1986. 15 март. Лупс. Кöраныде. Ош йÿд. Шÿшпык муран
йÿд. Шонанпыл: ойлымаш-влак // Марий Эл. 2005. 20 авг. Мемнан пÿрымаш: ойлымаш
// Ямде лий. 1985. 16 февр. Мландын шочшыжо: ойлымаш // Марий коммуна. 1986. 3
июнь. Модыш гыч лодыш: ойлымаш // Марий Эл. 1997. 11, 12, 13 сент. Молан тудо
тыгай? Ойлымаш // Марий Эл. 1998. 24–30 окт. Мыят кугу лиям: ойлымаш // Марий
коммуна. 1990. 20 сент. Олма кугызайын эмже: ойлымаш // Ямде лий. 1986. 9 авг.
Омыдымо йÿд: ойлымаш // Марий Эл. 2008. 10,11 янв. Ошкылза мöҥгышкыда: ойлымаш
// Ончыко. 1991. № 3. С. 81–94. Парыман илыш: мыскара ойлымаш // Марий Эл. 1999.
10 нояб. Погонан рвезылык: повесть // Ончыко. 1985. № 1. С. 13–51. Пытартыш
автобус: ойлымаш // Марий коммуна. 1987. 27 сент. Пытартыш корно: ойлымаш //
Марий Эл. 1995. 5, 6, 7 окт. Сулык: повесть // Ончыко. 2000. № 4. С. 19–69; № 5.
С. 28–80; № 6. С. 23–75; № 7. С. 30–99. Сусыр куэ: ойлымаш // Марий коммуна.
1985. 16, 17 авг. Терей-селаште теле: повесть // Марий Эл. 1997. 15, 18–22, 25,
27–29 март, 1 апр. Тошто комбайн: новелле // Марий коммуна. 1986. 1 авг. Тулык
чон: повесть // Ончыко. 1987. № 1. С. 3–35. Тудо тыгай огыл: ойлымаш // Марий
Эл. 1993. 2 март. Тыгерак ме кушкына: илыш гыч ойлымаш // Кушкеш айдеме.
Йошка-Ола, 1991. С. 3–22. Тылзе-ÿдыр: новелле // Марий Эл. 2002. 28, 31 май, 4
июнь. У ий кас: сценарий // Ямде лий. 1986. 6 дек. У ий пöлек: ойлымаш // Марий
Эл. 1994. 31 дек. У кече тÿҥалеш: ойлымаш // Марий коммуна. 1990. 24 апр.
Чоҥештылше ер: ойлымаш // Марий Эл. 1997. 10, 11, 14, 15 окт. Чук-Чук: ойлымаш
// Марий коммуна. 1985. 19 янв. Шокто-шокто гармонетым: ойлымаш // Марий Эл.
2002. 23 апр. Шошо пайрем: лирический сÿрет // Ямде лий. 1985. 30 март. Шочмо
кече: ойлымаш // Ончыко. 2008. № 1. С. 163–166. Шочмо кече: ойлымаш-влак //
Шурнывече: повесть ден ойлымаш-влак. Йошкар-Ола, 1987. С. 3–64. Шочмо суртын
шокшыжо: повесть гыч ужаш // Марий Эл. 1997. 19–20, 23-27, 30 дек. Шÿдыр ер.
Снеге. Парня вошт йоген кая. Кинде шуэш: ойлымаш-влак // Марий Эл. 2006. 7 июль.
Эмган: ойлымаш // Марий Эл. 1996. 31 авг. Эреак пырля: ойлымаш // Ямде лий.
1984. 21 янв.

В дороге: рассказ / пер. на рус. А. Спиридонова // Дружба. Йошкар-Ола, 1986. С.
48–56. Пиявки: рассказ / пер. на рус. А. Спиридонова // Дружба. Йошкар-Ола,
1988. С. 147–155. Изатым намысыш ит пурто: рассказ / пер. на казах. З. Коныровой
// Солнце над лесами. Алматы, 1989. С. 161–170.

Васинкин А. Мутын чеверже, верже, эрже… // Ончыко. 2002. № 8. С. 181–191. Егоров
В. Тетла возыдегече омат чыте… // Кугарня. 1997. 16 май. Илибаева М. Ош тÿняшке
толынат гын… // Марий Эл. 2005. № 26.16 февр. С. 7. Кудрявцева Р.А. Деталь как
прием психологизации повествования в марийском рассказе конца ХХ века (на
примере рассказа Геннадия Алексеева «Жаркий день») // Вестник Челябинского
государственного университета: научный журнал. 2009. № 5. С. 61–66. МБЭ.
Йошкар-Ола, 2007. С. 21. Писатели Марийской АССР: библиогр. справочник.
Йошкар-Ола, 1988. С. 49–51. Писатели Марий эл: биобиблиогр. справочник.
Йошкар-Ола, 2008. С. 49–51. Рябинина М.В. Портрет как средство психологической
характеристики персонажа в повестях Г. Алексеева // Вестник Чувашского
университета. 2012. № 4. С. 302–306.

Рябинина М.В. Марийская повесть второй половины XX века: поэтика психологизма:
дис. … канд. филол. наук. Чебоксары, 2014. 185 с.  Чеверласыме мут // Марий Эл.
2012. 15 сент. С. 14. Юмын «тарзыже» улам / И. Андреев мутланен // Ончыко. 2004.
№ 4. С. 86–89.

Якимова Н.С. Г. Алексеевын "Тулык чон" повестьыштыже йылме ойыртем // Проблемы
марийской и сравнительной филологии: сб. ст. / Мар. гос. ун-т. Йошкар-Ола, 2015.
С. 243-246.

Кызытсе марий сылнымут нерген ойлымо годым прозаик Геннадий Алексеевын
творчествыжым нигузе öрдыжеш кодаш огеш лий. Тудо 1955 ий 17 февральыште Морко
районысо Эҥерсола (Шереганово) ялеш шочын. Арамланак огыл Морко кундемым талант
памаш маныт. Тышан шке творческий шулдырыштым уло Марий Эл мучко чапланыше
сылнымут мастар-влак С. Чавайн, В. Мухин, Н. Мухин, Олык Ипай, Я. Элексейн, Г.
Ефруш, С. Николаев, Н. Лекайн, М. Казаков, В. Колумб да молат шуареныт. Тыштак
икымше гана шыргыжалын, нöлталтын кече, ÿшаным ÿжара конден Геннадий
Алексеевланат. Ончыкылык писательын йоча пагытше пиалан лийын манына гынат,
йоҥылыш ом ойло, очыни. Сар деч вара лу ий веле эртен гынат, элна йол ÿмбаке
пеҥгыдын шогалын. 1957 ийыште СССР-ыште тÿнямбалне икымше гана искусственный
спутникым сандалыкыш лукмо, космосым талын шымлаш тÿҥалме да тыгодым ятыр
сеҥымашыш шумо, 1961 ийыште совет айдеме тушто эн ончыч лийын. Ялысе кажне
икшыве тунам Гагарин семын сандалыкыш чоҥешташ шонен, но Геннадийлан утларакшым
музык келшен, адакшым икшыве тыгак моткочак сÿретлаш йöратен. Юрий изажым ончен,
лудашат тудо вич ияшак тÿҥалын. Школ деч ончычак шотлен, возен моштен, сандене
1962 ийыште тудо, шым ияш рвезе, ачаж дене пырля Йошкар-Олаш толеш да талантан
йоча-влакым туныкташ лÿмынак почмо 1-ше номеран музыкально-художественный
школ-интернатыш тунемаш пура. Икшыве-влак тушко тÿрлö вер гыч погыненыт,
моткочак чолга лийыныт. Илыме пöлемыште, классыште перемен жапыште эртак
йÿк-йÿан йоҥген, рвезе-шамыч лÿшкеныт модыныт. Пÿртÿс лоҥгаште, шыпыште кушшо
рвезылан тидыже моткочак келшен огыл. Кок тылзе наре Геннадий пÿйым пурынак
чытен, тунемашак тыршен, но ачажын икымше гана олаш толмыж годымак тудым мöҥеш
наҥгаяш сöрвален шортын да ÿшандарен кертын. Туге гынат искусство тÿня ялысе
талантан рвезым садак шкеж деке шупшын. Верысе школышто ныл классым тунем
пытарымек, тудо кокымшо гана школ-интернатыш толеш, ындыжым музыкантлан огыл,
суретчылан тунемаш тÿҥалеш. Геннадий дене пырля ты пагытыште кызыт кугун
чапланыше, палыме композитор-влак Сергей Маков, Вениамин Захаров, художник-влак
Иван Ямбердов, Василий Ершов да молат тунемыныт. Адакше туныктышо-влакшат
республикыште моткочак лÿмлö еҥ лийыныт. Мутлан, живописьым Сергей Подмарев,
сÿретым Николай Карпов, художественный лепкым Владимир Карпеев, композицийым
Михаил Морозов, пу гыч тÿрлым пÿчкедымашым Юрий Козин туныктен. Нуно чылан гаяк
СССР художник ушем радамыште шогеныт. «Тунам мемнан директорна Геннадий Прокушев
ыле, шкеже искусство историйым туныктен. Тунемаш куштылгыжак лийын огыл, но оҥай
ыле, поснак кеҥежым. Чÿчкыдынак Изи Какшан воктек этюд-влак сÿретлаш лектеденна,
арня дене Юл серыште эртенна, пагыт пешак веселан куржын, тунемме жап моткочак
писын эртен. Художественный классыште тунемме илышыштем умбакыжат пешак кÿлеш
лие, мый кызытат сÿретлаш йöратем», – шарнен каласкала Геннадий Алексеев.
Илышыште кажне еҥын шке пÿрымашыже уло, маныт. Тыгак, очыни. Геннадийланат
сÿретче лияш пÿралтын огыл улмаш. Амалже теве кушто. Тунам школ-интеранатыште
марий йылме дене литературым Петр Андреевич Апакаев (кызыт педагогика наука
доктор) туныктен, икшыве-влак, музыкантшат, художникшат, тудын вуйлатыме
сылнымут кружокыш моткочак кумылын коштыныт. Геннадий Алексеев веле огыл, тыгак
Вениамин Захаров, Иван Ямбердов тале литкружоковед радамыште лийыныт. Тунамак
Геннадий шке возымыжым «Ямде лий» газетеш савыктен, творчествыжым поэт семын
тÿҥалын. Школ-интернатым тунем пытарымекше, художественный училищыш экзамен деч
поснак налыныт гынат, рвезе уэш шочмо кундемышкыже пöртылеш да кок ий
Октябрьский кыдалаш школышто тунемеш. 1972 ийыште тудо Марий кугыжаныш
университетын историко-филологический факультетышкыже экзаменым куча да марий
отделенийын студентше лиеш. Ты пагыт гыч ончыклык прозаикын илыш-корныжо мыланем
утларак палыме, молан манаш гын, ме ик группышто тунемынна. Тунам университет
почылтын веле, сандене тунемаш пураш куштылгажак лийын огыл конкурсат ситышынак
ыле, ик верышке-ныл еҥ. Студент радамыш шукынжо рвезе-влак логалыныт, марий
филологий отделенийыште 25 еҥ гыч ÿдыржö улыжат 8 веле лийын. Группо моткочак
виян ыле, чыланат сайын тунемыныт. Ме факультетыште веле огыл, тыгак университет
мучкат эре ончылно лийынна. Арамланак огыл 1977 ийысе выпускник-влак кокла гыч,
мемнан радам гыч, ныл наука кандидат, шуко писатель, журналист, теле- да
радиопашаен, тÿрлö учреждений вуйлатыше-влак лектыч. Тунеммына годым кажне арнян
манме гаяк писатель, актер да моло творческий пашаеҥже-влак дене вашлиймашым
эртаренна, тÿрлö научный, литературный кружок-влак талын пашам ыштеныт. Геннадий
Алексеев деч посна Николай Алексеев, Валерий Якимов, Валерий Александров, Саша
Михалов, Настя Чемакова, Леонид Гимаев, Анатолий Сапаев да молат верысе газетлаш
талын возен шогеныт, ойышт Марий радио да телевидений ден йоҥген. Университетым
пытарымек, Генадийым паша вер вучен шоген, тудо «Ямде лий» газетын ответственный
секретарьжылан ышташ тÿҥалеш, тушечынак армийыш налыт. 1978–1979 ийлаште Мундыр
Эрвелне Совет Армий радамыште служитла. Чÿчкыдынак шке кугурак йолташыжлан,
Валентин Борисович Исенековлан, серышым возкален шоген, тудыжо салтакын кажне
письмажым шинчасортала арален да, пöртылмекше, шканже кучыктен. Тыге самырык
авторын «Погонан рвезылык» икымше кугурак произведенийже шочын. Тудо моло
ойлымашыж дене пырля верысе книга издательствыште посна книга дене 1989 ийыште
савыкталтын. Книгашке, «Погонан рвезылык» деч посна, эше «Тулык чон» повестьым
да ныл кÿчык ойлымашым пуртымо. Кок повестьтшат писательын биографийже дене чак
кылдалтын. Чынак, автор шкежак Мундыр Эрвелнак служитлен, повестьыште вашлиялтше
ятыр эпизод чын лийше факт-влак негызеш сералтын. Тÿҥалше автор
произведенийыштыже, утыжым шуйдарыде салтак илышын эн чот ушеш кодшо
татшке-влакым сÿретла. Тыште але писательын йылмат кукшырак, лирический
отступлений-влакат уке гаяк, манаш лиеш. Повестьым, шуко моло автобиографический
произведений семынак, икымше лица дене возымо. Мутат уке, тÿҥ персонаж Альберт
Юлмаров ден Геннадий Алексеев коклаште ойыртемат ятыр, но икгайлыкымат ужде
кодаш огеш лий. Мутлан, Альбертын шочмо ялже – Эҥыжсола, а прозаикын, кÿшнö
палемдышна, – Эҥерсола. Герой-влакым мастарын индивидуализироватлен моштымыжо,
образ-влакым ÿшандырышын сÿретлымыже Г. Алексеевын тиде тÿҥалтыш кугурак
произведенийыштыжак сайын палдырна. Тыгеже тÿрлö калыкын эргыже-влакын,
иза-шольыла колтен, икте-весылан полшен, салтак корныш шогалмышт нерген
ойлалтеш. «Погонан рвезылык» повестьыште поснак кумылым савырыше образ тиде –
литовец Данис Пашкавичюс. Тудо – ялысе тракторист – уволненийышкыжат лÿмынак,
лач тракторыш шинчын, пасум куралаш логалаш тырша. Тиде эпизодым писатель пешак
шÿмеш пижшын ончыкта, тыгодымак мыскарамат верыштыже да моштен кучылтеш. Тÿрлö
характеран тÿрлö илыш опытан самырык рвезе-влак, салтак пучымышым кочкын, кирзе
кемым таган шöрын кайымеш тошкенак, эркын-эркын пеҥгыде кап-кылан, уш-акылан
поръеҥыш, элнан ÿшанле оролышкыжо савырнат. Тидыжым автор мастарын сÿретла.
«Тулык чон» эн ончычак ойлымаш семын возалтын да савыкталтын ыле, тудо «Чывытан»
маналтын. Тиде ойлымаш В. Бердинскийын «Игем-шамыч», «Колча», В. Абукаев-Эмгакын
«Сорта йымал арака» семынак марий сылнымутышто пытартыш ийлаште серыме
ойлымаш-влак кокла гыч ик ойыртемалтше произведений радамыште шоген. Мый
повестьшымат ом орло, тудын нерген шукерте огыл «Ончыко» журналеш савыкталтше
«Историй, традиций, шÿшпык пыжаш да молат…» статьяштем ойленам ыле. «Тулык
чонышто» шуко эпизодшо писательын шке илышыж дене кылдалтын. Уке, Г. Алексеевын
чылт тыгаяк огыл, но тичмаш налмаште икгайлык ятыр. Мутлан, повестьын тÿҥ
геройжо Миклай университетыште тунеммыж годым экскурсий дене Ленинградыш кая.
Чынак тыге лийын, университет мучко соцсоревнованийыште икымше верым налмыланна,
мемнам тунам группыге экскурсий дене канаш колтеныт ыле. Миля шотышто, мутат
уке, прозаик шукыжым шонкален луктын, конешене, но тыштат ятыр эпизодшо илыш
факт негызешак сералтын. “Погонан рвезылыкыште” автор тÿрлö сылнештарымаш йöн
дене öрмалгенрак пайдалана гын, “Тулык чонышто” тудын сылнымут арсеналже койынак
чумырга, пайдаралтеш. Тыште пÿртÿс сÿретат ынде кумда верым налеш: “Эр кече
чодыра вуйыш кÿзен шуат шы-ы-ырге шыргыжале, мланде ончылно утыжым ковыртаташ
огыл манын, чевер солыкшым пуйто вуйжо гыч нале да вачÿмбакше шогале. Чечен
вургемжым пешак ынеж кудаш да… ок лий. Чаманен-ойганен, эркын погаш тÿҥале. Эре
ковырланаш ок лий-ла, эре пайрем огыл. Тудынат сомылжо уло: мландым ырыкташ,
кажне чонанлан, кажне кушкыллан, шудо пырчылан, пеледышлан илыш вийым пуаш.
Тудын леве йоллаже полшымо дене веле мландысе изи лыве ма, айдеме омо тÿҥя деч
утла, ылыжеш, илаш тÿҥалеш” <…>. Тиде повестьыште автор неле илыш пÿрымаш, кочо
йöратымаш нерген каласкала. Верысе критика ты произведенийым шке жапыштыже пешак
торжан ятлен пытарыш: “Марий совет литературын 70 ияш корныштыжо ÿдырамаш нерген
Г. Алексеев семын нигö тынар шемын возен огыл”, – лудына ме З. Учаевын
“Йöратымаш капкаште – тегыт” статьяштыже. Да, совет сылнымутышто ятыр темым
тарватен, мыланна шуко нерген ойлен огытыл. Тидыже йöршынат вес йодыш, мый кызыт
тачысе кече, кызытсе произведений нерген кутырем, сандене эн ончычак тидым шотыш
налаш кÿлеш. Тыште критик, векат, геройын илыш позицийжым авторын дене луген
лончыла. Чынак, еш илышыште тÿрлыжат лиеда, тиде икымше йöратымаш – ÿй да мÿй.
Писатель мемнан кажне ошкылнам шоналтенрак ышташ ÿжеш. Тидыже пайдале ой-канаш
огыл мо? Г. Алексеевын кокымшо книгаже “Ушаным ÿжара конда” лÿм дене 1993 ийыште
лектеш. Армий деч вара Геннадий Алексеев лу ий наре “Ямде лий” газет
редакцийыште тырша, тышечынак 1988 ийыште тудым Москошко, высший партийын
школысо журналистике отделенийыш, тунемаш колтат. Тылеч вара тудо “Марий
коммуна” (кызыт “Марий Эл”) газетын спецкоржо, “Марий Эл учитель” журналын тÿҥ
редакторжо, Марий книга издательствын директоржо, “Туныктышо” журналын тун
редакторжо, Марий образований институтын редакционно-издательский пöлкан
вуйлатышыже семын тырша, варажым “Ончыко” журналыш налыт. Икмыняр пагыт Марий
кугыжаныш университетын сылнымут кафедрыштыже пашам ышта, студент-влаклан
журналистике курсым лудеш. 1977 ий гыч тудо – Россий писетель ушемын членже. Г.
Алексеев шке творчествыжым поэт семын тÿҥалын манын палемдышна. Икымше
почеламутшым эше 14 ияшак 1969 ийыште 22 февральыште «Ямде лий» газетеш
савыктен. Тудо «Каныш кече» маналтын. «Ший курымсо» религий шÿлышан
символист-влакын вуйлатышышт Зинаида Гиппиус манмыла, сай поэтын уда прозыжо
лийын ок керт. Лач тыгеак, Г.Алексеевын возымо произведенийже тидым эше ик гана
пеҥгыдемда. Автор шкеже творчествыжын тÿҥалтышыжлан 1983 ийыште «Эрвий»
альманахыште савыкталтше «Лиза тöрлана» ойлымашыжым шотла. Прозаикын возымыжо
утларакшым верысе газетыште, «Ончыко» журналыште савыкталтын. Мутлан, 1996–1998
ийлаште гына пытартышыже Г. Алексеевын « Куку муро ойган», «Вашпижмаш»,
« Йотышнышо» повестьлаже лектыныт. 2001 ийыште прозаикын посна книга дене лукмо
«Шочмо вер-чевер» лирический новеллыже-влак ош тÿням ужыт. Тиде –писательын
кумшо книгаже. Геннадий Алексеевын творческий ойыртемже семын лиризмым палемдаш
кÿлеш. Тидыжым ме поснак шочмо кундем, марий пÿртÿс нерген возымаштыже шижына.
Мутлан, теве «Йотышныжо» повестьше кызытсе ял илыш темылан сералтын, тыштат
авторын лывырге кумылжо, шочмо йылмым пешак сайын шижын моштымыжо раш палдырнат.
Тыгайрак вуймут дене Дим. Орайын повестьше эше 30-шо ийлаштак савыкталтын ыле,
тудо «Йотештше» маналтеш. Мутат уке, содержаний дене нине произведений моткоч
чот ойыртемалтыт, икгайлык лачак вуймут да тематике шотышто веле. Мемнан кызытсе
пагытнам писетельлан аклен ончалаш куштылгыжак огыл, но Г. Алексеев нелылык деч
пырчат ок лÿд. Тудо мемнан илышнан тÿрлö шоржым авалташ тырша, художник семын
мастарын сÿретла. Дим. Орайын произведенийыштыже тунамсе нравственный йодыш-влак
пешак куштылгын ончыкталтын. Ялысе-влакын кöргö чонышт яндар, койыш-шоктышышт,
ыштыш кучышышт чатка, ару, уш-акылышт пеҥгыде гын, айдемым ола тÿрысынек
локтылеш. Сандене произведенийын тÿҥ геройжо, уэш ялыш пöртылмек, утыш йотештшыш
лектеш. Кызытсе прозаик сайын пала: таче мемнан элыште айдемылан йол ÿмбак
шогалаш, илышлан ямдылалт шуаш куштылгыжак огыл, моткочак шуко пÿжвÿдым
йоктарыман, тыгодым лачак ялым але олам веле нигузе титаклаш огеш лий. «Лупш
шöрынан, илыш йыжыҥан» манмыла, писатель шке геройжым тÿрлö корно савыктышла гоч
вÿден наҥгая. Тÿҥ геройын, Ольошын, ача-авашт, Павыл ден Вера, ÿмырышт мучко
колхозышто тыршеныт. Пеҥгыде суртпече, поян озанлык, икманаш, чиен шогалаш,
кочкаш-йÿаш нунын чылажат ситыше, чылажымат шке пашашт, пÿжвÿдышт дене
эркын-эркын чумыреныт. Ольош, кугурак эргышт, йöршын вес семын кушкын, школышто
тунеммыж годсеак чояланаш йöратен. Прозаик шке произведенийыштыже ача-ава да
икшыве кокласе курымашлык конфликтым тарваташ ок шоно, лач иктым каласынеже:
южгунам олма олмапу деч öрдыжкат камвозын, пöрдын каен да йомын кертеш.
Тышечынак повестьын вуймутшат – “Йотышнышо”. Автор геройын молан тыгай лиймыжым
тÿткын эскера, радамлен сÿретла. Ольош изиж годсекак шке йолгорныж дене топкен.
Школышто тудо эртак йогыланен, начарын тунемын, икшыве-влак коклаштат тÿрлö
семын чояланен, чыла верыштат эре куштылгыракым кычалын, еҥ кÿшеш илаш тыршен.
Варажым, ешым чумырымекшат, тыгай койышыжым кудалтен огыл. “Йора, ушан лие –
ватыжым, Альбинам, ыш колышт. Шке семынже ыштыле, мутыштыжо пенгыдын шогыш,
пелашыжым чыктарен, кутырен келыштарен сеҥыш. Тудыжо пачерым кугемдаш шонен
улмаш: шкенжын ик пöлеман да Ольошын тугаякым вашталтен, кум пöлеманыш
савырынеже ыле. Тыге ышташ Ольош окмак огыл. Ватыжын пачерым ужален, машинам
нале, а когылянышт гына ила ик пöлеманат ок сите мо? Вара, илен-толын, ала вес
пачерат лектеш? Машинам шкенжын лÿмеш возыктыш, пачерат – тудын. Пампалчыже
ойырлен каяш тÿҥалеш гын, кайыже; кайышылан – корно. Тудо, Ольош, нимомат ок
йомдаре,” – тыгеракын шке семынже шонкала тÿҥ персонаж (Алексеев Г. Йотышнышо //
Ончыко. 1998. 9 №. 33 с.). Автор геройын илыш-корныжым, тудын кушмыжым,
шуаралтмыжым тÿрысынек эскера, кажне ошкылжым манме гаяк шымла, палемдышна.
Ешыште кок эрге кушкеш – Ольош ден Аркаш. Шольыжо – йöршын вес тÿрлö айдеме.
Тудо шочмо колхозыштыжак трактористлан пашам ышта. Аркаш изинекак моткочак
пашалан кумылан, еҥлан полшашат эртак ямде, яра жапшымат так арамак огеш эртаре,
институтыш тунемаш пураш шона да ямдылалтеш. А изаже, Ольош СПТУ-м пыкше-пыкше
пытарымекыже, шофер правам налеш да олашке шикшалтеш, ик фирмыште тÿрлö грузым
шупшыкта, шке изирак частный предприятийжым пешак почнеже, машинан лияш шона да
шонымыжым шукташ чылажымат ышташ ямде. Икманаш, повестьыште тачысе типический
ситуаций, кызытсе илыш историй сÿретлалтеш. Автор тудым тичмаш авалташ тырша.
Ялын традицийже, колхозник-влакын койыш-шоктышышт, илыш-йÿлашт тÿрысынек
почылтеш. Мутлан, Павыл, суртвуй оралтыште чыла пашам вораҥдарен толеш гын,
кöргыштö ава – оза, тудо тÿҥ кучем. «Суртышто ÿстелтын», – лудына ме текстыште
(40 с.). Прозаик тыгак мастарын марий ялын традицийжым, поснак пайрем
йÿла-влакым келыштарен ончыкта. Тыгодым каждне посна персонажын койыш-шоктышыжо,
характерже ойыртемалтын палдырнат. Марий еҥ кеч-могай пайремымат шке ешыж дене
гына огеш эртаре, садак родыжо-влакым, пошкудыжым пагален ÿжеш. Пайрем йÿлам
сÿретлымаш марий сылнымутышто пеш шукерте ожнак пенгыде традицийыш савырнен.
Адакшым пайрем годым писатель-влаклан кажне геройын индивидуальный тÿсшым,
койыш-шоктыш ойыртемжым палемдаш утларак йöнан. Ожнысо пайдале традицийым Г.
Алексееват шке повестьыште öрдыжыш ок шÿкал. Шукыж годым тудо контраст йöн дене
пайдалана. Мутлан, Тимош деч посна ялыште нимогай пайремат ок эрте, тудо чыла
вере шуеш. Мутланаш тÿҥалеш гын, мутшат пытыдымсе, тудо чыла пала, чыла шинча,
кеч-могай ойышкат шÿшкылтеш. Ольошын ачаже Павыл деч, мöҥгешла, ик шомакымат от
кол, а кресачаже Вачи – пешак мыскараче, тудын тÿрлö томашаже, манеш-манешыже
пытыдыме. Автор кумда вер-шöрым авалта гынат, повествований тÿҥ шотышто ик
ялыште веле эрта. Ольошын олаште ватыже, ешыже улмо нерген ме öрдыжъеҥ-влак деч
веле пален налына, адакшым южгунамже тидын нерген лудшылан автор-повествователь
шкеже шижтара. Тыге изи верым, пространствым авалтен сÿретлымаш прозаиклан
герой-влакын кöргö шонымашыштым, чоныштым, койыш-шоктышыштым утларак тичмашын
рашемден ончыкташ полша. Ольошын илыш философийже моткочак проста: мо шаларак
кия, шке декет удырал, «Йöным мушо йöрым кочкеш» манме семын, тудо эре гаяк еҥым
ондала, шулдынрак налын, шекргырак ужалаш тырша, уло шонымашыжат лачак окса йыр
веле пöрдеш. Мутлан, ялысе кевытыште сату чÿдылыкым ужын, вигак самырык
продавщица йыр пÿтырнылаш тÿҥалеш, тудо Юля гоч тыштак шканже пайдам лукнеже.
Икманаш, автор тачысе кечылан келшыше моткочак типичный персонажым верештын,
иктешлен сÿретлен. Тудо южгунамже шочмо кундемже нерген порын шарналта гынат,
Ольошын тыгай пагытше пешак шуэн лиеда: “Арам огыл ойлат улмаш: шочмо вер –
шочмо верак, нигунам тудо, ниможат тыште ок мондалт. Тыге, толын, йыр ончалын
савырнет – чыла илышетым уэш-пачаш шергалын лектат. Тидлан чÿчкыдын жапшат,
йöнжат эре уке гай. Илыш вашталтмым, шкендычын вашталтмым тыште гына иканашт
умылет докан, тидыжланат ала-могай акым пуаш тыршет, кенета толын лекше
йодыш-влаклан вашмутым кычалат, тымарте эртыме корнетлан могай-гынат
иктешлымашым ышташ толашет” (86 с.). Геннадий Алексеевын прозыжо моло дечын
утларакшым лиризм дене ойыртемалтеш, тидын нерген шуко шымлызе палемден. Адакшым
марий писатель-влак кокла гыч шке творчествыжым кö поэт семын тÿҥалын? Але
кызытат почеламутым, поэмым возкала гын, тудын прозыжо посна лывырге йылман
(марий сылнымутышто, мутлан, В. Абукаев-Эмгакын, А. Александров-Арсакын, А.
Осипов-Ярчан, В. Регеж-Гороховын да молат). «Йотышчышо» повестьыштат
пÿртÿссÿрет-влак ситышынак вашлиялтыт. Адакшым автор нуным так арам ок кучылт,
тыгай лирический отступлений – влак герой-влакын чон шижмашышт дене пеҥгыдын
кылдалтыныт, нунын характерышым утларак рашемдаш полшат. Пÿртÿсымат прозаик
чонаҥден сÿретлен. Мутлан, шоҥго писте Ольош дене пуйто тыге мутлана: «Чу теве,
мо тыге шокта? Тыге шып-шыман вучымо унаж дене саламлалтеш гын веле? Ала
“Туге-туге, мыят шарнем, манын, самырык годсыжым тудо дене пырля ушештара? Ала
нимо тыгаят уке да, шочмо велышке толмо да йоча годсек лишыл вер-шöрла
вашлиялтыт, вуйушыжо тÿрлалт мура, чонжо ала-мо семын вургыжалта” (86 с.). Тыгай
шарнымаш-влак, шочмо пÿртÿс дене вашлиймаш Ольошым ожсо пагытыш пöртылтат. Ты
писте йымалнак тудо Катя дене вашлиеден. Тыштак нуно икымше гана шупшалалтыныт
да ÿмырешлан пырля лияш товатленыт, но чылажат мöҥгешла лектын. Тыгай шарнымаш,
шонкалымаш, илыш нерген кутыркалымаш повестьыште чÿчкыданак вашлиялтеш да тÿрлö
вере эрта. Мутлан, ик тыгай мутланымашым ме мончаште колына: «Тый вот кызыт
айдемын советьше нерген ойлынет ала-мо. Туге вет?.. А вет тидыжат совесть
манмет, кажне айдемын – шкенжын. Кажне еҥ тудым шке семынже умыла. Теве парня
ден парнят тöр огытыл, айдеме дене айдемат тÿрлö улыт. Советьышт, тидын нерген
умылымашыштат тÿрлö, векат» (98 с.). Южгунамже повествованийыште ялт еш кокласе
йодыш-влакат тарваналтыт гынат, автор садак тудымат нравственный проблемыш
савыра. “А тудо, Ольош, шкеже чын ила мо?.. Иктаж ÿшанле йолташыже тудын уло мо?
Уке, векат. Эртак пычырик палыме, паша дене кылдалтше-шамыч веле. Паша сайын
кая, оксат уло – кажнылан йолташ улат. Теве иктаж туткарышке логалат мо-чыланат
воктечет кораҥыт ала-кушко йомыт” (102 с.), – тыгай шонкалымаш пöрдеш мемнан
геройнан вуйыштыжо чеверласыме кастене. Тиде чынжымак тудын пытартыш касше лийын
– илыш дене чеверласыме кас. Кÿчык пагытыште ме тÿҥ персонаж Ольош нерген пеш
шуко пален налынна, повесть мучашлан тудо ялтак утыш лектеш, сандене прозаик
вучыдымын кошарта. Ольош – кажне ошкылжым шонкален, вискален тунемше айдеме,
сандене илышыже тыге окмакын кÿрылтме изишак öрыктара. Тыгай финал лудшым
пешыжак огеш ÿшандаре. Тыге гынат, писатель мыланна мом темлен, тудын дене
серлагыде огеш лий, произведенийым кузе кошарташ авторын шке пашаже. “Ушаным
ÿжара конда” повестьым автобиографический радамыш нигузе пурташ огеш лий гынат,
тудат писетельын пÿрымашыже, тудын шочмо Эҥерсолаж дене чак кылдалтын. “Нимом
ойлаш: мотор мыйын кундемем. Урем мучко кугезына-влакын акрет годсо илепу, куэ
ден тополь-влак шарлен-ужарген шогат. Сурт оралте-влакым иган комбыла шке
помышышкышт поген шынденыт. Оралте-влакшат комбо гаяк ошо улыт, шукышт ынде
кермыч дене чоҥат, ÿмырашым. Калай леведышышт шийын-тойын волгалтеш” (Ӱшаным
ÿжара конда. Йошкар-Ола, 1993. 25 с.) – лудына ме произведенийште. Тиде
повестьыште, “Тулык чон” дене танастарымаште, тÿрыснек пиалан йöратымаш нерген
ойлалтеш. Произведенийын чоҥалтмыжат пешак тыглай. Миклай ден Елуш изи годсек
пырля кушкыт, шольыштат икверешак тунемыт. Повествований, вуймут гыч тÿҥалын,
пытартыш страницыла марте романтический шÿлышан. Пуйто прозаик “Тулык чон”
шотышто аклыме мутлан, чынжым гын каргыме ойлан ала öпкелен, ала лÿмынак
воштылын критикын йодмыжлан келшыше романтический йöратымаш историйым сÿретла.
Ӱдыр ден каче шупшалалташ веле огыл, эсогыл шинчаваш ончалашат огыт тошт, тунар
вожылшо улыт. Повесть тичмаш ончымаште такше уда огыл, но тыште герой-влакын
коклаште умылыдымаш конфликт уке гаяк. Самырык-влак коклаште южгунамже “чыве
сар” лийын кудалта гынат, чылажат пешак куштылгын рашемеш, писын эрта. “Эрдене
тудо (Елуш – А.В.) солымо шудыжым оварташ каяш ÿжаш шкежак тольо. Умбалныже –
саде пеледышан платьыжак, шинчаштыже – ныжылгылык да йöратымаш, тыматле тугае,
волгыдо” (“Ӱшаным ÿжара конда”, 42 с.), – тыгай вашлиймаш нунын теҥгече олыкышто
шудым ÿчашен солымо годым сырымаш деч вара. Мутат уке, тыгай идилийлан нимогай
критикат вурсаш, прозаикым шылталаш, “тегытлаш” огеш тошт. Повестьысе действий
да событий-влакат пеш писын эртат. Сюжет йогын -влак шудо солымо да коштымо
пагытыштак вияҥ шуыт да ÿдыр-каче кокласе чыла умылыдымаш нимогай нелылык,
шинчавÿд деч посна рашемеш. Кеҥеж шокшышто тидланже кужу жап кÿлеш ужат? Ик
кечат сита. Повествований тÿҥалтыште Елуш ден Миклайын олыкышто таҥасен шудым
солымо эпизодым чынжымак кÿлеш семын, келыштарен сÿретлыме. Прозаик мемнам
кÿлынак ÿшандара. Тиде посна сюжет гыч моткочак оҥай да сылне тичмаш ойлымаш
лийын кертеш ыле. Ойлымаш нерген мут лекмеке, тидым ешарыман: “Ӱшаным ÿжара
конда” книгаште тыгаяк лÿман изи повесть деч посна ятыр верым ойлымаш-влак
налыт. Нуно посна-поснаже кугу шот дене шуко верым огыт айле гынат, келге
шонымашан, сылнын чоҥымо улыт. Автор тыглай, проста айдеме-влакын илыш
пурымашыштым, чон кöргö поянлыкыштым тÿткын шымла. Мутлан, “Парым” ойлымашын тÿҥ
геройжо кевытыште грузчиклан пашам ышта, тудо молан пöръеҥ дечын нимо денат огеш
ойыртемалт. Южгунам паша жапыштак подылашат огеш öр, лач тидыжак Миклайым кугу
туткарыш шукта. Тудо машина йымак логалын, нелын сусырга да больницыш верештеш.
Прозаик ик жапыште шÿм черлан кöра шкежат эмлыме верыште ятыр пагыт лийын.
Сандене сайын пала: тушто илыш нерген шонкалаш жап утыж дене. Шинча ончылнетак
икте ош тÿняш толеш, весе – илыш дене чеверласа, южгунамже воктенсе пошкудетак…
А тиде пагытыште… “кечыже кузе волгыдын – чеверын онча, шыгрыжеш! Шинча йыма.
Йÿк-йÿанже йырваш мочол: кайык - влак юарлен чогыматат. Леве мардеж пуал колта,
чурийым шымата. Шошо. Идалыкын эн ямле пагытше. Уло тÿня ылыжеш, йÿклана, илыш
вийым налын атылана” (“Ӱшаным ÿжара конда”, 57 с.), – тыге пÿртÿс пеледме
пагытыште ныл пырдыж коклаште черле пордалаш нимо ямлыжат уке. Тыгай весела
фонышто контраст семын ойлымашын тÿҥ геройжо Миклай дене пырля авторат эртыме
илыш-корныжым шереш: «Парым… Тымарте тудо ала-кузе нигунамат шоналтен огыл. А
вет тудат тиде чечен тÿня дене чеверласа ыле. Чынак, коли вара илыш тыгай окмак
колымашлан пуалтеш? Уке, очыни, Семеныч чыным ойлыш (Илыш кажнылан шке вержым
ончыкта – А.В.). Тидлан шочашыжат ок кÿл. Ала тудланат илышет парымже нерген
шижтарен?” (61 с.). Тыгай шонкалымаш, айдемын пÿрымашыже, тудын илышыште верже
да рольжо нерген аклен, вискален лончылымаш Г. Алексеевын “Ӱшаным ÿжара конда”
книгаштыже улшо чыла гаяк ойлымашлаштыже вашлиялтеш. Мутлан, “Шочмо кече” –
кÿчык произведений. Прозаик тыште мыланна лишыл еҥна – влак нерген мондаш
тÿҥалмына нерген шижтара. Илыш радам пужлымым, еҥ-влакын икте-весышт кумыл
йÿкшымым, еш тукым шаланымым автор тыгак “Илет-илет да мом от уж”
повествованийыштыже ÿшандараш сÿретла. Шинчаш перныше образ-влак полшымо дене
моштен пайдаланен, тудо мемнан шÿм-чоннам тарвата. Шкенан койыш – шоктышнам
савыртен ончалаш тарата. Кодшо гана “Сулык” повесть нерген ойлымем годым авторын
пытартыш жапыште мистикыш лупшалтмыж нерген шижтарышым. Амалже, очыни, авторын
пÿрымашыштыже – лач тиде тура савыртышан 1993 ий. Тунам, илаш-колаш манме
пагытыште Г. Алексеевын тÿня умылымашыже ятырлан вашталтын, келгемын, кумдаҥын.
“Лач эмлыме верыштак Юмо, религий нерген утларак шонкалаш тÿҥальым. Айдеме молан
ош тÿняшке толеш, шке ÿмырыштö могай тÿҥ сомылым шуктышаш? Нине да моло
йодыш-влаклан вашмутым кычалмаш мыйым Библийым лостыклаш таратыш”, – радамла
илыш-корныжым писатель. “Погонан рвезылык” повестьысе Данис Пашкавичюс нерген
ончылно каласкалышым, тиде сюжетым посна ойлымаш семын савыкташ келша манын
палемдышым. Автор тидым шкежат шижын, ончыни, сандене вараже тиде эпизодым
“Ӱшаным ÿжара конда” книгашкыже пурымо “Куралше” ойлымашыште уэш шарналта. Тыге
пешак чатка ойлымаш шочеш. Кажне талантан писатель икшыве-влаклан возыде огыт
керт, тыгак Г. Алексееват кокымшо книгаштыже лумынак йоча-влаклан “Мыят кугу
лиям” пöлкам ойыра. Тиде ужашыште прозаик чыла материалым шке ÿдыржын, палыме
икшыве-влакын койыш-шоктышыштым эскерен чумырен. Ойлымашлаште автор шке йоча
пагытшым тачысе кече дене танастара, мыланна, лудшо – влаклан, тÿрлö оҥай
историйым темла. Книган вес ужашыже “Шочмо мландын шокшыжо” маналтеш. Тышке
пурышо произведений-влак ойлымашлан огыл, утларакшым лирический этюдлан келшен
толеш. Автор мемнам, лудшо-влакым, шке шочмо Эҥерсола воктенсе Сукырэҥер пасушко
йÿштö кугыза ден пырля куржыкта, келге корем пундашке волтен, сылне памаш деке
конда да чынак тамле омо гай сöрал йомак дене палдара. Шочмо вер-шöрым моктымаш
тудын творчествыштыже шагал огыл вашлиялтеш. Геннадий Алексеевын кумшо книгаже
лач тыгак маналтеш “Шочмо вер – чевер” (2001). Прозаик шкеже тудым “Шÿмсем
аршаш: лирический новелле-влак” манеш. “Новелла” умылымаш изишак весе, очыни.
Оҥай содержаниян изирак ойлымаш. Руш классике гыч пример шотеш Н. Гогольын
“Вечера на хуторе близ Диканьки”, А. Чеховын “Дом с мезонином” да молымат.
Южгунамже почеламут дене возымо новеллат вашлиялтеш. Эн шинчалан пернышыже,
мутлан, А. Пушкинын “Граф Нулин”, С. Есенинын “Анна Снегина” произведенийыштым
пурташ лиеш. Марий автор формо шотышто чынак у ошкылым ыштен. “Шочмо вер –
чевер” книгаш пурышо произведений-влакым чылаже вич ужашлан шеледыме: “Идалыкын
эрже – шошо”, “Кенеж кечын тамже”, “Шыже толмым шижам”, “Теле туштым тушта”,
“Идалык онго – латкок тылзе”. Тыгак тÿҥалтыште автор ончылмут олмеш ужашыште
илыш нерген шке шонкалымашыжым темла, книган молан тыге чоналтмыжым негызла.
Кажне айдемын шке шочмо кундемже уло, тудо нимо деч шерге, эн чевер да сылне.
“Мыланем гын тудо – Морко велысе Эҥерсола ялем. Йöратем мый тудын кум уремжым.
Кÿшычын ончалаш гын, лопка шулдыржым шаралтен, ала-кушко мÿндыркö-мÿндыркö
чоҥештыше кайык гай коеш. Йöратем мый ужар посто гай нöргö озым дене леведалтше
Сукырэҥер пасужым, мÿй таман да пеледышан сывын гай кумда Каролыкшым, ший гай
вÿдан Лапшэҥержым, саскалан поян Шыраган чодыражым… Йöратем мый ача гай поро,
ава гай шыма, пашалан тале пошкудем-влакым” (“Шочмо вер – чевер”, 7 с.), – воза
прозаик шке шочмо кундемже нерген. Тиде книгашке пурышо произведений-влак нерген
автор шкеже пешак чын аклен палемда. “Нине кÿчык ойлымаш-влак иканаште возалтын
огытыл – иктаж коло ий наре тÿрлалтыныт: тудын дене вашлиймеке, чон-кумылем
куанен-юарлен ма, öрдыжтö улмем годым сагынен-йокрокланен колтен ма – йöн лийме
семын чыла шижмаш-шонкалымашем кагазышке кусараш тöченам” (7 с.), лудына ме
ончылмутышто. Автор кажне ойсавыртышыжым, шомакшым шонкален-вискален сылнештара.
Кушно палемдышым: формо шотышто тиде книгаш пурышо произведений-влак шкешотан
улыт, йылме ойыртемат лач Геннадий Алексеевлан гына келшыше: раш, чатка. Нине
кучык лирический этюдышто тÿҥ герой – автор – повествователь шкеже да тудын
шочмо кундемже, мемнан сылне марий пÿртÿсна, ужар сывынан Марий Элна. Сандене
автор шкежак тиде книгам кÿрылтде иканаште лудаш огеш темле: “Тиде возымемат
тугак иканаште, ик шичмаште лудын лекташ ок лий, товро. Чон йодмо, кумыл лекме
семын гына тудым кидышкыда налаш шотлан толеш, шонем” (8 с.). Книгам лудын, ме
шкенан кундемна нерген ятыр уым, палыдымым рашемден кертына. Писатель шке йырже
мом ужеш, колеш, тÿткын шымла. Мутлан, книга туҥалтышысе “Шошо пайрем” лÿман изи
да сылне пÿртÿссÿретыштак прозаик оҥай таҥастарымашым ышта. Ойлымаш шошо
пÿтрÿссÿрет гыч тÿҥалеш, вара эркын-эркын корак ешын пыжаш оптымо сомылым
эскерымашке, ончыктымашке кусна. Пытартышлан писатель чылажымат айдемын илыш
радамже дене таҥастарен сÿретла: “Шошым калыкат чона. Теве ял мучаште тора гычак
у пöрт пура волгалт шинча. Шышталге тугай, чевер – той тÿсан. Микывыр Раман
Санюк эргыжым посна луктеш. Тудат у ешлан у сурт-оралтым, у пиалым чöҥа” (12
с.). Писатель айдемым пÿртÿсын шочшыжлан шотлен акла. Тиде кызытсе илыш
умылымашлан, пагытлан моткочак келшыше иктешлымаш. Финалыште автор адакат кайык
еш декак пöртылеш, ындыжым тудо шырчык-шамычын пайрем куаныштым, шошо азапыштым,
тургымыштым ончыкта. Геннадий Алексеевын произведенийлаштыже чылажымат шоналтен,
вискален чоҥымо. Прозаикын шочмо йылмын сылнештарыме йöҥжо денат моштен
пайдаланыме, кÿлеш шомакым лач шке верыштыже кучылтмо шижалтеш. Мутлан,
сурт-оралте дене кылдалтше термин-влак кызытсе марий йылмыште эркын –эркын йомын
толыт. Мо тугай “леведыш кумык”? Прозаикын возымыжым лудын, контекст гыч
умылена, тудым рушлаже “конек” маныт. Шке творчествыже сылнымут мастар ятыр
диалог шомак-влакым келшышын пуртен колта: прамай, шаяраш, йоштырнаш да тулеч
молат. “Пашаштыжат пешыжак йоштырнылмеш ок толаше”, – лудына, мутлан, ме “Ӱшаным
ÿжара конда” книгаш пурышо “Ошкылза мöнгышкыда” ойлымаште (83 с.). Тудо шкен
произведнийлаштыже сюжет йогын-влакымат нигунам утыжым огеш шуйдаркале, шомакым
аклен кучылтеш, шочмо йылмын тамжым, ямжым лудшо еҥлан тÿрлын почаш тырша. “Шке
жапыштыже, шуен вашлиялтше шомак – влакым посна чумырен, изирак мутерым ыштенам
ыле, вара тиде сомыл мондалте”, – мутланыме годым шарналтыш прозаике. Йылме
шижмаш – писательлан Юмын пурымо эн кугу пöлекше. Кызытсе марий сылнымут мастар
– влак кокла гыч тидын шотышто поснак Анатолий Мокеев ойыртемалтеш. Тидын нерген
шке жапыштыже эше В. Колумбак палемден ыле. Тудо чынжымак шомакым шке жапыште да
келшышын кучылштмо шотышто ялт пашаче мÿкшла тырша. Тыгак Геннадий Алексееват
шочмо марий йылмынан, шке манмыжла, чевержым, вержым, эржым сайын шижын мошта да
творчествыштыже тÿрыс кучылтеш, землякшын, Валентин Колумбын пайдале традицийжым
кÿлынак пеҥгыдемда. Ончыко. 2002. № 8. С. 181–191.

Писатели Марийской АССР: библиогр. справочник. Йошкар-Ола, 1988. С. 49–51.
Васинкин А. Мутын чеверже, верже, эрже… // Ончыко. 2002. № 8. С. 181–191.



https://mhr.wikipedia.org/wiki/%D0%90%D0%BA%D0%B2%D0%B0%D1%82%D0%BB%D0%BE%D0%BD

Акватлон (лат. Aqua — «вӱд» да акрет грекла Кышкар:Lang-grc2 — «кучедалмаш»,
«таҥасымаш») — вудйымалсе кучедалмаш.

Спортын тиде толкынжо 1982 ийыште шыҥдаралташ тӱҥалын. Москосо институтышто вӱд
йымалне ийышыше спорт группо чӱчкыдынрак да чӱчкыдынрак вӱд йымалне кучедалмашке
ушнаш тӱнальыч. Группым Игорь Островский вуйлатен. Эркын-эркын икмыняр правиле
шочын, тыге спортын у тӱрлыклан негызым пыштыме. Островский Израиль кундемыш
илаш куснен, тушто тудо Вӱдйымал спорт Федерацийым вулаташ тӱҥалын. Тыгак Игорь
Островскийым Калык-влакгокласе "Акватлон" Ассоциацийын президентлан сайленыт.

Айдеме вӱдышто да вӱд йымалне шкенжым кучен моштыжо манын, тыгай кучедалмаш да
упражнений системым шонен лукмо. Пырля тудо акватлон маналтеш. Акватлон вич ужаш
гыч шога: спорт ужаш, сар кучедалмаш, прикладной, гимастик ужаш да ямдылалтмаш.
Таҥасымаш-влак спорт ужаш дене гына эртат. Тыште спортсмен-влак ластым чиен
кучедалыт. Прикладной да сар кучедалмаш ужаш дене спасатель, водолаз, каскадер
да спецназъеҥ-влак ямдылалатме годым пайдаланат. Ямдылалтмаш ужашым чылан
эртышаш улыт. Акватлонышто ластым чиен кучедалыт. Тиде кучедалмашышке кажне еҥ
ушнен ок керт. Поръеҥ, ластым чиен, 50 метрым эртен кертшаш, рвезе - 25 метрым.
Когынек ластышкыжат 25 сантиметр кужутан тасмам кылдат. Лач тиде тасмамак
спортсмен-влак икте весыжын кӱрлын налшаш улыт. Могай спортсмен лентам эн ончыч
налын ончыкта - тудо сеҥыше лиеш. Тиде кучедалмашыште тавалышын вуйжым, шӱйжым
тӱкаш ок лий. Танасымаш кум раунд гыч шога. Кажныже 30 секунд. Раунд-влак
коклаште 1,5 минут наре каналташ лиеш.



https://mhr.wikipedia.org/wiki/%D0%90%D0%B1%D1%83%D0%BA%D0%B0%D0%B5%D0%B2%D0%B0,_%D0%9B%D1%8E%D0%B1%D0%BE%D0%B2%D1%8C_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%BD%D0%B0

Любовь Алексеевна Абукаева (1969 Теле 25, Башкир АССР, Мишкан район, Шаде
Шогертен ял) — марий йылмызе, фольклорист, профессор, филологий шанче доктор
(2005).

Л.А. Абукаева 1969-ше ийын теле тылзын 25-ше кечыштыже Пошкырт кундемысе Мишкан
районын Шаде Шогертен (рушла Новоключево) ялешыже шочын. Ондак Нерге кыдалаш
школышто, варажым Ӱпӧ оласе 73 №- ан школышто шинчымашым поген. 1987-ше ийыште
школым ший медаль дене тунем лектын да Башкир кугыжаныш университетыште
тунеммыжым шуен. 1990-ше ийыште марий йылмым, литературым да фольклорым
келгынрак шымлашлан Марий кугыжаныш университетышке кусна. 1992-шо ийыште,
университетым йошкар диплом дене тунем пытарымеке, тыштак руш да чумыр
йылмышанче кафедрыште преподавательлан тыршаш тӱҥалеш. 1993-шо ий гыч 1996-шо ий
марте аспирантурышто шинчымашым пога. 1996-шо ийыште «Марий йылмыште
шеледалтдыме структуран сложноподчинённый предложений-влак» теме дене
кандидатлык диссертацийым арала да филологий шанче кандидат лӱмым налеш. 2004-ше
ийыште Марий кугыжаныш университетысе финн-угор йылме-влак кафедр пелен улшо
докторантуржым тунем пытара. Университетыште руш йылме да чумыр йылмышанче
кафедрын доцентше лиеш. Л.А. Абукаеван докторлык диссертаций темыже: «Марий
йылмыште экспрессивный синтаксический савыртыш-влак». Шанче пашам тудо 2005-ше
ий теле тылзын 16-шо кечыштыже арала. Шанче консультантше - филологий шанче
доктор, профессор Юрий Владимирович Андуганов лийын. Мутат уке, Любовь
Алексеевна моткоч уста, виян марий йылмызе. Тудо шочмо йылмынам вияҥдымаште изи
огыл надырым пыштен. Л.А. Абукаева Марий Элысе йылме-влак шотышто комиссийын,
«Вестник Марийского университета» журналын редколлегий членже. 2006-шо да
2012-шо ийлаште Марий Эл Республикын Кугыжаныш погынжын чап гармотыж дене
палемдалтын.



https://mhr.wikipedia.org/wiki/%D0%90%D0%B1%D1%80%D0%B0%D0%BC%D0%BE%D0%B2,_%D0%9F%D0%B0%D0%B2%D0%B5%D0%BB_%D0%95%D0%B3%D0%BE%D1%80%D0%BE%D0%B2%D0%B8%D1%87

Павел Абрамов (Павел Егорович Абрамов) (1934 Идым 26 Суас Эл, Камша кундем,
Ямаслоҥго ял) — марий семлызе, мурызо.

Павел Егоровын аваж ден ачажат, Егор Егорович ден Фекла Николаевна, моткоч мураш
йӧратеныт. Кажне кастене Абрамовмытын тӧрза гычынже ял мучко сылне марий сем
йоҥген. Изи Павыл изи годсекак гармоньын куатшым шижын. Павел Егорович Абрамов
Элнет школышто тунемын. Школышто тунеммыж годымак хорын ик эн чолга солистше
лийын, тудын ойыртымалтше мотор йӱкшӧ кажным кумылаҥден, сымыстарен.

Школым тунем пытарымеке Павел Егорович Пошкырт Элысе Краснокам педучилищыш
тунемаш пура. Тушто тудо скрипке дене шоктышо ансамбльым чумыра. Вара тӱҥалтыш
школышто пашам ышташ тӱҥалеш, тыштат ансамбль шочеш. Павел Егоровын шочмо Элнет
школышко пӧртылеш. Тыште талантан айдеме драм кружокым почеш. Павел Егорович
Палантай лӱмеш училищыш, дирижерско-хоровой пӧлкашкыже, тунемаш пура.

Тудо пӱтынек сем аланышке кусна, марий композитор-влак дене пеҥгыде кылым кучаш
тӱҥалеш да икымше марий "Акпатыр" оперым шындымаште шке мастарлыкшым терга.
Тудын произведенийже коллективный сборникыште савыкталт лектеш. Вара тудын
погымо мур сборникше лектеш, мурыжо республик кӱкшытан газетлаште савыкталтыт.
Павел Егорович Абрамов шуко хор дене пашам ыштен, мутлан Озаҥ оласе Никольский
кафедрал соборышто. 25 ий жапыште черке хорлан семым возен шоген да шке надыржым
пыштен, да ола гыч олашке коштын. Могай гына олаште лийын огыл: Ялтыште,
Керчьыште, Евпаторийыште, Саранскыште, Пензыште да тулеч моло.

Кажне олаште тудым поро кумыл дене вашлийыныт, тыгак Граховыште, кушко тудо Суас
Эл Камша кундем Элнет ял гыч, А. И. Искаков ӱжмӧ дене, йолын толеш. Грак
Христорождественский черке пелен духовный муро ансамбльым чумырен. Да тыгак
марий калык "Пеледыш" ансамбльым чумыраш шке надыржым пыштен.

Йошкар-Олалан 420 ий темме лӱмеш пӧлеклалтше книгаште Павел Егоровичлан Марий Эл
республикын Кугыжаныш Собраний таумутым возен. Тиде книгаште "Поро эр,
Йошкар-Ола" мурыжо савыкталтын. Павел Егорович талантан музыкант, тале хормейстр
да тыгак сай да поро еҥ, кудо эртык марий йӱлаште шке кышажым коден.



https://mhr.wikipedia.org/wiki/Carl_von_Linn%C3%A9

Линне Карыл (шведла Carl von Linné) (1707 Ага 23 — 10 Шорыкйол 1778) — швед
ботаник, эмлызе, зоолог, кызытсе биномиал номенклатур да биологий
классификацийлан негызым пыштыше шанчызе. Тыгак экологий шанчылан негызым
пыштен.

Линне Карыл Кечывалвел Швецийыште, Смоланд кундемыште верланыше Росхульт ялыште
1707 ийыште, ага тылзын 23 кечынже шочын. Ачаже - Нильс Ингемарссон Линне (швед.
Nicolaus (Nils) Ingemarsson Linnæus, 1674-1748), ялысе юмынеҥ (священник); аваже
- Кристина Линне (Бродерсония) (швед. Christina Linnæa (Brodersonia),
1688-1733), ялысе юмынеҥын (священникын) ӱдыржӧ.

1709 ийыште еш Стенбронхульт олашке илаш куснен. Тушто Нильс Линне пӧрт
воктеныже изи садым ончаш туҥалын. Йоча жап годсекак Карыл пӱртӱс кушкылым ончаш
тунемын.

1716-1727 ийлаште Линне Карыл Векшӧ олаште школышто, вара гимназийыште тунемын.
Кугу шинчымашым поген огыл, молан манаш гын, ачаж ден аваж тудым юмынеҥлан
туныктынешт ыле, но эрге ботанике да математике деке гына шӱмаҥын. Южо занятийыш
кайыме олмеш Карыл кушкыл-шамычым ончаш пӱртӱс лоҥгаш каен.

Юхан Ротман лӱман эмлызе (1684-1763), школышто Карылым логикылан да медицинылан
туныктен. Тудак Нильс Линне Карыл эргыжым эмлызылан туныкташ колташ таратен.
Шкеак рвезым медицине, физиологий да ботаникылан туныкташ тӱҥалын.



https://mhr.wikipedia.org/wiki/1_%D0%B0%D0%B3%D0%B0

1 Ага — григориан кечышот почеш идалыкын 121-ше (кужемдыме ийлаште 122) кечыже.
Идалык пытыме марте 244 кече кодеш.

Ага тылзын икымше кенчынже икымше май пайрем эртаралтеш. Май пайремым шукертсек
палемдаш тӱҥалыныт. Кум тӱжем ий ончыч Ожнысо Италийыште илыше–влак Майя юмылан
ӱшанен улыт. Тудын лӱмеш шошын пытартыш тылзыжым май маныныт, а икмыше кечынже
кугу пайремым ыштеныт. Россий империйыште тиде кечым икымше гана 1890-ше ийыште
Варшавыште палемденыт, а 1891 ийыште Санкт-Петербургышто. Россий Федерацийыште
тиде кече шошо да паша пайрем семын палемдалтеш.



https://mhr.wikipedia.org/wiki/100_%D1%82%D3%B1%D0%B6%D0%B5%D0%BC_%D0%BA%D1%83%D0%B3%D1%8B%D1%80%D0%B0%D0%BA_%D0%BA%D0%B0%D0%BB%D1%8B%D0%BA%D1%87%D0%BE%D1%82_%D0%B4%D0%B5%D0%BD%D0%B5_%D1%80%D0%BE%D1%81%D1%81%D0%B8%D0%B9%D1%8B%D1%81%D0%B5_%D0%BE%D0%BB%D0%B0%D0%BB%D0%B0%D0%BD_%D0%BB%D3%B1%D0%BC%D0%B5%D1%80%D1%8B%D1%88%D1%82

По итогам переписи 2010 года cреди 1100 городов России 164 города имеют
численность населения более 100 тыс. жителей, входя в категории больших,
крупных, крупнейших городов и городов-миллионеров.

Выделены цветом центры субъектов Российской Федерации. Жирным выделены центры
федеральных округов Российской Федерации

Примечание. Стоит отметить, что Великие Луки, Тобольск, Парат, Магадан, Серов,
Канск, Усть-Илимск, Глазов, Соликамск, Ухта, Киселёвск, Новотроицк, Ногинск,
Кинешме и Назрань (список неполный) на 14 октября 2010 года не являются
стотысячниками, но достигали этого уровня в отдельные годы. Великие Луки,
Тобольск, Магадан, Канск, Усть-Илимск, Глазов, Соликамск довольно быстро теряют
население. Парат да Серов имеют стабильное население, но оно меньше 100 тысяч
человек. Железногорск (Курск велыште), Домодедово (Моско велыште), Бердск
(Новосибирск велыште) никогда не достигали этого уровня, но постепенно
приближаются к нему. Из остальных городов реальные перспективы вернуться в число
стотысячников имеют только Назрань, Парат да, возможно, Тобольск. В советский
период (по данным переписей 1979 и 1989 годов) ещё четыре города достигали
стотысячного населения — Мичуринск, Анжеро-Судженск, Усолье-Сибирское да Воркута
(список неполный), но уже по переписи 2002 года и далее они испытали сильную
депопуляцию, и в настоящее время их население даже не превышает 90 тысяч человек
и продолжает снижаться, а Воркута вообще со 115,6 тысяч человек в 1989 году
снизила численность населения до 71,4 тысяч человек на начало 2009 года. В связи
с этим в таблице они не представлены.



https://mhr.wikipedia.org/wiki/%D3%B0%D1%88%D0%BD%D3%B1%D1%80

Ӱшнӱр (рушла Верх-Ушнур) — Российыште Марий Элын У Роҥго кундемыштыже верланыше
сола. Ӱшнӱр ял шотан илемын рӱдерже. Калыкчот: 587 еҥ (2004 ий), 537 еҥ (2010
ий).

Ӱшнӱр сола У Роҥго кундемын ик эн мотор лукыштыжо верланен. Тудо тӱҥ корно
воктене чапланен шога. Тиде кундемыште архитиктур-чапкӱ Пӧтыр да Павел Шнуй
апостол-влак лӱмеш черке уло. Тудым 1816-шо ийыште Наполеоным сеҥыме лӱмеш
шогалтыме.

1872-шо ийыште земской школым почыныт. 1902 ийлан 76 тунемше лийын, 22 йоча
марий лийын.1915 ийын Ӱшнур торговой В. Д. Щербаков кок этажан школым шогалтен.
Тушто тӱҥалтыш классым туныктеныт. Тӱрлӧ ийлаште тиде школышто тунемыныт да
туныктеныт: Янтемир — марий просветитель, Шабдар Осып — марий литератур классик,
генерал-полковник Анатолий Безруков Балашинский военный училищ начальник Сергей
Царегородцев ден Эльвира Трифонова. Кызыт Ӱшнӱрыштӧ тӱҥ шинчымашым пуышо,
икмыняр предметым келгемден туныктышо марий кыдалаш школ уло. Тушто 280 наре
тунемше шинчымашым пога, 36 туныктышо тырша. Школын лӱмжым сылнештарен да
чолгалыкым ончыктен шогат.

Тембалне : Лопсола, Колокудо, Кундыштӱр, Курыкӱмбал, Маскародо, Немецродо,
Семейкино, Тимофеево, Тапшер, Эҥермучаш.



https://mhr.wikipedia.org/wiki/%D0%AF%D0%BD%D0%B4%D0%B0%D0%BA,_%D0%9B%D0%B5%D0%BE%D0%BD%D0%B8%D0%B4_%D0%9B%D0%BE%D0%B3%D0%B8%D0%BD%D0%BE%D0%B2%D0%B8%D1%87

Леонид Яндак (Леонид Логинович Яндаков) 1933 ийыште Морко кундемыште Шӱргыялеш
шочын. Морко педучилищыште да Марпединститутышто шинчымашым поген. Школышто,
Юлсер да Морко ронолаште, комсомол Марий обкомышто, «Марий коммуна» газет
редакцийыште, Марий радиошто да телевиденийыште, угыч «Марий коммуна» газет
редакцийыште тыршен.

1975 ийыште «Ончыко» журналеш «Сар кыша» повестьше лектын. 80—90 ийлаште «Марий
коммуна» газетеш «Печкалтше тымык» повестьше, ятыр очеркше савыкталтыныт.

Калык театрь «Пеледыш пайрем», «Воштылаш гын, воштылаш», Марий кугыжаныш театр
«Тулык ава», «Пусаксолаште томаша», «Пелчан кугыжа» пьесыже-влак почеш
спектакльлам шынденыт. Моркышто ила.

«Онар», «Чоткар» да «Мамич Бердей» романже-влак марий калык акрет годсо неле
илышым ончыктышо, тудо жапысе событийым, эртымгорным чыным рашемдаш полшышо
сылнымутан произведенийлан шотлалтыт. Ожнысо илышын тӱрлӧ йыжаҥан улмыжым почын
пуымо дене пырля автор кугезе тукымын психологийжым, тӱняужмыжым, йот тушман
ваштареш пеҥгыдын шогымыжым, уш-акыл ден чоялыкшыммоштен кучылтмыжым яндар поян
йылмедене сӱретла.

«Чоткар» ден «Мамич Бердей» романым возымыжлан 2003 ийыште Л. Яндак Марий Эл
Республикысе Чавайн лӱмеш кугыжаныш премийже дене палемдалтын.

2008 ийыште «Онар» роман-трилогийже Эстонийысе родо-тукым калык-влак программын
Литератур премийже дене палемдалтын.



https://mhr.wikipedia.org/wiki/%D0%AF%D0%BC%D0%B1%D0%B5%D1%80%D0%B4%D0%BE%D0%B2,_%D0%98%D0%B2%D0%B0%D0%BD_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Ямбердов Иван Михайлович (Йыван Ямбердэ; 16 Идым 1955, Чодыраял, Юлсер кундем) —
марий сӱретче, Российын сулло сӱретчыже, МАССР сымыктышын сулло пашаеҥже,
Россиыйн сӱретче-влак ушемын членже, В. Григорьев лӱмеш кугыжаныш премийын
лауреатше.

1955 ий 16 Идым, Юлсер кундемысе, Чодыраялыште шочын. Икымше урокым сӱретлымаш
ден Национальный Президентский школ-интернатыште налын. Вара тунеммашым
Йошкар-Оласе сӱретче училищыште шуэн. 1975 ийыште училищым тунем лекмек, В. И.
Суриков лӱмеш Москосо кугыжаныш акдемический художественный институтыш тунемаш
пурен. 1981- 1983 ийлаште Совет Армий радамыште служитлен. 1983 ийыште тудым
СССР художник ушемыш пуртат.



https://mhr.wikipedia.org/wiki/%D0%AF%D0%BB%D0%BA%D0%B0%D0%B9%D0%BD,_%D0%AF%D0%BD%D1%8B%D1%88_%D0%AF%D0%BB%D0%BA%D0%B0%D0%B5%D0%B2%D0%B8%D1%87

Яныш Ялкайн (Яныш Ялкаевич Ялкаев) (1906 Шыжа 25, Пӱрӧ уезд, Ӱпӧ губерний (кызыт
Мишкан кундем, Пошкырт Эл), Чорай (рушла Чураево) ял — 17 Идым 1938, Моско ола)
— марий калыкын пагалыме, лӱмло шочшыжо. Кугу ушан, данле эргыже: уста
почеламутчо, прозаик, критик-литературовед, кусарыше, публицист, этнолог,
фольклорист, библиограф. Яныш Ялкаевич Ялкайн изинекак чот шуаралт кушкын,
илышыште шуко йӱштӧ-шокшым ужын, чыла йӧсым сеҥен лекташ чон куатым муын,
шонымыжым пеҥгыдын шуктен. Эреак виян толшо пашаже тӱрлӧ шӧрынан. Шочмо
сылнымутнам кумылым савырыше ятыр произведений дене пойдарен. Тыгакак
литературым шымлыше пашажат ушнен толын. Журналист, кусарыше семынат тыршен.
Тыршыше еҥ илыш кугорныш лекташ чыла вийым пуа. Тудат тыгай чытамсыр, кожмак
кумыл дене илен, ончыклык нерген ушанлын шонен. марий кундемын тале серызыже,
фольклористше, кусарышыже, этнографше, библиографше. Эреак вияҥ толшо пашаже
тӱрлӧ шӧрынан. Шочмо сылнымутнам кумылым савырыше ятыр произведений дене
пойдарен. Тыгак литератур шымлыме пашажат ушнен толын. Яныш Ялкайн журналист,
кусарыше семынат тыршен. А ты гана Я. Ялкайнын калык ойпогым шымлыме пашажым
ончен лектына. Я. Ялкайн, Пошкырт Эл, Мишкан кундемысе Чорай ялысе йорло
кресаньык ешыште шочшо, самырыкнекак шуко оҥай мурым колын, лывырге ушешыже
кодын. Уста еҥ-влакын сылнын муралтен колтымыштым ончыклык шанчыеҥ куанен
колыштын, чон кумылжым порсынлен.

«Мыйын вием мынярлан сита, Совет Родинын чапше лӱмеш тунаре пашам ышташ тӱҥалам;
кӱлеш лиеш гын, Совет Эл верч шке илышемат ом чамане», - каласен Яныш Ялкайн
Марий АССР серызе ушем правленийын 1937 ий 17 да 19 августышто эртыше
заседанийыштыже. Яныш Ялкаевич Ялкаев (Яныш Ялкайн) Пошкырт Элысе Мишкан кундем
Чорай луман ялеш 1906 ий 25 октябрьыште кресаньык ешеш шочын. Школым тунем
пытарымекыже, волостной управыште оролын, писарьын полышкалышыжлан пашам ыштен.
1919 ийыште Николо-Березовко селаште почылтшо педкурсышто тунемын. 1924 ийыште
педкурсым Пӱрӧ оласе педтехникум дене ушат, Я. Ялкайн тушко вонча да 1926 ий
марте шинчымашым пога. Тыште самырык рвезе литературно-творческий пашашке пижеш,
литушкем-влак дене пенгыде кылым кучаш туналеш. Йошкар-Олаште лектын шогышо «У
илыш» журналыш очерк да статьяже-влакым «Пуро велын», «Пурын» лум дене воза.
Тыгак сылнымутан произведенийлан возаш туналеш да Пурышто лекше «Маяк» газетеш
савыкта. 1921 ийыште (Акмаев Шакыртан дене пырля) «Марий революционный мурым»
возен, 1925 ийыште «Тунемше» почеламутым да вес ийынже «Вурс кайык» поэмым
савыкта. 1927–1930 ийлаште Я. Ялкайн Москвасе университетыште тунемеш. Тиде
жапыште «Марий ял» газетеш тӱрло темылан серыме нылле утла статьям савыкта,
марий библиографийлан материалым пога. 1934 ийыште марла да рушла «Материалы для
библиографического указателя по мариоведению» да «Марий библиографий»
книга-влакым луктеш.

Я. Ялкайын могай айдеме улмыж нерген икмыняр енын шарнымашыже уло. Писательын
ватыже – Надежда Ялкайн – пелашыжын койыш-шоктышыжо, илыш-корныжо, творческий
пашаж нерген икмыняр статьям савыктен. С. Шамиева тудын каласкалымыжым дневникеш
возен коден. Москваште тунемше йолташыже В. И. Самсонов, тыгак Е. Янгильдын, А.
Искандаров, М. Шкетан, П. Карпов, А. Андриянов писатель нерген шке статьяштым
савыктеныт. Тунемаш пурымыж годым Я. Ялкайн нерген академик Орлов тыге каласен:
Из ста одиннадцати работ большинство написаны удовлетворительно, небольшая часть
работ написано слабо. Есть работы, написанные хорошо, но лучшую работу
по-русскому языку написал не русский. Это – Яныш Ялкаев» (МарНИИ. Материалы о
Яныше Ялкайне. С.2).

Писатель да учёный шочмо велже дене кугешнен, тудын дене эреак кылым кучен
шоген. Пошкырт Эл Я. Ялкайнлан «кечан эл, ямле, киндан, шортнян, нефтян – чыла
улан» кончен, «тушто южшат яндар, памаш вӱд гае тамле», «завод йӱкшат шокта чыла
эллан».

Кызыт Чорай села вашталтын. Больнице, кок пачашан правлений, сельсовет, Культур
пӧрт, почто верланеныт. Ял мучко асфальт корно шуйна. А Культур пӧрт да кыдалаш
школ ончылно Яныш Ялкайн лӱмеш чапкӱ-влак вер-шӧрым сӧрастарат. Поэт шочмо
ялышкыже пытартыш гана толмыж годым чеверласыме семын «Чорай» почеламутым возен:

Я. Ялкайн шуко икшыван ешеш шочын-кушкын. Ачаж ден аважын вич ӱдыр да кум эрге
лийыныт. Ешын ойгыжо да куанже нерген 1938 ийыште возымо «Лӱмна» почеламутыштыжо
уто шомак деч посна поэт рашемда:

Я. Ялкайнын йоча жапше, шке манмыжла, «капка пурак гаяк» лийын. Но рвезе
изинекак чыла палаш тыршымыж дене ойыртемалтын. 1925 ийыште возымо «Тунемше»
почеламутыштыжо поэт тыге шарна: «Кычыр-кочыр кычкырыше ош лумжат, йӱштыжат,
пургыжшат,вичкыж вургемат, рожын катат чактарен кертын огытыл, тудо Пӱрӧ уремым
такыртен…. Школ дек». Ушеш кодыныт М. Горькийын йӱлышӧ шӱман Данкожо, илышыште
верым мудымо Челкаш, А. Чеховын Каштанкыже, С. Чавайын Йыландаже, поро кумылан
Чачавийже, А. Пушкинын, Н. Некрасовын, М. Лермонтовын, А. Кольцовын, Жюль
Вернын, Ф. Куперын геройышт-влак, рвезын чоным сымыстарен, нуно шукым пален
налаш ужыныт.

Ныл ияш тӱҥалтыш школым кум ий гыч тунем лекмек, рвезылан умбак тунемаш
шонымыжым - «ал мечтажым» кудалташ логалеш. Еш кугулан Яныш 1917 ийыште пашаш
ушна: ачаже тудым волостной управыш писарьлан намиен кода. Ынде рвезын илышыже
пӱтынек волость пӧртышто, ял калык коклаште,эрта. Тыште чылажымат ужаш лийын:
тора-влакын калыкым шотеш налдымыштым, ондалкалымыштым, игылтмыштым…. Тидыже
илыш деке тура ончалтышым шочыктен. Граждан сар жапыште кок вий ваш тӱкнымат
арам эртен огыл, рвезын ушешыже мондаш лийдыме кышам коден.

1919 ийыште Янышын аваже Айсылтан черланен кола. Ешыште эн изи икшыве-влак Яныш
ден Алкима шӱжарже Сахаровка лӱман руш ялыште верланыше школ-коммунышко логалыт.
Тыште рвезылан умбакыже тунемаш кумда корно почылтеш. Тудо туннемаште чот тырша,
сылнымутан литературым шуко лудеш. Школышто йоча-влакым поро пашалан туныктат.
Икшыве-влак сад-пакчаште, сурт-оралтыште кертмышт семын тыршат, тулыкеш кодшо
салтак вате-влаклан полшаш коштыт, шке мастарлыкыштым сцене гоч ончыктат:
концертым, спектакльым шындат. Я. Ялкайнын тиде жапысе илышыже «Андрий Толкын»
повестьлан негыз лиеш. Ончыклык писатель школ-коммунышто ик ий утларак ила. 1921
ий январьыште тудо Николо-Березовко селаш почылтшо педагогический курсыш тунемаш
пура.

Педкурс 1920 ийын август кыдалне Михайло-Архангельский монастырь олмеш лиеш.
«Андрий Толкын» повестьыште Николо-Березовко селам Чолмансола лӱм дене пуымо:
«Чолмансола деч ик уштыш пелне, курыкан да чодыран верыште, ожнысо монастырь
шинча. Тушко кугыжа годым Миколо юмылан кумалаш …. марий-влак кӱтӧ гане
коштыныт. Ынде тыште курс почылтын. Курсышто Ӱпо, Озаҥ, Вятка, Пермь марий-влак
тунемыт…»

Педкурсыш 15–16 ияш рвезе ден ӱдыр-влакым погеныт. Тунемше-влак тӱҥалтыш жапыште
начарын илат. Нуно паек шотеш кремга киндым, изишак шылым, шӱрашым, шинчалым
налын шогат. Тыгай неле илышым чытен кертде, южо тунемше педкурсым кудалтен кая.
Адакшым монастырь пашам ыштен огыл гынат, тушто монашке-влак иленыт, у илышлан
нуно тӱрлӧ чаракым ыштылыныт. Но педкурсым (варажым педтехникумым) пашам сайын
виктарен моштышо, кугу шинчымашан еҥ – Л. Я. Мендияров вуйлата. Самырык калык
тунемме деч посна ял озанлык пашаш ушна, пакчасаскам ончен кушта, мастерскойышто
илышлан мо кӱлешым шке ямдыла…. Туныктышо-влакын радамыштат пенгыдемеш. Озаҥ гыч
марий йылмым туныкташ В. М. Васильев толеш. Ончыкылык туныктышо-влак педагогика
ден психологийым, историй ден литературым, математика ден физикым тунемыт,
графический искусство, музыкат ӧрдыжеш огыт код. Педтехникумышто марий да руш
хор-влак чапланат. Тунемше-влак концерт, спектакль, лекций дене марий яллаш
лектын коштыт.

Я. Ялкайнын педкурсышто тунеммыж годым ачаже кола. Шочмо суртеш Алика ден Ална
акаже-влак гына кодыт. Япон самурай-влак ваштареш кредалмаште (Волочевка курыкым
налме годым) йӧратыме Янгыбай изаже вуйжым пышта. 1924 ийыште Николо-Березовко
селасе марий педтехникумым Пӱрӧ оласе педтехникум дене пырля ушат. Ынде Я.
Ялкайн шочмо селаж деке лишкырык лиеш.

Ола эрвел марий-влакын рӱдӧ верыштлан шотлалтын. Тудым 1663 ийыштак Ош Виче
энерын пурла серешыже чоненыт. Тушто революций деч ончычак Пӱрӧ инородческий
учительский школышто марий учёный-влак В. М. Васильев, Г. Г. Кармазин,
просветитель-влак Л. Я. Мендияров, Н. М. Орлов да молат тунемыныт. 20-шо ийлаште
Пӱрӧ педтехникумым писатель-влак С. Ибатов (Эман), А. Асылбаев (Асаев), М.
Аюпова тунем лектыт, тыштак, Йошкар-Оласе педтехникумыш кайымешкыже, композитор
А. Искандаров тунемеш. Я. Ялкайн Пӱрӧ олаште 1924–1926 ийлаште шке шинчымашыжым
нӧлта. Тиде кундем, тиде жап тудын произведенийлаштыже ятыр верым налыт.

Я. Ялкайн тысе пӱртӱс ямым йӧратен, поснак эрвел марий-влак дене чак кылдалтше
Ош Виче эҥерым, тушто чон ласкалыкым муын. «Ужар жап» повестьыштыже тыге воза:
Пеш ямле Ош Виче ӱмыр июнь йӱдыштӧ! Умбалне, мӱндырнак, шола велыште, вӱдын ик
ужашыже у вӱргене окса гай йылгыжалт кия, теве тудо верыште параходын кок
пачашан чевер тулжо-влак утыр лишемыт, тудын велыш шем орманчым вӱдыш шарыше
кугу чодыра йывыртен онча, гармонь ден такмак йӱкым йоктарен волтышо ял-влакат
саламым колтат, бакенщик-влакын землянкышт воктен кочкыш шолтымо изи тул-влакат
кошар йылмышт дене солык семын рӱзалтен ужатат…»

Я. Ялкайын педтехникумышто туннемыж нерген Алкима шӱжарже тыге шарна: «Ме изам
дене изи гына пӧлемыште иленна.Телым вашке пычкемышалтеш, тулым чӱкташ кӱлеш. А
тулжо – шикшешт йӱлышӧ керосин лампе. Ме коктынат ӱстел воктене урокым ямдылен
шинчена. Яныш мо кӱлешыжым писын гына ыштен пытара да моло пашалан пижеш: книгам
лудеш, ала-мом серкала. Мый малаш возам, а тудо ӱстел воктенак шинчен кодеш.
Помыжалтме годым ужам: эшеат возын огыл, серкален шинча. Мом возымыжым лач
каласен ом керт, но иктым раш шинчем: ты жапыште изам марий йылме кружокыш
коштын, пырдыжгазетым лукташ полшен, тудлан тӱрлӧ материалым ямдылен,
почеламутым сераш тӱҥалын».

Пӱрӧ педтехникумышто Я. Ялкайн тунемме дене ончыл радамыште ошкылеш,
литературно-творческий пашашке пеҥгыдын ушна, марий, татар, башкир литушем-влак
дене пенгыдын кылым куча, фольклор ден этнографий деке шӱмаҥеш, келге шинчымаш
верч тырша, калык коклашке у культурым шарен колтымаште кумылым ончыкта.

Педтехникумышто литкружок член-влакын творчествыштым лудшо-влак коклаш шарыше «У
вий» журнал чаплана. Я. Ялкайн редколлегийын ик чулым тыршышыже лиеш. Журналым
сӧрастараш преподаватель-влак полшен шогат. Кружокын пашаж нерген шке жапыштыже
Йошкар-Олаште лектын шогышо «У илыш» журналат возен: «Кружокышто занятийым сайын
шоналтен ямдылыме план почеш эртареныт, сылнымут илышым эскерен шогаш да тудым
лончылен мошташ тунемыныт» («Пӱрӧ маркор кружок паша», авторжо – П», 1926 ий
октябрь).

Я. Ялкайнын педтехникумышто туннеме жапыштеже кум произведенийже савыкталтеш:
«Маяк» газетеш (тудо Пӱрӧ олаште лектын шоген) «Марий революционный муро» (1921,
Акмаев Шакыртан дене возымо), «Тунемше» почеламут (1925), «Вурс кайык» (1926).

1926 ийыште педсовет Я. Ялкаев нерген «академический успеваемостьшо сай» манын
палемда да ныл тылзылан Ӱпӧ оласе Калык образований институтыш колта. Тушто
нацмен-влакым высший учебный заведенийыш тунемаш пураш ямдыленыт. 1927 ий
кенежым Я. Ялкайн шочмо кундемже дене чеверласа, Москошко тунемаш кая:

20-шо ийлаште да варажымат марий ӱдыр-рвезе-влак элын вуз ден техникумлашкыже
тӱҥ шот дене направлений почеш тунемаш пуреныт. Тидлан амалжат лийын: 1930 ий
марте марий кундемыште ик высший учебный заведеният лийын огыл, техникумжат
шагал улмаш. Самырык еҥ-влак Москошто, Ленинградыште, Озаҥыште, Вяткыште, Нижний
Новгородышто, Ӱпыштӧ да моло олалаште тунемыныт. Я. Ялкайн, кугу конкурсым
сеҥен, Моско кугыжаныш университетын этнологический факультетыштыже фольклор ден
этнографий отделенийыштыже тунемаш тӱҥалеш.

Моско университет Российыште рӱдӧ учебный заведенийлан шотлалтын, тудо пашаж
дене уло тӱня мучко чапланен, тушто кугу учёный-влак пашам ыштеныт. Университет
(1775 ийыште почмо) руш учёный М. В. Ломоносовын лӱмжым нумалын. 1927 ийыште
нылле утла национальность гыч улшо шым тӱжем еҥан ешым кум марий рвезат ушнат:
эрвел марий рвезе Я. Ялкаев, олыкмарий рвезе П. Лашманов (Ланов), курыкмарий
рвезе И. Беляев.

Я. Ялкайн ден П. Лашмановын тунемме группышто финно-угор тӱшкаш пурышо
йылме-влакым коми калыкын эргыже В. И. Лыткин (1895–1982) туныктен. Тудо шкеже
шинчымашым Финдляндийыште, Германийыште да Венгрийыште нӧлтен, варажым филологий
наука доктор, профессор марте кушкын. В. И. Лыткинын марий рвезе нерген тыгай
шарнымашыже кодын: «Ялкаев пеш тыматле да талантан студент ыле, тунемме деке пеш
серьёзнын ончен, кугу йӧратымаш дене финно-угор йылме-влакым тунемын, моткоч
кугу усталыкым ончыктен… Тудо зачёт-влакым жапыштыже да кугу шинчымашым ончыктен
сдатлен. Ялкаев кокла капан, шемалге-кӱрен ӱпан, серьёзный да эре шонышо тӱсан,
пеш скромный да талантливый студент ыле. Студент жапыште возкалымыжым пален
омыл, тунемше йолташыштат, очыни, пален огытыл. Тидыже Ялкаевын моткоч скромный
улмыжым ончыкта».

Икымше курсышто «Общий языкознанийым» профессор М. Н. Петерсон лудын. Я. Ялкайн
дене пырля тунемше мордва калык гыч В. И. Самсонов йолташыжын шарнымашыж гыч
пале: профессор Петерсон, индоевропейский йылме-влак дене палымым ыштымек, кажне
студентлан шке шочмо йылмыжлан транскрипцийым ыштен пуэн. Тудо поснак Я.
Ялкаевын пашажым кукшын аклен.

Университетыште «Введение в языкознание» курсым профессор Д. Н. Ушаков лудын.
Учёныйын чапше тунамак кугу лийын. Варажым Д. Н. Ушаковын вуйлатымыж дене
«Толковый словарь русского языка» ныл том дене савыкталтеш. Тудо руш йылмым
шымлыме пашашке студент-влакым моштен ушен.

Икана этнологийым туныктышо профессор В. К. Никольскийын вӱдымӧ семинарыште Я.
Ялкайн рефератым ямдылен. Тыгодым тудо фактический материалым немыч да англичан
йылме дене савыкталтшымат ончен шуктен. Тидыже шуко студентым ӧрыктарен.

Я. Ялкайнын преподаватель-влак кокла гыч поснак М. Т. Маркелов да Ю. М. Соколов
дене кугу кыл лийын. Профессор Маркелов мӧнгӧ библиотекыштыжат заниматлаш ужын.
Я. Ялкайн профессор Маркеловын да тунемме группын пунчалышт почеш 1929 ийыште
шымле пашаште кугу тыршымашым ончыктымыжлан «выдвиженец» лиеш. Тидыже тунемме
условийым саемдаш йӧным ыштен. Выдвиженец-влаклан посна занятий-влак
эрталалтыныт. Профессор Ю. М. Соколов фольклорист семын чапланен. Тудын дене кыл
университетым пытарымекат шуйнен. Тудо Я. Ялкайнын рушла лекшаш «Марийские
песни» сборникшым редактироватлен, СССР писатель ушем пелен фольклор секцийым
вуйлатен. Я. Ялкайн тушто чӱчкыдын лиеден. Студент-влаклан сылнымутан литератур
денат келге шинчымашым пуэныт. Тыште поснак А. В. Луначарский ойыртемалтын. Кугу
шарнымашым коден профессор А. С. Орлов. Тудын образшым Я. Ялкайнын «Ола»
повестьыштыжат ужына. Преподаватель древнерусский литературым туныктен, тудым
поснак «Слово о полку Игореве» нерген эртарыме занятийже ушеш кодын.
Студент-влак деке чӱчкыдынак писатель, поэт-влак толеденыт, нунын дене вашлиймаш
творческий пайремыш савырен. Теве 1927 ий 4 ноябрьыште университетын актовый
залышкыже В. В. Маяковский толын. Тушко марий рвезе-влак Я. Ялкайн, П. Лашманов,
И. Беляеват логалыт.

20-шо ийла мучаште эл мучко калык коклаште грамотым шарыме паша тӱҥалеш. Н. К.
Крупская тиде йодышым 1928 ий 29 октябрьыште студент-влак дене вашлиймыж годым
тарвата. Кӱчык жапыште студент-влак кок тӱжем утла еҥым лудаш-возаш туныктен
шуктат. Тиде пашаште Я. Ялкайнат ӧрдыжеш ок код, заводышто шым еҥан группым
туныктен луктеш.

Студент-влак пален налме шинчымашыштым паша дене кылден шогат. Я. Ялкайн, П.
Лашманов да Моско консерваторийын студентше А. Искандаров 1930 ий кеҥежым
Оршанка, Торъял, Шернур кантонлаште академический полевой практикыште лийыт,
марий-влакын фольклорышт, религий ойыртемышт, музыкальный творчествышт нерген
материалым погат, калыкын материальный культурыжым шымлат, беседым эртарат. Я.
Ялкайн ден П. Лашмановын тунемме жапыште Москошто «Марий ял (газет)|Марий ял»]]
(1927–1931) газет лектын шоген. Я. Ялкайн тушан тӱрлӧ тема дене нылле утла
статьям савыкта.

Университетыште тунемме жап Я. Ялкайнлан весе денат пайдале лийын. Тыште тудо
марий библиографийлан материалым пога. Тудым 1934 ийыште рушла да марла савыктен
луктеш. Я. Ялкайнын «Марий библиографийже» нерген В. А. Мухин тыге возен: «Тиде
книга вошт ончымо гай кушмынам, ончык каймынам … раш палыкта».

Я. Ялкайн тунемме годым шуко жапым кусарыме пашаланат ойырен. Тидыже марий да
руш йылме-влакым утларак шижын мошташ полшен. Тудо шкетын але йолташыже-влак
дене пырля коло утла брошюрым марлаш кусарен луктеш. Я. Ялкайн Моско
университетыште тунемме жапшым 1936 ийыште лекше «Ола» повестьыште ончыктен.
Тыште лудшо еҥ тӱрлӧ калыкан ешым ужеш, герой-влак коклаште – Рашитов Хасан,
прототипше – Муса Джалиль. Татар рвезе Муса Джалиль ден Я. Ялкайн пырля
тунемыныт. 1930 ий декабрьыште Я. Ялкайн университетым тунем лектеш. Пашам ышташ
Йошкар-Олаш Рӱдӧ марий тоштерыш толеш, пел ий гыч илаш Москошко кусна. Умбакыже
тудын литератур да научный пашаже элын рӱдӧ олаж дене кылдалтеш.

Я. Ялкайн Москошто профессиональный писатель семын пашам ышташ, СССР писатель
ушем дене кылым куча, тудын йодмыж почеш тӱрлӧ пашам шукта. Шочыт ойлымаш ден
повесть-влак, почеламут-влак. «Онго» романын икымше ужашыжат тыштак ош туням
ужеш. Тиде жапыштак шымлыме пашам ышта, «Советская этнография» журнал
редколегийын членже семын эл мучко экспедицийлан коштеш. Шочмо Пошкырт
кундемжымат огеш мондо. Тудо учёный да писатель семын шуаралтеш, кусарыше
семынат чапым налеш, марий сылнымутан литературын ончыкылыкшо нерген коляна,
ятыр литературоведческий статьям воза, фольклор да сылнымут литератур нерген
йодышым тарвата.

Я. Ялкайнын сылнымут ойыртемжым чын умылаш тудын литературоведений да критика
дене статья-влакше полшат, нуно тудын тематикыжым, содержанийжым палемдат,
путынь творчествыжлан негызым ыштат. «Сылнемут нерген мут» статьяштыже лудына:
«Чынак сылне произведенийым ышташ пеш кугу культуран лияш кӱлеш». Тыге тудо
писатель ончылно пеш кугу требованийым шында да возышо еҥ келге шинчымашан
лийшаш манын палемда, тудо «шке калыкшын экономикыжымат,
историй-этнографийжымат, йылмыже кузе кушкын толмымат» шинчышаш, уке гын
писатель «…чынак сылне,тичмаш образан, сай йылме дене серыме произведенийым пуэн
ок керт».

Тидлан тунеммаш деч посна илышым шке шинча дене ужаш кӱлеш. Тидыжым писатель эн
кӱлешанлан шотла. 30-шо ийлаште Я. Ялкайн Касвел Сибирь ден Урал мландыште, Юл
кундемыште, Крымыште, Кавказыште, Ленинградыште лиеш, Ӱпышто, Горький
автозаводышто, Моско метром ыштымаште пашазе-влак дене вашлиеш. Пашаеҥ,
колхозник, туныктышо, студент-влак дене мутлана. Марий сылнымутан литературым
шолын шогышо илыш дене таҥастарен, Я.Ялкайн тыгай шонымашыш толеш: мемнан
сылнымутышто илыш йодыш-влак, пашаеҥым, пашазе интеллигенцийым ямдылыме шотышто
проблеме-влак кӱлеш наре шындалтын огытыл; рвезе совет интеллигенцийын илышыже,
тудын мер пашаште тыршымыже да шуко моло йодышат ончыкталтын огытыл.

Я. Ялкайнын писатель семын шуаралтмаштыже руш литературым лудын шогымыжо шагал
огыл полшен. Н. Некрасов, А. Пушкин, М. Лермонтов, Л. Толстой да молат рвезе
писательлан шке шотан туныктышо лийыныт. М. Горький дене вашлийме,
произведенийже-влакым изинекак лудын шогымо да варажым марий йылмыш кусарыме Я.
Ялкайным писатель корныш пенгыдын шогалаш кумыландат.

Центризадатын ту жапыште вуйлатышыже А. П. Рябинина Я. Ялкайн нерген тыге
каласен: «Ялкайн…. шке калкыкшын культурыж верч чот тыршен. Тиде кӱкшыт гыч чыла
чумыр пашажым ончен, шочмо эллан, калыклан шкенжым чаманыде служитлен».

Я. Ялкайн Москошто илыме жапыштыже издательстве-влак дене кылым куча, «Советская
этнография» журнал редколегийын членже лиеш, марий писатель-влакын
произведенийыштлан рецензийым воза, СССР писатель-влакын ушемышт пеленсе
фольклор секцийын пунчалже почеш экспедицийлаш лектеш, кугу творческий шонымаш
дене ила… Тиде талантан айдеме кенета волгалтын, но ош тӱняште илаш улыжат кумло
ик ий утларак веле пурен улмаш. 1938 ий шошым, пӱртӱс одарланен пеледме жапыште,
шинелян еҥ-влак ныл шагат эрдене налаш толыт……

Поэт илышыште оза лийше айдемын тӱрлӧ пашаште тыршымыжым ончыкта, тудын
уш-акылже пӱсеммым, койыш-шоктышыжо вашталтмым ужеш. Тыге Я. Ялкайн айдемын
илышым тӱзаташ шочмыжым чумыр творчествыжлан негыз семын налеш. Сборникыш пурышо
кугу произведений – «Ленин» поэме (1934). Ту жапыште калык В. И. Ленин деке кугу
пагалымаш дене илен. Поэт-писатель-влакат шке возымаштышт тудым моктеныт, тау
мутым ойленыт. Садлан Я. Ялкайнын творчествыштыжат тиде тема ӧрдыжеш кодын огыл.

1937 ийыште Я. Ялкайным, «калык тушман» манын титаклен, писатель ушем гыч
луктыт, вес ийжын эрык деч посна кодат. Тиде жапыште возымо «Ит инане», «Поэзий
– илыш», «Тӱняште», «Поэзий кыл», «Ужатымаш» да моло почеламутшат ойган
шонымашан, шӱлыкан улыт. Поэт чыным вараш кодын умылымыж нерген ойла.

Я. Ялкайн пӱртӱсын ямжым умылымо символжо Ош Виче эҥер лийын гын, ал мечтаже –
йӱксӧ, ару чонан, поро койышан волгыдо кайык. Я.Ялкайнын поэзийжымат нунын дене
таҥастараш лиеш. Кузе уке гын? Илышыште пеҥгыдын шогаш порылык тӱня лийшаш.

Я. Ялкайнын классический литератур дене палыме лиймыже тудлан поэзийыштат у
кӱкшытыш тошкалаш эҥертыш лийын: руш поэт-влак А. Пушкинын, М. Лермонтвын, Ф.
Тютчевын, А. Блокын, В. Маяковскийыын, немыч-влак В. Гетен, Ф. Шиллерын, Г.
Гейнен, венгр Ш. Петефин, турок О. Хаямын строкашт-влак тудын кусарымыж дене
марла йоҥгалтыныт, марий лудшо деке шуыныт. Адакшым калык творчестве гоч толшо
поэтический поянлык Я. Ялкайным поэзий тӱняште ойыртемалтшым ышта, содержанийым
веле огыл, тӱрлӧ формымат шындараш йӧным пуа: ритмже йоҥгалтшан, кумда
диапазонан лиеш, тудо поэзийыште силлабо-тоникым да тонический стихым
пеҥгыдемда.

Я. Ялкайн творческий пашаеҥ семын калык коклаште лияш йӧратен, тидыже эпохын
шӱлышыжым, айдемын илыш ончалтышыже вашталтмым утларак пален шогаш полшен. 1935
ийыште лекше «Кечан кече» книгаш пуртымо ойлымаш ден очерк сынан
произведений-влакын («Енисейыште сой», «Алтай курык», «Москва», «Кечан кече»,
«Андрий Толкын») герой-влакышт Москошто, Пошкырт мландыште, Хакасий степьыште,
Алтай курык коклаште, Кузбассыште илат, тӱрлӧ калык ешыште пашам ыштат. Шукыж
годым тыгай ен-влак дене Я. Ялкайн Пушнине институт пеленсе аспирантурышто
тунемме жапыштыже, Сибирь мландыште научный экспендиций дене коштмыж годым
вашлийын. Критик П. Карпов (Пунчерский), книга лекмым саламлен, тыге возен: «Я.
Ялкайн марий писатель-влак кокла гыч эн первый художественный очерк жанрым
пуртен».

Я. Ялкайнын геройжо-влак ару шонышан, кукшо культуран улыт. Теве Отто Чолпанымак
налаш («Алтай курык»), тудо кугу талантан журналист. Илыш пурымашыже оҥай:
ссыльный немыч ачаж деч тулыкеш кодмек, тудо марий ешыште кушкеш, илыш йолташлан
ойрот ӱдырым ойырен налеш, лишыл палымыже-влак руш, ойрот, марий калык гыч улыт.

«Андрий Толкын», «Ужар жап», «Ола» (1934–1936) повесть-влак автобиографический
сынан трилогийым ыштат. Кум повестьым историй материал, герой-влак ушен шогат.
«Андрий Толкын» повесть граждан сар жапысе марий ялын илышыжым почын пуа гын,
«Ужар жап» повесть самырык тукымын тӱня ончалтышыже педтехникумышто шуаралтмым,
у интеллигенцийын шочмыжым ончыкта. Повестьын тӱҥ геройжо – Адай Айдемыр. Тудым
Андрий Толкын образын шуйнышыжо манаш лиеш. «Ола» повесть самырык калыкын Моско
университетыште шинчымашым налмыжым ончыкта. Тидыжым автор тӱҥ геройын илышыж
гоч сӱретла. Ачин Пайгаз мӱндыр марий ял гыч Москошко толеш, тӱрлӧ нелылыкым
сеҥен, наука корнышко ушна. Пайгаз университет илышым тӱрлӧ нациян ешыште
тӱҥалеш, рвезе калык кокласе келшымаш шӱлышеш шуаралтеш. Кум повестьым трилогий
семын возаш, векат, Я. Ялкайным руш литературын традицийже таратен, Л. Толстой
(«Детство», «Отрочество», «Юность»), М. Горький («Детство», «В людях», «Мои
университеты») деч тунем шогымыжо, нуным йӧратен лудмыжо полшеныт.

«Онго» романыште марий калыкын вес калык-влак дене кыл кучымаште шуаралтмыжым,
ушакылже помыжалтмым ончыктымо. Событий-влак колымшо курым тӱҥалтыш гыч первый
империалист сар (1914) марте эртат. Ту жапысе Россий мучко шарлыше пудыранчыкын
марий ялышкат шыҥен пурымыжо калыкым кожгата, тудын илышыжым вес лончыш савыра.
Роман чоҥалтмыж дене шуко сюжет корнан. Тидыже марий шемерын илышыжым кумдан
ончыктен пуаш полша. Роман тӱрлӧ событий-влак гоч тӱрлӧ социальный тӱшка-влакым
сӱретла: кресаньык Эман, тудын Орванче ачаже, Эбат, эре пояш гына шонен илыше
Орлай Кости, семинарист Аланов, туныктышо Моркын, эрык верч кучедалме корныш
шогалыше рвезе Аик Ардаш.

Произведений тӱҥалтышыште событий Пошкырт вел марий-влак коклаште эрта. Ял илыш,
тудын ойыртемже…. Странице гыч страницыш вер-шор кумданеш, событий-влак шарлат:
ял-влак, Ӱпо тюрьма, Озаҥ, Петербург, Сибирь кундем, Енисей энер…. Романын
геройжо-влак Минусинск да Саян марте шуыт, научный библиотекылаш коштыт,
Петербургысо музейлаште лийыт, уш-акылышт дене Лодзи, Прага, Лондон марте шуыт.
Тыге марий-влак туня илышым илат.

Произведенийыште калыкын илыш-йӱлажым фольклор да этнографий материаллан эҥертен
почмо. Повествованийыш калыкмут, ойсавыртыш, муро-влакым моштен шындарыме,
историй документ-влакым, этнографий, социологий материалым кучылтмо.

Я. Ялкайн романын кокымшо ужашыжымат возен пытарен улмаш. Тушто ончыктымо
событий-влак граждан сар жапыште Пошкырт марий коклаште эртат. Чаманаш логалеш:
1937 ийысе тургым жапыште романын кокымшо ужашыже ош тӱням ужын шуктен огыл.
Савыкташ ямдылыме рукописьлан, «идеологический брак» манын, мучашым ыштеныт.

Я. Ялкайнын творчествыже эрвел марий илыш-йӱла, йылме поянлык дене кылдалтын.
Тудын произведенийже-влак эрвел марий диалект дене возалтыныт, садлан тушто
татар, пошкырт йылме гыч пурышо мут-влакат вашлиялтыт. Писательын
«Царевококшайск – Йошкар-Ола» романже, Юл серысе кагаз комбинат нерген
документальный повестьше илышым ужде йомыныт. Я. Ялкайнын марий сылнымутан
литературышто надырже кугу. Писательын сылнымут традицийже кызытат марий
писатель-влаклан кушкашышт эҥертыш лийын шога.

М. Горькийын тӱрлӧ шӧрынан творчествыже национальный литератур-влакын йол ӱмбак
шогалмаштышт профессиональный корным палемден. Писатель чынжымак мут мастар
лийын, моткоч кугу сылнымут поянлыкым пӧлеклен, илыш чыным почын пуымаште кугу
мастарлык дене ойыртемалтын. «Детство», «В людях», «Мои университеты», «Мать»,
«Дело Артамоновых», «Егор Булычев и другие» да моло произведенийлаже-влак тӱня
мучко чапым налыныт.

Элысе тӱрлӧ калык писатель-влак тудын деч эре тунем шогеныт. Йол ӱмбак шогалаш
тӱҥалше марий сылнымутланат тудын творчествыжым шымлымаш пеш пайдале лийын. Тиде
поснак писатель-влакын возымыштым вияҥден колтымаште палдырнен. Сылнымут
мастар-влаклан М. Горькийын возымыжо чапле пример лийын. Тудын
произведений-влакшым шымленыт, марий йылмыш кусареныт. М. Горький деч тунем
шогымо марий писатель-влакым илышым келгын шымлаш, произведенийым калык
сылнымутым шотыш налын возаш кумылаҥда. Чыла тиде литературышто лӱмлӧ писательын
традицийжым шочыкташ полшен. Сылнымутшо верым налыт С. Чавайнын «Элнет», М.
Шкетанын «Эреҥер», Н. Игнатьевын «Савик», Я. Ялкайнын «Оҥго» романышт, повесть
ден ойлымаш, поэм-влак …

1935 ийыште М. Горькийын произведенийже-влак «Ойлымаш-влак» лӱм дене
савыкталтыт. Нуным Я. Ялкайн кусарен. Тиде книгаш пурышо ойлымаш-влакым ойырен
налаш М. Горький шке полшен. 1930-шо ийлаште турло сборниклаште чапым налше
писательын ятыр ойлымашыже, «Мать» романже, «Детство», «В людях», «Мои
университеты» да моло произведенийлаже-влак марий йылмыш кусаралт лектыт. Тиде
пашам С. Чавайн, М. Шкетан, Н. Игнатьев, П. Першут, да молат шуктеныт.

М. Горький писатель ушемын вуйлатышыже семын марий литературымат вияҥдаш полшен.
Тудын темлымыж почеш СССР писатель-влак ушемын национальный комиссийжын
пашашкыже Я. Ялкайат ушна. Комиссийын погынымашлаштыже тудо марий литератур да
калык сылнымут нерген увертарымашым ик гана веле огыл ыштен, нине йодыш дене
мутланымаште шке шонымыжым ойлен.

Кугу писательын национальный литератур критикым вияҥден шогымо нерген ойжым
критик-влак кумылын вашлийыт. М. Горькийын влиянийже почешак «Советская
этнография», «Литературный критик», «Литература национальностей СССР»,
«Революция и книга», «У вий» журналыште Я. Ялкайнын «Чавайн да фольклор», «Марий
литературым вияҥдымаште фольклорын рольжо», «Муро ден литератур» да моло шымлыме
статьяже-влак печатлалтыт. М. Горькйын вуйлатыме СССР писатель-влак ушем
правленийын темлымыж почеш самырык писатель Моско метром чоҥышо-влак дене лиеш,
заводлашке миен коштеш, варажым «Москва» ойлымашыже, «М» очеркше, «Метро»
почеламутшо, марий литературышто пашазе класс проблеме нерген статья-влак шочыт.

Пагалыме Яныш Ялкаев! Рукописьдам тыгай адрес дене: Малая Никитская, 6, колташ
але кондаш Тендам кумылын йодам. Кертыда гын. Тидым 4 сентябрьыште ыштыза, тиде
кечын мый Москоштак лиям. Те возеда: « Шоныманат огыл,фольклор дене печатлалт
лекше сборник-влак руш писатель-влаклан моткоч чот пошлат». Чаманаш логалеш,
тиде – тыге огыл, мемнан рвезе пиисательна-влак фольклорым огыт пале, палат
гынат, пеш начарын. Тыге кӱлеш ыле – шке фольклор дене пырля союзный
республикыласе да автономный областьласе тӱрлӧ калыкын фольклоржым палаш. Тендан
пашадам шке жапыштыже тӱҥалмылан да кӱлешлан шотлем – тудын литературный
пайдалыкше нерген ме рукописьым ончымеке ойлаш тӱҥалына. Тыланда тиде кӱлешла ок
чуч: Поволжьеште, Сибирьыште, Север кундемыште, Кавказыште илыше тыгыде
калык-влакын представительыштын группыштым ышташ да тиде группылан фольклорым
погаш, шымлаш, кӱлеш обработкым ышташ кӱшташ? Вара «Мемнан фольклорна. Совет
социалистический республикыште илыше калык-влакын творчествышт» лӱм дене
сборник-влакым лукташ. Тиде ойым шоналтыза, да тудын кӱлешыжым, кузе ыштышашым
вашлиймына годым каҥашена. Салам дене А. М. Горькийын.

Моско университетыште Я. Ялкайн ден М. Джалиль ик жапыште тунемыт. Я. Ялкайн
фольклор да этнографий, а татар рвезе литератур отделенийыште шинчымашым
нӧлтеныт. Садлан южо лекцийым пырля колыштыныт.

Рашитовым произведенийыште кугу опытан, илыш проблемым сайын палыше йолташ семын
сӱретлыме, тудын университет деч ӧрдыжат палымыже шуко уло манын ончыктымо.
Хасан Озаҥыште рабфакым тунем лектын. А Пайгаз Башкортостан гыч толын, ончыч
педтехникумым тунем пытарен. Кугу олаш логалмекше, первый кечылаште тудым
студент-влакын тӱргоч шолын шогышо илышышт ӧрыктара, умылыдымашым луктеш.

Я. Ялкайн «Ола» повестьым 1930-шо ийлаште возен, тудо Москошто 1936 ийыште
савыкталт лектын. Тиде повесть – Муса Джалильым сылнымут гоч ончыктышо икымше
произведений.

Я. Ялкайн ден М. Джалиль университетым тунем лекмекат, чӱчкыдын вашлийыныт.
Чуваш поэт П. Хузангай кумлымшо ийласе илыш нерген тыгай шарнымашым коден:
«Центриздат иза-шольо калык кокла гыч лекше мыйын таҥаш ятыр писательлан кушкаш
йӧным пуэн. Коридорлаште чӱчкыдын тӱрлӧ йылме дене мутланыме шоктен.
Редактор-влакын тунам эше бюрократический штат дене лочыдымо кабинетлашт гыч
поэт-влакын почеламутым лудмо йӱкышт йоҥгалтын. Тушто татар-влак Муса Джалиль
ден Ахмат Файзи, удмурт-влак Кузебай Герд ден Ашальчи Оки, марий-влак Яныш
Ялкайн ден Александр Ток, чуваш-влак Курак ден Николай Шубоссин да Российысе
моло калык гыч лекше литетератор-влакат ваш ужыныт, палыме лийыныт, ӱчашеныт,
алал кумыл дене икте-весыштын кушмым эскерен шогеныт, иза-шольыла нунын
сеҥымашыштлан куаненыт, ситыдымашыштлан азапланеныт. Чынже денак тиде кумылзак
иза-шольо еш лийын».

М. Джалиль илышым моктен мурен, шучко сар жапыште тудын верч вуйжым пыштен. Я.
Ялкайн уло талантшым шочмо эл, калык верч пуэн, 1938 ийыште, репрессий жапыште,
тудын ӱмыржӧ кӱрылтын. Кок корно, кок пӱрымаш, но илышышт волгыдо, нимо дене
амырталтдыме лийын.



https://mhr.wikipedia.org/wiki/%D0%AE%D0%BD%D0%B8%D0%BA%D0%BE%D0%B4

Unicode (англичанла Unicode, рушла Юнико́д (чаще всего) или Унико́д — стандарт
кодирования символов) — текстысе тиштым кодлымаш тӱнямбал стандарт, кажне
тиштылан 2 гыч 6 марте байт пуалтеш. Стандартым 1991 ийыште «Юникод Консорциум»
коммерцдыме организаций темлен. Тиде стандартым кучылтмаш шуко тӱрлӧ тиштым
кодлаш (китай иероглиф, математик тиштым, грек, латинице, кириллице
йӱкпале-влакым) йӧным пуа.

Юникод стандартыште код-влакым тӱшка дене пайлыме. U+0000 гыч U+007F марте код
тӱшка ASCII стандартын тиште-влакым налеш. Умбакыже тӱрлӧ тиште-влак гыч тамга,
пунктуаций тамга да техник тиште-влак верланеныт. Южо код-влак але уке улыт, но
шушаш жапыште садыгак нуно шочыт, нунын дене пайдаланаш тӱҥалыт, сандене нунылан
Юникод стандартыште ончылгоч яра верым кодымо. Кириллицын тиштыже-влаклан U+0400
гыч U+052F марте, U+2DE0 гыч U+2DFF марте, U+A640 гыч U+A69F марте верым пуымо.



https://mhr.wikipedia.org/wiki/%D0%AE%D0%BC%D0%BE_%D0%9A%D1%80%D0%B5%D1%88%D1%8B%D0%BD

Юмо Крешын — христиан пайрем. Иоан Креститель Исус Кристосым Иордан эҥерыште
тынеш пуртымо лӱмеш пайремлалтеш.

"Исус Иоан Утарыше дек тынеш пураш толын. Исуслан тынеш пураш да язык деч
кораҥаш оккӱлым пален, Иоан Тудым чарен ойлен: "Тиде мыланем Тыйын тынеш пурымет
кӱлеш, а Тый мый декем толынат!" Но Исус тудлан вашештен: "Ынде тек тыге лиеш.
Тидын дене ме кӱлеш семын Юмын шонымыжым шуктена". Тидын деч вара Иоан Исусым
тынеш пуртен. Тынеш пурымеке, Исус тунамак вӱд гыч лектын. Тыгодым кава почылт
каен, Иисус деке кӧгӧрчен семын Юмын Шнуй Шӱлышыжӧ волен, тыгодым кавапомыш
гычак Йӱк шоктен: "Тиде Мыйын йӧратыме Эргым, Тудын велне Мыйын поро кумылем".



https://mhr.wikipedia.org/wiki/%D0%AE%D0%BB%D1%81%D0%B5%D1%80_%D0%BA%D1%83%D0%BD%D0%B4%D0%B5%D0%BC%D1%8B%D1%81%D0%B5_%D0%9F%D3%A7%D1%82%D1%8A%D1%8F%D0%BB_%D1%8F%D0%BB%D1%8B%D0%BD_%D0%B9%D3%B1%D0%BB%D0%B0%D0%B6%D0%B5_%D0%B4%D0%B0_%D0%BC%D1%83%D1%80%D1%8B%D0%B6%D0%BE-%D0%B2%D0%BB%D0%B0%D0%BA

Пагыт еда толын шогышо пайрем да йÿла-влак марий калыкнан тÿвыра илышыштыже
ойыртемалтше улыт. Акрет годым шочын нерештше, историйын тÿрлö жапыште вияҥше
калык пайрем, калыкын шкешотан сын-куанжым арален кодымаште кугу верым налын.
Калыкын тÿня умылымашыжым, технологийжым, еҥ-влакын усталыкыштым ушен шогышо
калык пайрем ден йÿла-влак тачат марий айдемын илышыштыже кумда верым айлат.
Пайрем ден йÿла-влак калыкын ыштен шогымо пашаж дене чак кылдалтыныт. Марий
айдеме кеч-кунамат пÿртÿсыштö лийын шогышо вашталтышлан келшышын шке озанлык
сомылжым тöрлен. Тÿрлö йÿла, ю вийлан ӱшанымаш, пале ден ойпого, модыш,
кугезына-влакын тÿшкан погынен Юмылан кумалмышт, надырым пуымышт — чылажат тылзе
еда толын шогышо пайрем радамыш шыҥдаралтыныт да озанлык пашан лектышыжым, еш
илышым, вольыкым тӱлаҥдыме, аралыме шонымаш дене эртаралтыныт

Марий Шорыкйолым кугарнян ышта. Кугарня марте кок-кум ӱдыр пӧрт еда тӱрлӧ
кочкышым поген коштыт. Погынашлан эн ончыч кутырен келшыме сурт уло. Изарнян
самырык-шамыч пасуеш лум каваным ыштат. Йырже модыт, мурат-куштат, кинде сукырат
тыгаяк кугу, тыгаяк ошо лийже манын ойлат. Кочкышым погышо ӱдыр-шамыч дене пырля
молат шорчол маска-шамычым келыштарат, вара пырля-пырля пошкудо-шамычым пура
шолтымо пӧртыш ӱжын коштыт. Шорчол ӱжаш толмашеш сурт оза йыдалым але шке ыштыме
вес ӱзгарым кучен шинчеш, ӱдырамаш-шӱдырымо шӱртым але моло кидпашажым ончыкта.
Шорчол маска-шамыч озаштым Шорыкйол дене, У ий дене саламлат, пиалым тыланат.
Суртысо кажне еҥын сайжым каласен мокталтат, удаже уло гын, койдарен шижтарат,
тидым пытараш тыланат. Икшыве-шамычымат ӧрдыжеш огыт кодо. Иктылан тура каласат,
весылан важмалдыкын ойлат. Модынат койдарен кертыт. Койдарыме еҥ сырен огеш
керт, сырыше еҥлан салтак шорчол уло, шотшо уке гын, верышкыжат шынден кертеш.
Толын пурышо коклаште шӱвыр, тӱмыр, гармонь дене сем йӱкшат лиеш, шорчол-шамыч
кушташ тӱҥалыт. Куштен чарнымеке, оза шорчол-шамычлан пӱкшым кӱварыш кышка да
йодеш: «Васлий кугызай, Васлий кувай, тений кинде шочеш мо?». Нунышт вашештат:
«Шӱльӧ кужу лиеш, уржа сайын шочеш, шыдаҥ лийын шушо лиеш, айдемылан илаш мотор
лиеш». Адак ӱстелтӧрыш шындат. Оза йодеш: «Вольыкна таза лиеш мо?». Нунышт
вашештат: «Таза лиеш, таза лиеш, туто лиеш». Шорчол-шамыч, икшыве уло гын, нуным
мурыктат, куштыктат, иктаж-мом ойлыктат, мокталтен, тамлым але иктаж-могай
пӧлекым пуат. Тыге лиймеке, чыланат оза-шамычым пура йӱаш ӱжыт. Ял йыр але, ял
кугу гын, лишыл пошкудо-шамычым ӱжын коштмеке, чыланат саде пӧртыш погынат.
Шоҥго-шамыч шке суртышто кодыт, коҥгаш пареҥгым шуат, оксам шотлат. Шорыкйол
кечын оксам шотлет гын, оксан лият, пареҥгым коҥгаш шует гын, шолдыра лиеш.
Пӧртыш погынымеке, ӱдыр-шамыч толшо калыкым ӱстелтӧрыш шындат, мурен-мурен,
пурам йӱктат. Мурымыштлан южо еҥ тыгыде оксам пуа. Мурат-куштат, шырпым шылтен
модыт.

Шерева почеш икте шылтыше, весе кычалше лиеш. Кычалше савырнен шогалеш, шылтыше
еҥ еда кая, иктын совышкыжо шырпым кода. Лие, манеш. Кычалше шырпе кӧ дене улмым
палышаш. Кум гана ок му гын, муралтен але кушталтен ончыктышаш, муеш гын, мумо
еҥ шырпым шылта, ондак шылтыше кычалше лиеш. Южо еҥ, Шорыкйол кечылан лӱмын
тагам шӱшкылеш. Тага вуйым шолта (тидлан ондакысат йора), юмылан чокла, кодшо
ийын сайжым ушештара, у ийыште тазалыкым, тыныслыкым, пиалым, вольык тулем,
чапле шурным йодеш. Шорыкйол кастене ӱдыр-шамыч, у ийыште пӱрымашлыкым пален
налаш манын, вӱташ каен, шорык йолым кучат. Вара, понар ден волгалтарен, кӧ
могай шорыкым, тагам але казам кучымыштым пален налыт. Ош шорык логалын гын,
ошалге чурийвылышан марийлан марлан кает, шеме гын — шемалгылан, шоҥго гын —
илалшылан, самырык гын — рвезылан. Каза верештеш гын — вес калык улшылан кает
(але суаслан, але рушлан). Вӱташте шорык дене пырля казат лиеш гын, шке
пӱрымашым ӱдыр-шамыч рашак пален налыт.

Тиде мурым ожнысекак Юлсер кундемыште Шорыкйол кастене ик пӧртыш пырля чумырген
муреныт. Тыгодымак кӱнчылам шӱдыреныт, оҥай модыш ден модыныт. Шорыкйол касым
веселан эртарен, ӱдыр-рвезе-влак ӱстел-тӧрыш шинчыныт. Мӧҥгышкышт каяш жап
шумеке, суртоза ден озаватым тауштен мурым муреныт.

Христиан верам кучышо-влак Шорыкйол пайремым Рошто пайрем дене пайремлаш
тÿналыныт да 18 шорыкйол марте, Крешене деч ик кече ончычсо кече марте
пайремленыт. 17 шорыкйолышто, йÿд шушан кажне еҥ, еш деныже але клубышто, олымым
олтен, тул гоч тöрштылын. Тул гоч тöршталтымылан «Ияже кайыже, сайже кодшо»
манына. Крешене вашеш йÿдым черкылаште служба-влак эртаралтыт. Шорчол (мӧчӧр)
лийше ÿдыр-рвезе да йоча-влак, моло дене пырля черкыш кайышаш да «ияжым поктен
лукшаш» улыт Йÿдым черкыште службышто шогат, эҥерлаште ыресым ыштен, тудлан шнуй
шÿлышым пуртат. Кеч-могай вÿд ты кечын шнуй шÿлышан лиеш, сандене йÿштö вÿдыш
йÿштылаш пурышо-влакат огыт черлане. Мöнгешла, идалык мучко черым палыде илаш
тӱҥалыт, маныт.Тиде пайрем дене тÿрлö йÿла кылдалтын. Нуным палыме уто огеш лий
манын шонен, икмынярым ушештарена:

Тиде кечын чылаштлан, кöм да мом паледа: пушеҥгылан, янлыклан, йöратыдыме вате
але марийлан, эн йöратыме еҥлан, чыла тушманлан — шканда мом тыланеда, нуныланат
тудымак тыланыза. Тиде вет те шканда, нунылан огыл, чынже дене, Юмылан тыланеда.
Сандене Крешене пайрем кечын нигö дене ида вурседыл, ида ÿчаше. Мöҥгешла, тендан
воктене кö уло, тиде кечын чылаштымат туге чот йоратыза, кузе нигунам йöратен
огыдал! Тек кеч ты Юмын пайрем кечын тÿняште нимогай осал огеш ышталт, шыде
койыш шагалемеш. Мемнан Петъял кундемыштына тиде пайрем аралалт кодын. Но южо еҥ
кажне йÿлам эскерен ок шого. Самырыкракше шорчол вургемым лач веселан жапым
эртараш гына уремыш чиен лектеш. Чаманен кодаш логалеш, южгунам калык нунын
(шорчол маска-влак) деч лÿдешат.

Ӱярня — мланде паша дене илыше еҥын акрет годсо пайремже, телым ужатен, шошым
вашлийме йӱла. Тудым пайремлымаш кажне ийын кусаралтеш. Ӱярням Шорыкйол деч вара
шым арня гыч эртарат. Тудо февраль мучаште — март тӱҥалтышыште толеш. Мемнан
ялыштына тудым ик арня пайремлат. Ӱярня дене руш-влакын Масленица пайремышт
коклаште ятыр шотышто икгайлык уло гынат, шукылан ойыртемалтыт:

Пургыж тылзе шумеке, да тылеч вара ушкалаш еш-шамыч ты пайремым шÿм пырткен
вучат. Тудо у кинде семынак еш пайремлан шотлалтеш да идалыклан ик гана веле
толеш. Мутат уке, тиде пайремын лÿмын палемдыме кечыже уке, тудо ондакракат,
вараракат лийын кертын. Тылеч ондакше пеш шагал ешыште толын. Молан манаш гын,
ожнат да кызытат уланрак сурт оза веле вольыкшым йыргешке кап-кыланым ашнен
кертын. Вес семынже каласаш гын, тÿж ушкал качыжымат ондакрак кычалын, сандене
презе ыштыме жапыштат, тувыртыш пайремжат ончычрак толын. Ушкал лийме вашеш оза
ватын йÿд омыжат кÿрылтшö лиеш, сомылжат ешаралтеш. Мутлан, 3 — 4 арня ончыч,
тудо, лийшаш ушкаллан, шÿльым шолтен пукша. Тыге тудын шöр корныжо сай лиеш
маныт. Тÿж вольыкын водаржым шекланен, палышырак ÿдырамаш, могай презе шочшашым
(ушкалаш але ÿшкыжаш) ончылгоч каласен кертын. Презе шочмеке, кугезе йÿлам
жаплыше кажне оза вате кишан шÿжерым икмыняр кече посна лÿштен. Ушкалаш презе
лийын гын, 9 лÿштышым, ÿшкыжашыным — 7 лÿштышым поген. Ситарен шуктымеке, тудым
кöршöкыш иктаж 4 — 5 муным чÿчен, луген колтен. Вара шокшо конгаш тувырген
кӱкташ шынден. Эрлашын тудым шокте вошт але марле гоч йоктарен, нугыдыжым,
тувыртыш падыраш-влакым ойырен да ик кечылан пеҥгыдемаш коден.Тылеч вара свежа
лÿштыш шÿжерым шолташ да кÿын шумекыже, тувыртыш падыраш-влакым ешараш веле
кодеш. Тыге тÿҥ пайрем кочкыш ямде лиеш. Но тудо тыглай кочкыш огыл. Сандене
ÿстембалсе тувыртыш кÿмыж йымаке ик кормыж шудым але шÿльö, уржа олымым пыштат.
Тиде шотшым озан ушкалже шöран да кочкышым васартылшан ынже лий манме койыш дене
умылтарат. Тувыртыш пайремлан тыгак тÿрлö моло кочкышымат, сийымат (мелнам,
перемечым) ямдылат. Кочкышым ÿстел тöрыш чумырымеке, сортам чÿктат, вÿта гыч
пöртыш презым нумал пуртат. Вара сурт оза презылан сайын шочашыже полшымыжлан
Юмылан таум маныт. "Кинде гай виян лийже" манын презылан лÿмынак ямдылыме
тувыртыш киндым пукшат. Киндым презе кочкын ок пытаре гын, йоча-влаклан пуат. Но
оза вате ончыкыжат ушкалаш презе шочшо манын шона гын, тиде киндым рвезе йочалан
огеш пу. Тувыртышым ончыч шке еш дене кочкыныт, вара родо-тукым,
пошкудо-влакымат ÿжыныт. Шарнем йоча годсо пагытыштем, авамын шкет илыше шоҥго
ӱдырамашым тувыртыш кочкаш ÿжын кондымекыже, тудын йомартле, чоным почын тауштен
ойлымыжым. Шомакше мондалтын гынат, тудын поро тыланымаш кумылжо ок мондалт.
Тиде пайремын ойыртемалтше кышаже весыштат палдырна. Тунам ÿстел кокласе олымбал
ÿмбалан але лопка меж шовычым, але байковый одеялым шаралтен шинчыт ыле.
Икманаш, тудо йоча чоныштат ала-могай у шижмашым шочыктен да вес ий марте тудын
пӧртылмыжым вучаш изи тулым чӱкташ полшен.Тувыртыш кочмо годым, марий йÿла
почеш, ятыр шкешотан койыш, пале-влак вашлиялтыт. Мутлан:

Идалык жапыште марийынат да ятыр моло калыкынат, эн кугу пайремжылан ий еда
коштын толшо (эреак шошым апрель тылзыште) Кугече пайрем шотлалтеш. Кугече
пайрем дене ятыр моло пайрем-влак кылдалт шогат. Кугече пайремым рушла веражат,
марий веражат, чимарийжат улденыт. Пайремлан ямдылалтмаш да пайрем эртаралтмаш
кажне веран тÿрлö лийын. Ожныракшым, мемнан Петъял кундемыштына, Кугече кечын
эрден-эрак пошкудо-влак мончаш пураш толыныт. Нунылан посна вÿдым шындыман
улмаш. Тиде кечын икымше гана вочшо ош лум гай яндар вургемым чиеныт. Эр гычак
суртышто тÿрлö чес ямдылалтеш. Ӱстел ÿмбаке кочкыш-йÿышым погат. Юмо деч пиалым,
тазалыкым йодыт, тошто марийым кычкырат, колышо лишыл еҥым , родым шарналтат,
шужо маныт. Ялыште родо, лишыл пошкудо-влак ваш-ваш унала коштыт. Кугече
пайремым эртарен колтымо деч ончыч, Кичке пайремым ыштеныт. Кичкым юмоҥа
шеҥгелне арален киктеныт, нине кичке воштыр-влак ю виян лийыныт. Кичке воштыр
дене вольыкым кÿтушкö поктен луктын коштыныт. Кугече пайремым кушкыжмо кече гыч
пайремлаш тÿҥалыныт. Чыла ялысе калык юмылан кумалын; тиде кечынак имне вуйым
шотленыт, а вуй коҥгыражым капка ÿмбак шынденыт, шуен огытыл. Вÿргече кечын
колышо-влак родо-тукымышт деке коштыт, манын ойлат калыкыште ожнысекак.
Пайремлан кушкыжмо гычак ямдылалташ тÿҥалыныт. "Вÿран " вӱргече. Тиде кечын,
шоҥгыеҥын ойжо почеш, воштырым кидыш йöршын налаш ок йöрö. Уке гын, кишке
чÿнгалеш маныныт. Тыгак шондыкым почаш ок лий-кугу мардеж пöртӱмбалетым налын
кая, иктаж-кö дек каяш-толаш ок йöрö. Иктаж еҥ кечывал деч ончыч суртышкет толын
кая гын, почешыдак шÿчым кудалтыман улмаш.Тиде кечын ондакрак, эррак кынелаш
тыршеныт, лӱмегожлан чодыраш каяш тарваненыт. Тиде кушкылым пöрт мучко йÿлалтен
коштыныт, эсогыл сарай, вÿта мучкат савырненыт. Йоча-влакым эрденак
шÿдырыктеныт, кöршöкым, кÿварÿмбак кышкыдтыныт. Тыге ыштен, пуйто вараш чывым
нумалаш ок тÿнал. Изарня-сорта кече, тоштыен-влакым сийлымаш. Ты кечын кажне
колышылан, сортам шынденыт. Кум сортам йÿлалтеныт: колышылан, Христослан да
Мланде Авалан. Изарнян тыгакак шинчалым йÿлалтеныт да тудым араленыт. Кугарня —
"Кугу Кугарня". Тиде кечын чыла калык пашам ок ыште, кана. Шуматкече — "Аяр кон
кече". Шуматкечын да рушарнян пыл кокла гыч юмо вола маныт. Йÿдым лÿйкалымаш
лийын. Родо-тукым-влак дек унала коштыныт. Кугече кечын мужыр дене куштыман
улмаш, а шке пелашым вальсыш ӱжын огытыл. Пайрем кечын тыгай такмак-влакым
муралтен колтеныт:

Кугече кечын лÿҥгалтыште кашта гоч кÿшкö нöлталт лÿҥгалтет гын, озымет сайын
лектеш, кынетат кужу лиеш, маныт калыкыште. Кызыт Петъял кундемыште Кугече
пайремым чыла гаяк христиан вераш ушнымылан кöра, вес семынрак пайремлат гынат,
шуко йÿлаже аралалт кодын. А Кугече пайремже христиан-влакын Кугечышт деч вич
кече ончыч палемдалтеш. Христиан верам кучышо-влак Кугече пайремым тыге эртарен
колтат. Кугече кече вашеш черкыште пелйÿдым служба тÿҥалын, волгалт шумеке
пытен. Тиде йÿдым шуко еҥже омо деч посна эртара, пайремлан ямдылалтеш. Кугече
шушаш йÿдым урем дене эртет гын, кажне суртышто тулым ужат. Кугече пайремлан
пешыже огыт ямдылалт гынат, кажне еш тулым чӱктен мала. Калыкын ойлымо почеш,
волгалтше пӧртыш Иисус Христос пурен лектеш, кажныжым благословитлен кода.
Эрдене эрак кажне суртышто ямдылыме чесым ÿстембаке погат, юмончылан сортам
чÿктат, йолÿмбалне шогышыла, череке молитва-влакым каласен, лызе воштыр
пижыктыме юмылук ваштареш кумалыт. Вара ÿстел йыр шинчыт. Ешыште кугыракше
"Христос воскрес!" манын, кажнылан чевер муным кучыкта. Муным кучышо "Воистину
воскрес", манын вашешта. Ончычак чевер муным, вара моло чесым кочкыт, пÿрам
йÿыт. Кечывал деч вара кресава-кресача-влак шке кресÿдыр-кресэрге дек пöлекым
наҥгаят. Утларакшым пöлек шотеш у вургемым пуат. Вет ожнысо йÿла гычак пайрем
кечын у але яндар вургемым чийымаш аралалт кодын. Тыге калык Кугече кечын
ваш-ваш я кресÿдыр-кресэрге, я пошкудо, родо-тукым-влакышт дек коштыт. Кажныже
пӧртыш пурен шогалмек, "Христос воскрес" манеш, суртоза ден озавате "Воистину
воскрес" манын ойленыт. Пайрем калык мурым мура, кушта, лÿҥгалтыш дене лÿҥгалта.
Икманаш, Кугечым веселан вашлийыныт. Шочмын, Кугече эрлашыжым, пайрем Ташлама
йÿмаш дене мучашлалтеш. Тылеч посна мемнан кундемысе марий-влак Кугече кече деч
вара эше ик арня пайрем куаным кучат да ты жапым Изи Кугече маныт.

Пеледыш пайрем — жапым веселан эртараш йöратыше-влакын эн вучымо кече.
Татар-влак пелен илыше Пошкырт, одо марий-влак тудым Сабантуй маныт. Пеледыш
пайрем кенеж толмо дене кылдалтын. Тудым ончыч яллаште, вара район ден олаште
пайремленыт. Ты пайремым икымше гана Йошкар Пеледыш пайрем лÿм дене 1920 ийыште
Шернур селаште эртареныт. Таче Пеледыш пайрем марий калык культурын ойыраш
лийдыме поянлыкше улеш. Ты пайрем пашам чаплын шуктышо калыкым саламла, марий
айдемылан марий улмыжым шижаш, умылаш полша, иктеш ушнен, йылмым, муро, куштымаш
поянлыкым, сылне вургем ойыртемжым аралаш кумылаҥда, моло калык дене пырля
келшен илаш ÿжеш. Яллаште пеледыш пайрем чыла вереат иксемын эрта. Пайрем радам
кок ужаш гыч чоналтеш: саламлыме да весела кумылым лукшо. Икымше ужашыште,
пайремым почмо нерген увертарат, флагым нöлталыт, шошо ага пашам иктешлен, ончыл
пашаеҥ-влакым саламлат. Кокымшо ужаш верысе аритист-влакын мурен-куштымышт дене,
модыш, весела таҥасымаш дене эрта. Петъял калык моло Петъял сельсоветыш пурышо
ял-влак дене пырля Пеледыш пайремым утларакшым Петъялын мотор пÿртÿс коклаштыже
эртара. А районнан Пеледыш пайремже Яльчик ер воктене кажне ийын веселан
эртаралтеш.

Семык Кугече деч вара, шым арня эртымеке, вÿргечын пурен, да рушарнян Трочын
кечын мучашлалтын. Тынеш пурышо-влак изарня кече гыч пайремлаш тÿҥалыныт. Семык
— шочмо калыкнан ик эн кугу жаплыме да йöратыме пайремже. Семык толмо дене ме
кеҥежын толмыжым умылена. Кеҥеж пагыт ятыр тыглай огыл йÿлам конда. Нуно эше
кугыза-влакын тыглай огыл тÿня умылымашышт дене кылдалтын. Ожнысо йÿла радам
тыгак мер калыкын илыш радамжым йöнештарен колташ, родо-тукым дене пенгыде кылым
кучен, келшен илаш полшен. Йÿла радам ожно пайремын чыла кечыштыжат шукталтын.
Радамын кажне айдеме, еш, тукым шуктышаш улмаш. Вÿргечын да изарнян-пайремын тÿҥ
кечылаштыже, кугезына-влак вес тÿняште улшо родыштым унала вучен вашлийыныт,
мончаш пуреныт, тыгодым кажне тоштыеҥлан сортам чÿктен, кочкыш-йӱыш дене
сийленыт, вара ужатен колтеныт. Вÿргече гыч изарняш вончымо йÿд осал вийын
озаланыме жаплан шотлалтын. Тудо уда шоныш дене суртышко ынже логал манын,
оза-влак кöгöн дене омсам петыреныт, тудым ылыжтеныт, шке суртыштым, ялыштым
араленыт, тÿрлö йÿк-йÿаным луктын, осал шÿлышым поктеныт. Самырык-влак ты йÿдым
мыскарамат ыштылыныт, рвезе-влак, мутлан, капка ончык пырням ораленыт, леведыш
ÿмбак кÿзен, тÿньык рожым петыреныт, мончаште вÿд подым кумыктеныт. Варажым
тÿшкан олыкыш воленыт да ӱжара нöлтымеш, ÿдыр-влак пеледышым погеныт. Пайрем
годым калык ятыр оййöрам эскерен: мланде пашам ышташ огеш лий улмаш,
ÿдырамаш-влак шӱртым чиялтен, вынерымат ошемден огытыл. Ты чарымым шуктыдымо
койыш шолемым але тÿтаным пасушко конден кертыт. Кугарня, калыкыште тудым лопка
Семык маныныт, тÿшкан жапым веселан эртарыме кече лийын. Мер калык кÿсле, шÿвыр
сем почеш кап-кылым лывыртен, чоным куандарен. Ӱдыр-рвезе-влак семык пагытыштым
ончычсо семынак веселан эртареныт. Тиде кечын чÿчкыдынак сÿанымат тарватеныт.
Шуматын але рушарнян пайрем мучашлалтын. Тынеш пурышо марий-влак рушарнян
Трочыным пайремленыт, а шочмо мланде шочмо кечылан шотлалтын. Тидын деч вара яра
кеҥеж (уржа пеледме) тÿналын. Тудо 2-3 арня шуйнен. Тиде жапыште мланде пашам
ышташ чаралтын.

Кызыт Семык пайрем шуко шотышто тошто сынжым йомдарен, но туге гынат, южо
районышто посна йӱла-влак аралалт кодыныт. Волжск районышто гын тиде пайрем
йöршын мондалтын. Кызыт Семык да Агавайрем пайрем олмеш Пеледыш пайрем
эртараралтеш.

Кугезе йÿла почеш шудо солаш лекме деч ончыч калыкна кеҥеж пагытеш толшо ик эн
тÿҥ пайремжым эртарен. Тиде — Сӱрем, мланде пашам ыштен илыше тукымын акрет
годсо йöратыме сомылжо. Сӱрем пайреман кажне суртоза кÿчан-межаным (тагам) але
сурт кайыкым чоклаш ямдылен. Тыге ик шот дене кеҥеж тургым вашеш Юмым пелештен,
поро тазалыкым, сай игечым йодын кумалын. Вес шот гыч ончалмаште, ял калык шудо
солаш, почешыже уржа-сорла тÿҥалмашеш шыл кочкышым чеслен, кӧргӧ вийым чумырен.
Сÿремлан ямдылалтме. Сÿрем — тошто пайрем. Кеҥеж пайрем коклаште тудо эн
пытартышлан лийман. Сÿрем деч вара пайрем ок лий, паша тÿҥалеш. "Сӱрем" манме
мут тюрк калык йылме гыч пурен, "кудалыштше" манме лиеш. Чын, Сÿрем годым
марий-шамыч яра имне дене эрташ кудалыт. Чылт тошто шот дене шуктат гын, Сÿрем
деч ончыч отышто кумалтышым ыштат. Вара иже пасу покшелне Сÿрем лиеш. Кумалтыш
ок лий гын, Сÿремат ок лий. Сÿрем керек-кунамат кеҥежым, Петро гутлаште, лийман.
Южо ийыште лач Петро кечыштак лиеш, южгунам кече вара. Сÿрем лийшаш раш
палдырнымеке, рвезе-марий-шамыч Сÿрем пуч ден Сÿрем лупшым ышташ лÿмын кугу
чодыраш каят. Пучшо-пуалтыш, ний лупшыжо — Сÿрем кастене шорвал кочмо годым иям
покташ ямдылалтеш. Пÿчым ямдылымеке, Сÿрем деч иктаж арня ончыч пуалташ тӱҥалыт.
Кас еда тунам марий яллаште мӱндырчак пуч йук шокта. Тудо годымак марий
вате-шамыч пурам шолтат, перемечым кÿештыт, ÿячам, моло кинде-шинчалымат
ямдылат.

Сÿрем кечыште, кечывал эрталтымеке, марий-шамыч пеш чаплын такыр пасуш лектыт:
кугырак-шамыч тарантасым, повозкым кичкен, ватыштым-шочшыштым шынден кудалыт;
рвезе-марий-шамычше яра имне дене кудал лектыт. Тарантас укеанже янлык орвам
кычка. пÿгеш онгырым пижыктат. Ӱдырамаш-шамыч тунам сывыным чиен лектыт. Миен
шогалмеке, Сÿрем ончылно шогышо марий-шамыч пучым пуалтат. Пуч тунам чылаже
лу-лучко погына. Тошто мастар-шамыч рвезылакшылан тошто мурым пуалтен ончыктат.
Пуч йÿк тунам ик жаплан чарныде мӱгырен шога. Пуалтыме коклаште, чоклымо деч
ончыч, яра имнешке-шамыч эртарен кудалыт. Ончык лекшылан пöлекым мойн пуымаш
уке. Сÿрем калык, ончык лекшым ончен, кычкырен моктен гына шога. Сÿремыште
нергежым чыла шуктен пытарымеке, каяш тарваныме деч ончыч, яра имнешкан-шамыч,
чыла погынышо калык йыр, у-у-у! манын кычкырен-кычкырен, кум гана пеш чот кудал
савырнат. Савырнен пытарымеке, вара, тунамак тарванен, погынышо калык
мöҥган-мöҥгышкыжö, але уна кудышкыжо кудал шалана.

Мöнгыш шаланен пытарымеке, марий-шамыч ял еда шöрвалым 7-8 пöрт гыч ик
кудывечышке погат. Тушто лӱмын шелык лиеш. Шöрвал погымо годым рвезе-шамыч, сурт
еда и-и-и! да у-у-у! манын кычкырен-кычкырен, оралтым, саварым, капкам,
пöртöнчылым Сÿрем лупш дене кырен, иям поктен куржталыштыт. Шӧрвалым ик суртыш
погымеке, тӱшкан кочкаш тÿҥалыт. Шичшыже-шинчеш, вер укеанже йол ÿмбачын кочкеш.
Совлам южыжо шке помышыштыжо коштыкта. Кочкын пытарымеке, шöрвал кондышо марий
ватым, шовыржым шарен, шенгечше Сÿрем лупш дене шыман пералтен тауштат. Тыгай
йӱлам адак ӱдырамашым осал шӱлыш деч утарыме шот дене ыштат.

Эрлашыжым, кечывал деч ончыч, марий-шамыч уржа пасуш Сÿремым ужаташ погынат.
Тушкыжо орва дене лекмаш уке: яра имнешкан да йолешке-шамыч веле лектыт. Имне
кушкыжшо-шамыч тушто калык ончылно адак ик гана эрташ кудалыт. Вара тушечын нуно
вигак пундышан олыкышко Сÿрем кудалташ кудалыт. Миен шумеке, толшо-шамыч чыла
Сÿрем пуч, лупш-шамычымат, кугу пундыш пелен "Вес ий марте чеверын!" манын
кычкырен, лупшен кышкат. Пуч йÿк ушна. Сÿрем пыта. Уна-шамычат кодшо сийым
тышеч-тушеч погкалат да мöҥган-мöҥгышкышт каен пытат. Эрлашыжымак марий-шамыч
пашалан пижыт.

Шошым, мланде пашам тÿналме деч ончыч але тудым мучашлымеке, ялыште Агавайремым
эртареныт. Кресаньык-влак Агавайрем отышко лектыныт, юмо деч сай игечым,
жапыштыже йÿрым, умен шочшо шурным йодыныт. Тыгак сурт кöргышто чылажат сай
лийже манын шоненыт. Тазалык, йöнлö илыш, окса нерген мутым луктыныт. Весела
модышат мондалтын огыл.

Агавайремлан калык шот дене ямдылалтын. Сурт кöргым, озанлыкым, уремым арум
ыштен, кочкыш сийым ончылгоч ямдылен, поснак муным моткоч шуко погеныт. Вет муно
Агавайремын йоратыме кочкышыжо лийын. Пайрем кечын мончаште мушкылтыныт, ару
вургемым чиеныт, ваш-ваш мелна, когыльо, салмамуно, туара, пÿрö дене сийленыт.
Агавайремлан калык тыгай корныла-влакым муралтен колташ йöратен:

Нарашта-шамыч, мый ынде шоҥго улам, вашке вес тÿняш каем, капем мландеш возеш,
чонем узьмакыште (райыште) лиеш. Кужу илышнам порын илен эртараш тöченам, вашке
уке лиям, колышт, поро ойем умылен нал. Илен эртаренам шке курымем. Эшеат
ожныжым мыланем кочам тыге ойла ыле: «Илат-илат тынарыш шуыт: пел кидыште кинде
лиеш, пел кидыште паша лиеш. Айдеме мыняре куштылгым кычалеш, тунаре илышыжлан
кÿчыкым муэш. Сакой семын сулыкыш пура, сулыкыш пурымо ÿмбач мланде валне илыш
пужла, юмын ÿмыр еҥ деч торла, осал койыш вожаҥеш. Кÿртньö кынелеш, киямат
лишемеш, еҥ пелен кÿзö печалтеш, айдемын вийже иземеш, шыдыже овара. Юмын пÿрымö
сугыньыш кÿртньым кутынь-йожек-тореш кыдалат, тÿрлö семын вурседылыт,
улыжымат-укежымат коркалат. Ожно годым шакше мутым коденыт, юмын лÿмым, поро
койышым нöлтеныт. Пеш шыдешкыме годым тыге веле вурсеныт: «Руашет оварген велже!
Кочкышетым пий кочшо! Уныка-шамыч, нарашта-шамыч, юмын пÿрымö сугынь веке
кумылын лийза! Ода колышт гын, вожылмаш пыта. Кызыт окса шерге. Жап эрта, оксат
шулдештеш, юмын пÿрымö илыш кÿлеш шергештеш. Оксам кочкаш ок лий, окса дене
мÿшкыр ок тем, эртак кÿлеш юмын пÿрымö. Кызыт кеч-кузеат оксалан пижын толашат,
юмо олмеш жаплат да саде оксат садакат йокрокеш кодеш. Еҥ чоным окса кияматыш
веле нангая. Окса чон налше. Окса поянлык огыл, уш-кид дене ыштыме пого-кугу
поянлык. Мыланна шергын шога юмын семын илымаш. Еҥым пызырымаш – сулыкан паша,
вурседыл илымаш – сулык койыш. Те, нарашта-шамыч, тыгане пашаш ида пиж, юмым
жаплыза, изиракым аралыза. Тыгай еҥ нигунамат осалым огеш ыште, шарлен-тÿланен
ила. Ик еҥат, ик нöшмö пырчат юмо деч утлен ок керт. Осал ыштыше осалын пыта,
сайым ыштыше сайын шуна».Теве, уныка-шамыч, тугане илыш толеш, айдеме шулдештеш,
ваш-ваш нимом ужаш огыт тÿҥал, айдеме пужлымо ваштареш огыт шого.Чон перегаш
нимо деч йöсö, пасум лекташ нимом ок шого, ÿмырым илен эрташ чот неле. Неле
гынат, юмо полшымо дене пиалан лият. Шкан мо порым шонет, весыланат тугак. Еҥ
кÿм кудалта гын, тый поро мутым кудалте, поро ой дене пöртылеш, изирак кÿ
кугырак кÿ лийын пöртылеш. Кертам-моштем манын, ÿчым ит ыште, изи ÿчат кугу
титакыш наҥгая. Поро паша туртшо чоным кандара. Кузе мÿкш-шамыч ваш-ваш полшен
йытыран илат, тугак айдемыланат илаш кÿлеш. Ош Поро Кугу Юмо авам-ачам
ончен-колыштын илаш каласен. Пашаде кочкын илаш каласыме огыл, юмын еҥ пашаште
тырша, капыштыже эреак вÿр коштеш, таза лиеш. Кö мландыште узьмакыште улшыла
илаш йöрата, тудо, юмын сугынь деч торлен, ÿмыржым кӱчыкемда. Пушеҥгым арам
кÿрышташ-тодышташ каласыме огыл. Тудым логалаш ок лий, сусыр пушенге айдеме гаяк
кошка, шортеш. Чылажат шот дене, шуко огыл, шагал огыл, илышлан ситышым веле
нал. Нимомат Ош Поро Кугу Юмо эпере тавален каласен огыл, эпере
тавалет-икшыветлан ок код. Шойышташ каласыме огыл, тÿрлö вере шÿвалаш каласыме
огыл, эҥер йогыныш шÿвалат гын, сусыргет. Илыш тÿҥалтыш тÿҥ Ош Кугу юмын тиде
поро ойжо нарашта-шамычлан порын илен эртараш, поро икшывыштын порыштым ужаш
пÿрыжö, маныныт.



https://mhr.wikipedia.org/wiki/%D0%AE%D0%B7%D1%8B%D0%BA%D0%B0%D0%B9%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9C%D0%B8%D1%85%D0%B0%D0%B9%D0%BB%D0%BE%D0%B2%D0%B8%D1%87

Александр Юзыкайн (Александр Михайлович Юзыкайн) (1929 Ӱярня 12 Пошкырт Эл,
Эльян кундем, Чормак ял - 17 Теле 1996, Йошкар-Ола) - марий серызе. «Кугызан
вуй» («На царской горке») (1967), «Маска вынем» («Медвежья берлога») (1972),
«Тулото» («Костёр») (1978), «Эльян» (1979) роман-влакын авторжо. 1988 ийыште С.
Г. Чавайн лӱмеш кугыжаныш премийын лауреатше чап лӱмым сулен. 1996 ий гыч Марий
Элын Калык серызыже.

Кӱшыл шинчымашым погымеке Туныктышо-влакын квалификацийым нӧлтымӧ Марий
институтышто методистлан ыштен, книга савыктышыште редакторлан тыршен,
МарНИИ-ште изирак шанче пашаеҥлан ыштен, радиовещаний корреспондент да
редакторлан, «Ончыко» журналын литсотрудникшылан пашам ыштен.

Александр Юзыкайнын произведенийже-влак (роман-влак кокла гыч чыланат) руш
йылмышкат кусаралтыныт, Йошкар-Олаште да Москошто. Южо произведенийже-влак
азербайджан, тувин, латыш, эстон, узбек, венгр, якут, казах, суас, пошкырт,
чуваш йылмылашке кусаралтыныт.



https://mhr.wikipedia.org/wiki/%D0%AD%D1%88%D0%BF%D0%B0%D0%B9,_%D0%AF%D0%BA%D0%BE%D0%B2_%D0%90%D0%BD%D0%B4%D1%80%D0%B5%D0%B5%D0%B2%D0%B8%D1%87

Яков Андреевич Эшпай (30 Шыжа 1890, Провой кундем Какшамарий ял —- 20 Пургыж
1963, Моско) - марий семлызе, профессионал марий музыклан негызым пыштыше еҥ,
Андрей Эшпайын ачаже.

1910 ийыште Озаҥысе музык училищыш пурен. Пытарымекыже Ӱпӧ оласе семинарийыште
музыкым туныктен. Кок ий гыч тудым империалист сарыш налыныт.

1923 ий сорлаште Москошто эртыше хор олимпиадыште Марий хорым вуйлатыше Иван
Палантайын полышкалышыже лийын. Тушто марий-влак кокымшо верым налыныт.

1933 ийыште музык калыкшанче специальность дене аспирантурым тунем пытарен.
Марий камерле, семӱзгар, симфоний музыклан негызым пыштен. Шанчызе да композитор
семын чапланен.

30-шо ийла кыдалне "Мирон Мумарин" лӱман икымше марий оперым возаш пижын.
Либреттом Николай Арбан ямдылаш лийын улмаш. Но шонымашыже репрессийлан кӧра
шукталтын огыл.



https://mhr.wikipedia.org/wiki/%D0%AD%D1%80%D0%B8%D0%BA_%D0%A1%D0%B0%D0%BF%D0%B0%D0%B5%D0%B2

Эрик Сапаев (1932 Ӱярня 4, Йошкар-Ола — 25 Пургыж 1963, Йошкар-Ола) — марий
семлызе, Совет Ушем семлызе-влак ушемын еҥже (1959 ий гыч), Марий комсомолын
Олык Ипай лӱмеш премийжын лауреатше (1968). Икымше музык шинчымашым
Культпросветшколышто налын. Скрипке дене шокташ тунемын. 1953 гыч Озаҥысе
кугыжаныш консерваторийыште композицийлан тунемын. Консерваторий деч вара
Йошкар-Олаште музык училищыште туныктен. "Акпатыр" лӱман икымше марий оперым
возен.

Эрик Никитич Сапаев 1932 ийын Ӱярня тылзын 4-ше кечынже Йошкар-Олаште шочын.
Йоча пагытым Моркышто да Йошкар-Олаште эртарен. Ачаже, Никита Никифорович
Сапаев, педагог, партий пашаеҥ улмо годымжо шкенжым тале организатор семын
ончыктен. Партийын марий обкомын кокымшо секретарь марте шуын. Но 1937 ийыште
Кылме тылзын Никита Сапаевым "калык тушман" семын четлык коклашке шындат,
тулыкеш кодшо ешлан нелылык деч посна шуко мыскылтышым чыташ логалеш.

Репрессий деч вара Эрикын аваже Вера Евдокимовна Сапаева йоча-влак дене пырля
марийжын шочмо верышкыж, У Торъял кундем Чобык ялыш илаш куснен. Тыште Эрик
школыш коштеш, пырдыжгазетым сӱретла, шуко лудеш.

5-ше класс гыч Лемде школыш тунемаш куснен. А 7 класс деч вара, ачажын корнышкыж
шогалаш шонен пыштымеке, У Торъялысе педагогике училищыш тунемаш пура. Но 1948
ийыште телым тудын илышыже йӧршын вашталтеш.

Ик кастене, Шорыкйол тылзын уло еш дене погынен, мӧҥгыштӧ чылан шинченыт. Теле
канышлан Эрик училище гыч скрипкым конден да тудын дене шоктен. Трук пӧртыш
Эрикын йолташыже да тудын дене пырля ала-могай шоҥго пӧръеҥ пуреныт. Пӧръеҥ -
йолташын туныктышыжо - Георгий Сергеевич Гусев лийын. Уна Эрикым иктаж-могай
семым шокташ йодын. Эрик шӱвыр семым йоҥгалтарен. Вара эше икмыняр марий да руш
калык семым. Самырык эргым толшо уна моктен да музык училищыш тунемаш пураш
ӱжын. Изиш шоналтымеке, Эрик келшен да эрдене, уна-влак дене пырля, кум сукыр
пареҥгиндым налмеке, сем шинчымаш тӱняшке тошкалын.

Моштымашыжым кӱкшын аклен, Сапаевлан училищын педагогшо Л.Н. Сахаров деке
келгырак шинчымашым погаш кошташ темлат. Скрипке специальность дене Сахаров
тудым факультатив семымын туныкташ тӱҥалеш. Да лишыл жапыште Эрик марий
поэт-влакын возымо почеламутыштлан семым келыштараш тӱҥалеш. Валентин Никитич
туныктышыжо варажым тыгерак ойлаш тӱҥалеш:

Училищыште тунеммыж годым Сапаев тӱҥ жанрлан шкаланже мурым ойырен. Тиде
жанрыштак тудын тӱҥ ойыртемже - лирике чоҥалтеш. 1952 ийыште Сапаев училищым
тунем пытара, но туныктышо-влак дене келшымашым арален кода. Валентин Никитич
Эрикын у пашаже-влакым эскераш тӱҥалеш, марий радиошто нуным шкежат йоҥгалтара
лиеш.

1953 ийын кеҥежым Семлызе-влак ушем да Тӱвыра Министерстве Эрик Сапаевын
произведенийже-влак колыштмашым эртареныт. Комиссийын пунчалже лектын: Эрик
Сапаевым Озаҥысе кугыжаныш консерваторийыш колташ. Тунам Сапаев умыла: тӱҥ
пашаже - семлызе семын шуаралтмаш, но тыште кажне кечын чот тыршаш кӱлеш.

Озаҥыште Сапаев шкаланже моткоч шуко налын. Концерт, спектакль, съезд,
пленум-влак - тиде чыла Эрик Сапаевым кугу кӱкшытыш нӧлтен. Но тыгай
вашлиймаш-влакышке кошташ утыждене жапше лийын огыл, тудо у произведений-влакым
возгала. 1955 ий гыч Симфониетта дене пашам ышташ тӱҥалеш. Сапаевын
сочиниенийже-влакым йоҥгалтарат, радиошко возгалат. Шапорин, Эшпай, Хачатурян,
Кабалевский, Хренников семлызе-влак тудын нерген моктен гына ойлат. 1956 ийыште
Пургыж тылзыште тудо Моско олашке усталык отчет дене кая, тушто вариаций,
мурыжо-влакым ончыкта, чыла ното материалым ончаш пуа.

Лӱмлӧ композитор-влакын моктымышт Сапаевым куандара да ынде тудо икмыняр пачаш
шукырак тыршаш тӱҥалеш.Туныктышыжо А.С.Леман дене кутырмыж годым опер нерген мут
лектын. Леманжат, Сапаевшат оперым пырля возаш шонымаш дене шукертсек иленыт. Но
Симфониеттым мучашлымеке гына опер деке ушнаш шонен пыштеныт.

Музыкым тунеммыж годымак возаш тӱҥалын. Ончыч калык семлан у шӱлышым пуен, вара
изи пьесе дене муро-влакым возгален. Студент улмыж годым Сапаев Симфониеттым
воза, эн кугу пашажым – «Акпатыр» лӱман марий калык оперым возаш тӱҥалеш.
Сапаевын симфоний произведений-влак коклаште «Торъялысе сюитым» палемдаш лиеш.
Олык марий-влакын калык сем негызеш возалтын, Торъял кундемын муро ойыртемжым
ончыкта. 1960-шо ийыште Вӱдшор тылзыште Моско олаште семлызе-влакын россий
кӱкшытысӧ икымше погынымашышт лийын. Тушко Сапаеват миен. Мастар-влак дене
вашлиймаш деч Сапаев шкаланже, шке пашажлан шуко уым налын, вес калык семым
колышт шуктен.

Сергей Чавайнын «Акпатыр» драмылан тиде опер возалтын. Драмыште Пугачёв
восстаний годсо жап ончыкталтеш. Оперын семже чын марий манын кертына.
«Акпатырым» тудо 1963 ийыште гына мучашлен. Либреттом Геннадий Матюковский,
Осмин Йыван, М. Якимов возеныт.



https://mhr.wikipedia.org/wiki/%D0%AD%D0%BB%D1%8C%D0%B2%D0%B8%D1%80%D0%B0_%D0%A2%D0%BE%D0%BA%D1%82%D0%B0%D1%88%D0%B5%D0%B2%D0%B0

Эльвира Токташева (1985 Пеледыш 11, Морко Марий Эл) — марий мурызо. Марлан
лектын, кызытсе тукымлӱмжӧ — Виногорова. Но сценыште тудо Эльвира Токташева лӱм
денак пашам ышта, калыкыштат Токташева семынак палыме.

Эльвира 1985 ийыште Пеледыш тылзын 11 кечынже Морко посёлкышто шочын. Палантай
лӱмеш тӱвыра да сымыктыш колледжыште тунем пытарымек каклык усталык рӱдерыште
тыршаш тӱҥалын. Чӱчкыдын Марий Эл, Пошкырт Эл, Суас Эл, Киров вел да моло марий
кундемлаште эртыше концертыште шуаралтеш.

Эльвира Токташева шкет мурымыж дене чапланен. Но дуэт-влакымат чоҥен, тыге, Роза
Искакова да Александр Речкин дене пырля мурымыжо сайын палыме улеш.



https://mhr.wikipedia.org/wiki/%D0%AD%D0%BB%D0%BD%D0%B5%D1%82_(%D1%80%D0%BE%D0%BC%D0%B0%D0%BD)

Элнет — марий сылнымутлан негызым пыштыше, серызе Сергей Григорьевич Чавайнын
романже. Романым тӱрлӧ йылмылашке (руш, финн) кусарыме. 1908-1917 ийысе
марий-влакын илышышт, шонымашышт нерген роман. Икымше ужашым 1936 ийыште
савыктыме, кокымшо ужаш 1963 ийыште, Чавайнын колымыж деч вара савыкталтын.

2016 ийыште С.Чавайнын черетан шочмо кечыже лӱмеш 6-7 Шыжаште Марий Эл Радиошто
радиовӱдышӧ Сергей Карповын вуйлатымыж почеш "Элнет романым тӱшкан лудмаш"
проект эртен. Вияш эфирыште кок кече Шкетан театрын, Курчак театрын
артистше-влак, "Ямде лий", "Кугарня", Марий Эл газетлан журналистше-влак, Морко
книгагудын, Янтемир лӱмеш Моркысо тоштерын пашаеҥже-влак, тыглай кумылан-влак,
Марий Эл Радион вӱдышыжӧ-влак кок кече "Элнет" романым лудыныт.



https://mhr.wikipedia.org/wiki/%D0%A8%D1%8B%D0%B6%D1%8B%D0%BC%D1%81%D0%B5_%D0%BA%D0%B5%D1%87%D1%8B%D1%82%D3%A7%D1%80

Кечытӧр (рушла равноде́нствие) — кунам Кечын рудыжӧ эклиптикыште пӧрдмыж годым
кава экваторым эрта.

Шошымсо кечытӧр 20 Ӱярня але 21 Ӱярняште толеш, кунам Кече Кечывалвел полушарий
гыч Йӱдвел полушарийыш кусна, а шыжымсе 22 Идым але 23 Идымыште толеш, кунам
тудо Йӱдвел полушарий гыч Кечывалвел полушарийыш кусна. Тиде кечылаште уло
Мландыште (полюс-влакым шотлыде) кечын кужытшо йӱд кужыт дене иктак. Шошымсо да
шыжымсе кечытӧр годым Кече лач эрвелне лектеш да касвелне шинчеш. Шошымсо
кечышогымаш деч вара (Йӱдвел полушарийыште) эрвел деч йӱдвелнырак лектеш, а
шыжымсе деч вара — эрвел деч кечывалвелнырак.

Шошымсо да шыжымсе кечытӧр астрономийысе жапым шотлаш полша. Мутлан, кок шошымсо
кечытӧр кокласе жап "тропик идалык" семын лӱмдалтеш, астрономийыште тудым жапым
шотлымашыште кучылтыт. Тропик идалык 365, 2422 сутка шуйна. Юлиан кечышот 365¼
сутка шуйна. Кужемдыме ий кечышотым шке верышкыже шында ыле, а григориан
кечышотышто 400 ий жапыште 3 кечылан гына йоҥылыш лиеш.



https://mhr.wikipedia.org/wiki/%D0%A8%D1%83%D0%BF%D1%88%D0%B0%D0%BB%D0%B0%D0%BB%D1%82%D0%BC%D0%B0%D1%88_%D0%BA%D0%B5%D1%87%D0%B5

Тӱнямбал шупшалалтмаш кече (рушла Всемирный день поцелуя, англичанла World Kiss
Day але англичанла World Kissing Day) — калык-влак кокласе официалдыме пайрем.
Кажне ийын, идалыкыште кок гана - 6 Сӱрем да 12 Пургыжышто эртаралтеш.

Тиде пайремын шочмо вержылан Кугу Британийым шотлат. Ты мландыште XIX курымышто
шупшалалтмылан шке пайрем кечым ойыреныт. Вет шупшалалтмаш - йӧратымаш дене
пырля ила.

6 Сӱремыште, Мланде мучко Тӱнямбал шупшалалтме кечылан мероприятий-влак эртат,
чыланат нуно филематологий (тыге шанчыште шупшалалтмашым лӱмдат) дене кылдалтыт.
"Эн кужун шупшалалтмылан", "Эн моторын шупшалалтмылан", "Эн оҥайын
шупшалалтмылан" пӧлек-влакым пуедат. Тыгакак шукерте огыл Шупшалалтме пайремлан
кокымшо кечым ойырымо. Шнуй Валентинын кечыж вашеш 12 Пургыжышто Тӱнямбал
шупшалалтмаш кече эртаралтеш.



https://mhr.wikipedia.org/wiki/%D0%A8%D0%BE%D1%82_%D1%80%D0%B0%D0%B4%D0%B0%D0%BC%D0%B2%D0%BB%D0%B0%D0%BA

Ожно годсек марий калык марий радамым кучылтын. Кызыт жап марте эн кугу шотпал
камысыр веле кодын. Кугырак шотпалым векат тыге чоҥеныт (четлыкым ончо). Марий
радамым йомдараш ок лий да кучылташ кӱлеш.

Американ радамыште чыла кугу шотпал лӱм-влак тыге чоҥалтыт: тӱҥалтышыште латин
чотмут шинча, вара тудлан супикс «-иллион» ешаралтеш. Поснаҥдыш — «миллион» мут,
тиде шотпалым тӱжем (лат. mille) да шукемдыше «-иллион» супиксым ончыкта. Тыге
шотпал-влак — биллион, триллион, квадриллион, квинтиллион, секстиллион да т.м.
чоҥалтат. Американ радамым УАШыште, Канадыште, Кугу Британийыште, Российыште,
Грецийыште да Турцийыште кучылтат.

Европо радам тӱняште шукырак кучылтымо. Шотпал лӱм-влак тыге чоҥалтат: латин
чотмут дек «-иллион» супикс ешаралтеш, вес шотпалын лӱмжӧ (1 000 пачаш шукырак)
тидынат латин чотмут гыч чоҥалтеш, такшым «-иллиард» супикс дене. Викшым манаш
гын, тиде радамыште триллион почеш триллиард кая, вара квадриллион, квадриллиард
да тулеч молат.

Францийысе физик да математик Николя Шуке (Nicolas Chuquet) «биллион» (byllion)
да «триллион» (tryllion) мут-влакым шонен луктын да шотпал-влакым 1012 да 1018
ончыкташ кучылтен. Тиде европо радамлан негыз ыле.

Туге гынат весе францийысе математикшамыч XVII курымышто 109 да 1012
шотпал-влаклан «биллион» да «триллион» мут-влакым кучылтыныт. Тыгай радам
Францийыште да Америкыште пеҥгыдемден, вара тудо американ лӱмден ыле. Ты жапыште
Шуке радам Кугу Британийыште да Немыч Элыште умбакыже кучылталтын. 1948 ий гыч
Франций Шуке радам (вес семынже европо радам) дек пӧртылтен.



https://mhr.wikipedia.org/wiki/%D0%A8%D0%BE%D0%BF%D1%82%D1%8B%D1%80%D1%8D%D0%BD%D0%B5%D1%80

Шоптырэҥер (рушла Шоптранер) — Российыште Марий Элын У Роҥго кундемыштыже
верланыше Вечын ял шотан илемыш пурышо ял. Калыкчот: 5 еҥ (2004 ий), 9 еҥ (2010
ий)..

Негызым Трубичата ял гыч толшо-влак пыштеныт. 1869-ше ийыште 14 суртышто 47
пöръеҥ да 96 ÿдырамаш иленыт гын 2004-ше ийыште эртыше еҥшотлымаш почеш ялыште 3
сурт веле кодын.

1931-ше ий 30-шо Ӱярня тылзыште «Крестьянин» колхозым почмо. Икымше вуйлатыше
Иван Михайлович Леухин лийын. Кугу Ачамланде сар тÿналмеке, ял гыч фронтыш 60 еҥ
каен, 25 патыр веле пöртылын.

1957-ше ийыште пожар лиймылан кöра, пел ял йÿлен, тиде амал денак ял калык вес
вере илаш кусненыт.

Лÿмлö еҥ-влак: Кугу Ачамланде сарын участникше – Пётр Васильевич Леухин да
молат.



https://mhr.wikipedia.org/wiki/%D0%A8%D0%BA%D0%B5%D1%82%D0%B0%D0%BD_%D1%82%D0%B5%D0%B0%D1%82%D1%80

М. Шкетан лӱмеш Марий кугыжаныш драме театр — Марий Элысе театр. Шочмо кечыжлан
1919 ийын Кылме тылзын 29 кечыже шотлалтеш. Тиде кечын Советского Передвижного
театра народа мари Тыныш Осыпын пьесыж почеш шындыме "Закон шӱмлык" икымше
спектакльым ончыктен.

Координат-влак: 56°37′54.22″ с. ш. 47°53′29.53″ в. д.﻿ / ﻿56.631729,
47.891538 (G)56.631729, 47.891538Кызытсе М.Шкетан лӱмеш Марий кугыжаныш драме
театрлан негызым 1919 ийын пыштыме. Ноябрь тӱҥалтыште Озаҥ губернийысе калык
туныктымо пӧлкан театр шотышто секцийже Царевококшайск кундемысе Ошламучаш ялын
драма кружокшо негызеш «Марий калыкын икымше куснылшо театржым почмо нерген»
пунчалым луктын. Тиде коллектив 29 ноябрьыште Сенькан ялысе школеш Тыныш Осыпын
(И.А.Борисов) «Закон шумлык» пьесыж почеш икымше спектакльым модын ончыктен.



https://mhr.wikipedia.org/wiki/%D0%A8%D0%BA%D0%B5%D1%82%D0%B0%D0%BD_%D0%BB%D3%B1%D0%BC%D0%B5%D1%88_%D0%BA%D1%83%D0%B3%D1%8B%D0%B6%D0%B0%D0%BD%D1%8B%D1%88_%D1%82%D0%B5%D0%B0%D1%82%D1%80

М. Шкетан лӱмеш Марий кугыжаныш драме театр — Марий Элысе театр. Шочмо кечыжлан
1919 ийын Кылме тылзын 29 кечыже шотлалтеш. Тиде кечын Советского Передвижного
театра народа мари Тыныш Осыпын пьесыж почеш шындыме "Закон шӱмлык" икымше
спектакльым ончыктен.

Координат-влак: 56°37′54.22″ с. ш. 47°53′29.53″ в. д.﻿ / ﻿56.631729,
47.891538 (G)56.631729, 47.891538Кызытсе М.Шкетан лӱмеш Марий кугыжаныш драме
театрлан негызым 1919 ийын пыштыме. Ноябрь тӱҥалтыште Озаҥ губернийысе калык
туныктымо пӧлкан театр шотышто секцийже Царевококшайск кундемысе Ошламучаш ялын
драма кружокшо негызеш «Марий калыкын икымше куснылшо театржым почмо нерген»
пунчалым луктын. Тиде коллектив 29 ноябрьыште Сенькан ялысе школеш Тыныш Осыпын
(И.А.Борисов) «Закон шумлык» пьесыж почеш икымше спектакльым модын ончыктен.



https://mhr.wikipedia.org/wiki/%D0%A8%D0%BA%D0%B5%D1%82%D0%B0%D0%BD

Майоров-Шкетан (тугак Шкетан, М. Шкетан алмашлӱм-влакым кучылтыт), (Яков
Павлович Майоров-Шкетан) (1898 Шыжа 17 Оршанке кундем Тошто Крешын ял — 16 Ага
1937) — марий сылнымутчо, прозаик, почеламутчо, драматург, журналист да мер
пашаеҥ. «Шкетан» алмашлӱм «шкет» але «шкетын» мут деч шочын.

Майоров-Шкетан Оршанке кундем Тошто Крешын ялеш 1898 ий 17 Шыжаште шочын. Кем
ургызо, йорло Логин Пагулын ешыште Яков Шкетан кумышо йоча. Еш нужна гыч
мучыштен огыл гынат рвезе тунемашак шонен, 1912 ий 8 Сӱремыште Ирмучаш
черке-приходской кок классан училищым пытарымеке, туныктышо-влакым ямдылыше
Кукарка оласе семинарийыш каяш шона. Кок гана пураш точыш, но семинарист радамыш
ыш логал.

1917 ийын Пургыж тылзыштыже Япыкым кугыжан армийыш нангайышт. Тыге кугу Октябрь
революцийым тудо позицийыште вашлие. Кужу жап ночко окопышто лиймыжлан кора
чотак явыга да черлана. Ий гыч тудым мӧҥго эмлалташ колтат.

Яков Павловичын ÿмыржö корно кыдале 1937 ий 18 Агаште кÿрылтын. Тудо Оршанке
районысо больницеш шодо пуалме чер дене колен. Вилям кочшо курныж гай шем
шулдыржым шарен, 1937 ийысе шучко жапын толмыжым ужын, писатель тÿргоч колянен,
тургыжланен. Черланымыжым шижын, тудо шкеак Оршанкыш эмлалташ каен, тöрланаш
шонен, но тушеч мöҥгеш пöртылын огыл.

Марий серызе-классикым калык тачат ик эн сайын пала да пагала. Тудын лӱмжым
Марий Элыште икмыняр объект нумалеш:



https://mhr.wikipedia.org/wiki/%D0%A8%D0%B0%D0%BA%D0%B8%D1%80%D0%BE%D0%B2,_%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2

Станислав Шакиров — марий эстрадын семмастарже, семлызе. "Мари" эстраде-фольклор
тӱшкан вуйлатышыже. Кызыт чӱчкыдын концерт-влакым пуа. Концерт годым чӱчкыдын
гитар але шиялтыш дене шокта да мура.

Станислав Шакиров Пошкырт вел Пӱрӧ кундем Кужнур ялыште 1967 ий Ӱярня тылзын 23
кечынже шочын. 1985 ийыште тыштак кыдалаш школым тунем лектын. Кок ий армийыште
служитлен. Но чонжо дене мурызак лияш ӱжын. Тыгай шонымаш дене Станислав
Йошкар-Олашке толеш. Экзаменым сайын кучен, И.С.Палантай лӱмеш тӱвыра да
сымыктыш колледжыш пура. Но тушто шуко ок тунем. Шкенжын вий-куатшым эстрадле
муро-влакым мурымаште терга. 1989 ий гыч Марий кугыжаныш филармонийыште пашам
ышташ тӱҥалеш.

Тыште тудо "Мари" лӱман эстраде-фольклор тӱшкам пога. Икымше концерт программышт
ончышо калыкын кумылжым вигак налын. А вуйлатышын шыма йӱкшӧ да поро гына
шинчаончалтышыже угыч да угыч кончер гоч вашлиймашке ӱжыныт. "Какшан сер ӱмбалне
ломбо" - тыге маналтын почеламутчо Геннадий Матюковскийын мутшылан возымо
семлызе Кузьма Смирновын мурыжо. Тудым марий радион фондышкыжат серен налме.
Марий телевиденийысе "Шӱмсем пӧлек" передаче тудын выступленийже деч посна шагал
кунам эрта. Станислав Шакировын муро-влакше чӱчкыдын Марий Эл Радион эфирыштыже
йоҥгат.

"Мари" тӱшка дене пырля гастроль дене Марий Эл да пошкудо кундемлаште лиеден.
Нуно марий эстрадын кӱкшытшым Финляндийыште, Эстонийыште, Венгрийыште
ончыктеныт. 1997 ийыште Станислав Шакировлан "Марий Элын сулло артистше", а 2000
ийыште "Марий Элын Калык артистше" лӱмым пуэныт.



https://mhr.wikipedia.org/wiki/%D0%A8%D0%B0%D0%B9%D0%B1%D0%B5_(%D0%A8%D0%B0%D0%B9%D0%B1%D0%B0%D0%BD_%D1%85%D0%BE%D0%BA%D0%BA%D0%B5%D0%B9)

Хоккей шайбе — Шайбан хоккей модмашыште кучылтмо спорт арвер. Хоккей шайбым
пластик але кӱемдыме резине гыч ыштат. Модмо шайбе шем тусан улеш. Тренировкышто
кучылтмо нелемдыме шайбе - йошкарге-нарынче тӱсан, куштылемдыме - канде,
капкаорол-влакым ямдылыме - ош тӱсан. Шайбын кугытшо: кӱкшыт 2,54 см, диаметр
7,62 см, нелыт 105-185 грамм. Модмо годым шайбе ынже тӧрштыл манын, матч деч
ончыч тудым икмыняр шагат кылмыктат. Модмо годым, кунам уло вий дене хоккеист
клюшко дене пера - шайбе кугу писылык дене (160 меҥ/шаг) чоҥешта, ончышо-влаклан
кугу лӱдыкшым конда. Сандене модмо ий йыр печым шогалтат, пече ӱмдалне аралтыш
яндам шогалтыме, а капка шеҥгелне верланыше трибуным аралтыш четлык але вапш
авырышаш. Ончышо-влак чӱчкыдын чоҥештыше шайбе дене сусыргеныт.



https://mhr.wikipedia.org/wiki/%D0%A8%D0%B0%D0%B1%D0%B4%D0%B0%D1%80_%D0%9E%D1%81%D1%8B%D0%BF

Шабдар Осып (Иосиф Архипович Шабдаров) (27 Ӱярня 1898, Изи Лужалу ял,
Царевококшайский уезд Озаҥ губерний — 11 Кылме 1937, Йошкар-Ола) — марий серызе,
поэт, драматург, литератур критик, публицист да туныктышо. 1918 ий гыч туналын,
тудо коло ий мучко сылнымут пашаште тыршен, шочмо литературым кушташ, вияҥден
колташ ятыр вийым пыштен. Тиде жапыште шуко почеламутым, икмыняр повестьым,
романым, литературно-критический статья-влакым возен. Тудын творчествыже куан
шÿлыш, волгыдо лиризм ойып дене шыҥдаралтын.

Молодые мари почтили память Шабдара Осыпа //
https://mariuver.com/2016/11/13/pocht-sh-osyp/#more-50476



https://mhr.wikipedia.org/wiki/%D0%A7%D1%83%D0%BC%D0%B1%D1%8B%D0%BB%D0%B0%D1%82

Чумбылат (Лемдэ Курыккугыза, Курык ӱмбал керемет, Кугу еҥ, Курыккугыза) — марий
он, шнуй талешке да тале сарзе-аралтыш. XII курымышто илен, шке калыкым тушман
дечын арален.

Чумбылатын илыме верже Лемде эҥерын шола серыштыже, Кукарка деч латвич меҥге
тораште верланен.

Чумбылат он ончыч Какшарыште (рушла Котельнич) илен. 1181 ийыште Какшарым
новгородысо ушкуйник-влак налыныт, да Чумбылат Кукаркаш (кызыт Советск) куснен.

Тудын лӱмжӧ кумдан шарлен да ятыр марий-влак тудлан кумалыныт. Тыгодым тӱрлӧ
семын лӱмденыт: Лемде Курык кугыза, Курык ӱмбал керемет, Кугу еҥ. А утларакше
тудо Курык кугыза лӱм дене палыме. Чумбылат манме умылымаш — тиде курыклан
кумалме йӱла. Тыгеракак йоҥгалтше лӱман он-влак моло калыкынат улмаш. Мутлан,
тыгай курык Юмо-влак улыт: Индийыште — Шамбала, Кокла Азийыште — Джамбул, Мордва
мландыште — Чампас да молат.

Чумбылат курыкым 1830 ий шыжым, марий-влак тетла шке Чумбылат Юмыштлан ынышт
кумал манын, нуным танле тыныш савыраш шонен, Москосо митрополит Филаретын
кӱштымыж почеш пудештарыме. Туге гынат Курык кугызалан калыкын ӱшанжым ӱштыл
луктын кертме огыл.

Курыкысо Кугу кӱм пудештарымашын амалже XIX курымын 20-шо ийла мучаште
марий-влак коклаште кӱсотышто кумалмаш моткоч кумдан шарлен. Мутлан, 1827 ийыште
Чарла уезд, Морко кундемысе Варангыш ял воктене марий-влак кугу шыже кумалтышым
эртареныт. Тушко 4 000 утла еҥ погынен. А ик ий гыч, 1828 ийыште, Шернур вел
Купран кӱсотышко кумалаш 3 000 утла еҥ кумалаш толын. Тыштыже 134 тулолмо лийын,
99 тӱрлӧ вольык да куйыквусо дене 99 онаеҥ кумалын.

Чумбылатын курык (тушто тудын шӱгарже) — эн пагалыме марий калыкын шнуй верже.
Чумбылат лӱмжым чыла марий калык пала. Кугу кумалтыш Чумбылат курыкышто 1993 ий
гыч адак эртаралтыныт.



https://mhr.wikipedia.org/wiki/%D0%A7%D0%B5%D1%82%D0%BA%D0%B0%D1%80%D1%91%D0%B2,_%D0%9A%D1%81%D0%B5%D0%BD%D0%BE%D1%84%D0%BE%D0%BD%D1%82_%D0%90%D1%80%D1%85%D0%B8%D0%BF%D0%BE%D0%B2%D0%B8%D1%87

Чоткар Аркип Синопон (рушла Ксенофонт Архипович Четкарёв) — икымше марий
профессионал шанчызе-фолклорзо, этнограф да сылнымутчо, 1910 ий 22 шорыкйолыште
Шернур районысо Нурманаш ялеш шочын. Ик эн кугу пашаже семын "Марий калык муро"
да "Марий тӱр" кнагаже-влакым шотлыман.

Чоткар Синопон мурым, такмакым, йомакым, калык ойпогым погымаштат кугу надырым
пыштен. Икымше "Колхоз муро" лӱман кнагажым (1936) Чоткар лӱм дене луктын, Серге
Чавайн дене келшен пашам ыштеныт.

Марий сылнымутым вияҥдымаштат, марий кокла гыч лекше пашаеҥ-влакым ямдылымаштат
ятыр тыршен. Лектышан да суапле пашажым шотыш налын, 1953 ийыште СССР писатель
ушемыш пуртеныт. 1956 ийыште колен.



https://mhr.wikipedia.org/wiki/%D0%A7%D0%B0%D1%88%D0%BA%D0%B0%D1%8F%D0%BB_(%D0%9A%D1%83%D0%B6%D1%8D%D2%A5%D0%B5%D1%80_%D0%BA%D1%83%D0%BD%D0%B4%D0%B5%D0%BC)

Чашкаял (рушла Чашкаял, Большой Чашкаял) — Российыште Марий Элын Кужэҥер
кундемыштыже верланыше Топкавлак ял шотан илемыш пурышо марий ял. Калыкчот: 191
еҥ (2005 ий), 145 еҥ (2010 ий).

1874 ийыште ты ялыште чылажге 48 пӧрт лийын, тушто 142 поръеҥ да 165 ӱдырамаш
иленыт. Ял калык 113 имньым,154 ушкалым, 371 моло изи вольыкым онченыт. Чашкаял
ял Шернур волость Вӱрзым уезд Вятский губернийыш пурен ыле.

1930 ийыште ты ялыште, ик пӧртыштӧ, школым почыныт, туныктышыжо Е. А. Исакова
лийын. Варыжым школлан посна зданийым чоҥен улыныт. Ты школ 1970 ий мартек
лийын. Тылеч вара йоча-влак Топкавлак селаш тунемаш коштыт. Кугу Ачамланде сар
жап годым ты ял гыч 73 еҥ фронтыш каен, чаманен каласаш логалеш улыжат 34 еҥ
гына пӧртылын.

1950 ийыште Чашкаял ялыште эмлымвер почылтеш, кудыжо 1994 ий мартек пашам ышта.
Ялыште книгагудо почылтеш, кудыжым 1990 ий тӱҥалтышыште петырат.Ялыште клуб
пашам ыштен,танцплощадкат лийын. Ялыш пурмаште кевытым ыштыме ыле, кызыт тудын
олмышто чапле пӧртым чоҥен шындыме. 1990 ий тӱҥалтышыште йочасадым ышташ
тӱҥалыныт, но тӱрлӧ амаллан кӧра чоҥен шуктен огытыл. 1988 ийыште ты кундемыште
ял клуб пашам ышташ тӱҥалеш.

1957 ийыште ялыште икымше радио лектеш, а 1965 ийыште-телевизор. Чашкаял ялын эн
кӱкшӱ верыште улмыжлан кӧра, 1969 ийыште телевышкым шындат, но 1992 ийыште тудым
кораҥдат.

Ялыште тыгак МТФ, имньывече,пареҥгехранилище уло. 1974 ийыште сӧсна вута пашам
ышташ тӱҥалеш. 1984-1990 ийлаште ялыште асфальт корным шарат. 2005 ий шорыкйол
тылзын икымше кечыжлан ты ялыште чылажге 64 сурт уло, чылажге 191 еҥ ила. Ялыште
пӧрт-влак кок могырым ик кужу уремым ыштат. Таче кечылан ялыште кок кевыт пашам
ышта.

Эн кумдан кучылталтше тукымлӱм-влак: Мокеев, Макматов, Исаковмыт лийын улыт.
Чашкаял ял кызыт мартеак шке калыкше дене кугешна. 1930 ий гыч 1940-ше ийла
мартек трактор бригадыште М. Ф. Мокеев кыртмен пашам ышта.



https://mhr.wikipedia.org/wiki/%D0%A7%D0%B0%D1%81%D1%82%D0%B8%D1%86%D0%B5

Частице - мутын але предложенийын значенийжым рашемдыше да грамматически
рашемдыше да грамматический формым ыштыше служебный ойлымаш ужаш.

Таза енын илышыже весела, паша лектышыже кушно. Тиде предложенийымак изиш
весемда: Вет таза енын илышыжат весела, паша лектышыжат кушно. Танастарен,
ойыртемым муза. Шонымаш путынек аралалт кодеш. Но вет шомак тудым виянденрак
каласаш полша. Кок мутышто -ат уло. Тудат нине шомак-влакым ойыренрак ойлаш
йöным пуа. Вет ден – ат частице улыт. Нуно предложений ден посна мутлан ешартыш
вийым пуат. «Тунемде, чылажымат умылен налде , у илышым ышташ огеш лий улмаш», -
шонен, Сану ошкылеш. (М. Шкетан.) Улмаш частице составной эртыше жап формым
ышта.

Шарналтыза : нине частице – влак глаголын могай наклонений ден жап формыжым
ыштат? Могай шöрымö частице – влакым тыште каласыме огыл?



https://mhr.wikipedia.org/wiki/%D0%A7%D0%B0%D0%B2%D0%B0%D0%B9%D0%BD

Сергей Григорьевич Чавайн (1888 Шыжа 6 — 11 Кылме 1937) — марий сылнымутлан
негызым пыштыше, икымше марий почеламутым возышо, «Элнет» романын авторжо, марий
калыкын ик эн йӧратыме да пагалыме писательже. Тудо шочмо йылме дене сылнымутан
произведенийым эн первый возаш туҥалын, марий литературлан чапле негызым ыштен.
Садлан илымыж годымак тудым марий сылнымутын пионерже да классикше манын пагален
лӱмденыт.

Сергей Григорьевич Чавайн (чын фамилийже Григорьев) 1888 ий 6 Шыжаште (юлиан
кечышот почеш 24 Идымыште) шочын. Шочмо верже — Царевококшайский уезд, Себе-Усад
волостьысо Изи Корамас ял (кызыт Морко кундем).

1904 ийыште, Унчо кок классан школым тунемын пытарымеке, С. Чавайн Озаҥ оласе
туныктышо-влакым ямдылыше семинарийыш пура. Тушто руш классик-влакын
творчествышт дене лишкырак палыме лиеш, руш поэт-влакын возымыштым марлаш
кусараш тӱҥалеш. Варажым шке гычат возаш кумылаҥеш. 1905 — "Ото" почеламутым
воза. Ото - тиде икымше возымо марий почеламут. Тудым варажым шуко йылмышке
кусарыме.

1915 — Чавайн Казахстаныш илаш кусна, Аральск кӱртньыгорно школышто туныкта.
1919 — Чавайн шочмо кундемышкыже пӧртылеш, "Йошкар кече" газетыште пашам ышта.

1920 ийлаште тудо журналист, редактор семын шуко пашам ышта. 30-шо ийлаште шуко
ойлымашым, поэмым, пьесым воза. Нунын коклаште «Йыланда», «Мӱкш отар» (1928),
«Акпатыр», «Элнет» произведенийже-влак кызытат кумдан чапланат. Шуко возымыжым
вес йылмышке кусарыме.

1934 ийыште СССР сылнымутчо ушемын йыжъеҥже лиеш, вес ийын «Акпатыр» пьесым
сера. 1935-1937 "Элнет" романым воза, 1-ше ужашыже 1936 савыкталт лектеш.

С. Г. Чавайн йоча-влакланат ятыр возен. Нунын коклаште почеламут, ойлымаш,
мыскара орлаҥге улыт. Марий книга савыктыш шуко гана посна сборник дене савыктен
луктын. Одарланен кушшо пушеҥге гай мутсаска корныжо 1937 ийыште лугыч лийын.
1937 ийын 11 Кылмыште Чавайным репрессий почеш лӱен пуштыныт.

Чавайнын шочмо кечыжлан 6-7 Шыжаште 2016 ийыште Марий Эл Радиошто "Чавайным
тӱшкан лудына" проект эртен. Вияш эфирыште кок кече Шкетан театрын, Курчак
театрын артистше-влак, "Ямде лий", "Кугарня", Марий Эл газетлан
журналистше-влак, Морко книгагудын, Янтемир лӱмеш Моркысо тоштерын
пашаеҥже-влак, тыглай кумылан-влак, Марий Эл Радион вӱдышыжӧ-влак кок кече
"Элнет" романым лудыныт. Проектлан негызым Сергей Карпов пыштен да тичмашын
тудым наҥгаен.



https://mhr.wikipedia.org/wiki/%D0%A4%D0%B8%D0%BB%D0%BE%D0%BB%D0%BE%D0%B3%D0%B8%D0%B9_%D0%B4%D0%B0_%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B5_%D1%84%D0%B0%D0%BA%D1%83%D0%BB%D1%8C%D1%82%D0%B5%D1%82_(%D0%9C%D0%B0%D1%80%D0%9A%D0%A3)

Филологий да журналистике факультет (рушла Факультет филологии и журналистики),
2008 ий Сӱрем тылзын 1-ше кечынже шочын. МарКУ-н историй да филологий да МКПИ-н
гуманитар факультетше негызеш ышталтын. Педагогик Институтын пӧртыштыжӧ 3-шо
пачашыште факультет верланен. Декан - Удалов Александр Михайлович.

Филологий пӧлкам тунем пытарыше-влак "Филолог. Преподаватель" квалификацийым
налыт. Курык марий йылме дене специализаций уло. Филолог-влак гуманитар
шинчымашын, тӱвыран, йылме-влак кокласе йодыш-влакшым шымлат. Студент-влак
йылме-влак, российысе да йотэлысе литератур дене шинчымашым налыт; университетым
пытарымек, шанче-шымлымаш да моло пашашкат ушнен кертыт.

Руш йылме да литератур пӧлкам тунем пытарыше-влак "Руш йылмым да литературым
туныктышо" квалификацийым налыт. "Тӱнямбал да художественный культур", "Руш
танле культур"(рушла Русская православная культура) спецализаций-влак улыт.
Студент-влак руш йылмым да литературым туныкташ ямдылалтыт. Тиде пӧлкаште
психологий, педагогик, у йӧн-влакым кучылтын урокым эртарымылан туныктат.



https://mhr.wikipedia.org/wiki/%D0%A4%D0%B8%D0%BB%D0%BE%D0%BB%D0%BE%D0%B3%D0%B8%D0%B9_%D0%B4%D0%B0_%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA

Филологий да журналистике факультет (рушла Факультет филологии и журналистики),
2008 ий Сӱрем тылзын 1-ше кечынже шочын. МарКУ-н историй да филологий да МКПИ-н
гуманитар факультетше негызеш ышталтын. Педагогик Институтын пӧртыштыжӧ 3-шо
пачашыште факультет верланен. Декан - Удалов Александр Михайлович.

Филологий пӧлкам тунем пытарыше-влак "Филолог. Преподаватель" квалификацийым
налыт. Курык марий йылме дене специализаций уло. Филолог-влак гуманитар
шинчымашын, тӱвыран, йылме-влак кокласе йодыш-влакшым шымлат. Студент-влак
йылме-влак, российысе да йотэлысе литератур дене шинчымашым налыт; университетым
пытарымек, шанче-шымлымаш да моло пашашкат ушнен кертыт.

Руш йылме да литератур пӧлкам тунем пытарыше-влак "Руш йылмым да литературым
туныктышо" квалификацийым налыт. "Тӱнямбал да художественный культур", "Руш
танле культур"(рушла Русская православная культура) спецализаций-влак улыт.
Студент-влак руш йылмым да литературым туныкташ ямдылалтыт. Тиде пӧлкаште
психологий, педагогик, у йӧн-влакым кучылтын урокым эртарымылан туныктат.



https://mhr.wikipedia.org/wiki/%D0%A3_%D0%BF%D1%83%D1%87%D1%8B%D0%BC%D1%8B%D1%88

У пучымыш але Кышал уржа-сорла пашам пытарымеке, шыжа-кылме тылзыште, 21 шыже
деч ончыч эртаралтеш. Южо вере тиде пайремым Покро деч ончычсо шуматкечын
увертарат, а южо вере Озаҥысе 4 кылме деч ончыч толшо шуматкечын але тиде кече
деч вара, кугарнян, эртарат.

У пучымыш пайрем ялысе калыкын илышыштыже кугу верым налын шога. Тудо шыже паша
тургымым иктешла да йӱла почеш у шурным кочкаш тӱҥалаш йӧным ышта. Пайрем йӱла
порылык шӱлыш, тауштымо кумыл дене эрта.

Пайрем кышкарышке тауштен, тоштыеҥым шарнен кумалмаш, пайрем ӱстел,
мурен-куштымаш шыҥдаралтын. Южыжо колышо родо-тукымышт лӱмеш сортам чӱктен
пелештеныт. Кумалтыш Перке Кугу Юмылан да Кинде Перке Юмылан вуйым савыме лийын.
Пайремлан шӱльӧ пучымышым шотленыт, тамле шергинде кӱэшталтын. Оза-влак
родыштым, еш йолташыштым, юмын таҥыштым унала ӱжыныт. Пучымышым тамлымеке,
кӱслем, шӱвырым шоктен, жапым веселан эртареныт. Тиде пайремыште калык мыняр
шукырак, туран оза оҥчыкыжым уланрак, поянрак лиеш манын шоненыт. Вет шултыш
киндым да совла пучымышым кочшо уна кок пачаш шукырак шке почешыже кода. Пайрем
кечын кажне суртоза пакчаш лектын, шыжывучым пуалтен да шке куанле пайремже
нерген молыланат увертарен. Пайрем йӱлам шуктымо годым агун озамат кинде да
пучымыш дене сийленыт.



https://mhr.wikipedia.org/wiki/%D0%A3_%D0%B8%D0%B9_%D0%BF%D0%B0%D0%B9%D1%80%D0%B5%D0%BC

У ий пайрем --- шуко калыкыште палемдыме пайрем. Идалыкын пытартыш кече ден у
идалыкын икымше кече коклаште палемдат. У ийым мемнан курым деч ончыч кум
тӱжемше ийыште Месопотамийыште пайремленыт. Рим кугыжа Юлий Цезарь Шорыкйол
тылзын 1 кечынже пайремлаш темлен. Лийын тиде мемнан курым деч ончыч 46 ийыште.
Римлян-влак тиде кечым Януслын - омса, пурымаш-лекмаш, тӱҥалтыш, негызлымаш
юмылан пӧлекленыт. Январь лӱмым тылзе Янус юмын лӱмжӧ гыч налын. Юмым кок
чурияным сӱретленыт. Ик чурийже ончыко онча, весе - шеҥгеке.

Эн шуко элыште У ийым Шорыкйол тылзын 1 кечынже, григориан кечышот почеш,
идалыкын икымше кечынже палемдат. Южо эллаште тылзе кечышот почеш пайремлат.

"Рош Ха-Шана" (ивр. ראש השנה‎) --- (идалык оза) лӱман еврейысе У ий Песах деч
163 кече эртымеке пайремлалтеш (5 Идым, 5 Шыжа коклаште). Тиде кечын 10 кечаш
юмым сӧрвалымаш тӱҥалеш. Еҥ шке шонымашыжым эрыкта, юмо ончылно сулыкшым касараш
йодеш. Рош Ха-Шана годым айдемын пӱрымашыже ик идалыклан ончыко чоҥалтеш. Пайрем
деч вара вес кече "Йом-Кипур" (ивр. יום כיפור‎) маналтеш. Тиде кечын чыла
еврей-влак ваш-ваш поро сугынь дене вашлийыт: "Илыш Книгаште тек тендан лӱмда
сай идалыклан возалтеш!". Ӱшаныше-влак ошалге вургемым чият. Пайрем кочкыш годым
олмам мӱйыш тушкалтен кочкыт.

Телыме кечышогымаш деч вара Тылзе цикл мучашлалтмеке у тылзе шочеш. У тылзе
шочмылан Китайыште калык У ийым пайремла. Григориан кечышот почеш китайысе У ий
21 Шорыкйол ден 21 Пургыж кокласе кечылан логалеш. Туге гынат, кугыжаныш У ийым
ончыч 1 Шорыкйоллан пайремла, вара йӱла почеш У ийым палемда. Российысе Тошто У
ий пайрем семын. Кажне у ий 12 янлык кокла гыч да 5 элемент кокла гыч иктыж дене
кылдалтеш. У ийын икымше кечынже фейерверк-влакым колтылыт. Тул уда вийым поктен
колта, ешыш тыныслыкым да пиалым пурта. Кече мучашште кажне ешыште юмо-влакым
вашлийыт, вет юмо-влак тиде кечын вес тӱняшке идалыкым иктешлаш миеныт. Тыгак,
тиде кечын тошто еҥ-влаклан тауштат. Китай калык-влакын шонымышт почеш, тиде
икымше кечын пӱртӱс помыжалтеш, у идалыкын кечышотшо тӱҥалеш, мланде илана. Хань
калык гына огыл, изи калык-влакат пайремлат, мутлан, маньчжур, яот, монгол,
чжуан, гаошан, даур, дун, лиян да молат.

Вьетнам У ийым тылзе кечышот почеш пайремла. Пайремым Тет (Тэт) лӱмдат, у ийын у
тургымын икымше тылзын икымше кечынже палемдат. Эрвел кечышот почеш У ий
пайремын кечыже кажне гана вашталтеш, но 20 Шорыкйол - 20 Пургыж коклаште кодеш.
Тылзе кечышот почеш пайремлыме У ийым "китайысе У ий" лӱмдат. Тиде чын, вет
Эрвел Азийыш шуко могай йӱла Китай гыч толын. Вьетнамын йӱдвелныже пӧртлаште
тиде пайремлан пеледше персик укшым але саскаан мандарин пушеҥгым шогалтат. Йӱла
почеш, саска ден пеледыш-влак пӧртыш поянлыкым кондат. Тиде жапыште персик,
абрикос, мандарин, миндаль пушеҥге-влак пеледаш тӱҥалыт. Пеледше укш ден пеледыш
аршаш-влак дене уремымат сӧрастарат. Кечывалвелне пӧртыш абрикос укшым пуртат.
Мо оҥайже, абрикос-пеледышын вич лышташ лийышаш. Тыгак ӱстембалне арбуз лийышаш.
Арбузын йошкар кӧргыжӧ шушаш ийыште пиалым конда. Кум кече жапыште кажне ешыште
пайремлыме годым тошто еҥ-влаклан тауштат, надырым пыштат. У ий кастене уремыште
чылан дракон куштымашым куштат. Пычкемышалтме дене парк, сад, уремлаште
тулото-влакым ылыжтат. Тушко еш дене погыныман.

Иран калык, да тыгак, иран кечышот почеш илыше-влак у ийым (Навруз — перс.
نوروز‎, «у кече») 21 але 22 Ӱярнян, шошо кечытӧр кечын. Наврузлан пӱртӱс
уэмдалташ тӱҥалеш.

Казах калыкын У ий шошо кечытӧр дене келша, 22 Ӱярнян толеш. Казах-влак тудым
"Наурыз мейрамы" лӱмдат. Казах Йӱштӧ Кочам Аяз Ата лӱмдат. Мемнан гай Йӱштӧ
Кугыза нунын уке, Кыдыр-баба уло, тудо шошо кечытӧр вашеш йӱдым уло мландым
коштын эрта, у кушкылым шындылеш. Наурызлан калык урем пайремым ышта, модыт,
имне валне кудалыштыт, таҥасымаш-влакым эртарат. Ешлаште "Наурыз-коже" кочкышым
ямдылат. Тудо шым ужаш гыч шога: вӱд, шинчал, шӧр, пырче да т.м. Ожно тиде кечын
родо да йолташ-влак деке миен коштман ыле, увер-влакым ваш-ваш ойылен, у пашам
пырля тӱҥалыныт. Телым ик илем гыч вес илемыш кошташ йӧсӧ, сандене тиде йӱла
шочын. Казахстаныште У ий пайрем 1-2 Шорыкйолын, да Наурыз мейрамы пайрем 21-23
Ӱярнян палемдалтыт.

XV курым марте Русь у ийым юлиан кечышот почеш 1 Ӱярнян палемденыт. Тидын нерген
руш йылмысе (марий ылмыштат кучылтмо) южо тылзе лӱм-влак шижтарат: октябрь лат.
octo — кандашымше, ноябрь лат. novem — индешымше, декабрь лат. decem — лумшо.
1700-шӧ ийыште Петр Кугыжан темлымыж почеш, Европо дене келшышын, Российыште У
ийым 1 Шорыкйолын пайремлат (юлиан кечышот почеш). Григориан кечышот дене
келшышын У ий пайремым Российыште лач 1919 ийыште гына палемдаш тӱҥалыныт.
1930-шо гыч 1947 ий марте 1 Шорыкйоллан чылан пашам ыштеныт. 1992 ийын Идым
тылзын 25 кечынже Россий Федерацийыште 2 Шорыкйол кечеат каныш кечыш савырнен.
2005 ийыште 1 гыч 5-ше Шорыкйол марте У ий каныш кечым палемдыме, тиде кечын
пашам огыт ыште, Рошто пайрем дене кылдалтше каныш кече-влак дене пырля
Российыште илыше-влак 8-10 кече наре канат.



https://mhr.wikipedia.org/wiki/%D0%A3_%D0%A2%D0%BE%D1%80%D1%8C%D1%8F%D0%BB_%D0%BA%D1%83%D0%BD%D0%B4%D0%B5%D0%BC

У Торъял кундем, У Торъял район (рушла Новоторъя́льский райо́н) — Марий Эл
республикысе муниципал район. Административ рӱдер — У Торъял ола сынан посёлко.

Марий Элын йӱдвел-эрвелныже верланен. Йӱдвелне Виче велын Пыжанъю кундем
(Пижанский район) да Кукарка кундем (Советский район) дене, эрвелне Шернур
кундем дене, кечывалвелне да кечывалвел-эрвелне У Роҥго да Кужэҥер кундемла
дене, касвелне — Оршанке кундем дене пошкудылана. Тыге картыште ончалаш гын, ты
Киров областьынат да Марий Элынат ик гай лӱман район-влак улыт – «Советский
район», мо оҥай нуно ваш-ваш пошкудо улыт.

Кундемыште 1043 га вӱд айла, куп-влак — 117 га наре. Кундем гоч Лемде, Толман да
Шӱкшан эҥер-влак йогат.

Кугу чодра уке, но изи куэр, шопкер, кожла-влак улыт, марий кӱсото-влак — 12230
га-ште верланеныт.

1920 ий марте У Торъял кундемын мландыже Вятский губернийысе Уржум да Яраҥ
уездлашке пурен. Марий автономий областьым чоҥымеке, кызыт У Торъял кундемыш
пурышо илмывер-влак тунам Сернурский кантоныш ушненыт. 1924 ийыште
Новоторъяльский кантон чоҥалтын. РСФСР Кӱшыл Каҥаш Президиумын кӱштыкшӧ почеш 11
Ӱярня 1959 ийыште Пектубаевский районным пытареныт да тудын илмывер-влакше тӱҥ
шотышто Новоторъяльский районыш пуреныт.

4 Ӱярня 1964 ий РСФСР Кӱшыл Каҥаш Президиумын Кӱштыкшӧ почеш Новоторъяльский
районым угыч илаҥдареныт.



https://mhr.wikipedia.org/wiki/%D0%A3%D1%8F%D0%BB_(%D0%9C%D0%B5%D0%BD%D0%B7%D0%B5%D0%BB%D0%B0_%D0%BA%D1%83%D0%BD%D0%B4%D0%B5%D0%BC)

Калтак (суасла Филимоновка) (рушла Филимоновка) — Российыште Суас Элын Мензела
кундемыштыже верланыше Атрякле ял шотан илемыш пурышо ял. Калыкчот: 82 еҥ (2002
ий), 88 еҥ (2010 ий).

Яллан негызым 1911 ийыште пыштеныт. Уялын эртымгорныжо Калтак ялын эртымгорныжо
дене пеш чот кылдалтын. Калтак ялын мландыже шагал лийын, а еҥ-влак шукын
лийыныт. 1911 ийыште 40 наре суртын мландыже лийын огыл. Нунылан мландым Калтак
гыч 5 километр тораште пуэныт. Тушко кажне кечын кошшаш ынже лий манын, южышт,
шкеныштын мланде воктекышт илаш кӱсненыт. Ончычын ялым У Калтак маныныт, а
варажым Уял манаш тӱҥалыныт.



https://mhr.wikipedia.org/wiki/%D0%A3%D1%87%D0%B0%D0%B5%D0%B2_%D0%97%D0%B8%D0%BD%D0%BE%D0%B2%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Учаев Зиновий Васильевич (1930 ага 22) — филологий шанче кандидат (1969),
профессор (1994), Марий Эл Республикын сулло калык пашаеҥже (1993), Россий
Федераций кӱшыл профессиональный образованийын почетан пашаеҥже (1999)

1930 ийыште ага тылзын 22 кечыштыже Юлсер кундем Учимсола ялеш шочын. Шочмо
ялыште шымияш школышто тунемын. Йоча жапше Кугу Отечественный Сар жапыште эртен
да изинек пашан тамжым пален налаш туныктен. Самырык жапше нерген каласкалыме
оҥай случайым йолташыже-влак кызыт порын шарнат. Кугу опытан туныктышо-влакым
армий радамыш налыныт, илалшыжге, самырыкшыге. Неле положений гыч лекташ манын,
школ директор латныл ияш Зиновий Учаевым кумшо классым туныкташ коден, самырык
тукымын койыш-шоктышыжым шуараш да уш пÿсылыкшым вияҥдаш ÿшаненыт. Но рвезе,
умбакыже тунемаш кÿлеш манын, Сотнур кыдалаш школыш кошташ тÿҥалын да 1949
ийыште тудым ший медаль дене тунем пытарен. Вара адакат ик жап Учимсола шымияш
школышто туныктышылан пашам ыштен. А.Ефремов манмыла, ура чонан Зиновий умбакыже
тунемаш кÿлмö нерген шонкален. Шинчымаш корныжо Н.К.Крупская лÿмеш Марий
кугыжаныш педагогике институтыш конден. Студент Зиновий Учаев кумылын да тыршен
тунемын, йолташыже-влак коклаште адакат чолгалык да пÿсö ушыж дене ойыртемалтын,
эреак ончыл радамыште лийын. Специальностьым ойырен налмыж годым Зиновий
Васильевичын коктеланымашыже лийын. Сотнур школышто тунеммыж годым тале
математик-влак радамыште улмаш, сандене шукынжо раш наука дене таҥлалтеш манын
ÿшаненыт. Ончычшо врач лияш шонен. Озаҥысе мединститутыш кайынеже улмаш. Варажым
Поволжский лесотехнический институтын чодыра озанлык факультетышкыже пураш
кумылжо лектын. Эшеже пединститутын естествознаний факультетыштыже кок-кум кече
тунем ончен. Тушечын корныжо Челябинскыш шуйнен: авиатор лийынеже улмаш… Но кум
вуз гыч Н.К Крупская лÿмеш Марий кугыжаныш педагогике институтым ойырен налын.
Да вучыдымын историй да филологий факультетын студентше лийын. Тушто профессор
Н.Т Пенгитовын, доцент-влак О.Г Сурикован, Т.Г. Апатееван занятийышкышт коштын,
лекцийыштым колыштын. Тыге З.В.Учаев Марпединститутын литератур факультетыштыже
ныл ий тунемын. Тыштак шымлыме пашалан кумылаҥын.



https://mhr.wikipedia.org/wiki/%D0%A3%D0%BD%D1%87%D0%BE_(%D0%9C%D0%BE%D1%80%D0%BA%D0%BE_%D0%BA%D1%83%D0%BD%D0%B4%D0%B5%D0%BC,_%D1%81%D0%BE%D0%BB%D0%B0)

Унчо (рушла Шоруньжа) — Российыште Марий Элын Морко кундемыштыже верланыше сола.
Унчо ял шотан илемын рӱдерже. Калыкчот: 1054 еҥ (2004 ий), 899 еҥ (2010 ий).

Ял воктене кугу Мер Ото уло. Унчо ялыште шуко пӧрт уло, тыгак калык шуко, чылан
вашла-ваш келшен, полшен илат. Ялыште калык Колхозыш эр-эрденак пашам ышташ
коштыт. Воктелнак 2-3-4 километр тораште вес ял-влак улыт. Ямбатор, Шлань,
Муканай, Шурго, Сапуньжа, Уньжа. Ялыште шукынжо марий улыт. Тылеч посна татар,
руш калыкат илат. Ялыште кум этажан у школым чоҥеныт. Йоча-влак школыш уло
кумылын коштыт, тунемаш тыршат. Тыгак тӱвыра полат уло, калык, молодежь канаш,
кушташ коштыт. Сельсовет уло, книгагудо уло, шуко кевыт да молат.



https://mhr.wikipedia.org/wiki/%D0%A3%D0%90%D0%A8

УАШ (англичанла United States of America (USA)), (рушла Соединенные Штаты
Америки (США)) — Ушымо Американ Штат-влак — эл Йӱдвел Америкыште. Кумдык — 9,5
млн км² (тӱняште 4-ше верым айла). Калыкчот — 320 млн еҥ (2013 ий, оценка;
тӱняште 3-шо верым айла). Рӱдола — Вашингтон ола.

Йӱдвелне Канаде дене чек уло, кечывалвелне — Мексике дене, тыгак, Россий дене
теҥыз чек уло. Тыныс тептеҥыз тиде элым касвелне мушкеш, эрвелне — Атлантик
тептеҥыз, йӱдвелне — Йӱдвел тептеҥыз верланен. Кугыжаныш 50 штатлан да Колумбия
федерал йырвеллан шелалтеш, тыгак, УАШ-ын кид йымалныже икмыняр отро-влак улыт.
УАШ-ыште илыше-влакым американец-влак лӱмдат, а УАШ-лан — Америка лӱмым
келыштареныт.



https://mhr.wikipedia.org/wiki/%D0%A2%D0%BE%D0%BA%D1%82%D0%B0%D0%B9%D0%B1%D0%B5%D0%BB%D1%8F%D0%BA

Топкавлак (рушла Токтайбеляк) — Российыште Марий Элын Кужэҥер кундемыштыже
верланыше сола. Топкавлак ял шотан илемын рӱдерже. Калыкчот: 411 еҥ (2010 ий).

Кужэҥер кундемыште тӧва валне верланен, кок могыр гыч корем авыра. Кужэҥер ола
сынан посёлко деч 7 километр йӱдвелне лийын шога.

Села 18-ше курым тӱҥалтыште шочын. Шукыжым тыште марий кресаньык-влак иленыт.
Уржам, ошшыдаҥым, шаршудым, пурсам ончен-куштеныт. Сонарыш коштыныт. 18-ше курым
покшел гыч селашке руш шамыч толаш тӱҥалыныт. 1761 ийыште тыште кугу огыл пу
черке чоҥалтын. 1796 ийыште сола Вятский губернийын Вӱрзым уездышкыже пурен.
1837 ийыште Токтайбелякыште училищым почмо, куштыжо ончыч 27 рвезе веле тунемын,
кок туныктышо туныктен. 1861 ийыште поп Николай Зорин мӧҥгысӧ школым почын.
Школышто 37 рвезе да 8 ӱдыр тунемын. 1918 ийыште, мӧҥгысӧ школышто, 143 еҥ
лийын.



https://mhr.wikipedia.org/wiki/%D0%A2%D0%B5%D0%BB%D0%B5_(%D0%B8%D0%B9%D1%8B%D0%BD_%D0%BF%D0%B0%D0%B3%D1%8B%D1%82)

Теле — идалыкын ныл пагытше гыч иктыже. Шыже да Шошо коклаште верланен. Теле кум
тылзе жапыште эрта: Теле, Шорыкйол да Пургыж. Телым йӱштӧ, южын температуржо
термометрыште 0 градус деч ӱлнырак, Мландыште южо вере лум лумеш.

Астрономий теле пагыт телымсе кечышогымаш (рушла зимнее солнцестояние) гыч
шошымсо кечытӧр (рушла весеннее равноденствие) марте эрта (Мландын Йӱдвел
полушарийыштыже 22 Теле гыч 21 Ӱярня марте, а Мландын Кечывалвел полушарийыштыже
тиде жапшыте кеҥеж пагыт.

Кечышот почеш теле кум тылзе жапыште эрта: Мландын Йӱдвел полушарийыштыже -
Теле, Шорыкйол, Пургыж (90 кече, кужемдыме ийлаште - 91 кече), Мландын
Кечывалвел полушарийыштыже Пеледыш, Сӱрем, Сорла тылзылаште. XVIII курым деч
ончыч Москосо кугыжанышыште телым Рошто пайрем (25 Теле) гыч Благовещений пайрем
(25 Ӱярня) марте шотленыт. Тошто кечышот почеш идалыкын кажне пагытшылан 91 кече
да шагатын пел чырыкше логалын.

Игычым эскерыше-влакын ойлымышт почеш теле йӱштӧ игече толмо дене тӱҥалеш. Кунам
термометр кокласе температурым ноль деч ӱлнырак ончыкташ тӱҥалеш - теле толын.
Эн йӱштӧ тылзе - Шорыкйол, (теҥыз воктене йӱштӧ вараш кодеш, садене тушто эн
йӱштӧ тылзе - Пургыж). Но 1981-2010 ийысе нормо почеш Российын Европо ужашыштыже
эн йӱштӧ тылзылан Пургыж тылзе шотлалтеш. Теле тылзыште пычкемыш эн шуко жап
шога, но Мландын атмосферыже вигак йӱкшен ок шу, сандене январь тылзыште
умбакыже йӱкша. Российыш теле йӱдвел-касвел гыч толеш. Калык кечышот почеш теле
покшым налме дене тӱҥалеш, лум шулаш тӱҥалме дене пыта. Игече вашталтыш-влак
дене телым шотлаш гын, тудо 111 кече (27 Кылме гыч 17 Ӱярня марте) шуйна, кум
тургымлан шелалтеш:



https://mhr.wikipedia.org/wiki/%D0%A2%D0%B0%D0%BA%D0%BC%D0%B0%D0%BA

Такмак (тыгак частушка, частушко) — кок але ныл корнан лирический калык муро.
Чӱчкыдын такмак-влак мыскара сынан улыт. Мурышо иктаж кӧм мыскыла, игылтеш але
койышлана.

Чӱчкыдын политик темылан пӧлеклалтше такмак-влак вашлиялтыт. Икымше йӱкан
киношто Йыван Кырла политик да йӧратымаш теме-влаклан пӧлеклалтше такмакым
йоҥгалтарен:

Марий муро аланыште такмак-влак посна верым айлат. Марий калык шуко такмакым
пала. Кажне пайремыште гармоньым йоҥгалтарыме почеш такмак-влакым мурат, куштат.
Марий Эстрадыште такмак-влакым мурен шуко артист чапланен: Каче-влак (группа),
Анатолий Куклин, Анатолий Зарецких да т.м.



https://mhr.wikipedia.org/wiki/%D0%A2%D0%B0%D0%B8%D1%80_%D0%B5%D1%80

Координат-влак: 56°16′26″ с. ш. 47°50′50″ в. д.﻿ / ﻿56.273889° с. ш. 47.847222°
в. д. (G)56.273889, 47.847222

Таир ер — марий кундемын ик эн мотор кугу ержылан шотлалтеш. Йошкар-Ола дечын 42
меҥге тораште верланен. Таир лӱм мут ушем гычын лектын: ото да ер. Таир поснак
ийын коштшо отро дене кумдан чапланен. Тиде островышто ото тӱзланен кушкеш. Но
тыгак эше вес версий уло . Ожно ик шоҥго коча дене изи рвезе кужу корнышто ноен,
ер воктеке каналташ шогалыныт, яндар шинчавӱд гае вӱдшым подылыныт, да тау ер
манын пелештеныт . Тыге Таир лӱм лектын. Туныкытшо - краевед Кутасовын ойлымыж
почеш, тиде ер воктене ожно монах- влак иленыт .Нуно Ежовысо монастырьлан колым
кучен илышаш улыт улмаш.

Таир ер покшелне верланыше отро нерген тыгай легенде уло . Шукын шонат тудо ийын
коштеш манын, но теве ер воктене илыше- влак ойлат тиде отро нигунамат верже гыч
тарванен огыл . А островшо тыге шочын. Монах- влак колым кучен кучен иленыт но
пашаштлан йӧршеш нимомат налын огытыл да пуламырым тарватеныт.Сарзе вий нуным
лыпландарен да наказаний шотышто ер покшеке рокым опташ шӱденыт .тыге остров
шочын шинчын. Архив докумень- влакым ончалаш гын ,18 курым марте Таир ер воктене
канаш шогалме вер лийын рушлаже постоялый двор. Тушко тора корныш: Озаҥыш але
Угарманыш коштшо купеч влак канаш шогалыныт улмаш. 1995 ий октябрь тылзын Таир
ер шке 100 ияш лӱмгечыжым палемден . Пале огыл моланерын лумгечыжлан лачак 1895
ийым палемдыме . Адакат архивымак шергалаш гын, 1912 ий Марий республикысе
административно- территориальный пайлымаш шотышто документым ончалаш гын? лачак
1895 ийышгте Таир ер воктене чодыра озанлыкым арален шогышо кугыжаныш еҥ- влакын
илыме пӧрт нерген шарнымаш уло. Таир ер ден тыгаяк лӱман посёлкым чодыра йыр
авыра. Чодыраште эн шуко пӱнчӧ кушкеш. Ер воктенсе кумдык курыкан ошман ден куп
верлан поян. Ер деч кечывалвел могырым ик этажан пӧрт -влак верланеныт ,тыгак
сад пакча- . Таир ер воктене кумда чоҥымаш 70 ийлаште тӱҥалын. Тунам шуко
Йошкар- Оласе ушем , предприятий влак шке пашаеҥыштлан каныме порт влакым
чоҥеныт.

Таир ер поснак шӧртньӧ шыже пагыт годым мотор . Кавашке шуйналтше йытыра пӱнчер,
оралгыше шӧртньӧ лышташан куэр, канде канде ер вӱд .Тиде чыла чонышко ласкалыкым
пурта. Тыгак Таир ер серын пляжыштыже 2004 ийыште "53 метр" лӱман кинофильмым
сниматленыт. Тиде кинофильм "Юшут" кинофестивальын сенышыже лийын.



https://mhr.wikipedia.org/wiki/%D0%A1._%D0%A7%D0%B0%D0%B2%D0%B0%D0%B9%D0%BD

Сергей Григорьевич Чавайн (1888 Шыжа 6 — 11 Кылме 1937) — марий сылнымутлан
негызым пыштыше, икымше марий почеламутым возышо, «Элнет» романын авторжо, марий
калыкын ик эн йӧратыме да пагалыме писательже. Тудо шочмо йылме дене сылнымутан
произведенийым эн первый возаш туҥалын, марий литературлан чапле негызым ыштен.
Садлан илымыж годымак тудым марий сылнымутын пионерже да классикше манын пагален
лӱмденыт.

Сергей Григорьевич Чавайн (чын фамилийже Григорьев) 1888 ий 6 Шыжаште (юлиан
кечышот почеш 24 Идымыште) шочын. Шочмо верже — Царевококшайский уезд, Себе-Усад
волостьысо Изи Корамас ял (кызыт Морко кундем).

1904 ийыште, Унчо кок классан школым тунемын пытарымеке, С. Чавайн Озаҥ оласе
туныктышо-влакым ямдылыше семинарийыш пура. Тушто руш классик-влакын
творчествышт дене лишкырак палыме лиеш, руш поэт-влакын возымыштым марлаш
кусараш тӱҥалеш. Варажым шке гычат возаш кумылаҥеш. 1905 — "Ото" почеламутым
воза. Ото - тиде икымше возымо марий почеламут. Тудым варажым шуко йылмышке
кусарыме.

1915 — Чавайн Казахстаныш илаш кусна, Аральск кӱртньыгорно школышто туныкта.
1919 — Чавайн шочмо кундемышкыже пӧртылеш, "Йошкар кече" газетыште пашам ышта.

1920 ийлаште тудо журналист, редактор семын шуко пашам ышта. 30-шо ийлаште шуко
ойлымашым, поэмым, пьесым воза. Нунын коклаште «Йыланда», «Мӱкш отар» (1928),
«Акпатыр», «Элнет» произведенийже-влак кызытат кумдан чапланат. Шуко возымыжым
вес йылмышке кусарыме.

1934 ийыште СССР сылнымутчо ушемын йыжъеҥже лиеш, вес ийын «Акпатыр» пьесым
сера. 1935-1937 "Элнет" романым воза, 1-ше ужашыже 1936 савыкталт лектеш.

С. Г. Чавайн йоча-влакланат ятыр возен. Нунын коклаште почеламут, ойлымаш,
мыскара орлаҥге улыт. Марий книга савыктыш шуко гана посна сборник дене савыктен
луктын. Одарланен кушшо пушеҥге гай мутсаска корныжо 1937 ийыште лугыч лийын.
1937 ийын 11 Кылмыште Чавайным репрессий почеш лӱен пуштыныт.

Чавайнын шочмо кечыжлан 6-7 Шыжаште 2016 ийыште Марий Эл Радиошто "Чавайным
тӱшкан лудына" проект эртен. Вияш эфирыште кок кече Шкетан театрын, Курчак
театрын артистше-влак, "Ямде лий", "Кугарня", Марий Эл газетлан
журналистше-влак, Морко книгагудын, Янтемир лӱмеш Моркысо тоштерын
пашаеҥже-влак, тыглай кумылан-влак, Марий Эл Радион вӱдышыжӧ-влак кок кече
"Элнет" романым лудыныт. Проектлан негызым Сергей Карпов пыштен да тичмашын
тудым наҥгаен.



https://mhr.wikipedia.org/wiki/%D0%A1._%D0%A7%D0%B0%D0%B2%D0%B0%D0%B9

Сергей Григорьевич Чавайн (1888 Шыжа 6 — 11 Кылме 1937) — марий сылнымутлан
негызым пыштыше, икымше марий почеламутым возышо, «Элнет» романын авторжо, марий
калыкын ик эн йӧратыме да пагалыме писательже. Тудо шочмо йылме дене сылнымутан
произведенийым эн первый возаш туҥалын, марий литературлан чапле негызым ыштен.
Садлан илымыж годымак тудым марий сылнымутын пионерже да классикше манын пагален
лӱмденыт.

Сергей Григорьевич Чавайн (чын фамилийже Григорьев) 1888 ий 6 Шыжаште (юлиан
кечышот почеш 24 Идымыште) шочын. Шочмо верже — Царевококшайский уезд, Себе-Усад
волостьысо Изи Корамас ял (кызыт Морко кундем).

1904 ийыште, Унчо кок классан школым тунемын пытарымеке, С. Чавайн Озаҥ оласе
туныктышо-влакым ямдылыше семинарийыш пура. Тушто руш классик-влакын
творчествышт дене лишкырак палыме лиеш, руш поэт-влакын возымыштым марлаш
кусараш тӱҥалеш. Варажым шке гычат возаш кумылаҥеш. 1905 — "Ото" почеламутым
воза. Ото - тиде икымше возымо марий почеламут. Тудым варажым шуко йылмышке
кусарыме.

1915 — Чавайн Казахстаныш илаш кусна, Аральск кӱртньыгорно школышто туныкта.
1919 — Чавайн шочмо кундемышкыже пӧртылеш, "Йошкар кече" газетыште пашам ышта.

1920 ийлаште тудо журналист, редактор семын шуко пашам ышта. 30-шо ийлаште шуко
ойлымашым, поэмым, пьесым воза. Нунын коклаште «Йыланда», «Мӱкш отар» (1928),
«Акпатыр», «Элнет» произведенийже-влак кызытат кумдан чапланат. Шуко возымыжым
вес йылмышке кусарыме.

1934 ийыште СССР сылнымутчо ушемын йыжъеҥже лиеш, вес ийын «Акпатыр» пьесым
сера. 1935-1937 "Элнет" романым воза, 1-ше ужашыже 1936 савыкталт лектеш.

С. Г. Чавайн йоча-влакланат ятыр возен. Нунын коклаште почеламут, ойлымаш,
мыскара орлаҥге улыт. Марий книга савыктыш шуко гана посна сборник дене савыктен
луктын. Одарланен кушшо пушеҥге гай мутсаска корныжо 1937 ийыште лугыч лийын.
1937 ийын 11 Кылмыште Чавайным репрессий почеш лӱен пуштыныт.

Чавайнын шочмо кечыжлан 6-7 Шыжаште 2016 ийыште Марий Эл Радиошто "Чавайным
тӱшкан лудына" проект эртен. Вияш эфирыште кок кече Шкетан театрын, Курчак
театрын артистше-влак, "Ямде лий", "Кугарня", Марий Эл газетлан
журналистше-влак, Морко книгагудын, Янтемир лӱмеш Моркысо тоштерын
пашаеҥже-влак, тыглай кумылан-влак, Марий Эл Радион вӱдышыжӧ-влак кок кече
"Элнет" романым лудыныт. Проектлан негызым Сергей Карпов пыштен да тичмашын
тудым наҥгаен.



https://mhr.wikipedia.org/wiki/%D0%A1._%D0%A2._%D0%A0%D0%B0%D0%B7%D0%B8%D0%BD%D1%8B%D0%BD_%D0%B2%D1%83%D0%B9%D0%BB%D0%B0%D1%82%D1%8B%D0%BC%D0%B5_%D0%BA%D1%80%D0%B5%D1%81%D0%B0%D0%BD%D1%8C%D1%8B%D0%BA_%D1%81%D0%B0%D1%80

Степан (Стенка) Тимофеевич Разинын вуйлатыме 1670–1671-ше ийласе сар деч
ончычак, Юл воктенысе яллаште, тыгак марий яллаштат йозакым тӱлышӧ-влак коклаште
пудыранчык тӱҥалын. Кресаньык-влак чӱчкыдынак йозак тӱлышаш деч шылыныт, йозак
тӱлышаш мландыштымат шылташ тӧченыт. Руш феодал-влак мер мландымат чӱчкыдынак
шканышт налаш толашеныт, южо вере вашпижмашкат шуыныт.

Марий-влакын шке семын мландыштым аралымышт южгунамсе сарым шарныктыме
кредалмашкат савырнен. Разинын сарзе отрядше Царицын, Астрахань, Саратов, Самара
олалам налмеке, тӱжем дене йорло еҥ шке пиал верч кучедалаш тарванен. 1670-шо
ийыште, шыжым, Симбирск воктене йорло-влакын аралышышт, С. Т. Разин, орланыше
калыклан серышым возен, нуным помыжалташ ӱжын: «Степан Тимофеевич Разин деч
грамота. Тыланда, пычкемыште илыше-влаклан, Степан Тимофеевич воза. Кӧ юмылан,
кугыжалан служитлынеже, кугу сарзе-влаклан да Степан Тимофеевичлан, мый
казак-шамычым колтенам, тыланда иканаште еҥ вӱрым йӱын илыше-влакым кучаш. Мыйын
казак-влакем мом ышташ тӱҥалыт, тыландат каяш нунын дене, ушнаш казак-влак
деке».

С. Т. Разин, тудын атаманже-влакын ӱжын возымо серышыштым Юл воктен илыше калык
пеш йывыртен вашлийын. Руш крепостной, мордва, татар, чуваш, марий-влак шке
кумылын сарзе-влак радамыш шогалыныт, Симбирск, Алатырь, Саранск ола воктене
онарла кредалыныт.

1670-шо ий шыжым С. Т. Разинын кучедалмашкыже шуко марий калык ушнен. Марий
мландыш толын лекше атаман Прокопий Иванов марий, чуваш, руш кресаньык, сатум
ыштен ужалыше, улазе, руш кугыжан салтакше-влак дене пырля икымше октябьыште
Козьмодемьянск олам сеҥен налын.

Нуно кугыжан тӧраже-влакым пуштеденыт, кодшыжым поктен колтеныт, йозак погымо
книгам, моло кнагам йӱлалтеныт, поян-влакын суртыштым толеныт да олаште,
уездыште шкеныштым «оза» ман увертареныт. Кынелше марий калык сарзе отрядыш
чумырген. Козьмодемьянск уездын Акпарсын сотньыштыжо кресаньык-влакын шке онышт
лийыныт: Ансай Няников, Юванай Тювяков, Атюй Адимов. Нуно Спасо-Юнгинский
монастырьым руалтен налыныт, монастырьысе мланде нерген кагазым йӱлалтеныт. Вет
монастырьын мландыже ончыч мер калыкын лийын.

1670-шо ийыште октябрь-декабрь тылзыште марий, чуваш, руш-влакын тӱжем еҥан
отрядышт кугу армийже дене кредалын. Салтак армий Озаҥ ола гыч толын шоген. Юлын
шола серыштыже 24 октябрьыште Ерыкса эҥер воктене, 26 октябрьыште Олык Кушерга
ял воктене, 28 октябрьыште Рутка эҥер воктене, а пурла серыште Кугу Шиндыр
воктене 31 октябрьыште пеш тале кредалмаш каен шоген.

1670-шо ийын 3-шо ноябрьыште кугыжан армий пеш вашке Козьмодемьянск олам шке
кидышкыже налын. Тале кредалмаште пеш шуко еҥ колен, шагал огыл кресаньык пленыш
логалын. Казаматыш петырымекат, пленысе еҥ-влакым пеш чот орландареныт, 60 еҥым
индыренак пуштыныт. Кодшыжым этап дене Озаҥышке колтеныт. Уездысе, оласе калык
Алексей Михайлович кугыжалан ӱшанле еҥ лияш товатлышаш улмаш.

Туге гынат Козьмодемьянск уездыште марий-влак лыпланен огытыл. Д. А.
Барятинскийын вуйлатыме руш карательный отряд тышечын каен веле, а 1670-шо ийын
16 ноябрьыште, йӱдым, 13 тӱжем еҥан отряд дене марий, чуваш-влак
Козьмодемьянскыш керылт пуреныт. Тиде йӱдым пеш кугу кредалмаш каен шоген,
кресаньык-влак илаш-колаш ваш пижыныт, туге гынат олам налын кертын огытыл.

Марий кресаньык-влак, сотник, тархан-влак Кокшайск ола верчат чот шогеныт. Кум
арня неле кредалмаш каен шоген. Тиде кугыжан тӧра-влакшым, нунылан полшен шогышо
еҥ-влакым чот лӱдыктен. Кресаньык-влак нунын поян озанлыкыштым, монастырь-влакым
толеныт. Угыч пӧртылшӧ карательный отряд ончылно гына кресаньык-влак сар
ӱзгарыштым пыштеныт да лыпланеныт.

1671-ше ий тӱҥалтышлан руш кугыжан салтакше-влак кресаньык сарым темдалын
шуктеныт. Вуянче-влакым кочо пӱрымаш вучен. Шукыштым орландарен пуштыныт. Угыч
кугыжан властьше сеҥышыш лектын. Вес семын лийынат кертын огыл. Вет пудыраныше
кресаньык калык шукыж годым шыде парже дене, шоналтыде сарыш ушнен. Кресаньык
айдеме сар сомыллан шочын огыл, тудо лач мланде пашам гына сайын ыштен моштен.
Нунын сарыш лекме ӱзгарыштат сарлык ӱзгар лийын огыл, тыныс илышыште кучылтмо
тарман лийын. Шке коклаштыштат кутырен келшымашке шуын огытыл. Кеч-кунар неле
лийын гынат, нуно «поро кугыжалан» угыч ӱшаненыт. Эрык верч вашпижмаш калык
чонышто нигунам мондалтдыме кышам коден, тудын койыш-шоктышышкыжо у палым – эрык
илыш верч чот шогымо ойыртемым – ешарен.

Кресаньык сар деч вара кугыжан властят шканже иктешлымашым ыштен. Лӱмын возымо
указ угычын Юл воктенысе руш огыл калыклан кӱртьым велен тапташ чарен. Йозак
погымо шотыштат вашталтыш лийын. Марий мерлаште йозак погаш лӱмын сотникым
ойыреныт. Кугыжан ончычсо тӧраже ден полышкалыше-влакше сутланымыштлан, шуко
погымыштлан кӧра кораҥдалтыныт. Ынде у указ почеш нуно йозак тӱлышӧ озанлыкыш
пуренат кертын огытыл. Мланде нерген указ Юл кундемысе йозакым тӱлышӧ
кресаньыкын мланде межажым рашемдаш кӱштен. Руш феодал-влакат кресаньык деч
поген налме мландыштым мӧҥгеш пӧртылтышаш улыт улмаш. Кугыжан тӧражлан законым
илышыш пурташ, илыш шотым чот эскераш шӱдымӧ. Тудо йозак тӱлышӧ айдемым
«пагалышаш да моктышаш» манын каласыме.



https://mhr.wikipedia.org/wiki/%D0%A1._%D0%9D._%D0%AD%D0%BB%D0%B0%D1%83%D1%81%D0%BE%D0%B2%D0%B0

Светлана Эсаулова (Светлана Николаевна Эсаулова) (1954 Шыжа 15, У Торъял кундем,
Чӱксола) — марий серызе, почеламутчо.

У Торъял кундем, Чӱксола ялыш 1954 ий 15 Шыжаште шочын. У Торъял кундемысе
кыдалаш школым тунем пытарымеке, туштак музык туныктышылан пашам ышташ тӱҥалын.
Маргосуниверситетыште тунемын, но тунем пытарен огыл, пелашыже дене пырля
Байконурышко кая. 1992 ийыште Москосо М. Горький лӱмеш Литератур институтым
тунем пытара. Радиошто, «Марий коммуна», «Кугарня» газетлаште, «Кече» журналыште
журналистлан пашам ыштен.

«Шочмо мланде» икымше почеламутшым Светлана Эсаулова тӱжем индеш шӱдӧ шымле
кокымшо ийыште, [[«Марий комуна» газетеш савыктен луктын. Тӱжем индеш шӱдӧ
кандаш лу кокымшо ийыште тудын ятыр почеламутшо «Кинде-шинчал» сборникыш пурен.
Тӱжем индеш шӱдӧ индеш лу икымше ий гыч ССРУ писатель ушемыште лийын. Лудшо-влак
тудын «Кидшер» (1991) сборникшым куанен вашлийыныт. Каласен кодыман, Светлана
Николаевнан ятыр почеламутшылан семым келыштарыме, муро-влак шочыныт. Марий
книга савыктыш Светлана Эсаулован почеламут аршашыжым у книга дене савыктен
луктын. Тудо «Шинчашкет ом ончо сулыканла» маналтеш. Поэтессе Валентина
Изилянова Светлана Эсаулован поэзий аршашыжым, рушла кусарыме тудын
почеламутлажым, порын шарнен каласыме ой-шомаклам иктыш чумырен, чапле книгам
ямдылен.



https://mhr.wikipedia.org/wiki/%D0%A1%D3%B1%D1%80%D0%B5%D0%BC_(%D0%BF%D0%B0%D0%B9%D1%80%D0%B5%D0%BC)

Сӱрем - (Эрвел марий - Кӱсӧ) - кеҥеж чоклашымаш, сӱрем тылзын эртаралтше
традиционный марий пайрем.

Сӱрем олык марий да пошкырт марий-влак коклаште аралалт кодын. Кызыт Марий Элын
Морко, Юлсер кундемыште, Пошкырт Элыште пайремлат.

Сӱрем-Пӱсӧ кажне ийын эртаралтеш. Южо марий-влак кажне 3 ий гыч сӱрем тылзе
тӱҥалтышыште, кече иктӧрлык (22 сӱрем) деч вара кум арня эртымеке пайремлат.
Тудо руш Петро пайрем деке лишке але Петро кече дене иктеш толын кертеш. Пайрем
ожно арня мучко шуйнен. Пайремын икымше кечыже карт-влакын мутланен келшымышт
почеш палемдалтын.

Сӱрем юмыйӱла радамым шуктымаште кумда верым налеш. Кеҥежым эртарыме моло
пайрем-влак коклаште ик эн тӱҥ да жаплыме пайрем семын палемдалтеш. Сӱрем годым
кугу тӱткылыкым надырым пуэн кумалмылан ойырат. Пайрем тӱҥалтыште, ончычсо
пагытлан, кинде пеледме жаплан увертарыме, Мланде Аван тымыкшым аралыше ойӧрӧм
чарыме йӱлам эртареныт. Тыге нуно озанлык да еш сомылым тӧрлен шогымаште Юмын
поро кумылжым йодыныт.

Сӱрем тыглай огыл йӱла радам гыч шоген. Пайрем годым сӱрем отышто (кӱсотышто,
кӱсӧ олмышто - эрвел марий-влакын) кумалтыш эртаралтын. Кумалме деч вара сӱрем
мужым (осал шӱлышым) поктымо йӱла шукталтын. Рвезе-влак кугу йӱк-йӱаным луктын
имне дене ото йыр, пасу мучко, ял покшеч кудалыныт да сӱрем пучым пуалтеныт,
сурт-пучым сола дене лупшеныт, пуч ден солам пудыртен, палемдыме верыш
кудалтеныт але чодырасе укшеш сакен коденыт. Тиде йӱлам шуктышо самырык-влакым
варажым шупшаш, аракам йӱаш, уда шомакым ойлаш, йӱк-йӱаным лукташ чарен.
Кумалтыш эртыме кечылаште эҥерыште йӱштылын але мончашке пурен кап-кылым
лывыртеныт. Пайремым муро да куштымаш, весела модмаш мучашлен. Моло пайрем
семынак оза-влак унам вашлийыныт, тамле кочкыш-йӱыш дене сийленыт.



https://mhr.wikipedia.org/wiki/%D0%A1%D1%83%D1%83%D1%80_%D0%9C%D1%83%D0%BD%D0%B0%D0%BC%D1%8F%D0%B3%D0%B8

Суур-Мунамяги (эстон йылме гыч кусарымаште «Кугу муно курык» але «Кугу
муныгурык») — Эстонийыште да чумыр Балтиксерыште эн кӱкшӧ курык. Теҥыз нӧлтык
дечын 318 метр кӱкшытыштӧ верлана. Эстонийын Вырумаа кундемысе Хаанья кӱкшакан
ужашыже улеш. Воктеныже Хаанья ял шарлен кия.

Тӱрлӧ жапыште курык ӱмбалне 5 башньым чоҥымо. Икымше башне 1812 ийыште
шогалтыме. Верысе легенде почеш тудым "теҥыз пуш-влаклан мешайымыжлан" кӧра
шӱтеныт.

1870 ийыште верысе трактир пашаеҥлан кӧра кокымшо башне чоҥалтын. 8 метр
кӱкшытан обзорный башне, шукыжым трактирлан кӧра, верысе-влаклан пеш палыме
лийын. Тудо трактир зданий воктенак кумшо башне (12 метр кӱкшытан) чоҥалтын.

Нылымше башне (моло семынак пу гыч ыштыме, но тидын гана 17 метр кӱкшытан) 1925
ийыште чоҥалтын. Тунам Эстоний уже эрыкан элыш савырнен. Чоҥымо паша 3 тылзе
шуйнен. Варажым Вырумаа кундем шке вийже дене еҥ-влаклан подъездым ыштен,
чашкерым кораҥден да башне ончылно канен шинчаш олымбал-влакым шынден. 4-ше
башньым 19 сӱремын 1925 ийыште куанлын почмо. Тунамак башньым чоҥымаште йоҥылыш
материалым кучылтмым умыленыт, адак йыр кушшо пушеҥге умбал сӱретым петырен.
Башньын 17 метр кӱкшытан улмыжо ситышын лийын огыл.

У, визымше башньым 1939 ийыште кӱртньыбетон гыч чоҥаш тӱҥалыныт. Визымше башньын
тачысе кӱкшытшӧ 29,1 метр, да тудын ӱмбачше 50 километр наре умбаке ужаш лиеш.



https://mhr.wikipedia.org/wiki/%D0%A1%D1%82%D0%B5%D0%BF%D0%B0%D0%BD%D0%BE%D0%B2,_%D0%9C%D0%B0%D0%BA%D1%81%D0%B8%D0%BC_%D0%A1%D1%82%D0%B5%D0%BF%D0%B0%D0%BD%D0%BE%D0%B2%D0%B8%D1%87

Макс Майн (Максим Степанович Степанов) (8 сорла 1914, Непот ял, Маскасола
кундем, Марий АССР – 1988) – почеламутчо, драматург, прозаик, йоча серызе,
журналист, кусарыше. Российсе писатель ушем член (1941) Марий Элын Калык
серызыже (1974).

1942 ийыште телым Совет армий радамышке кая да сар пытымеш немецко-фашистский
капыр-влак ваштареш кучедалеш. Кугу Отечественный сар жапыште Касвел фронтышто
кредалын, Орловско-Курский кугу кредалмаште лийын. Тыгак шке вийжым Орел, Минск,
Брянск да моло олалам утарымаш верч чаманен огыл. Совет Украиным, Белоруссийым,
Балтий сер воктенысе республиклам да Ригам утарышаш верч кредалын. Варажым,
Икымше Белорус фронтын составышкыже ушнен, Германий марте мийын шуын, Берлиным
штурмоватлыше коклаште лийын. Рейхстаг пырдыжыште тыгак шке кидпалыжым коден:
«Йошкар-Ола – Берлин. Мариец Степанов».

Мемориал оҥам почмо нерген пунчал:
http://gor-sobry-ola.ru/regulatory/projects/482/3584/



https://mhr.wikipedia.org/wiki/%D0%A1%D0%BF%D0%BE%D1%80%D1%82_%D0%BC%D0%B0%D1%81%D1%82%D0%B5%D1%80

Спорт мастер (руш. мастер спорта) - 1935 ий гыч Совет Ушемыште пуымо спорт чап
лӱм. Кӱлеш нормативым шуктымылан Совет Ушемын Кугыжаныш спорт комитет чап лӱмым
кучыктен. Совет Ушемын калык-влак кокласе кӱкшытан спорт мастер (руш. мастер
спорта СССР международного класса) чап лӱмым (1965 ий гыч) Олимпий модмашыште,
тӱнямбал, Европо, ССРУ да калык-влак кокласе кӱкшытан чемпионатлаште
сеҥыше-влаклан кучыктеныт. 1988 ийлан Совет Ушем спорт мастер лӱмым 250 тӱжем еҥ
налын, Совет Ушемын калык-влак кокласе кӱкшытан спорт мастер - 3 тӱжем утла еҥ.
Совет Ушем шаланыме дене тыгай чап лӱм-влакым российысе спортсмен-влаклан пуат.



https://mhr.wikipedia.org/wiki/%D0%A1%D0%BE%D0%BA%D0%BE%D0%BB%D0%BE%D0%B2%D0%B0,_%D0%93%D0%B0%D0%BB%D0%B8%D0%BD%D0%B0_%D0%9B%D0%B5%D0%BE%D0%BD%D0%B8%D0%B4%D0%BE%D0%B2%D0%BD%D0%B0

Галина Леонидовна Соколова (1968 Шорыкйол 20, Йошкар-Ола) — марий йылмызе,
филологий шанче кандидат (2001), доцент (2002).

Г.Л. Соколова шорыкйол тылзын 20-шо кечынже 1968 ийыште Йошкар-Олаште шочын.
1975-1985-ше ийлаште Йошкар-Оласе 18-ше номеран школышто тунемын. 1985-1990-ше
ийлаште Н.К. Крупская лӱмеш Марий педагогике институтын йот йылме-влак
факультетыштыже шинчымашым поген. Тудым 1990-ше ийыште тунем пытарен да "Француз
да немыч йылме-влакым туныктышо" квалификацийым налын. 1994-1997-ше ийлаште
Марий кугыжаныш университетыште йот йылме-влак кафедрыште преподаватель сомылым
шуктен. 1997-ше ийыште Марий кугыжаныш университет пеленсе аспирантурыш тунемаш
пура. 2000-ше ийыште Ю.В. Андугановын вуйлатымыж почеш "Определение в
современном марийском литературном языке" лӱман кандидатлык диссертацийым арала.
2000-ше ий - финн-угор йылме-влак кафедрын преподавательже. Шыжа тылзын 19-ше
кечыштыже шанче филологий кандидат степеньым пуэныт. 2001-ше ий - финн-угор
йылме-влак кафедрын кугурак туныктышыжо. 2002-шо ий - финн-угор йылме-влак
кафедрын доцентше. 2005-ше ий - регионоведений кафедрын доцентше. 2009-ше ий -
4-ше номеран йот йылме-влак кафедрын доцентше. 2012-шо ий - йот йылме-влак
кафедрын доцентше; йот йылме-влак факультетысе йот йылме дене кутырымо
коммуникаций кафедрын доцентше. Галина Леонидовна Марий кугыжаныш университетын
тӱрлӧ факультетлаштыже "Йот йылме-влак (немыч да француз)" дисциплиным вӱда.
Кызыт Соколова Галина Леонидовна йот йылме-влак факультетын йот йылме дене
кутырымо коммуникаций кафедрыштыже доцент должностьышто пашам ышта.



https://mhr.wikipedia.org/wiki/%D0%A1%D0%BE%D0%B2%D0%B5%D1%82_%D0%A3%D1%88%D0%B5%D0%BC_%D1%81%D0%BF%D0%BE%D1%80%D1%82_%D0%BC%D0%B0%D1%81%D1%82%D0%B5%D1%80

Спорт мастер (руш. мастер спорта) - 1935 ий гыч Совет Ушемыште пуымо спорт чап
лӱм. Кӱлеш нормативым шуктымылан Совет Ушемын Кугыжаныш спорт комитет чап лӱмым
кучыктен. Совет Ушемын калык-влак кокласе кӱкшытан спорт мастер (руш. мастер
спорта СССР международного класса) чап лӱмым (1965 ий гыч) Олимпий модмашыште,
тӱнямбал, Европо, ССРУ да калык-влак кокласе кӱкшытан чемпионатлаште
сеҥыше-влаклан кучыктеныт. 1988 ийлан Совет Ушем спорт мастер лӱмым 250 тӱжем еҥ
налын, Совет Ушемын калык-влак кокласе кӱкшытан спорт мастер - 3 тӱжем утла еҥ.
Совет Ушем шаланыме дене тыгай чап лӱм-влакым российысе спортсмен-влаклан пуат.



https://mhr.wikipedia.org/wiki/%D0%A1%D0%BE%D0%B2%D0%B5%D1%82_%D0%A3%D1%88%D0%B5%D0%BC

Совет Социализм Республик-влак Ушем (ССРУ), тыгак Совет Ушем (рушла Союз
Советских Социалистических Республик, СССР, Советский Союз) - 1922-1991 ий
жапыште Европо да Азий континент-влаклаште верланыше кугыжаныш. Совет Ушем
мландын ("суша" умылымашште)1/6 ужашыжым айлен, да кумдык шотышто Мланде ӱмбалне
эн кугу эл лийын.

1977-ше ийысе Конституций почеш Совет Ушемым икоян шуко калыкан социализм
кугыжаныш семын лӱмдалтын. Кокымшо тӱнямбал сар деч вара Совет Ушемын
Афганистан, Венгрий, Иран, Китай, КНДР, Монголий, Норвегий, Польшо, Румыний,
Турций, Финляндий, Чехословакий дене мланывалсе чек да УАШ, Швеций, Японий дене
теҥыз чек лийын.



https://mhr.wikipedia.org/wiki/%D0%A1%D0%B8%D0%B1%D0%B0%D1%82%D1%80%D0%BE%D0%B2%D0%B0_%D0%A1%D0%B5%D1%80%D0%B0%D1%84%D0%B8%D0%BC%D0%B0_%D0%A1%D0%B5%D1%80%D0%B3%D0%B5%D0%B5%D0%B2%D0%BD%D0%B0

Сибатрова Серафима Сергеевна (1957 Пургыж 8, Марий Эл, Курыкмарий кундем,
Кугилансола ял) — филологий шанче кандидат (1988), доцент (1996).

Тудо Курыкмарий кундемысе Кугилансола ялеш колхоз пашаеҥ ешеш 1957 ийыште пургыж
тылзын 8-ше кечынже шочын. 1964-1972 ийлаште кандашияш Крайнешешмар школышто, а
1972-1974 ийлаште Микряково кыдалаш школышто тунемын. 1979 ийыште МарКУ-н
эртык-филологий пӧлкажым тунем пытарен. 1979-1981 ийлаште университетыште марий
кафедрыште ассистентлан ыштен. 1981-1983 ийлаште МарНИИ-н шанче пашаеҥже лийын.
1984 ийыште Тарту кугыжаныш университетын финн-угор йылме кафедрын аспирантше.
П. Аристэн вуйлатымыж почеш "Послелоги в марийском языке" темылан кандидатлык
диссертацийым возен, 1988 ийыште Тарту университетын Специализаций каҥаш
каҥашпогынышто тудым арален. Аспирантурым пытармыж деч вара МарНИИште кугу шанче
пашаеҥ семын пашам ыштен.

1990 ий гыч МарКПИште кугурак туныктышо, марий йылме да литератур кафедрын
доцентше лийын. 1998 ий гыч МарНИИште йылме пӧлкан шанче пашаеҥже. 2001 ий гыч
МарНИИште йылме пӧлкам вуйлата.



https://mhr.wikipedia.org/wiki/%D0%A1%D0%B8%D0%B1%D0%B0%D1%82%D1%80%D0%BE%D0%B2%D0%B0,_%D0%A1%D0%B5%D1%80%D0%B0%D1%84%D0%B8%D0%BC%D0%B0_%D0%A1%D0%B5%D1%80%D0%B3%D0%B5%D0%B5%D0%B2%D0%BD%D0%B0

Сибатрова Серафима Сергеевна (1957 Пургыж 8, Марий Эл, Курыкмарий кундем,
Кугилансола ял) — филологий шанче кандидат (1988), доцент (1996).

Тудо Курыкмарий кундемысе Кугилансола ялеш колхоз пашаеҥ ешеш 1957 ийыште пургыж
тылзын 8-ше кечынже шочын. 1964-1972 ийлаште кандашияш Крайнешешмар школышто, а
1972-1974 ийлаште Микряково кыдалаш школышто тунемын. 1979 ийыште МарКУ-н
эртык-филологий пӧлкажым тунем пытарен. 1979-1981 ийлаште университетыште марий
кафедрыште ассистентлан ыштен. 1981-1983 ийлаште МарНИИ-н шанче пашаеҥже лийын.
1984 ийыште Тарту кугыжаныш университетын финн-угор йылме кафедрын аспирантше.
П. Аристэн вуйлатымыж почеш "Послелоги в марийском языке" темылан кандидатлык
диссертацийым возен, 1988 ийыште Тарту университетын Специализаций каҥаш
каҥашпогынышто тудым арален. Аспирантурым пытармыж деч вара МарНИИште кугу шанче
пашаеҥ семын пашам ыштен.

1990 ий гыч МарКПИште кугурак туныктышо, марий йылме да литератур кафедрын
доцентше лийын. 1998 ий гыч МарНИИште йылме пӧлкан шанче пашаеҥже. 2001 ий гыч
МарНИИште йылме пӧлкам вуйлата.



https://mhr.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%A7%D0%B0%D0%B2%D0%B0%D0%B9%D0%BD

Сергей Григорьевич Чавайн (1888 Шыжа 6 — 11 Кылме 1937) — марий сылнымутлан
негызым пыштыше, икымше марий почеламутым возышо, «Элнет» романын авторжо, марий
калыкын ик эн йӧратыме да пагалыме писательже. Тудо шочмо йылме дене сылнымутан
произведенийым эн первый возаш туҥалын, марий литературлан чапле негызым ыштен.
Садлан илымыж годымак тудым марий сылнымутын пионерже да классикше манын пагален
лӱмденыт.

Сергей Григорьевич Чавайн (чын фамилийже Григорьев) 1888 ий 6 Шыжаште (юлиан
кечышот почеш 24 Идымыште) шочын. Шочмо верже — Царевококшайский уезд, Себе-Усад
волостьысо Изи Корамас ял (кызыт Морко кундем).

1904 ийыште, Унчо кок классан школым тунемын пытарымеке, С. Чавайн Озаҥ оласе
туныктышо-влакым ямдылыше семинарийыш пура. Тушто руш классик-влакын
творчествышт дене лишкырак палыме лиеш, руш поэт-влакын возымыштым марлаш
кусараш тӱҥалеш. Варажым шке гычат возаш кумылаҥеш. 1905 — "Ото" почеламутым
воза. Ото - тиде икымше возымо марий почеламут. Тудым варажым шуко йылмышке
кусарыме.

1915 — Чавайн Казахстаныш илаш кусна, Аральск кӱртньыгорно школышто туныкта.
1919 — Чавайн шочмо кундемышкыже пӧртылеш, "Йошкар кече" газетыште пашам ышта.

1920 ийлаште тудо журналист, редактор семын шуко пашам ышта. 30-шо ийлаште шуко
ойлымашым, поэмым, пьесым воза. Нунын коклаште «Йыланда», «Мӱкш отар» (1928),
«Акпатыр», «Элнет» произведенийже-влак кызытат кумдан чапланат. Шуко возымыжым
вес йылмышке кусарыме.

1934 ийыште СССР сылнымутчо ушемын йыжъеҥже лиеш, вес ийын «Акпатыр» пьесым
сера. 1935-1937 "Элнет" романым воза, 1-ше ужашыже 1936 савыкталт лектеш.

С. Г. Чавайн йоча-влакланат ятыр возен. Нунын коклаште почеламут, ойлымаш,
мыскара орлаҥге улыт. Марий книга савыктыш шуко гана посна сборник дене савыктен
луктын. Одарланен кушшо пушеҥге гай мутсаска корныжо 1937 ийыште лугыч лийын.
1937 ийын 11 Кылмыште Чавайным репрессий почеш лӱен пуштыныт.

Чавайнын шочмо кечыжлан 6-7 Шыжаште 2016 ийыште Марий Эл Радиошто "Чавайным
тӱшкан лудына" проект эртен. Вияш эфирыште кок кече Шкетан театрын, Курчак
театрын артистше-влак, "Ямде лий", "Кугарня", Марий Эл газетлан
журналистше-влак, Морко книгагудын, Янтемир лӱмеш Моркысо тоштерын
пашаеҥже-влак, тыглай кумылан-влак, Марий Эл Радион вӱдышыжӧ-влак кок кече
"Элнет" романым лудыныт. Проектлан негызым Сергей Карпов пыштен да тичмашын
тудым наҥгаен.



https://mhr.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%9D%D0%B8%D0%BA%D0%BE%D0%BB%D0%B0%D0%B5%D0%B2

Сергей Николаев (Сергей Николаевич Николаев) (23 Ӱярня 1908 — 5 Шыжа 1993) —
марий драматург кокла гыч ик эн палыме серызе. Тудын усталык вий-куатшым, мер
пашажым кӱкшын аклыме. Морко кундемыште, Овдасола ялысе кресаньык ешеш 1908
ийыште шочын. Тыштак йоча жапше эртен. Эн ондак шочмо ялысе тӱҥалтыш школышто,
вара Арын шымияш школышто тунемын. Школышто С.Чавайнын вуйлатыме сылнымут
кружокыш коштын, спектакльлаште модын. Тыге калык усталыкше дене сылнымутыш деке
шӱмаҥын.

Сергей Николаевын тылеч варасе илышыже, пашаже кӱрылтде гаяк Йошкар-Олаште эрта.
1925 ий гыч тудо Марий туныктышо-влакым ямдылыше техникумышто тунемеш.
Комсомолец-активист семын мер пашаште тырша. Тиде жапыште сылнымут да сымыктыш
илыш дек утларак кумылаҥеш. Лачак тиде жапыште тудо Иван Степанович
Ключников-Палантай дене палыме лиеш. Уста семлызе деч калык семын ямжым,
сылнымутшым умылаш, шижаш тунемеш. А вара шкежат яллашке лектын мурым пога.
Калык мурым уло чон дене йӧратымыже ончыкылык драматурглан кугун полшен.
Педтехникумышто Семен Николаев изирак ойлымашым, почеламутым возкалаш тӱҥалеш,
южышт техникумышто лекше журналеш да пырдыж газетеш савыкталтыныт. А 1929 ийыште
техникумым пытармек, Семен Николаев Йошкар-Оласе марий шымияш школышто шочмо
йылме ден сылнымутым туныкта. Тыште тудын йырже сылнымут ден сымыктышым йӧратыше
йоча-влак чумыргат. Да пырля сылнымут да драм кружокым почыт, кид дене возымо
сылнымут журналым лукташ тӱҥалыт, спектакльым ямдылат да яллашке лектын коштыт.

1931 ий гыч Семен Николаеевич Москосе туныктышо-влакым ямдылыше институтышто
шинчымашым пога. Тушеч Марий Пединститутыш тунемаш кусна. А 1936 ий гыч тӱҥалын,
тудын пашаже Палантай лӱмеш сем-театральный училищы, Марий драмтеатр, Сымыктыш
паша управлений, Марий серызе ушем да моло усталык организаций дене кылдалтын.

Марий калык Семен Николаевым эн ончычак драматург семын пала. «Салика», «У
саска», «Вӱдшӧ йога», «Айвика», «Кугу толкын», «Комиссар-влак» - нине да моло
пьесыже-влакым калык йӧратен лудеш. Семен Николаевын усталык корныжо эше 30-шо
ийла тӱҥалтыштак палемдалтын. Икымше произведенийже – «Ош когарш», ныл кыдежан
пьесе. Тудо 1930 ийыште савыкталтын. Вес тӱҥалтыш опытшо – «Тревога» лӱман йоча
пьесе.

«Ош когаршыжат», «Тревогыжат» самырык авторын але тӱҥалтыш опытшо веле улмаш.
Драматург семын тудо калыклан «Салика» муро-комедийым возымыж деч вара сайын
палыме лиеш. Марий калык «Салика» пьесым шокшын вашлийыж дене драматурглан
шулдыран усталык вий-куатым пуэн, тудым у кончерысе произведенийлам сераш
кумылаҥден. 30-шо ийла мучаште Семен Николаевич моткоч тыршен пашам ышта:
самырык годым возымо пьесыжым «18-ше ий» лӱм дене тӧрлатен луктеш, кӱчык жапыште
«Вӱдшӧ йога» муро-драмым, «У саска» комедийым воза. 50-ше ийла тӱҥалтыште
эртымгорно пагытым кумдан авалтыше, эпический сынан «Акпарс» драматический
повестьым сера.

Сергей Николаевич 1958 ий гыч Марий Элын Калык серызе улеш. 1980 ийыште С. Г.
Чавайн лӱмеш кугыжаныш премийын лауреатше лийын. Тудлан Йошкар-Олан почетный
гражданинже лӱмым пуымо. Тудын пьесыже-влак теарт пончерыште чарныде
ончыкталтыт, калыклан шукерте палыме лийыныт.

1. Ош когарш: драма [Белая моль]. Йошкар-Ола, 1930. 40 с. 2. Тревога : пьеса.
Йошкар-Ола, 1931. 28 с. Салика: муз. пьеса. Йошкар-Ола, 1938. 60 с. 3. Вÿдшо
йога : драма [Воды текут]. Йошкар-Ола, 1940. 56 с. 4. У саска: муз. пьеса [Новые
плоды]. Йошкар-Ола, 1941. 68 с. 5. Салика: муз. пьеса. Йошкар-Ола, 1943. 52 с.
6. Пьеса-шамыч [Пьесы]. Йошкар-Ола, 1947. 252 с. 7. Элнет серыште: комедий [На
берегу Илети]. Йошкар-Ола, 1945. 64 с. 8. Волгыдо корно : пьеса-шамыч [Светлый
путь : пьесы]. Йошкар-Ола, 1950. 236 с. 9. Кум пьеса [Три пьесы]. Йошкар-Ола,
1956. 196 с. 10. Кугу толкын: драма [Бурные годы]. Йошкар-Ола, 1961. 64 с. 11.
Элнет пуичерыигге: повесть [В Илетском бору]. Йошкар-Ола, 1962. 88 с. 12. У
саска: пьеса-влак. [Новые плоды: пьесы]. Йошкар-Ола, 1965.208 с. 13. Вÿдшо йога:
пьеса-влак. [Воды текут: пьесы]. Йошкар-Ола, 1968.248 с. 14. Комиссар-влак:
пьеса-влак. [Комиссары: пьесы]. Йошкар-Ола, 1974. 188 с. 15. Эрвыкай : повесть
да ойлымаш-влак. Йошкар-Ола, 1982. 224 с. 16. Пеледше мланде: ойырен налме
пьеса-влак. [Земля в цвету : пьесы]. Йошкар-Ола, 1986. 207 с. 17. Коммисарын
чапше : драма [Честь комиссара] // Кугу толкын : марий драматургии антологий.
Йошкар-Ола, 1987. С. 98—160.



https://mhr.wikipedia.org/wiki/%D0%A1%D0%B5%D0%BC%D1%91%D0%BD%D0%BE%D0%B2,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Семенов Владимир Павлович (Владимир Cузы) (1913 - 1973) - изинет тулыкеш
кодынат, кӱчен коштын, йоча пӧртыштӧ илен. Курыкмарий педтехникумым тунем лектын
да газет редакцийыште, варажым Учпедгизыште, Книгам лукшо марий издательствыште
пашам ыштен. 1929 ий гыч савыкталташ тӱҥалын. М. Салтыков-Щедринын йомак-влакшым
марлашке кусарен. Кугу Отечественный сарыште тушман дене кыредалын да "За боевые
заслуги" медаль дене наградитлалтын.

Ятыр ий эртымеке, самырык автор изи годсо ойган илышыжым икмыняр изи ойлымаш гоч
ончыктен пуэн. Тыге сералтыныт «Изачан порыжо», «Эргылыкеш», «Кÿчаш» да молат.
1930 ийыште Козьмодемьянск оласе педтехникумым тунем пытарен, литературылан
шÿман рвезе печать пашам ышташ тÿҥалеш. Ондак «Кыралшы» газетын корреспондентше
лийын. Чÿчкыдынак яллашке кошташ логалын. Тыште тудо социализм ваштареш уло
шыдын шогышо кулак-влакын осал пашам ыштымыштым шагал огыл ужын. Шижын шоген:
тушман шке позицийжым пеҥгыдын арала, нимом чаманыде, ялысе коммунист, ончыл
еҥ-влакым пуштеда, суртыштым йÿлата, моло шакше пашам ышта. Поян ваштареш шке
статьяже, репортажше, очеркше дене тушман ваштареш кучедалын. Возымыж гыч
кресаньык-влак пален налыныт: тушман кашак ялын социализм корныш вончымыж
ваштареш шога, тидлан чыла чаракым ышта, тошто властьым пöртылаш тöча. Варажым
Марий издательствын Курык марий филиалыштыже пашам ышта, филиалын
вуйлатышыжланат шога. 20-30-шо ийлаште яллаште грамотан еҥ шагалрак лийын,
сандене колхоз шочмо погытыште ятыр писательлан коллективизаций пашаш кычкалташ
нерген. Мутлан, Н. Мухин шочмо Олыкъялыштыже «Поэтнур» колхозым почын. Элнет
Сергей Морко вел Азъялыште «Патыр» колхозын председательжылан сайлалтын. М.
Шкетан Тошто Крешынысе «Онар» колхозым йол ÿмбак шогалташ ятыр полшен. В. Сузыят
илышын куатле толкынжо деч öрдыжеш кодын огыл. Шочмо Сарапай ялыштыже артельым
чумыратат, тудым, район газетын корреспондентшым, колхоз вуйлатышылан толаш
ÿжыт. Владимир Павлович вуйым ок шупш. Ик ий наре жап ты пашаште лиймыже озанлык
илышын йыжыҥлажым, ялысе класс кучедалмашым ойыртемжым келгынрак пален налаш
полша. Председательлан ыштыме паша тудлан шке шотан практикум лийын. Владимир
Павловичым шÿмжö эреак литература пашашке ÿжын. Ик талук колхозым вуйлатымеке,
тудо адак газет пашашке пöртылеш да Кугу Отечественный сарыш кайымешкыже
редакцийыште, издательствылаште тырша. Сарын икымше кечылаж гычак фронтыш кая,
фашист-влак ваштареш талын кредалеш. Сар корно писательын илыш умылымашыжым,
уш-акылжым пÿсемда. Ялысе илышым пеш сайын палымыж денак ойлымаш ден
повесть-влакым возаш тÿҥалеш. Илышын вияҥын да сылнешт толмыжым шижын налше
кресаньык-влак у илыш верч талын шогат.

1943 ийыште кеҥежым Брянский фронтын 61-ше армийжылан тушманын орловский
группировкыжым кырен шалаташ приказ пуалтын. Тидлан 61-ше армийыш пурышо 12-шо
гвардейский стрелковый полкат ямдылалтын. Наступленийым пÿтынь штаб, чыла
полк-влак пеш чот вученыт. Дивизий штабын приказше почеш чыла командный состав
рекогносцировкым эртен. Тидын годым могай участкыште могай подразделений
тушманын участкыжым кÿрлын кая да часть ден часть кузе ваш-ваш полшат ончылгоч
палемдыме. Тылыште, лÿмын ямдылыме участкыште, тушманын могай укрепленийже
лийын, тугайымак ыштыме да полк командир-влак тышан салтак-влакым туныктеныт.
Ончылыкын наступленийлан шифровальщик, офицер, мемнан землякна марий писатель
Владимир Павлович Семеноват чот ямдылалтын. Пален: тиде кугу наступлений
Верховный Главнокомандующийын пеш ответственный задачыжым сайын шуктышаш, Орел
олам да Орловский областьым тушман кид деч йöршын утарышаш. Ондакше Владимир
Павлович курсышто тунемын, шифровальный наукын «тайныжым» пеш раш пален налын.
Вараже тудым 12-шо гвардейский дивизийыш колтеныт. Шке пашажым сайын палыше
офицер улмыжлан командирований тудым эреак пагален. Владимир Павлович тиде
дивизий дене пеш кугу да неле корным эртен, шуко гана наступленийыште лийын.
Дивизийын оперативный задачыжым шуктымыж годым паша поснак шуко логалын. Мемнан
землякна чылажымат юватылде ыштен. Кугу Отечественный сар деч ончычак Владимир
Павлович палыме писатель лийын, Владимир Сузы фамилий дене возен. Совет офицер
В. Сузы пытартыш чÿчалтыш вÿр марте шочмо элым аралаш ямде. Кажне наступленийлан
сайын ямдылалтын. Тудо Миклай Казаков дене пырля служитлен: «Владимир Павлович
дене ме ик дивизийыште служитленна. Шкенан дивизий дене пырля Москва воктеч
тÿҥалын, Берлин марте кредал каяш логалын. Владимират Орел воктен лийын, Днепрым
форсироватлаш полшен. Тыгак тудо Белоруссийын да Украинын олалаж ден яллажым
утарымаште лийын. Иза-шольо Польша калыкын мландыжы арален. Фашистский
Германийым кырен шалатыме пеш кугу операцийлаште тале офицерлан шотлалтын». Чыла
неле операцийым зртарыме годым дивизийын штабше йÿд-кече ыштен. Мемнан землякна
кокымшо степень Отечественный война ордерым да шуко медальым налын. Кугу
Отечественный сар гыч писатель В. Сузы шочмо верышкыже пöртылеш, литературный
пашалан кыртмен пижеш. Книга издательствыште, райгазет редакцийыште ышта.
Произведенийже-влак посна книгаш лектыт. 1957 ийыште «Илыш корно» ойлымаш-влак
книгаже, 1965 ийыште «Илыш туныктен» вес книгаже савыкталтыныт. Владимир
Павловия ятыр книгам марлаш кусарен. Писательын шинча ончылныжак ял илышын
социализм, коллективизаций корныш шогалмыже рашемын. Сандене тудын творчествыжат
кресаньык илышыште лийше тиде революционный вашталтышым ончыктыде кертын огыл.



