https://az.wikipedia.org/wiki/Az%C9%99rbaycan

Koordinatlar: 40°06′00″ şm. e. 47°19′00″ ş. u.﻿ / ﻿40.10000° şm. e.
47.31667° ş. u.﻿ / 40.10000; 47.31667

Azərbaycan və ya rəsmi adı ilə Azərbaycan Respublikası — Cənubi Qafqazda, Xəzər
dənizi hövzəsində yerləşən dövlət. Paytaxtı Bakı şəhəridir. Şimaldan Rusiya
(Dağıstan)[9], Gürcüstan, qərbdən Ermənistan, Türkiyə və cənubdan İran ilə
həmsərhəddir.[10] Azərbaycanın anklavı olan Naxçıvan Muxtar Respublikası
Ermənistanla şimal-şərqdə, İranla qərbdə və Türkiyə ilə şimal-qərbdən
həmsərhəddir. Azərbaycan ərazisinin bir hissəsi (Dağlıq Qarabağ bölgəsi və ona
bitişik 7 inzibati rayon) Ermənistan Respublikası tərəfindən işğal edilib, bu da
ölkə ərazisinin 20 faizini təşkil edir.[11]

Dövlət sərhədləri cənubdan İranla 765 km və Türkiyə ilə 15 km, şimaldan Rusiya
ilə 391 km, şimal-qərbdən Gürcüstan ilə 471 km, qərbdən Ermənistan ilə 1007 km
həmsərhəddir.[12][13][14][15] onun 825 km su serheddidir. Sahil xəttinin
uzunluğu 713 kilometrdir.[14]

Xəzər dənizinin Azərbaycan sektorunda ən enli sahəsinin uzunluğu 456
kilometrdir.[16]

1918-ci ilin 28 may günü müsəlman şərqində ilk parlamentli respublika olan
Azərbaycan Xalq Cümhuriyyətinin yarandığı gündür. 30 avqust 1991-ci ildə SSRİ
tərkibində "müttəfiq respublika" statusunda olan Azərbaycan Respublikasının Ali
Soveti "Azərbaycan Respublikasının dövlət müstəqilliyinin bərpası haqqında"
deklarasiya, 18 oktyabr 1991-ci il tarixində isə "Azərbaycan Respublikasının
dövlət müstəqilliyi haqqında" Konstitusiya Aktı qəbul etdi. Bu tarix müasir
Azərbaycan dövlətinin müstəqilliyinin bərpası günü sayılır.

Hazırda Azərbaycan qədim tarix və mədəniyyət irsinə malik dünyəvi və unitar
dövlət olub, etnik Azərbaycan çoxluğuna sahib ölkədir. Azərbaycan altı müstəqil
Türk dövlətindən biridir. Respublikanın 158 ölkə ilə diplomatik münasibəti
vardır, 38 beynəlxalq təşkilatın üzvüdür.

Azərbaycan GUAM və Kimyəvi silahdan istifadə qadağası təşkilatlarının
təsisçilərindən biridir. 1993-cü ilin sentyabrından Müstəqil Dövlətlər
Birliyinin üzvüdür. 9 may 2006-cı ildə Azərbaycan BMT-nin yeni yaradılan insan
haqları komitəsinə üzv seçilib. Səlahiyyətli nümayəndəlik 19 iyul 2006-cı ildən
başlayıb. Azərbaycan həmçinin BMT, ATƏT, Avropa Şurası və NATO-nun sülh naminə
tərəfdaşlıq proqramının üzvüdür. Bundan əlavə ölkə Birləşməyənlər Hərəkatı,
Beynəlxalq Ticarət Təşkilatı və Beynəlxalq Elektrorabitə İttifaqında müşahidəçi
statusuna malikdir.

BMT Baş Assambleyasında 24 oktyabr 2011-ci il seçkiləri zamanı Azərbaycan 155
səs toplayaraq 2012-2014-cü illər üçün BMT Təhlükəsizlik Şurasının 10
qeyri-daimi üzvündən biri seçilib.[17]

Daş dövrü Azərbaycanda 2 milyon 700 min il bundan öncə başlayaraq eramızdan
əvvəl IV minilliyə qədər davam etmişdir. Daş dövrü dörd mərhələdən – paleolit
dövrü (qədim), mezolit dövrü (orta), neolit dövrü (yeni daş dövrü) ve enolit
(mis-daş dövrü) ibarət olmuşdur. Təxminən 700 min il əvvəl insanlar od əldə
etməyi öyrənərək, özlərini soyuqdan qorunmağa, yemək bişirmək, əmək alətlərini
düzəltməyə başladılar. 400-300 min il öncə Azərbaycanda məskunlaşmış ibtidai
insanların təkamülündə yeni mərhələ başlanır.

30-10 min il öncə Azərbaycanda son paleolit dövrü mövcud idi. İnsanlar artıq
yalnız mağara və zağalarda deyil, həmçinin müxtəlif çay vadilərində
tikdirdikləri yaşayış məskənlərində məskunlaşmağa başlayırlar. Məhz bu dövrə
qəbilələrin formalaşması, ilkin incəsənət və etiqadların (sitayiş, ibadət)
yaranması təsadüf edir. Əmək alətləri bu zaman yalnız daşdan deyil, həmçinin
müxtəlif heyvan sümüyündən də istehsal edilirdi.

Mezolit Azərbaycanda e.ə. XII–VIII minillikləri əhatə edir. Artıq bu dövrdə
əkinçilik və heyvandarlığın ilkin formaları yaranır. Bu dövr başlıca olaraq
Qobustandakı qaya üstü rəsmlər və arxeoloji tapıntılar əsasında tədqiq edilib.
Yer üzündə ibtidai insanın ən zəngin "muzeylərindən" biri sayılan bu ərazidə
altı minəcən qayaüstü rəsm və ona yaxın qədim insan düşərgəsi aşkar edilmişdir.
Bu rəsmlərdə o dövrkü adamların məşğuliyyəti, əmək fəaliyyəti, ov və balıqçılıq
səhnələri, ayin və etiqadları öz əksini tapmışdır. Arxeoloji materiallar və
rəsmlər sübüt edir ki, artıq bu dövrdə insanlar ox və kamandan istifadə etməyi
bilirdilər.

Tunc dövrü Azərbaycanda e.ə. IV- II minillikləri əhatə edir. Tayfa və qəbilə
ittifaqlarının yaranması elə bu ərəfədə başlanır. İnsan məskənlərinin və ümumi
əhalinin sayı durmadan artır. Kiçik və Orta Asiya, Mesopotamiya və Şimali
Qafqazla ticarət və digər əlaqələr yüksələn xətlə inkişaf edir. Azərbaycanda
tunc dövrü Kür-Araz arxeoloji mədəniyyətinə aid tapıntılar əsasında dərindən
öyrənilmişdir. Bu mədəniyyət təkcə Azərbaycanı deyil, həmçinin Cənubi və
Şimal-Şərqi Qafqazı və Kiçik Asiyanın şərq ərazilərini də əhatə edirdi. Bu
dövrdə insanlar yumşaq misi xüsusi sobalarda əridib onu qalayla qatışdıraraq
tunc əldə etməyi öyrənirdilər. Tunc misdən daha bərk olduğuna görə tezliklə əmək
alətləri, silah və bəzək əşyaları məhz bu materialdan hazırlanmağa başlanır. Bu
dövrə həmçinin əkinçilikdə süni suvarma sisteminin formalaşması, bağçılıq
təsərrüfatının təkamülü, heyvadarlıqda həm iri, həm də xırda buynuzlu
heyvanların saxlanması, atçılıq sürətlə inkişaf edir. Sənətkarlıqda metal
işləmə, zərgərlik, müxtəlif növ parça istehsalı və toxuculuq kimi yeni sahələr
formalaşaraq yayılmağa başlayır. Orta tunc dövründə (e.ə. III_I minilliyin I
yarısı) möhkəm müdafiə istehkamlı iri yaşayış məntəqələri əmələ gəlir. Bu
məntəqələrdəki yaşayış evləri, bir qayda olaraq düzbucaq formasında olub bir
neçə otaqdan ibarət idi. Məhz bu dövrə müxtəlif tayfa ittifaqarının yaranması və
onlar arasında savaş və hərbi münaqişələrin geniş vüsət alması təsadüf edir.

Eramızın 3-18-ci əsrləri Azərbaycan tarixində orta əsr və ya feodalizm dövrü
kimi məlumdur. Tədqiqatçılar bir qayda olaraq bu dövrü üç əsas mərhələyə
bölürlər. 3-10 yüzilliklər erkən orta əsrlər, 11-15-ci əsrlər klassik feodalizm
və 16-18-ci əsrlər son feodalizmdir. Bu dövrdə təsərrüfatın əsas formaları
əkinçilik, heyvandarlıq və sənətkarlıq olmuşdur. Həmin müddət orta əsr
şəhərlərinin yüksəlişi və çiçəklənməsi dövrüdür. Onlar həm siyasi və inzibati
mərkəzlər olmaqla yanaşı, həm də iqtisadiyyat və ticarətdə, mədəni, elmi və dini
həyatda mühüm rol oynayırdılar. III-VII əsrlərdəki Azərbaycan tarixi bilavasitə
İran Sasani imperiyası (224-65) ilə bağlı idi. Sasanilərin sonuncu şahinşşaha
III Yezdəgird (632-651) ərəblərin yürüşlərinin qarşısını almaq üçün
Varaz-Qriqora hərbi yardım məqsədilə müraciət edir. Alban ordusu başında
Varaz-Qriqorun oğlu Cavanşir durur. 630-642-ci illərdə o ərəblərə qarşı
müharibələrdə iştirak etmiş, 637-ci ildə Kadisiyadakı döyüşdə göstərdiyi şücaətə
görə III Yezdəgird tərəfindən müxtəlif mükafat və hədiyyələrlə təltif
edilmişdir. XV əsrin ikinci yarısında Ərdəbil və onun ətraf əyalətlərinin
yüksəlişi başlanır. Bu ərazidəki torpaqlar Şeyx Səfinin (1252-1334) varisləri
tərəfindən idarə edilirdi. Onlar və tərəfdarları islamın şiə məzhəbini qəbul
etmiş və on iki şiə imamına itaət edirdilər. Bu səbəbdən onlar başlarına on iki
zolaqlı çalma taxırdılar. Məhz buna görə də onlara Səfəvilərlə yanaşı, həm də
Qızılbaşlar da deyirdilər.

1801-ci ildə Rus imperiyası Şərqi Gürcüstan ərazilərini özünə birləşdirərək
Qafqaz canişinliyini yaradır. Bunun ardınca 1802-ci ildə rus generalı
P.D.Sisianov Azərbaycanı Rusiyaya qatmaq məqsədi ilə hərbi əməliyyatlara
başlayır. XIX əsrin II yarısında Şimali Azərbaycanın iqtisadi həyatı Rusiyada
kapitalist münasibətlərinin inkişafı ilə sıx əlaqəli idi. Bu baxımdan ölkədə ən
iti surətlə neft hasilatı və sənayesi inkişaf edirdi. Artıq 1872-ci ildə neft
hasilatında icarə üsulu tətbiq edilməyə başlayır ki, bu da həmin sahədə
kapitalist münasibətlərinin inkişafına güclü təkan verir. XX əsrin əvvəllərində
Şimali Azərbaycan neft sahəsində dünyada birinci yerdə idi. 1901-ci ildə o dünya
neft hasilatının 50%, Rusiya neftinin isə 95% təmin edirdi. Ölkədə kapitalist
münasibətlərinin inkişafı ilə paralel kustar sənətkarlıq da mövcud idi. XX əsrin
əvvəlində Cənubi Azərbaycanda yaşayan əhalinin vəziyyəti ağır olaraq qalırdı. Bu
da cəmiyyətin demək olar ki, bütün təbəqələrində getdikcə artan narazılığa səbəb
olurdu. 1908-ci il dekabrın 12-də İranın paytaxtı Tehranda bir qrup tacir
döyülərək həbs edilmişdir. Bu fakt kütləvi çıxışların başlanmasına səbəb oldu.
Həmin gün 1905-1911-ci illər İran inqilabının başlanması hesab olunur.

1917-ci ilin payızında M.Ə.Rəsulzadə Rusiya parlamentinə Azərbaycan və
Türküstandan millət vəkili seçilmişdir. 1918-ci il mayın 26-da Zaqafqaziya seymi
daxili fraksiyaların çəkişmələri nəticəsində ləğv olundu. Həmin ayın 27-də
seymin müsəlman fraksiyasına daxil olan müxtəlif partiyaların üzvlərindən ibarət
olan Azərbaycan milli şürası yarandı. Səs çoxluğu ilə M.Ə.Rəsulzadə milli
şüranın sədri seçildi. 1918-ci il mayın 28-də bütün ölkələrin radiostansiyaları
və qəzetləri Azərbaycan istiqlaliyyətinin elan olunmasını dünyaya yaydılar. Bu o
demək idi ki, Azərbaycan xalqı öz varlığını, bir xalq kimi mövcudluğunu bütün
bəşəriyyətə çatdırır və milli dövlətinin qurduğunu tam şəkildə bəyan edirdi.
Fətəlixan Xoyskinin başçılığı ilə ADR hökuməti təşkil olundu. Beləliklə,
Azərbaycan xalqı nəinki Türk xalqları arasında, həmçinin, bütün islam şərqi
aləmində ilk dəfə olaraq respublika qurdu.

Azərbaycan Respublkasının müstəqillik əldə etdiyi və suveren dövlət quruculuğuna
başladığı ərəfədə yəni 1991 və 1992-ci illər ərzində Dağlıq Qarabağda vəziyyət
gündən-günə gərginləşirdi. SSRİ dağıldıqdan sonra Ermənistan geniş miqyaslı
hərbi əməliyyatlara başladı. 1992-ci ilin fevralında Dağlıq Qarabağın
azərbaycanlılar məskunlaşdığı Xocalı şəhərində qocalar, qadınlar və uşaqlar da
daxil olmaqla min nəfərə yaxın dinc sakin rus hərbçilərinin köməyi ilə ermənilər
tərəfindən xüsusi qəddarlıqla qətlə yetirildi. Bundan sonra 8 mayda ermənilər
Azərbaycan mədəniyyətinin çeşməsi Dağlıq Qarabağda azərbaycanlıların dayağı olan
Şuşadan qovuldu. Şuşanın süqutu ilə Dağlıq Qarabağ Muxtar Vilayətində etnik
təmizləmə əməliyyatı başa çatdı.

1992-ci ilin mayın 18-19-da Ermənistan silahlı qüvvələri Dağlıq Qarabağın
hüdudlarından olan Laçın rayonunu işğal etdilər. Nəticədə 63341 Laçın sakinləri
daimi yaşayış yerlərindən qovuldu. Eyni zamanda Ermənistan silahlı qüvvələri
Azərbaycanın Naxçıvan Muxtar Respublikasının Sədərək rayonunda Azərbaycan
-Türkiyə sərhədinin strateji əhəmiyyətə malik sahəsinə hücum etdi. Bu müddət
ərzində Respublikanın siyasi həyatında da mühüm hadisələr cərəyan etməkdə idi.
Xocalı faciəsindən sonra 1992-ci ilin martın 6-da Azərbaycan prezidenti Ayaz
Mütəllibov istefaya getməyə məcbur oldu. Həmin ilin mayın 14-də Mütəllibov
yenidən hakimiyyətə qayıtdı, mayın 15-də isə Xalq Cəbhəsi parlamentin binasına
hücum təşkil etdi. Mayın 18-də parlament dörd gün əvvəl qəbul etdiyi öz qərarını
qanunsuz olduğunu elan etdi və beləliklə, Mütəllibovun bir daha hakimiyyətə
qayıtmaq cəhdləri puç oldu.

Azərbaycan ərazisi düzənlik və dağlıq relyefə malik olub, mütləq yüksəkliyi 28
m-dən (Xəzərsahili düzənlik) 4466 m-ə Bazardüzü dağına qədərdir. Azərbaycan
Respublikasının ovalıq və düzənlik relyefi Gəncə, Qazax, Qarabağ, Mil, Muğan,
Şirvan, Salyan, Lənkəran, Samur-Şabran, Arazyanı və Şərurdan ibarətdir.
Azərbaycan Respublikasının ərazisi beş coğrafi vilayətə bölünür: onlardan dördü
(Böyük Qafqaz, Kiçik Qafqaz, Naxçıvan MR, Lənkəran) dağlıq, biri isə (Kür-Araz
və ya Mərkəzi Aran) ovalıqdır. Böyük Qafqazın Azərbaycan hissəsi hüdudunda iki
əsas dağ silsiləsi – Baş Qafqaz (Bazardüzü dağı – 4466 m) və Yan silsilə (Şahdağ
– 4243 m) uzanır. Dağlıq Şirvan, Qobustan və Abşeron yarımadası Cənub-şərqi
Qafqazda yerləşir. Baş Qafqaz dağ silsiləsinin cənub yamacı ətəyi boyunca
Qanıx-Əyriçay dağarası çökəkliyi, ondan cənuba isə geniş Ceyrançöl və Acınohur
öndağlığı uzanır. Baş Qafqaz silsiləsi Bazardüzü dağından şərqə Azərbaycan
ərazisi daxilində şimal-qərbdən (Tinovroso dağı) cənub-şərqə doğru uzanmaqla
4000 metrdən 1026 metrə qədər Kəmçi dağı alçalır. Azərbaycan və Dağıstan
xalqları arasında tarixən gediş-gəliş, o cümlədən də ticarət əlaqələri Baş
Qafqaz silsiləsinin Tinovroso (2800 m), Maçxalroso (2900 m), Malarasa (2865 m),
Qudurdağ (2500 m), Dindidağ (2992 m), Attaqay (2657 m), Ağbulaq (3200 m), Qərbi
Salavat (2832 m), Nohurlar (3250 m), Qdım (2906 m), Fiy (3104 m) və bir çox
başqa aşırımlar vasitəsilə saxlanılmışdır. Kiçik Qafqazın Azərbaycan hissəsində
Şahdağ (Qara-arxac -2901 m, Hinaldağ – 3367 m), Murovdağ Gamışdağ – 3724 m,
Qarabağ (Böyük Kirs – 2725 m) sıra dağları və Qarabağ vulkanik yaylası (Böyük
İşıqlı – 3552 m, Dəlidağ – 3616 m) relyefdə üstünlük təşkil edir. Naxçıvan MR
ərazisində Dərələyəz (Küküdağ – 3120 m) və Zəngəzur sıra dağları (Qapıcıq dağı –
3904 m) uzanır. Hər iki sıra dağların qovuşağında Biçənək aşırımı (2346 m)
yerləşir.

Lənkəran ovalığı cənub-qərbdə Talış sıra dağları ilə (Gömürgöy – 2493 m)
sərhədlənir. Bu dağların ön hissəsi boyu Burovar silsiləsi (914 m), mərkəz
hissəsi boyu isə Peştəsər (2200 m) sıra dağları uzanır.

İqlim əmələ gətirən amillərə günəş radiasiyası və atmosfer sirkulyasiyası
daxildir. Bunlarla bərabər, coğrafi enlik, relyef xüsusiyyətləri, dəniz və okean
cərəyanları və s. amillər də iqlim əmələ gəlməsinə böyük təsir göstərir. Bu
amillər birlikdə iqlimin əsas ünsürlərinin – temperatur, rütubət, külək və s.-in
paylanmasını müəyyən edir. Azərbaycan Respublikasının əksər ərazisi subtropik
iqlim qurşağında, yalnız Böyük Qafqaz dağlarının şimal-şərqi mülayim iqlim
qurşağında yerləşir.

Böyük Qafqaz dağları şimaldan gələn soyuq hava kütlələrinin, Kiçik Qafqaz
dağları isə cənubdan gələn isti quru tropik hava axınlarının qarşısını kəsir,
onların təsirini zəiflədir. Xəzər dənizi respublikamızın iqliminin
mülayimləşməsinə təsir göstərir.

XVIII-XIX əsrlərdə indiki Azərbaycan ərazisinin 35%-i meşə ilə örtülü olmuşdur.
Hazırda Azərbaycan meşələrinin ümumi sahəsi 1021 min hektardır. Bu da Azərbaycan
ərazisinin 11,8%-ni təşkil edir.

Ölkəmizin meşə ehtiyatının 49%-i Böyük Qafqaz regionunun, 34%-i Kiçik Qafqaz
regionunun, 15%-i Talış zonasının və 2%-i Aran zonasının (Naxçıvan MR ilə
birlikdə) payına düşür. Azərbaycanda adambaşına 0,12 ha meşə sahəsi düşür.
Hazırda 261 min hektar meşə fondu sahəsi Ermənistan tərəfindən işğal edilmişdir.
Azərbaycan öz füsunkar gözəlliyi, zəngin təbii sərvətləri, al-əlvan florası və
faunası ilə bütün dünyada şöhrət qazanmışdır. Burada 125 fəsiləyə və 930 cinsə
daxil olan ali bitkilərin 4500 növü yayılmışdır. Bunlardan 48 fəsiləyə, 135
cinsə mənsub olan 450 növ ağac və kollar Respublikamızın meşələrində bitir. Bu
isə Resublika florasındakı bitki növlərinin 11-ni təşkil edir. Azərbaycan
dendroflorasının tərkibində 70 regional endem növə təsadüf edilir. Bu da ümumi
ağac və kol bitki növlərinin 16%-i deməkdir.

Ermənistan tərəfindən Azərbaycana qarşı edilən təcavüz nəticəsində xeyli
ərazilər işğala məruz qalmışdır. Burada yerləşən meşələrə xüsusilə də dağ
meşələrə ciddi ziyan vurulmuşdur. Ermənistanın təcavüzü nəticəsində işğal
altında qalmış 246 min hektar meşə sahəsi vəhşicəsinə qırılıb talan edilir. Bu
ərazilərdə bitən qiymətli ağac cinslərinin kəsilib aparılması biomüxtəlifliyin
qorunmasını kritik həddə çatdırmışdır.

Vaşaqa Azərbaycanda əsasən Naxçıvan, Dağlıq Qarabağ, Quba-Xaçmaz, Şəki-Zaqatala
və Lənkəran-Astara zonalarında rast gəlinir. Azərbaycanda çox nadir hallarda
Zolaqlı kaftara Bozdağın ətəklərində, Göyçay, Ağdaş, Ağdam, Yevlax, Naxçıvan
Muxtar Respublikası ərazilərində təsadüf olunur.

XIX əsrin ortalarında Azərbaycanda ceyran səhralarda, düzənliklərdə geniş
yayılmış növ hesab edilirdi. Zaqafqaziya dəmir yolu çəkilən dövrədək Tbilisidən
Bakıya qədər yayılmışdır. Daha çox ceyrana Qarabağ və Muğan düzlərində təsadüf
edilirdi. Bizim əsrin 50-ci illərində ceyranın arealı və sayı faciəli surətdə
azalmışdır. Hazırda qorunmayan yerlərdə onlara təsadüf edilmir. Hazırda əsas
yayıldığı ərazilər Şirvan və Abşeron Milli Parkı, Bəndovan və Korçay Dövlət
Təbiət Yasaqlıqlarında (8000 fərddən çox) hesab olunur.

Xəzər suitisi (Phoca caspica) Xəzər dənizində məskunlaşan yeganə dəniz
məməlisidir. O, Xəzər dənizinin endemik növü olmaqla, dünyada suitilərin ən
xırda növü sayılır (yaşama müddəti – 50 il). 1987-ci ildə aparılan hesablamara
görə Xəzər suitisinin populyasiyalarının ümumi sayı 360-400 min baş təşkil edir
(Krılov, 1989), Xəzər dənizi su bioresursları üzrə Komissiyanın 2005-ci ildə
apardığı hesablamara görə isə onların sayı 375 min başdır. 1996-cı ildə
Beynəlxalq Təbiətin və Təbii Sərvətlərin Mühafizəsi Birliyi (IUCN) Xəzər
suitilərinin vəziyyəti barədə müzakirə aparmış və Xəzər dənizinin getdikcə
çirklənməsini və suitilərin məskəni olan sahil zolağının daralmasını nəzərə
alaraq, bu növün statusunu “zəif” növ kimi IUCN qırmızı kitabına daxil etmişdir.

Çöl qartalı Azərbaycanda sayı azalan nadir, köçəri növdür. Köçmə zamanı Xəzərin
sahilində və respublikanın başqa aran rayonlarında təsadüf edilir. Toğlugötürən
nəsli kəsilmək üzrə olan, oturaq növdür. Azərbaycanın Böyük və Kiçik Qafqaz və
Talış dağları ərazilərində areallaşmışdır.

Dovdaq nadir, qışlayan quş növüdür. Əvvəllər Qızılağac qoruğunda, Acınohur,
Muğan və Şirvan çöllərində rast gəlinirdi. Hazırda Kür-Araz ovalığının çöl
rayonlarında müşahidə edilir.

Çəhrayı qutannadir, sayı azalmaqda olan qışlayan növdür. Keçmişdə Azərbaycan
ovalıqlarının su hövzələrində geniş yayılmışdır. Ancaq görünür ki, indi olduğu
kimi keçmişdə də yuvalamırdılar. Qış mövsümündə Xəzərdə və böyük su
hövzələrində, o cümlədən iri su anbarlarında (Mingəçevir, Naxçıvan və s.) rast
gəlinir. 1993-1996-cı illərdə Dövlət Ekologiya Komitəsinin apardığı
inventarizasiyanın nəticələrinə əsasən 500-550 fərd qeydə alınmışdır. Qızılqaz
nadir, sayı azalmaqda olan, qışlayan və köçəri növdür.

Xəzər dənizində və bütün iri daxili su hövzələrində qışlayır. Ən stabil qışlama
yerləri – Böyük Qızılağac körfəzi, Abşeron yarımadasının Şıx sahilləri, Dəvəçi
limanı, Şirvan qoruğu, Kürün deltasından cənubda, Ağgöl, Sarısu və Kür-Araz
düzənliyinin digər iri gölləri. Nadir hallar istisna olmaqla Azərbaycanda
yuvalamır. 1955-ci ildə 13 cüt Salyan rayonunda Ağ-çala gölündə yuvalayıb.
1982-ci ildə Qızılağac körfəzində kütləvi yuvalaması müşahidə edilmişdir.

Nərə, ağ balıq, çəki, siyənək, kütüm, ziyad, forel, Azərbaycanın su hövzələrində
rast gəlinən əsas balıq nəvlərinə aidirlər.

2010-ci ildə 439,47 milyon ədəd balıq körpələri süni və təbii yolla artırılıb
təbii su hövzələrinə buraxılmışdır. O cümlədən: nərə cinsli-1,522 milyon ədəd,
qızılbalıq-173,61 min ədəd, çəkikimilər-432,08 milyon ədəd, ağ amur-5,75 milyon
ədəd. Keçmiş Sovetlər məkanında nərə cinsli balıqların süni artırılması üzrə ilk
zavod Neftçala rayonunun Bankə qəsəbəsi yaxınlığında tikilib istifadəyə
verilmişdir. Nərə cinsli balıqların süni yolla artırılmasının biotexnologiyası
və biotexniki normativləri alimlər tərəfindən məhz bu zavodda hazırlanmış və
sonralar digər Xəzəryanı ölkələrdə (Rusiya, Qazaxıstan, İran) inşa edilmiş
analojı zavodlarda tətbiq edilmişdir.

1988-93-cü illər ərzində Ermənistanın hərbi təcavüzü nəticəsində Azərbaycan
Respublikasının 1,7 milyon hektar ərazisi işğal olunmuşdur. İşğal olunmuş
ərazilərdə 460 növdən çox yabanı ağac və kol bitkiləri bitir.[28] Bunlardan 70-i
endemik növ olub, dünyanın heç bir yerində təbii halda bitmir. Qaraçöhrə,
ayıfındığı, Araz palıdı, yalanqoz, şərq çinarı, adi nar, meşə üzümü, pirkal,
şümşad, eldar şamı, adi xurma, söyüdyarpaq armud və s. növ ağaclar işğal olunmuş
ərazidə məhv edilərək dünya florasının xəzinəsindən silinmək üzrədir.

Azərbaycan Respublikasının ərazisi – 86,6 min km² (11,5% meşələr, 1,6% su
hövzələri, 50,0% becərilən torpaqlar, o cümlədən 27,0% otlaqlar, 36,9% sair
torpaqlar) təşkil edir.

Ölkə 39° 24', 41° 54' şimal en dairələri arasında və 44° 46', 50° 45' şərq
uzunluğunda, paytaxt Bakı 40° paralel üzərində yerləşir.

Sərhədlərinin ümumi uzunluğu 3489 kilometrdir. Bunun 825 kilometri su
sərhəddidir. Cənubdan İran-la 765 km, Türkiyə ilə 13 km (bəzi məlumatlarda 13 və
ya 11 km.), şimaldan Rusiya ilə 391 km, şimali-qərbdən Gürcüstan ilə 471 km,
qərbdən Ermənistan ilə 1027 km həmsərhəddir. Sahil xəttinin uzunluğu – 713 km,
Bakıdan şimal qütbünə qədər olan məsafə 5550 km, ekvatora qədər olan məsafə isə
4440 km-dir. Azərbaycan Respublikası Cənubi Qafqazın şərq hissəsində, Xəzər
dənizinin qərbi sahilində yerləşir.

Dəniz səviyyəsindən ən ucqar nöqtə Bazardüzü (4466 m.), ən aşağı nöqtə isə (-28
m.) Neftçala rayonu ərazisindədir. Orta yüksəklik 657 m-dir.

Azərbaycan Silahlı Qüvvələri — Azərbaycan Quru Qoşunları, Azərbaycan Hərbi Hava
Qüvvələri və Azərbaycan Hərbi Dəniz Qüvvələrindən ibarətdir.

ABŞ-ın “Global Firepower” araşdırmasına görə, Azərbaycan Silahlı Qüvvələri
dünyada 50-ci, Cənubi Qafqazda isə ən güclü və hazırlıqlı ordudur.[33][34]

2003-cü ildə Azərbaycanın hərbi büdcəsi 135 milyon ABŞ dolları olduğu halda,
2010-cu ildə 2,7 milyard ABŞ dolları, 2011-ci ildə 3,413 milyard ABŞ dolları,
2012-ci ildə 3,474 milyard ABŞ dolları, 2013-ci ildə 3,7 milyard ABŞ dolları
təşkil edir.

Azərbaycan Silahlı Qüvvələri 1994-cü ildən NATO ilə Sülh Naminə Tərəfdaşlıq
Proqramı çərçivəsində əməkdaşlıq edir, bundan başqa Azərbaycan Silahlı
Qüvvələrinin bir sıra xarici dövlətlərlə də əlaqələri var.

Azərbaycan Respublikası Müdafiə Sənayesi Nazirliyi kiçik silah, artilleriya
sistemləri, tanklar, aviasiya bombaları, pilotsuz nəqliyyat vasitələri, müxtəlif
hərbi nəqliyyat vasitələri, hərbi təyyarələr və vertolyotlar istehsal edir.
Azərbaycanda istehsal olunan İstiqlal snayper tüfəngi NATO standartlarına
uyğundur və Türkiyə, Pakistan və İordaniya kimi ölkələrdə istifadə olunur.[35]

Azərbaycan on iqtisadi rayonlardan ibarətdir. 1991-ci ildə müstəqillik əldə
etdikdən sonra, Azərbaycan Beynəlxalq Valyuta Fondu, Dünya Bankı, Avropa
Yenidənqurma və İnkişaf Bankı, İslam İnkişaf Bankı və Asiya İnkişaf Bankının
üzvü olmuşdur.[36] Azərbaycanın bank sistemi Azərbaycan Respublikasının Mərkəzi
Bankı, kommersiya bankları və bank olmayan kredit təşkilatlarından ibarətdir.
1992-ci ildən Azərbaycan Respublikasının Mərkəzi Bankı Azərbaycan manatını
tədavülə buraxır və bütün kommersiya banklarlarına nəzarət edir.

Azərbaycan sürətlə inkişaf edən enerji sektorununa görə Holland sindromunun bəzi
əlamətləri göstərir.[37] Holland sindromu Azərbaycanda inflyasiyaya səbəb olur
və qeyri-enerji ixracı daha bahalı edir.[38]

Azərbaycanın üçdə ikisi neft və təbii qazla zəngindir.[39] Ən çox neft və qaz
yataqları Abşeron yarımadasında, Xəzər dənizinin şelf zonasında, Bakı və Abşeron
arxipelaqlarındadır.[40] 1994-cü ilin sentyabrın 20-də Bakıda dünyanın 11 ən iri
neft şirkəti ilə Əsrin müqaviləsi bağlanmışdır.[41][42]

Azərbaycanın Kiçik Qafqaz hissəsində filiz yataqları daha çoxdur.[40] Burada
dəmir, manqan, titan, xromit, mis, kobalt, polimetal, sürmə, qızıl, gümüş,
moliben və digər yataqlar mövcuddur.[40] Ən iri dəmir filizi yatağı Daşkəsəndə
yerləşir.[40]

Qeyri-filiz faydalı qazıntılardan Qobustan, Abşeron, Tovuz əhəng daşları,
Şahtaxtı, Kəlbəcər travetin daşları, Daşkəsən mərməri, Yuxarı Ağcakənd gipsi,
Hacıvəli kvas qumları böyük təsərrüfat əhəmiyyəti kəsb edir.[40]

ARDNŞ-nin alt şirkəti olan Azəriqaz, 2021-ci ilə kimi ölkənin tam
qazlaşdırmasını təmin etmək niyyətindədir.[43]

Azərbaycan iqtisadiyyatında kənd təsərrüfatı enerji və tikinti sahələrindən
sonra üçüncü ən iri sahə olmaqla iş yerləri ilə təminatda ən böyük pay
sahibidir.[44] Azərbaycanın 54.9% yararlı torpaqlardan ibarətdir.[45]
Azərbaycanda pambıqçılıq aparıcı sahələrindən biri olsa da, hazırda bu sahə
aqrar islahatından sonra tənəzzülə uğrayıb.[46][47]

Əhalinin ərzaq təhlükəsizliyinin təmin edilməsi, aqrar sahədə ixrac
potensialının artırılması məqsədi ilə ölkədə müasir aqroparklar və iri fermer
təsərrüfatları təşkil edilir.[48] 2015-ci il Oxfam təşkilatının ərzağın bolluğu,
keyfiyyəti və əhalinin ərzaq almaq imkanlarına görə tərtib olunmuş indeksində,
Azərbaycan 125 ölkə arasında 91-ci yeri tutub.[49]

1970-ci illərində Azərbaycanda şərabçılıq sahəsi tam gücü ilə inkişaf edərək
müstəqil və dinamik inkişaf edən sahəyə çevrilmişdir.[50] 2011-ci ildə ölkədə
istehsal olunan əmtəəlik şərab 693 min dekalitr təşkil edib.[51]

Azərbaycanın balıqçılıq sektoru kiçik olsa da, inkişaf etməkdə olan bir
sektordur.[52] 2012-ci ildə Azərbaycanda balıqçılıq təsərrüfatları və fiziki
şəxslər tərəfindən 182,3 mln. manat dəyərində 50,6 min ton balıq ovlanıb.[53]

Turizm ölkə iqtisadiyyatının mühüm hissəsidir. Azərbaycan 1980-ci ildə tanınmış
turizm məkanı idi. Lakin, 1990-cı illərdə Sovet İttifaqının dağılması və Qarabağ
müharibəsi, turizm sənayesi və Azərbaycanın turistik imicinə ziyan vurdu.[54]

Ancaq 2000-ci illərin sonunda turizm sektorunda bərpa başladı və ölkədə turist
səfərləri artmağa başladı.[55] Son illərdə, Azərbaycan dini, spa və sağlamlıq
turizmi üçün tanınmış məkanı olmuşdur.[56] Qış zamanı, Şahdağ Qış-Yay Turizm
Kompleksi yerli əhalinin və turistlərin böyük marağına səbəb olur.[57]

Azərbaycan hökuməti ölkəni elit turizm məkanına çevirmək üçün xeyli siyasi və
maliyyə resursları yatırıb.[58] Bu tədbirlər Azərbaycan Respublikası Mədəniyyət
və Turizm Nazirliyi tərəfindən tənzimlənir.

Azərbaycan dünyada strateji yeri, İpək Yolu və cənub-şimal dəhlizi kimi
proektlərdə mühüm rol oynamasına və ölkə iqtisadiyyatı üçün nəqliyyat sektorunun
strateji əhəmiyyətini vurğulayır.[59][60] Ölkədə nəqliyyat sektoruna dəmir yolu,
avtomobil, aviasiya və dəniz nəqliyyatı daxildir.

2003-cü ildə Azərbaycan hökuməti Azərbaycan Respublikası Nəqliyyat Nazirliyi
yaratmış və ölkə Vyana konvensiyasının yol hərəkəti üzrə üzvü olmuşdur.[61] Bu
baxımdan nəqliyyat şəbəkəsinin təkmilləşdirilməsi inkişafı ölkə üçün xüsusi
əhəmiyyət daşıyır.[62] 2009-2014 illəri arası ölkənin nəqliyyat sektoruna cəlb
edilmiş investisiyaların həcmi iqtisadiyyatın bütün sahələrinə yönəldilmiş
investisiyaların 20 faizini təşkil etmişdir.[63]

2010-cu ilə görə, Azərbaycanda 35 hava limanı və bir heliport fəaliyyət
göstərir.[64] 2015-ci ildə, Bakı-Tbilisi-Qars dəmiryolu xəttinin tikilməsi,
şərqdə Çin və Qazaxıstan dəmir yolunu birləşdirmək vasitəsilə Asiya və Avropa
arasında nəqliyyatı təmin etməsi gözlənilir.[65]

MDB ölkələri arasında ilk dəfə Azərbaycanda sabit telefon şəbəkəsi tam
elektronlaşdırılmış və ölkənin bütün yaşayış məntəqələri
telefonlaşdırılmışdır.[66] Azərbaycanın bütün rayon mərkəzləri magistral
fiber-optik telekommunikasiya şəbəkəsinə qoşulmuşdur.[66] Son illərdə ölkədə
mobil şəbəkə genişləndirilmişdir.[66] Azərbaycanda mövcud olan üç mobil operator
tərəfindən müasir 3G xidmətləri göstərilir.[66] 2012-ci ildən ölkədə 4G
texnologiyasının da tətbiqinə başlanılmışdır.[66] Ölkədə hər 100 nəfərə 110
mobil abunəçi düşür.[66]

Azərbaycanda dörd GSM operatoru və bir CDMA fəaliyyət göstərir: Azercell,
Bakcell, Nar Mobile və Naxtel.[67]

Azərbaycanın böyük və davamlı inkişaf edən internet sektoru var. 2013-cü ilin
nəticələrinə görə Azərbaycan əhalisinin 70%-i internet istifadəçisidir, o
cümlədən onların 50%-i genişzolaqlı internet istifadəçisidir.[66]

2013-cü il fevralın 8-də Azərbaycan Respublikasının ilk telekommunikasiya peyki
“Azerspace-1” orbitə çıxarılmışdır, və bu Azərbaycanın müstəqillik dövründə əldə
etdiyi ən yüksək texniki nailiyyətlərdəndir.[68][69] Avropa, Yaxın Şərq, Orta
Asiya və Afrika ölkələrinə telekommunikasiya, internet, televiziya-radio yayımı
xidmətləri göstərməyə imkan verən peykin artıq kommersiya istismarına
başlanılmışdır və o, yaradılmış infrastruktur vasitəsilə Azərbaycan Milli
Aerokosmik Agentliyi tərəfindən idarə olunur.[70]

XXI əsrdə Azərbaycanın tanınmış geodinamika və geofizika alimləri bir sıra
olmuşdur, onlardan xüsusən Elçin Xəlilov 50-dən çox ixtiranın, o cümlədən, 7 PST
(Cenevrə), 1 Avropatent və 5 Avrasiya patenti və 40-dan artıq ölkənin milli
patentlərinin və bir elmi kəşfin müəllifi olmuşdur.[71]

2014-ci il yanvar ayına olan rəsmi məlumata əsasən Azərbaycan Respublikasının
əhalisinin sayı 9,477,100 nəfər təşkil edir.[72] Əhalinin 53,1 %-ni şəhər,
46,9 %-ni isə kənd sakinləri təşkil edir. O cümlədən, əhalinin 51 %-ni
(4,674,150 nəfər) qadınlar, 49 %-ni (4,490,850 nəfər) kişilər təşkil edir.[73]
201

2009-cu il siyahıyaalınması məlumatlarına əsasən Azərbaycan əhalisinin 91,6%-ni
azərbaycanlılar, 2,0%-ni ləzgilər, 1,3%-ni ruslar, 1,3%-ni talışlar, 1,3%-ni
ermənilər, 2,5%-ni isə digər etnik qruplar təşkil edir.[2] Azərbaycanda
ermənilərin az qala hamısı, Ermənistan tərəfindən işğal edilən Azərbaycan
ərazilərində (Dağlıq Qarabağ və ona bitişik rayonlar) məskunlaşmışdır.

Azərbaycanda 66 rayon, 78 şəhər, 13 şəhər rayonu, 257 qəsəbə, 1719 kənd ərazi
dairəsi və 4260 kənd yaşayış məntəqəsi var.[74]

Azərbaycan Respublikası Konstitusiyasının I bölmə, II fəsil, XXI maddəsinə
əsasən Azərbaycan Respublikasının dövlət dili Azərbaycan dilidir.[75] 13-22
aprel 2009-cu il siyahıyaalınmasına əsasən siyahıyaalınma tarixində Azərbaycan
Respublikası əhalisinin 8.253.196[76] nəfərinin, yəni 8.922.447 nəfər olan
de-yuri əhalinin 92.50%-inin ana dili Azərbaycan dilidir, həmçinin etnik
mənsubiyyətindən asılı olmayaraq bütün əhalinin 98.60%-i Azərbaycan dilində
sərbəst danışa bilir.

Azərbaycan dili İran İslam Respublikasında Cənubi Azərbaycanda yaşayan 40 milyon
Azərbaycanlının da ana dilidir. Beləliklə, yer üzündə hazırda Azərbaycan dilində
danışan 60 milyondan çox adam yaşayır.

Azərbaycan dilinin fonem tərkibində 9 sait və 25 samit vardır.[77] Bu 34 fonem
Azərbaycan əlifbasında 32 hərflə işarə edilir. Hazırda Azərbaycanda latın
qrafikası əsasında yaradılmış Azərbaycan əlifbasından istifadə edilir.

Azərbaycanda müxtəlif dini konfessiyalar fəaliyyət göstərir. Ən geniş yayılmış
din islamdır. Azərbaycanlıların 95%-i müsəlmandır, ondan 90%-i şiə, 10%-i sünni
məzhəbinə məxsusdur.[78][79][80] Konstitusiyanın 48-ci maddəsinə əsasən,
Azərbaycan dünyəvi dövlətdir və dini azadlığı təmin edir.

Digər dini azlıqlar olan xristianların əksəriyyəti rus pravoslav, gürcü
pravoslav və Erməni Qriqorian Kilsəsinə məxsusdur (Erməni Qriqorian Kilsəsi,
Ermənistan tərəfindən işğal edilən Azərbaycan ərazilərində fəaldır).[81] Digər
xristian məzhəbləri Lüteranlıq, Baptizm və Molokanlardır.[82] Xristianlar
əhalinin 3,1%-ni təşkil edir.[81] Yəhudilərin çoxu dağ yəhudiləri və əşkinazi
yəhudiləridir.[79] Azərbaycanda Bəhailik, Hare Krişna və Yehovanın Şahidləri
icmaları, eləcə də digər dini icmalar fəaliyyət göstərir.[79]

Erkən orta əsrlərdə Azərbaycan əhalisinin əksəriyyəti atəşpərəstlik, yəni
Zərdüştlük dininə sitayiş etsədə,[83] Atəşgah məbədi səyahətçilərə görə, Bakıda
min ildən çox Hindu zəvvarları üçün səfər yeri olmuşdur.[84]

1999-cu ildə «Azərbaycan Respublikasının təhsil sahəsində İslahat Proqramı»
təsdiq olunduqdan sonra bütün təhsil sistemində, o cümlədən ali təhsil
pilləsində islahatlar sistemli xarakter alıb.[85] Həmin proqram əsasında digər
pillələrdə olduğu kimi, ali təhsildə də struktur dəyişiklikləri aparılıb,
müəssisələrin şəbəkəsi optimallaşdırılıb, mütəxəssis hazırlığının strukturuna
yeni ixtisaslar əlavə olunub.

Azərbaycanda ümumi orta məktəb təhsili üç pillədən - ibtidai, ümumi orta və tam
orta təhsildən ibarətdir və ümumi orta məktəb təhsili altı yaşdan başlanır.
Ümumi orta məktəb təhsili müvafiq təhsil proqramları (kurikulumları) əsasında
həyata keçirilir. Ölkədə ümumi orta məktəb təhsili əsasən ümumtəhsil
məktəblərində, xüsusi təmayüllü təhsil müəssisələrində, gimnaziya, lisey, ilk və
orta peşə-ixtisas məktəblərində, habelə kollec və ali təhsil müəssisələrinin
nəzdində yaradılan məktəblərdə həyata keçirilir.

Azərbaycan mədəniyyətinin bir qolu olub, Azərbaycan milli folklorunu təmsil
edən, xalq və ya ayrı-ayrı azərbaycanlı bəstəkarlar tərəfindən yaradılmış
müxtəlif janrlı musiqi. Azərbaycan musiqisi çox əsrlik inkişaf yolu keçmişdir.
Onun kökləri əsrlərin dərinliklərinə gedib çıxır. Çox qədim zamanlardan –
Qobustanda qayaüstü rəsmlərdən (yallı-rəqs) – başlayaraq Azərbaycanda melodiya
və ritm zənginliyi ilə fərqlənən çoxlu sayda mahnılar, müxtəlif rəqslər,
çobanların tütəkdə çaldığı havalar səslənir.

Azərbaycanın musiqi yaradıcılığı nəsildən-nəslə ötürülərək inkişaf etmiş,
təkmilləşmiş, həyat dairəsi genişlənmiş, yeni-yeni janrları mənimsəmiş və
zənginləşmişdir. Keçmişin klassik musiqi sərvəti olan muğamlar milli musiqi
mədəniyyətimizin əhəmiyyətli bir hissəsini təşkil edir. Xanəndələr və
sazəndələrin yaradıcılığında zəngin klassik irsimiz olan muğamlar inkişaf edərək
bu gün yüksək nümunələri ilə yaşayır.

Azərbaycan musiqi sənəti tarixinə çoxlu görkəmli muğam ustaları – ifaçılar
daxildir. Onlar XIX əsrin görkəmli incəsənət ustalarından Səttar, Hacı Hüsü –
şöhrət qazanmış, muğam məktəbi yaratmışlar. XIX əsrin görkəmli incəsənət
ustalarından Səttarın, Hacı Hüsünün, tarzən Sadıqcanın və b.-nın, əsrimizin
əvvəllərində isə Cabbar Qaryağdıoğlunun, Məşədi Cəmil Əmirovun, Seyid
Şuşinskinin, Keçəçi oğlu Məhəmməd, Məşədi Məmməd Fərzəliyev, İslam Abdullayev və
b. adların xüsusi qeyd olunmalıdır.

Xan Şuşinski, Zülfü Adıgözəlov, Haşım Kələntərli, Hüseynqulu Sarabski, Həqiqət
Rzayeva, Fatma Muxtarova və başqaları XX əsrin əvvəllərində yaranmış məşhur
müğənnilərdir. Bu dövrdə muğam üzrə instrumental ifaçılardan Qurban Pirimov,
Mənsur Mənsurov, Əhməd Bakıxanov, Bəhram Mənsurov və b.-nın adları da şöhrət
qazanmışdır.

Dahi bəstəkarımız, professional klassik musiqimizin banisi Üzeyir Hacıbəyovun
1908-ci ildə yanvarın 8(25)-də tamaşaya qoyulmuş "Leyli və Məcnun" muğam operası
milli opera sənətinin və Azərbaycanın bütün professional bəstəkarlıq
yaradıcılığının inkişafının əsasını qoydu. "Leyli və Məcnun" operası təkcə
Azərbaycanda deyil, ümumən bütün müsəlman Şərqində ilk opera idi. Üzeyir
Hacıbəyov isə (1885-1948) tariximizə Azərbaycan musiqi mədəniyyətinin klassiki,
onun yeni mərhələsinə təkan vermiş, milli musiqi ənənələrini Avropa musiqisinin
qanunauyğunluqları ilə ilk dəfə üzvi surətdə birləşdirmiş dahi sənətkar kimi
daxil olmuşdur. Azərbaycan professional musiqi yaradıcılığının təşəkkülü və
inkişafı – bir çox janrların meydana gəlməsi və təkamülü, bir sıra professional
kollektivlərin yaranması Üzeyir Hacıbəyovun adı ilə bağlıdır.

Azərbaycan musiqisində ifaçılıq məktəbi də xüsusi yer tutur. Milli musiqimizdə
klassik opera ifaçılıq məktəbinin baniləri Şövkət Məmmədova və Bülbüldür. Şövkət
Məmmədova (1897-1981) milli opera səhnəmizdə çıxış edən ilk qadın müğənni
olmuşdur. Bülbül (1897-1961) sənətinin möcüzəsi onun milli vokal üslubunun
italyan vokal ənənələri ilə üzvi surətdə birləşməsidir. Azərbaycan vokal
məktəbinin şanlı yetirmələri sırasında Firəngiz Əhmədova, Fatma Muxtarova,
Lütfiyar İmanov, Şövkət Ələkbərova, Rəşid Behbudovun adları vokal sənəti
tarixində, Həqiqət Rzayeva, Rübabə Muradova, Məmmədağa Muradov, Zeynəb Xanlarova
muğam ifaçılığında layiqli yer tuturlar. Müasir Azərbaycan opera sənətinin ən
parlaq nümayəndələri Fidan Qasımova və Xuraman Qasımova bacılarıdır.

Azərbaycan yazılı ədəbiyyatının ən qədim nümunəsi e.ə. VI əsrdə Midiya dövləti
(e.ə. VII-VI əsrlər) ərazisində meydana çıxmış və müəllifliyi Zərdüşt peyğəmbərə
aid edilən "Avesta"dır. Burada Azərbaycan xalqının dualist dünyagörüşü, ibtidai
insanın xeyirlə şərin mübarizəsi haqqındakı təsəvvürləri öz bədii əksini
tapmışdır.

Kökləri mifoloji dünyagörüşünə gedib çıxan Dədə Qorqud dastanları b.e. XI əsrdə
"Kitabi-Dədə Qorqud" adı altında yazıya alınmış, əlimizdə olan nüsxələr isə XVI
əsrdə üzü köçürülmüş əlyazmalarıdır. Bədii abidəni ilk dəfə tədqiqata cəlb etmiş
alman şərqşünası Fridrix fon Ditsin fikrinə görə, buradakı bəzi mifoloji
süjetlər, məsələn, Təpəgöz süjeti Qədim Yunanıstanda yaranmış analoji süjetlərin
yaranmasına (Siklop) təkan vermişdir.

XII əsr Azərbaycan poeziya məktəbinin nümayəndələrinə yüksək şair
professionallığı, sözün poetik imkanlarından maksimum istifadə bacarığı, poetik
vahidlərdə özünə möhkəm yer tutmuş fikir çoxmənalılığı xas idi. Bununla yanaşı,
xalq sənətinə, folklor obrazlarına, canlı xalq dilindən gələn söz və ifadələrə,
aforizmlərə meyl də güclü idi. Dövrün ən böyük şairlərindən biri kimi tanınan
Əfzələddin Xaqani (1126-1199) yaradıcılığında diqqəti ən çox çəkən cəhət, hər
beytdə, hər misrada özünü göstərən dərin obrazlılıq və elmilikdir.

XIII əsrdən etibarən, obyektiv tarixi gerçəkliyin təsiri altında Azərbaycan
torpaqlarında əsasən ərəb və fars dillərində yaradılan Azərbaycan ədəbiyyatında
doğma dildə yazan şair və sənətkarların sayının get-gedə artdığını görürük. Bu
zamandan Azərbaycan ədəbiyyatının qədim dövrü bitir və orta əsrlər dövrü
başlayır. İzzəddin Həsənoğlu və Şeyx Səfiəddin Ərdəbili kimi lirik şairlər qonşu
xalqlarda olduğu kimi, sufi-mistik ideyaları içinə alan lirik və epik
parçalardan daha çox, canlı həyatla bağlı olan dünyəvi poeziya nümunələri
yaratmağa üstünlük verirlər.

Fars dilində yazıb-yaratmış görkəmli Azərbaycan şair və mütəfəkkirləri –
Nəsirəddin Tusi (1201-1274), Marağalı Övhədi (1274-1338), Arif Ərdəbili (1311-)
daha çox Nizami ənənələrinə söykənərək onların çapında əsərlər yaratmağa
çalışırdılar. "Əxlaqi-Nasiri" kimi fundametal əxlaqi-didaktik əsərin müəllifi
Nəsirəddin Tusinin elmi-fəlsəfi irsi ilə yanaşı, ədəbi-bədii əsərləri də var
idi.

XIV əsrin şair və hökmdarı Qazi Bürhanəddinin yaradıcılığını (1314-1398) ingilis
şərqşünası Eduard Braun Türk ədəbiyyatlarında dünyəvi poeziyanın ilk örnəyi elan
edərək yüksək qiymətləndirmişdir. Qazi Bürhanəddinin "Divan"ında Həsənoğlu və
Şeyx Səfi yaradıcılığında formalaşmağa başlayan Azərbaycan bədii dili yüksək
səviyyəyə çatır, bir çox yeni, təravətli poetik obrazlar və ifadələr sabitləşir,
gələcək sənətkar nəsillərinin istifadəsinə verilir. Qazi Bürhanəddinin
yaradıcılığında ilk dəfə sırf Türk poetik janrlarından olan tuyuqlardan istifadə
olunur.

XII-XVI əsrlər Azərbaycan ədəbiyyatında Renessans ideyalarının Nizamidən sonrakı
zirvəsi – Qərb şərqşünaslığında "qəlb şairi" kimi məşhur olan Məhəmməd
Füzulidir. Lakin Füzuli sənəti boş yerdə yaranmamış, onun formalaşmasına və
bütün gözəlliyi ilə gözlər qarşısında canlanmasına bütöv bir zaman kəsiyi
ərzində görkəmli sənətkarlarımız yardım etmişlər. Bunların arasında Füzulinin
böyük müasiri və müəyyən dərəcədə mesenatı – böyük Azərbaycan dövlət xadimi və
şairi Şah İsmayıl Xətainin (1487-1524) xüsusi yeri vardır.

Molla Vəli Vidadi (1707-1808), xüsusən Molla Pənah Vaqif (1717-1797) kimi
sənətkarlar sadə, canlı dildə yazdıqları əsərlərlə poeziyanı xalqa daha da
yaxınlaşdırmışlar. Vaqif öz dövrünün görkəmli siyasi xadimi olmuş, Qarabağ
xanlığının xarici siyasətini uzun müddət müəyyənləşdirmişdir. XVIII əsr –
Azərbaycan ədəbiyyatında orta əsrlərin son, yeni dövrün isə başlanğıc mərhələsi
kimi keçid xarakteri daşıyır.

Azərbaycan ərazisində ən qədim maddi mədəniyyət nümunələri e.ə. 8-ci minilliyə
təsadüf edir.[86] Təsviri sənətin ən qədim nümunələri arasında e.ə. VIII-V
əsrlərdən qalmış Qobustan qaya təsvirləri, Kəlbəcər rayonunun Zalxa gölü
ətrafında Ayıçınqılı və Pəriçınqıl dağlarındakı Tunc dövrünün başlanğıcına (e.ə.
3-cü minillik) aid rəsmlər, Ordubad şəhərindən şimalda Gəmiqaya dağlarındakı
qayaüstü təsvirlər müstəsna əhəmiyyətə malikdir.[86]

XIII-XIV əsrlərdə Marağa, Təbriz və Azərbaycanın başqa şəhərlərində xəttatlıq və
miniatür sənəti sürətlə inkişaf etmiş, Təbriz şəhəri Şərqdə bədii yaradıcılığın,
kitab sənəti, kalliqrafiya və miniatür boyakarlığının ən qüdrətli mərkəzinə
çevrilmişdi.[86] XIX əsrin əvvəllərində Azərbaycanın şimalının Rusiyaya
birləşdirilməsi ilə Azərbaycan təsviri sənətində realist təmayüllər getdikcə
güclənir, bədii yaradıcılığın yeni növ və janrları meydana gəlir. "Molla
Nəsrəddin" və digər jurnalların, eləcə də kitab nəşri ilə bağlı satirik qrafika
və illüstrasiya janraları yaranır.[87] "Molla Nəsrəddin" jurnalının rəssamı Əzim
Əzimzadə dövrün ictimai-siyasi problemləri ilə səsləşən realist qrafika sənəti
sahəsində geniş fəaliyyət göstərirlər. Azərbaycan satirik qrafikasının banisi
Əzimzadə ictimai bərabirsizliyi, cəhaləti, fanatizmi, çarizm zülmünü ifşa edən
kəskin karikaturalar, şarjlar yaradır.[87] Müasir satirik qrafikanın inkişafı
əsasən "Kirpi" jurnalının fəaliyyəti ilə bağlıdır.[88]

Azərbaycan xalça sənətinin elm sahəsi kimi öyrənilməsi və professional
rəssamların yaradıcılığında müasir inkişafı Azərbaycanın xalq rəssamı Lətif
Kərimovun adı ilə bağlıdır. Şərq, o cümlədən Azərbaycan xalçası və dekorativ –
tətbiqi sənətinin mahir bilicisi, görkəmli ornamentalist – rəssam, tədqiqatçı
alim kimi tanınan L.Kərimov uzun illər Azərbaycan xalçalarını tədqiq etmiş,
Azərbaycan dekorativ sənətini yeni ornamentlərlə zənginləşdirmiş, ənənəvi bəzək
elementləri əsasında yeni dekorativ motivlər yaratmışdır. Azərbaycan xalçaları
2010-cu ilin noyabr ayında UNESCO-nun "Qeyri-maddi Mədəni İrs" siyahısına
salınmışdır.[89][90]

Azərbaycan memarlığı Şərq və Qərb elementlərindən ibarətdir.[91] X-XII
yüzillərdə Azərbaycanda müxtəlif memarlıq məktəbləri yaranmışdır.[92] Bunlar
Aran, Təbriz, Naxçıvan, Şirvan, Abşeron memarlıq məktəbləridir. Bu memarlıq
məktəbləri arasında ümumi üslub yaxınlığı var idi.[92] Mütənasib quruluşlu,
zəngin dekorlu qülləvarı türbələr və digər tikililərdə Naxçıvan məktəbinin üslub
özəllikləri əksini tapıb. Bu məktəbin ən yüksək zirvəsini Naxçıvandakı Yusif
Küseyir oğlu türbəsi və Möminə Xatun türbələrinin, eləcə də hazırda mövcud
olmayan dini tikililər kompleksinin müəllifi memar Əcəmi Naxçıvani yaradıcılığı
təşkil edir.[92]

Müasir Azərbaycanda Qız qalası və Şirvanşahlar Sarayı kimi bir çox qədim
memarlıq xəzinələri indiyə kimi qorunub qalmışdır. Sovet dövrü Azərbaycan
memarlığının ilk mərhələsi Bakı ətrafında fəhlə qəsəbələrinin (Binəqədi,
Bakıxanov, Montin, Məmmədyarov) salınması ilə əlaqədar olub.[92] Fabrik, zavod,
anbar binaları, liman, körpü, vağzal və s. tikililər Azərbaycanda
sənaye-nəqliyyat qurğuları memarlığının yaranmasına səbəb olmuşdur.[92]

Son yüz il ərzində Azərbaycan memarlığı böyük itkilər vermişdir. Bundan əlavə
1990-cı illərdə Azərbaycan Ermənistanın təcavüzünə məruz qalmışdır. Qarabağ
müharibəsi nəticəsində Qarabağ və ətraf ərazilərdə Azərbaycanın külli miqdarda
memarlıq abidələri vəhşicəsinə məhv edilmişdir.[93] Müstəqillik qazanandan sonra
da, Azərbaycanın ən görkəmli yerlərində gözəl memarlıq ansamblları yaradılmış,
şəhərin simasını müəyyən edən Heydər Əliyev Mərkəzi, Bakı Kristal Zalı kimi
müasir binalar, Alov qüllələri, SOCAR Tower kimi göydələnlər tikilmişdir.[94]

Azərbaycan realist dəzgah boyakarlığının yaradıcılarından biri olan Bəhruz
Kəngərlinin yaratdığı "İlanlı dağ Ay işığında", "Günəş batarkən", "Bahar"
mənzərələri, "Qaçqınlar" silsiləsinə daxil olan yurdsuz insanların portretləri,
"Elçilik", "Toy" kimi məişət kompozisiyaları Azərbaycan rəssamlığının dəyərli
örnəklərindəndir.

1950-ci illərin ortalarında Azərbaycan təsviri sənəti bədii kamillik dövrünə
qədəm qoydu. Mikayıl Abdullayevin və Səttar Bəhlulzadənin tablolarında
respublikanın geniş, rəngarəng panoramı təsvir olunmuşdur.[88] Tahir Salahovun
"Növbədən qayıdanlar", "Səhər qatarı", "Abşeron qadınları", "Yeni dəniz"
tablolarında dövrün qəhrəmanlıq pafosu, Xəzərdə yüksələn polad adaların əzəməti
duyulur.[88] Orijinal və bənzərsiz yaradıcılığa malik Toğrul Nərimanbəyovun
əsərlərində doğma yurdun təbiəti, müasirlərinin obrazı əlvan dekorativ boyalarla
təsvir edilir.[88] Fərman Qulamov və b. əsərlərində Azərbaycan mifoloji
təsəvvürləri ilə müasir boyakarlıq axtarışları uzlaşmışdır.[88] Tofiq Cavadov,
Fərhad Xəlilov, Əsgər Əsgərov və b. rəssamlar mənzərə janrında orijinal tablolar
yaratmışlar.[88]

Ölkənin görkəmli rəssamlarından Ələkbər Rzaquliyev, Nadir Əbdürrəhmanov, Maral
Rəhmanzadə, Vidadi Nərimanbəyov, Böyükağa Mirzəzadə Azərbaycan incəsənətində
xüsusilə fərqlənmişlər.[88]

Azərbaycan kino sənətinin tarixi 1898-ci il iyunun 21-dən başlayır.[95] İlk
filmlər fotoqraf və nasir Aleksandr Mişon tərəfindən çəkilmiş xronika süjetləri
("Bibiheybətdə neft fontanı yanğını", "Balaxanıda neft fontanı", "Şəhər bağında
xalq gəzintisi", "Qafqaz rəqsi" və s.) və bir bədii kinosüjetdən ("İlişdin")
ibarət idi.[95] 1915-ci ildə adı çəkilən cəmiyyət neft sənayeçilərinin pulu ilə
İbrahim bəy Musabəyovun "Neft və milyonlar səltənətində" romanı əsasında eyni
adlı ilk Azərbaycan bədii filminin çəkilişinə başladı.[95] Filmi çəkmək ücün
Peterburqdan rejissor Boris Svetlov dəvət olunmuşdur.[95] Təbiət mənzərələri
Bakıda və ətraf kəndlərdə, pavilyonla bağlı səhnələr isə Tiflisdə çəkilirdi.[95]
Filmdə Lütfəli bəy rolunu Hüseyn Ərəblinski oynamışdır.[95] 1916-cı ildə Bakıda
Üzeyir Hacıbəyovun "Arşın mal alan" operettası əsasında ilk Azərbaycan
kinokomediyası çəkildi. Azərbaycan Xalq Cümhuriyyəti 1919-cu ildə özünün
ildönümünü bayram etdiyi günlərdə kinematoqrafçılar onu lentə almış,
"Azərbaycanın müstəqilliyinin ildönümü münasibətilə təntənə" adlı tammetrajlı
sənədli film yaratmış və o, həmin ilin iyul ayında ekranlarda geniş nümayiş
etdirilmişdir.[95]

1950-ci illərinin ikinci yarısından sonra, xüsusilə 1960-cı illərin sonunda
Azərbaycan kinosunda bir canlanma əmələ gəldi.[95] Bu illərdə kinostudiyada "O
olmasın, bu olsun", "Bir məhəllədən iki nəfər", "Uzaq sahillərdə", "Bir qalanın
sirri", "Telefonçu qız", "Yenilməz batalyon", "Uşaqlığın son gecəsi", "Bir cənub
şəhərində", "Bizim Cəbiş müəllim", "Dəli Kür", "Şərikli çörək" kimi sənət
əsərləri yaradıldı.[95]

1970-1990-ci illəri Azərbaycan kinosunun intibah dövrü adlandırırlar.[95] Həmin
dövrdə çəkilmiş bir sıra kino əsərlərində, o cümlədən "Sevil", "Dədə Qorqud",
"Yeddi oğul istərəm", "Axırıncı aşırım", "Gün keçdi", "Nəsimi", "Ad günü",
"Babək", "Təkcə adanı özünlə apara bilməzsən", "Atları yəhərləyin", "Yaramaz",
"Fəryad" filmlərində tarixi və müasir həyata müxtəlif baxışlar, insan amili,
xarakterlərin təhlili, gənclərin formalaşması, mənəvi-əxlaqi problemlərin
qaldırılması və s. məsələlər əsas yer tuturdu.[95]

SSRİ dağıldığından sonra ilk dövrdə Azərbaycanda baş verən məlum hadisələr,
hakimiyyət uğrunda gedən mübarizə, Qarabağ müharibəsi və s. Azərbaycan
kinematoqrafını inkişafdan saxladı, hətta tənəzzülə uğratdı.[95] Ancaq 2000-ci
illərin sonunda Azərbaycan kinematoqrafı özünü bərpa etməyə başladı, Qafqaz,
Qanlı Yanvar, Qala, Sahə, Çölçü, Buta, Dolu, Nabat kimi filmlər Amerika Kino
Akademiyasının təsis etdiyi "Oskar" mükafatının "Ən yaxşı əcnəbi film"
nominasiyasına namizədliyini irəli sürmüşdür və bir sıra beynəlxalq
festivallarda uğur qazanmışdır.[96][97]

Azərbaycanda idmanın qədim kökləri var, və hətta indi ənənəvi və müasir idmanlar
tətbiq edilir. Güləş Azərbaycanda da qədim dövrlərdən yayılmış ənənəvi idman
növü olmuşdur. Azərbaycan Milli Olimpiya Komitəsinin üzvü olduğundan sonra,
Olimpiya oyunlarında güləş üzrə 14 medal qazanmışdır. Azərbaycanın ən uğurlu
güləşçiləri Namiq Abdullayev, Toğrul Əsgərov, Rövşən Bayramov, Şərif Şərifov,
Mariya Stadnik və Fərid Mansurovdur.

Futbol Azərbaycanda ən sevimli idman növüdür. 2010-cu ildə Azərbaycan Futbol
Federasiyaları Assosiasiyası tərəfindən aparılan statistikaya görə, ölkədə
qeydiyyatdan keçən 10 min nəfərin 9 122-si futbolçu, qalanı isə məşqçilər və
digər texniki işlərlə məşğul olan şəxslərdir.[98] Azərbaycan milli futbol
yığması ölkə futbol klubları ilə müqayisədə beynəlxalq arenada nisbətən zəif
cıxış nümayiş etdirir. Azərbaycanın ən uğurlu futbol klubları Neftçi Bakı və
Qarabağdır. 2012-ci ildə Neftçi Azərbaycan futbolu tarixində avrokuboklarda qrup
mərhələsinə vəsiqə qazanmış ilk klub oldu.[99] 2014-cü ildə “Qarabağ” Azərbaycan
futbolu tarixində avrokuboklarda qrup mərhələsinə ikinci vəsiqə qazanmış klub
oldu.[100] Bundan əlavə, “Qarabağ” yarışın əsas mərhələsində qələbə qazanan ilk
Azərbaycan klubu kimi tarixə düşüb.[101]

Azərbaycan dünya şahmatında güclü ölkələrdən biridir. Ölkədə bir çox beynəlxalq
şahmat turnirləri və müsabiqələr keçirilib, 2009 və 2013-ci ildə isə
Azərbaycanın kişilərdən ibarət şahmat yığması Avropa çempionu olmuşdur.[102]
Ölkənin şahmat məktəblərinin görkəmli şahmatçılarından olan Vüqar Həşimov,
Vladimir Makoqonov, Harri Kasparov, Şəhriyar Məmmədyarov və Teymur Rəcəbov dünya
şahmatına böyük təsir etmiş və böyük uğurlara nail olmuşlar. Nərd oyununun
yaranma tarixi bəzən İranla da bağlansa da, Azərbaycanda yerli əhali arasında
sevilən oyunlardan biri sayılır.[103]

Azərbaycanda voleybol həmişə ən böyük rəğbət bəslənilən idman növü olmuşdur və
Voleybol üzrə Azərbaycan Superliqası dünyanın ən güclü qadın liqalarından biri
sayılır.[104] Son illərdə Rabitə Bakı, Azərreyl Bakı, İqtisadçı Bakı və
Lokomotiv Bakı Avropa kuboklarında böyük uğur əldə etmişlər.[105] Azərbaycanın
ən uğurlu voleybolçuları Valeriya Korotenko, Oksana Parxomenko, İnessa Qorxmaz,
Natalya Məmmədova, Alla Həsənova və Polina Rəhimovadır.

Digər tanınmış Azərbaycan idmançıları, cüdoçular Elnur Məmmədli, Mövlud
Mirəliyev, Elxan Məmmədov, karateçi Rəfael Ağayev, ağırlıqqaldıran Nizami
Paşayev, boksçular Rövşən Hüseynov, Teymur Məmmədov, Məhəmmədrəsul Məcidov,
Şahin İmranov, Ağası Məmmədov, paralimpiyaçı İlham Zəkiyev, kikboksçular Eduard
Məmmədov, Zabit Səmədov və qaydasız döyüş üzrə güləşçi Azad Əsgərovdur.

8 dekabr 2012-ci il tarixində Azərbaycan 2015 Avropa Oyunlarının ev sahibi
seçilmişdir. Ölkə bədii gimnastika üzrə 25-ci Avropa çempionatı və FİFA U-17
Qadınlararası Dünya Çempionatının ev sahibi olmuşdur. Ölkədə keçirilən ən
əhəmiyyətli illik idman turnirləri Baku Cup və Tur de Azərbaycan beynəlxalq
veloturudur.



https://az.wikipedia.org/wiki/Ramazan_bayram%C4%B1

Ramazan bayramı (Fitr bayramı), (ərəb. عيد الفطر‎‎) — şəvval ayının 1-ci günü.
Ramazan ayının sonunda, orucun sona catması münasibəti ilə qeyd edilir.

Ramazan ayında oruc tutulması müsəlmanlara hicrətin ikinci (622-ci il) ili təyin
edilmişdir. Ramazan ayı insanlara Allahı sevmək prinsiplərini öyrədir, onlara öz
iradə qüvvələrini, dözümlüyünü yoxlamaq imkanı verir, onları gözüaçıq, təmiz
vicdanlı olmağa yönəldir və oruc tutmaqla ifadə olunur. Oruc ramazan ayında
tutulduğu üçün ona "Ramazan orucu" da deyirlər.

İslamda ilin ayları arasında Ramazan ayı ən şəfaqətli və ən müqəddəs ay hesab
edilir. Onu məcazi mənada "on bir ayın sultanı" da adlandırırlar. Orucluq
hicrinin ikinci ilində Məhəmməd peyğəmbər tərəfindən Mədinədə bu məqsəd üçün
Ramazan ayı təyin olandan öz tarixini başlayır. Məhz Ramazan ayının axırıncı on
gecələrinin birində Quran hədiyyə edilmişdir. Deyilənə görə bu, həmin ayın ya
22-dən 23-nə, ya da 26-dan 27-nə keçən gecə baş vermişdir. Bu gecə "leylət
al-Qadr" – qüdrətli, əzəmətli gecə adlanır. Quranda bu gecə haqda belə yazılır:
"Qədr gecəsi min aydan daha xeyirlidir! O gecə mələklər və ruh Rəbbinin izni ilə
hər bir işdən dolayı yerə enərlər. O gecə dan yeri sökülənə kimi salamatlıqdır!
(Qədr surəsi, 3-5)

Orucluq ayında günün işıqlı vaxtı yemək, içmək, siqaret çəkmək, ər-arvad borcunu
yerinə yetirmək və s. olmaz. Bunlardan yalnız uşaqlar, xəstələr, hamilə
qadınlar, cəbhədə vuruşanlar, uzaq yola çıxanlar azad olunurlar. Orucluq Ramazan
ayında təzə ay çıxandan başlanır və 29-30 gün davam edir. Qurani-Kərimdə
yazılır: "Sübh açılınca, ağ sap qara sapdan fərqlənincəyə qədər yeyib için;
sonra gecəyə qədər orucunuzu tamamlayın".(Bəqərə surəsi, 187)

Məhəmməd peyğəmbər buyurur ki, Ramazan ayı gələndə cənnətin qapıları açılar,
cəhənnəmin qapıları bağlanar, şeytanlar da zəncirdə olar. Döyüşdə və ya
əsirlikdə olduğuna görə oruc tutmayanlar sonra münasib bir vaxtda onun əvəzinə
(qəzasını) tutmalı və ya fidiyə verməlidirlər.

Orucluğun başa çatdığı gün fitr bayramı adlanır. Həmin gün bütün müsəlmanlar
bir-birlərini təbrik edir, vəfat edənlərin qəbirlərini ziyarət edir, ruhlarına
dualar oxuyurlar. Bayram günü hər kəs öz himayəsində olanlar üçün təqribən 3 kq
buğda, yaxud xurma və ya kişmiş miqdarında kasıblar üçün fitrə zəkatı
verməlidir. Orucluq insanlara öz iradələrini, dözümlülüyünü yoxlamaq imkanı
verir, onları paklığa, xeyirxahlığa dəvət edir.

Orucluq hələ İslamdan da əvvəl mövcüd idi. Hələ qədim ərəblər öz allahları
naminə oruc tuturdular. Bu haqda Quranda deyilir: "Sizlərə oruc tutmaq göstərişi
verildiyi kimi, bizdən əvvəlkilərə də həmin göstəriş verilmişdir".

Azərbaycanda bu bayramın xüsusi önəmi var. Əvvəlcə bayram namazları qılınır,
sonra isə fitrə yığılır. Bu bayramda fitrənin önəmi də çox böyükdür. Fitrələr
yığılır və ehtiyacı olan adamlar bundan istifadə edirlər. Bu bayram xalqın
milli-mənəvi dəyərlərində, yaddaşlarında yaşayır və nə qədər gözəl qeyd olunsa,
o qədər yaxşıdır.[1]



https://az.wikipedia.org/wiki/%C4%B0slandiya

İslandiya (isl. Ísland [ˈislant]), "buzlar ölkəsi") — Atlantik okeanının şimal
hissəsində yerləşən ada dövləti. İslandiya adasından və ətrafındakı bir neçə
kiçik adalardan ibarətdir, ərazisi 103 min kv. km-dir.

İslandiyanın şimaldan Qrenlandiya, şərqdən İsveç və Norveç, cənubdan isə Böyük
Britaniya ilə su sərhəddi vardır. İslandiyanın yerləşdiyi ada vulkanik
mənşəlidir. Adada gündəlik şəkildə vulkan püskürmələri baş verir. İslandiyaya ən
yaxın quru ərazisi Danimarka tabeliyində olan Qrenlandiyadır, onlar arasında
məsafə 350 km-dir. Digər dövlətlərlə olan məsafə Norveçlə 1050, Şotlandiya ilə
800 km təşkil edir.

İslandiyanın paytaxtı Reykyavik şəhəridir. 120.000 min nəfər əhalisi olan şəhər
İslandiyanın ən böyük şəhəri hesab olunur. Şəhərdə iyul ayında temperatur +20,
yanvarda isə 0 dərəcə təşkil edir. İslandiya əhalisinin 98%-ni İslandlar təşkil
edir. Onlar 10 əsrdir ciddi dəyişikliklərə məruz qalmayan İsland dilində
danışırlar. Ölkənin sahil suları müəyyən istisnalarla ilboyu donmur. Bununla
belə, İslandiyada hava dəşiykəndir və bu da ölkəyə şimaldan və cənubdan gələn
hava axınları ilə əlaqədardır.

İslandiya qədim tarixə sahib ölkə hesab edilir. IX və X əsrlərdə, əsasən
Norveçlilər tərəfindən məskunlaşmalar başlamışdır. İslandların Xristianlıq
dinini qəbul etməsi 1000-ci ildə baş vermişdir. 1262-ci il uniyasına əsasən
İslandiya Norveçdən tam aslı vəziyyətə düşür. İslandiyada parlament vəzifəsini
yerinə yetirən aypinq qanunvericilik funksiyalarının əksəriyyətindən məhrum
edilir. 1380-cı ildə İslandiya, Norveç və Danimarka arasında üçtərəfli uniya
imzalanır.

1537-ci ildə krallıq funksiyasını itirən Norveç eyni zamanda İslandiya üzərində
olan hüquqlarından da məhrum olur və bununla da İslandiyanın idarəsini Danimarka
tək başına icra etməyə başlayır. Danimarkanın İslandiyada Lüteranlıq məzhəbini
rəsmi din kimi tətbiq etməsi ilə İslandiya müstəqilliyini tamamilə itirmişdir.
Kilsə tərəfindən keçirilən islahatlar yerli əhalinin kəskin etirazı ilə
qarşılandı. Qısa zaman ərzində kilsə əlehinə başlanan hərəkat xalq hərəkatına
cevrildi. 1551-ci ildə zor gücü ilə islandlara protestantlıq qəbul etdirilir.
İslandiya adası 26 gün müddətində Osmanlı imperiyası tərəfindən idarə
edilmişdir. 1627-ci ilin 20 iyun və 16 iyul tarixləri arasında adaya gələn
türklər 400 nəfərilik island əsirləri və ərzaq yüklü gəmi ilə birlikdə Əlcəzairə
qayıtmışlar.

XVII əsr İslandiya üçün uğurlu olmamışdır. Bu dövrdə adada durmadan vulkan
püskürmələri yaşanırdı, digər tərəfdən aclıq, susuzluq və soyuq hava şəraiti
adada yaşan islandların bir qurupunun ölməsinə və bir qisminin də Danimarkaya
köçməsinə səbəb olmuşdur. 1843-cü ildə dünyanın ilk parlamenti olan aypinq
yenidən formalaşdırılır. İkinci dünya müharibəsi illərində təhlükəsizlik adı ilə
İngiltərə tərəfindən ada işğal edilir. 1941-ci ildə adanın idarə edilməsi
Amerika Birləşmiş Ştatlarına keçir və İslandiya ilə olan münasibətlərini
dondurduğunu elan edir. 1944-cü ilin 17 iyun tarixində İslandiya rəsmən müstəqil
dövlət olduğunu elan etdi. İslandiyanın ilk müstəqilliyini tanıyan dövlət
Amerika Birləşmiş Ştatları olmuşdur. İslandiya 1949-cu ildə NATO-ya üzv
olmuşdur.

Sərt iqlimi olan İslandiyada bəzən adama elə gəlir ki, odla buz arasında
mübarizə gedir və bu, özünəməxsus, təkraredilməz gözəlliyə malik olan bir
mənzərə əmələ gətirir.Amerikalı məşhur səyyah Con Ross Braun 1865-ci ildə
İslandiyanı ziyarət etmiş və gördüyü mənzərə onda xoşagəlməz izlər buraxmışdı.
O, Amerikaya qayıtdıqdan sonra İslandiya haqqında belə yazmışdı:

Amma onun o vaxt ağlına gəlməzdi ki, bundan 135 il sonra YUNESKO Reykyaviki
dünyanın mədəniyyət paytaxtı elan edəcək. Günümüzdəki Reykyavik təmiz
küçələrdən, rəngarəng üç-beş mərtəbəli evlərdən ibarətdir. Binaların birinci
mərtəbəsi, adətən, gecə klublarından və ya kiçik mehmanxanalardan ibarətdir.
Reykyavikdə təmtəraqlı binalara rast gəlmək mümkün deyil. Hətta ölkə parlamenti
belə, 1881-ci ildə inşa edilən iki mərtəbəli və diqqəti cəlb etməyən daş binada
yerləşib. İslandiyada gəzərkən özünü tamam başqa bir planetdə hiss edirsən. Buna
da səbəb hər yerdə vulkanların əmələ gətirdiyi kraterlər və küldür. İslandiyada
mənzərə tez-tez dəyişir. İnsan kraterlərin yaratdığı yad planet təsirindən
asanlıqla çıxıb, ekzotik mənzərələrlə rastlaşa bilər. İslandiyanı fərqləndirən
bir xüsusiyyət də oranın şəlalər ölkəsi olması ilə əlaqədardır. Hər bir
şəlalələr də özünəməxsus gözəlliyə malikdir və insanlarda qəribə bir hiss əmələ
gətirir. Qullofs şəlaləsi istər yerli əhalinin, istərsə də buraya turist kimi
gələnlərin ən çox sevdiyi yerlərdəndir. Detifoss şəlaləsi isə Avropanın
Niaqarası kimi məşhurdur.

Əlverişsiz iqlim qurşağında yerləşməsinə baxmayaraq, İslandiya turistlərin
sevimli yerlərindəndir. Turistləri cəlb edən İslandiyanın oksigen anbarı
olmasıdır. Reykyavikdəki İncəsənət muzeyi turistlərin diqqətini daim özünə cəlb
edir. Bu muzeyi hər il 200 mindən çox turist ziyarət edir. Muzeydə incəsənətin
bütün növlərini özündə əks etdirən sənət inciləri nümayiş etdirilir.

İslandiyada milli adət-ənənələrə söykənən bayramlar olduqca təmtəraqlı
keçirilir. Məsələn, islandların sevə-sevə qeyd etdikləri bayramlardan biri
Trettaundaundur. Yanvar ayının 6-da qeyd edilen bu bayram Şaxta babanın dağlara
gedişinə həsr edilir. Aprel ayının ilk günlərində isə islandlar Sumardaqurinin
Firtsi bayramını qeyd edirlər. Bu bayram yayın ilk günü hesab edilir. Çünki məhz
aprelin əvvəllərində İslandiyada qütb gecələri başa çatır. Bundan əlavə,
Reykyavikdə ildə iki dəfə Folklor festivalı keçirilir.



https://az.wikipedia.org/wiki/Az%C9%99rbaycan_X%C9%99z%C9%99r_D%C9%99niz_G%C9%99mi%C3%A7iliyi

"Azərbaycan Xəzər Dəniz Gəmiçiliyi" Qapalı Səhmdar Cəmiyyəti — iqtisadiyyatda
köklü struktur islahatlarının davam etdirilməsi, dəniz gəmiçiliyi sahəsində
yerli və beynəlxalq daşımaların artırılması, ölkənin rəqabət qabiliyyətinin və
tranzit potensialının gücləndirilməsi məqsədilə Azərbaycan Respublikası
Prezidentinin "Azərbaycan Xəzər Dəniz Gəmiçiliyi" Qapalı Səhmdar Cəmiyyətinin
yaradılması haqqında 22 oktyabr 2013-cü il tarixli 6 nömrəli və "Azərbaycan
Xəzər Dəniz Gəmiçiliyi" Qapalı Səhmdar Cəmiyyətinin fəaliyyətinin təşkili
haqqında 10 yanvar 2014-cü il tarixli 213 nömrəli Sərəncamlarına əsasən,
Azərbaycanda mövcud olan iki böyük donanmanın – Azərbaycan Dövlət Xəzər Dəniz
Gəmiçiliyi və Azərbaycan Respublikası Dövlət Neft Şirkətinin Xəzər Dəniz Neft
Donanmasının birləşdirilərək yenidən təşkil olunması yolu ilə yaradılan şirkət.

AXDG-nin yükdaşımaları həyata keçirən nəqliyyat donanmasının 92 gəmisi var [1].
Gəmiçilik Xəzərdə ən böyük donanmaya malikdir, Xəzərdən kənarda isə 10 gəmi
fəaliyyət göstərir.

AXDG-nin tərkibində olan Azərbaycan Dövlət Dəniz Akademiyası (ADDA) [16]
dənizçilik təhsili üzrə 130 illik təcrübəyə malikdir, hazırda 3 fakültə və 16
kafedra ilə tələbələrə xidmət göstərməkdədir. Akademiya Beynəlxalq Dənizçilik
Təşkilatı (IMO) tərəfindən tanınır.



https://az.wikipedia.org/wiki/Az%C9%99rbaycan_%C9%99lifbas%C4%B1

Azərbaycan əlifbası – 32 hərfdən ibarət latın qrafikalı əlifba. Azərbaycan
dilinin fonem tərkibində 9 sait və 25 samit səs vardır. Bu 34 səs Azərbaycan
əlifbasında 32 hərflə işarə edilir. Azərbaycan dilində 32 hərf 34 səs var.

1 avqust Azərbaycan Respublikasında Azərbaycan əlifbası və Azərbaycan dili
günüdür[1].

Türk yazı tarixi uyğurların əlifbasıyla başlasa da, Azərbaycan dilinin yazılması
ərəb əlifbasının bir variantı ila başlanıb. Səlcuq və osmanlı Türkləri X əsrdən
başlayaraq ərəb əlifbasını əsas tutmuş və ərəb-fars əlifbası vasitəsilə çoxlu
əsərlər yaratmışlar.

Cənubi Azərbaycanda isə bu gün də azərbaycanlılar təkcə fars dilində təhsil
aldıqlarına görə ərəb əlifbasını öyrənirlər. İranda Azərbaycan dilini latın
alifbası ilə yazma, heç bir qanun keçmədən, bir curm kimi sayılır. İran
azərbaycanlıları öz dillərində təhsil almadıqları üçün, yalnız Azərbaycan
dilində danışıq ədəbiyyatı ilə tanışdırlar.

Azərbaycan dilində yazı 1929-cu ilə kimi ərəb qrafikası ilə aparılmışdır.
1922-1939-cu illərdə latın qrafikalı əlifba üzrə (1929-cu ilə kimi ərəb əlifbası
ilə paralel olaraq), 1939-1991-ci illərdə kiril qrafikası üzrə, 1991-ci ildən
başlayaraq yenidən latın qrafikası üzrə aparılmışdır.



https://az.wikipedia.org/wiki/Uels

Uels (ing. Wales, Uels dilində: Cymru) — Böyük Britaniya krallığına daxil olan
tarixi və inzibati ərazi. Böyük Britaniya adasının cənubi-qərb hissəsində
yerləşir. Paytaxtı Kardiffdir.

Uels ərazisi əsasən dağlıq relyefə malikdir. Ən böyük adası olan Anqlsi adası
ölkənin əsas hissəsindən Menay boğazı ayırır.

2011-ci il yanvar ayına olan rəsmi məlumata əsasən Uelsdə 3,063,456 nəfər əhali
məskunlaşıb. Əhalinin 72.6%-ni uelslislər, 20.77%-ni ingilislər, 0,7%-ni
şotlandlar, 0.6% hindistanlılar təşkil edir.

Uelsdə müxtəlif dini konfessiyalar fəaliyyət göstərir. Ən geniş yayılmış din
xristianlıqdır. Uelslilərin 57.6%-i xristianlıq, 1.5%-i islam, 0.3%-i hinduizm
və 0.3%-i buddizm dininə məxsusdur.

Uels 1536-ci ildən İngiltərə ilə qanunla rəsmiləşdirilmiş ittifaqdadır, 1997-ci
ildən isə məhdud muxtariyyət əldə edib. 1998-ci idən Uelsin öz parlamenti və
icra hakimiyyəti fəaliyyət göstərir, lakin onların səlahiyyəti təhsil,
mədəniyyət, səhiyyə, nəqliyyat, ətraf mühitin mühafizəsi və sair məsələlərlə
məhdudlaşır.[1]

Uelsdə ümumi orta məktəb təhsili üç pillədən - ibtidai, ümumi orta və tam orta
təhsildən ibarətdir və ümumi orta məktəb təhsili altı yaşdan başlanır.

Uelsin ali təhsil tam orta təhsil və orta peşə-ixtisas təhsili bazasından
cəmiyyətin və əmək bazarının tələbatı nəzərə alınmaqla yüksək ixtisaslı
mütəxəssis hazırlığını təmin edir. Uelsin ən nüfuzlu təhsil müəssisələri Kardiff
və Suonsidə yerləşir.

İdman oyunları içərisində Uelsdə ən geniş yayılan növü futboldur.[2] Atletizm,
reqbi, velosiped, boks ən müvəffəqiyyətli idmanlarıdır.



https://az.wikipedia.org/wiki/Amerika_Birl%C9%99%C5%9Fmi%C5%9F_%C5%9Etatlar%C4%B1

Amerika Birləşmiş Ştatları (ABŞ, ing.: United States of America (USA), Şimali
Amerikada (əsas qitə hissəsi) dövlət. Sərhədlərini şimalda Kanada, cənubda
Meksika ilə (Şimali Amerika hissəsində Alyaska təkcə Kanada ilə) bölüşür. ABŞ
federativ respublikadır. ABŞ Konstitusiyası 1787-ci ildə qəbul edilmişdir
(1789-cu ildən qüvvədədir). Konstitusiyaya bu günə qədər 26 dəyişiklik
edilmişdir, onlardan 10-u 1789-cu ildə Hüqüqlar haqqında Bill adı ilə qəbul
olunmuşdur. Ali qanunverici hakimiyyət orqanı olan Konqres Senatdan və
Nümayəndələr Palatasından ibarətdir. Məhkəmə sistemi federal və yerli
məhkəmlərdən təşkil edilib.

Mərkəz və şimal hissəsini ovalıqlar, düzənliklər, Appalaç dağları, qərb
hissəsini Kordilyer dağlarının yüksək silsilələri, yayla və platoları tutur.
Appalaç dağlarından şimalda geniş ərazini Mərkəzi Düzənliklər və qərbdə Böyük
Düzənliklər tutur. Şimali Amerikada ən yüksək zirvə Alyaska silsiləsindəki
Mak-Kinli dağıdır (6,193 m). ABŞ-ın çayları, əsasən, Atlantik və Sakit okeana,
az qismi Şimal Buzlu Okeana tökülür. Ən böyük çayı Missisipidir.

Konstitusiya hökumətin səlahiyyətlərini üç yerə ayırmışdır: Prezidentə aid olan
icra hakimiyyəti, Konqresin hər iki palatasını əhatə edən qanunverici hakimiyyət
və başda ali məhkəmə olmaqla məhkəmə hakimiyyəti. Konstitusiya onların hər
birinin səlahiyyətlərini çərçivəyə salır və lazım olduğundan çox səlahiyyət
sahibi olmasına icazə vermir.

Əyalət hökumətlərində də sistem federal hökumət sisteminin eynisidir. Ümumilikdə
ölkə rəhbərliyində həmişə Respublikaçılar partiyası üstündür. 1993-2001-ci illər
arasında Demokratlar həm Nümayəndələr Palatasında, həm də Ağ Evdə üstünlüyü ələ
aldılar. 2001 və 2004-cü il seçkilərində qazanan respublikaçılar olmuşdu.

ABŞ dünya iqtisadiyyatında olduqca mühüm rol oynayır. Xarici kapital qoyuluşuna
görə ABŞ bütün dünya ölkələrini ötüb keçmişdir. Onun dünya səhnəsinə fəal daxil
olması 20-ci əsrin əvvəllərinə aid edilir. Ölkənin iqtisadiyyatının sürətlə
inkişaf etməsinə aşağıdakı amillər təsir etmişdir.

Bütün bunların nəticəsində ABŞ sənayesinin inkişaf səviyyəsinə və kənd
təsərrüfatının mexanikləşdirilməsinə görə kapitalizmin "köhnə" ölkələrindən olan
Böyük Britaniya və Fransanı ötüb keçmişdir. Birinci və İkinci dünya müharibələri
ABŞ iqtisadiyyatının inkişafına yeni təkan verdi. İkinci dünya müharibəsindən
sonra demək olar ki, kapitalist dünyasında onun rəqibi qalmamışdı. Almaniya və
Yaponiyanın iqtisadiyyatı dağıdılmış, qələbə qazanan dövlətlərin, Böyük
Britaniya və Fransanın iqtisadiyyatı isə olduqca zəifləmişdir.

Ölkənin müasir iqtisadiyyatının coğrafi mənzərəsi iqtisadi həyatın kənar
(okeansahili və ya göllər sahili) bölgələrdə təmərküzləşməsi ilə səciyyələnir.
Formalaşmış üç meqapolisin daxilində ölkənin bütün sənaye məhsullarının 60%-i
istehsal edilir. Ölkədə ən iri sənaye mərkəzi Kaliforniya ştatıdır. Kaliforniya
ştatını adətən "dövlət daxilində dövlət" adlandırırlar. Sahəsinə görə bu ştat
Yaponiyadan və Avropanın başlıca İnkişaf etmiş ölkələrindən (Fransa istisna
olmaqla) daha böyükdür. İstehsal həcminə görə bu "dövlət" dünyada yalnız ABŞ-ın
qalan ərazisindən, Yaponiya, Çin, Almaniya, Fransa və Böyük Britaniyadan geri
qalır. Kaliforniya həm ölkənin hərbi sənayesinin başlıca bazasıdır, həm də
ölkənin ixracatında birinci yeri tutur. ABŞ-da onlarla sənaye rayonları vardır.
Onlardan ən iriləri Nyu-York, Los-Anceles və Çikaqodur. Məsələn, Nyu-York rayonu
sənaye məhsullarının istehsal gücünə görə Kanadadan yaxud Afrikadan (CAR-ı
çıxmaq şərtilə) daha üstündür.

Beynəlxalq gərginliyin zəifləməsi ilə əlaqədar ABŞ bütün qitələrin dövlətləri
ilə xarici ticarət əlaqələri saxlayır. Onun iqtisadiyyatının xarici ticarətdən
asılılğı Yaponiya və Qərbi Avropa ölkələrindən xeyli zəifdir, lakin bu asılılıq
getdikcə artır. ABŞ-ın ixracat strukturunda maşın və avadanlıqların xüsusi
çəkisi böyükdür (təxminən 40%), bütün ixracat dəyərinin 10%-ə qədəri kimya
məhsullarınınpayına düşür. İdxalatında mineral xammal və yanacaq, ümumi
maşınqayırma məhsulları və nəqliyyat vasitələri üstünlük təşkil edir. Ölkənin
xarici iqtisadi əlaqələrinin mühüm formalarından biri də kapital ixracatı və
idxalatıdır. ABŞ-ın xarici ticarət dövriyyəsinin 2/3-si İEÖ-in, xüsusilə Qərbi
Avropa, Yaponiya və Kanadanın, yerdə qalan 1/3-i isə digər ölkələrin payına
düşür.

2010-2011-ci maliyyə ilinin nəticələrinə görə, hansıki sentyabrda başa çatıb,
ABŞ büdcəsinin kəsiri azalıb və 1,296 trilyon dollar təşkil edib.[2].

ABŞ büdcəsinin kəsiri 2010-cu ildə 1,6 trilyon dollar təşkil edib, bu isə ÜDM-in
10,6%-i deməkdir.

ABŞ büdcəsi XX əsrin 60-cı illərindən daima kəsirə malikdir (1970-ci ildən
yalnız 2 defə profisit müşahidə olunmuşdur. 1998—2001-ci illərdə.).[3].

1940-cı ildən 1970-ci ilə qədər ABŞ-ın xarici borcu 50 milyard dollardan 380
milyard dollara qədər artıb. 1970-ci ildən 2000-ci ilə qədər isə xarici borc 380
milyard dollardan 5,6 trilyon dollara qədər yüksəlib, yəni 30 ilə təxminən 14
dəfə. 2000-ci ildən 2011-ci ilə qədər xarici borcun həcmi 15,3 trilyon dollara
qədər yüksəlib. 2011-ci ildə ABŞ-ın ÜDM-i 15,2 trilyon dollar təşkil edib.[4]
Digər ölkələrə olan dövlət borcu isə 2011-ci ildə $15,3 trilyona bərabərdir.[5]

ABŞ olduqca güclü inkişaf etmiş sənayesinin xammala və yanacağa olan tələbatını
həm yerli resursların, həm də xarici ölkələrdən idxal hesabına təmin edir.
Ölkədə ən iri daş kömür yataqları Appalaç hövzəsindəki Kentukki və Qərbi
Virciniya ştatlarıdır. Kordilyer dağlarının bir sıra rayonları, xüsusilə
Vayominq ştatı qonur kömür ehtiyatları ilə zəngindir. Neft və təbii qaz
ehtiyatları ilə Meksika körfəzi sahilindəki Texas və Luiziana ştatları və şelf
bölgəsi, həmçinin Kaliforniya və Alyaska ştatları zəngindir. Dəmir filizinin iri
yataqları Yuxarı Göl regionundadır. İkinci dəmir filizi regionu cənubi Appalaçda
Alabama ştatıdır. Müxtəlif əlvan və nadir metal filizləri, uran əsas etibarilə
Kordilyerdədir (Arizona, Yuta, Missuri ştatlarında). Qeyri-filiz qazıntılardan
Floridada fosforitin, Luiziana və Texasda isə kükürd və kalium duzunun iri
yataqları kimya sənayesinin inkişafı üçün böyük əhəmiyyət kəsb edir. Burada
müxtəlif tikinti materiallarının da yataqları var.

ABŞ-ın resursları arasında çaylar mühüm yer tutur və onlar ölkənin
təsərrüfatında kompleks şəkildə istifadə olunur. Çaylar bir neçə qrupa,
nəqliyyat üçün daha çox əhəmiyyəti olan çaylara (Missisipi, Missuri, Ohayo,
Hudzon), hidroenerji mənbəyi kimi əhəmiyyəti olan daha böyük çaylara (Kolumbiya,
Kolorado), su təchizatı və suvarma üçün istifadə olunan çaylara (əksər çayları),
həm də hələ bu vaxta qədər istifadə olunmayan çaylar (Alyaskada Yukon çayı)
ayrılır. Ölkə ərazisinin 30%-i, əsas etibarilə təkrar salınmış meşələrlə
tutulmuşdur. Oduncaq ehtiyatına görə, qiymətli Oreqon şam ağacları ilə təmsil
olunan şimal-qərb regionu fərqlənir. Xüsusilə Alyaska və Kordilyer meşə örtüyü
ilə zəngindir.

Hər hansı yüksək inkişaf etmiş ölkədə olduğu kimi ABŞ-ın da iqtisadi simasını
sənaye müəyyən edir. Dünya iqtisadiyyatında ABŞ-ın sənaye gücünü müəyyən edən ən
mühüm sahə emaledici sənayedir. Sənaye məhsulları istehsalının 90%-ə qədəri bu
sahənin, 10%-dən bir qədər artığı isə energetika və hasilat sənayesinin payına
düşür. Ölkənin energetika təsərrüfatı, yerli yanacaq və hidrosərvətlərlə yaxşı
təmin olunmuşdur. Lakin bu ehtiyatlar ABŞ-ın enerjiyə olan nəhəng tələbatını tam
olaraq ödəyə bilmir. Yanacaq-energetika balansının strukturunda neft və təbii
qaz əsas yeri tutur. Ölkədə istehsal edilən elektrik enerjisinin 75%-ə qədəri
əsas etibarilə daş kömür, neft və təbii qaz çıxarılan rayonlarda yerləşən
İES-lərin payına düşür. Elektrik enerjisi istehsalında SES-lər Qərb regionunda
Kolumbiya və Kolorado çayları üzərində tikilmişdir. Dünyada ən güclü (20 milyon
kvt.) SES kaskadı Kolumbiya çayında yerləşir. İri SES-lər həm də ölkənin
cənubunda Tennessi çayında və şimalında Niaqara şəlaləsinin ABŞ-a aid olan
hissəsində tikilmişdir. Elektrik enerjisi istehsalında AES-lərin payı 20% təşkil
edir. İsveçdə bu göstərici 47%, Belçikada 65%, Fransada isə 74%-dir.

Neft emalı müəssisələrinin əksəriyyəti hasilat rayonlarında, Texas və
Luiziananın sənaye mərkəzlərində toplanmışdır. Bu sahə həm də neft idxal edilən
Şimal və Qərbin portlarında, Texasdan neft kəmərləri gələn göllər ətrafı
şəhərlərdə cəmləşmişdir. Uzun müddət qara mtallurgiyanın coğrafiyasıni kokslaşan
kömür və dəmir filizi yataqlarının yerləşməsi müəyyən etmişdir. İlk iri
metallurgiya zavodları Appalaç ilə Böyük Göllər arasında kömür və dəmir filizi
daşınan nəqliyyat yollarının yaxınlığında tikilmişdir. Bu zavodların ən
böyükləri Çikaqo ətrafında və Klivlend ilə Pitsburq arasındakı arealda
yerləşmişdir. İndi də ən güclü qara metallurgiya müəssisələri bu arealda
yerləşən İllinoys, İndiana, Ohayo, Pensilvaniya, Merilend kimi "metallurgiya
ştatlarında" təmərküzləşmişdir. Lakin hazırda Böyük Göllər sahilində yüksək
keyfiyyətli dəmir filizinin tükənməsi ilə əlaqədar, Kanada və Latın Amerikası
ölkələrindən gətirilən xammala əsaslanan qara metallurgiya Atlantik Okeanı
sahilinə (Baltimor, Filadelfiya şəhərlərinə doğru) irəliləmişdir. Əlvan
metallurgiya (xüsusilə mis, qurğuşun, sink əridilməsi) filiz çıxarılan
rayonlarda, dağlıq ştatlarda inkişaf etmişdir. İdxal xammala əsaslanan iri
alüminium müəssisələri isə Kolumbiya və Tennessi çaylarının energetika
komplekslərində yerləşir.

Müxtəlif maşınqayırma məhsullarının istehsalına görə ABŞ dünyada birinci yeri
tutur. Bu sahənin yerləşməsi əsasən şəhərlərin, aqlomerasiyaların və xüsusilə
meqapolislərin yerləşməsi ilə uyöun gəlir. Bu meqapolislərin hər birində
müxtəlif sənaye sahələrinin olmasına baxmayaraq, ayrı-ayrı ştatlar daha dar
ixtisaslaşdırma ilə fərqlənirlər. ABŞ-ın milli sənayesi sayılan avtomobil
istehsalı sənayesi ölkənin 26 ştatında inkişaf etmişdir. Lakin daha çox
avtomobil Göllərətrafı meqapolisində istehsal edilir. Burada başlıca "avtomobil
ştatı" Miçiqan və ABŞ-ın "avtomobil paytaxtı" Detroyt yerləşir. Ölkədə avtomobil
istehsalının 90%-dən artığı General Motors, Ford, və Kraysler şirkətlərinin
əlində təmərküzləşmişdir. Bu şirkətlərin iqamətgahları Detroytda yerləşir (Ford
şirkəti isə Detroyt şəhərinin ətrafında, Dirbornda). Avtomobilqayırmanın ikinci
mərkəzi Kaliforniya ştatıdır. Hərbi sənaye ilə sıx əlaqədə olan aviaraket-kosmik
və elektron sənayesi sabit sürətlə inkişaf edir. Sənayenin bu sahələri daha çox
Sakit okean ştatlarında təmərküzləşmişdir. Los-Anceles, San-Dieqo və Sietldə
(Boinq şirkəti burada yerləşir) ən iri zavodlar tikilmişdir. Kaliforniya
meqapolisində ölkənin "aviaraket-kosmik paytaxtı" Los-Anceles yerləşir.
Maşınqayırmanın digər ən yeni sahələri ETTKİ mərkəzlərinə, ixtisaslı kadrlara və
istehlakçılara meyl edirlər. Belə şərtlərə ölkənin hər üç meqapolisinin
şəhərləri cavab verir. Metal tutumlu zavod avadanlıqları, dəmiryol nəqliyyatı
vasitələri, kənd təsərrüfatı maşınları və başqa maşınlar istehsal edən
müəssisələrin əksəriyyəti Orta Qərb və Şimal Qərb regionunda, xüsusilə qara
metallurgiya mərkəzləri yaxınlığında yerləşir. Əsas mərkəzləri Çikaqo, Miluoki,
Klivlend, Boston, İndianapolis, Minneapolis və digər şəhərlərdir. ABŞ-da digər
yüksək səviyyədə inkişaf etmiş sənaye sahəsi kimya sənayesidir. ABŞ kimya
sənayesinin həm istehsal həcminə, həm də buraxılan məhsulların müxtəlifliyinə
görə dünyada birinci yerdədir. Bu sahə bir çox mərkəzlərlə təmsil olunur. Lakin
onun ən güclü inkişaf etdiyi yerlər Şimal və Meksika körfəzi sahili ştatlardır.
Texas və Luiziana ştatlarının neftli-qazlı həvzələrində 200-dən artıq müəssisə
fəaliyyət göstərir. Burada ABŞ-ın "neft-kimya paytaxtı" Hyuston şəhəri yerləşir.

Yüngül sənaye sahələri arasında toxuculuq, tikiş, gön-dəri-ayaqqabı və
poliqrafiya daha yüksək inkişaf etmişdir. Toxuculuq sənayesi yüksək
təmərküzləşməsi ilə fərqlənir. Əsas etibarilə Yeni İngiltərə adlanan Şimali
Atlantika sahili ştatlarda yerləşən toxuculuq sənayesi, bol qadın işçi
qüvvəsinə, pambıq və süni lif istehsalına, geniş istehlak bazarına malik olan
Cənubi Atlantika sahili ştatlara doğru irəliləmişdir. Gön-dəri sənayesinin
başlıca mərkəzləri ənənəvi olaraq Yeni İngiltərədə yerləşir. Bir çox Avropa
ölkələrindən fərqli olaraq ABŞ-da yeyinti sənayesi yüksək təmərküzləşmişdir. Bu
sahədə iri, texniki cəhətdən yaxşı təchiz edilmiş və bütün ölkə ərazisi üzrə
səpələnmiş müəssisələr üstünlük təşkil edir. Onlardan ən böyükləri prerilərdə
(Kanzas-Siti, Omaha və başqaları) və göllər ətrafında yerləşir. Şəkər zavodları
başlıca olaraq dağlıq ştatların şəkər çuğunduruəkini rayonlarında və
Şimal-Şərqin mərkəzində cəmləşmişdir. Ölkədə meyvə, tərəvəz konservi istehsalı
inkişaf etmişdir. Sahil regionlarında balıq sənayesi mühüm rol oynayır.

ABŞ-ın təbii şəraiti kənd təsərrüfatının inkişafı üçün olduqca əlverişlidir.
Ölkə geniş torpaq sahələrinə və torpaq fondunun əlverişli strukturuna malikdir.
Ölkənin materik ərazisinin (Alyaska və Havay adaları çıxmaq şərtilə) 50%-i
becərilmə üçün yararlı torpaq və otlaq sahələridir. Kənd təsərrüfatına yararsız
torpaq sahələrinə Kordilyer və Appalaçın dağlıq əraziləri, Atlantik okeanın
bataqlaşmış ovalıqları, Alyaska və səhralar aiddir. Şərq hissəsində əkin, Qərb
hissəsində isə otlaq sahələri üstünlük təşkil edir. Şərq hissəsinin bütün cənub
hissəsi rütubətli subtropik, Floridanın ən ucqar cənub hissəsi və Havay adaları
subtropik, Qərbdə yerləşən Kaliforniya ştatının ərazisi isə quru subtropik
iqlimə malikdir. Qalan ərazisinin iqlimi kontinentaldır. Ölkənin şərqindən
qərbinə getdikcə yağıntının miqdarı 1000–1200 mm-dən 300–100 mm-dək azalır. Belə
aqroiqlim şəraiti ölkədə mülayim, subtropik və tropik qurşağın müxrtəlif kənd
təsərrüfatı bitkilərinin yetişdirilməsinə imkan verir. Qərbdə sabit əkinçilik
suvarma tələb edir. Kənd təsərrüfatında əmtəəlik məhsul dəyərinin 2/3-ə qədəri
heyvandarlığın payına düşür. Hazırda əkinçilikdə istifadə olunan torpaq
sahələrinin yarıdan çoxunda yem bitkiləri əkilir. Heyvandarlıqda həm südlük, həm
də ətlik istiqamətli qaramal yetişdirilməsi üstünlük təşkil edir. Südlük
heyvandarlıq daha çox göllər ətrafında, ətlik maldarlıq isə Böyük Düzənliyin
quraq cənub hissəsində və dağlıq ştatlarda inkişaf etmişdir. Dağlıq ştatlarda
ferma təsərrüfatlarının torpaq sahələrinin 90%-ni otlaqlar təşkil edir. Qoyun və
donuz əti təsərrüfatları quş əti ilə rəqabətə davam gətirə bilmir. Amerika
broylerləri ildə 3 milyard toyuq yetişdirirlər. Ən iri broyler təsərrüfatları
cənubda Corciya, Şimali Karolina və Cənubi Karolina ştatlarında yerləşir. Əkin
sahəsinin ölçüsünə görə əvvəllər olduğu kimi başlıca yeri dənli bitkilər,
xüsusilə buğda və qarğıdalı tutur. Qarğıdalı ABŞ-ın milli bitkisidir. Əkin
sahələrinin 2/3 hissəsini tutan bu bitkilər başlıca olaraq Mərkəzi və Böyük
Düzənliklərdə yerləşir (xüsusilə Ayova ştatında). Ölkənin cənubunda pambıq və
çəltik yetişdirilir. Şəkər qamışı Meksika körfəzi sahilində və Havay adalarında,
şəkər çuğunduru göllər ətrafı və dağlıq ştatlarda, tütün isə Virciniya və
Kentukki ştatlarında yetişdirilir. Meyvə və tərəvəz yetişdirilməsinin günəşli
Kaliforniyada olduqca böyük əhəmiyyəti var. Aralıq dənizi iqliminə malik olan
Kaliforniyada qreypfrut, portağal, ərik, şaftalı, badam və digər subtropik
bitkilərin böyük əkin sahələri yerləşir. Buradan ölkənin müxtəlif ştatlarına
nəinki təzə meyvə, faraş tərəvəz, həm də meyvə konservləri, şirələri və s.
daşınılır.

ABŞ dünyada turizm xidmətləri ixrac edən əsas ölkələrdən biridir. ABŞ-da asudə
vaxtın keçirilməsi üçün turizmə müraciət XX əsrin əvvəllərindən başlanmışdır.
1950-ci ildə ölkədə turizm rekreasiya resurslarının tədqiqi üçün Federal
Komissiya, eləcə də ölkədə turizmi inkişaf etdirmək üçün Turizm və Rekreasiya
Federal bürosu yaradılmışdır. 1941-ci ildə yaradılan müstəqil, qeyri-kommersiya
təşkilatı olan TİA-nın ölkə turizmində rolu böyükdür. O, Konqressdə turizm
sənayesinin maraqları ilə məşğul olur. Eyni zamanda onun tərəfindən turizmə dair
statistik məlumatların yığılması, analiz edilməsi, turizm bazarının tədqiq
edilməsi və inkişafını proqnozlaşdırma kimi işlər həyata keçirilir. Eyni zamanda
o, daxili və xarici bazarda turizm məhsulunun yönləndirilməsi məsələləri ilə
bağlı marketinq fəaliyyəti ilə məşğul olur. ABŞ-ın beynəlxalq turizmdə rolu
İkinci dünya müharibəsindən sonrakı illərdə artmağa başlamışdır. 1960-cı ildən
ölkədə gəlmə və getmə turizmin göstəriciləri durmadan artır və hazırda dünya
ölkələri arasında bu göstəricilərə görə ön sıralarda gedir. 1880-ci ildə ABŞ-da
ilk səyahət agentliyi yaradılmışdır. Onlar əsasən gəmi və qatarlarla bilet
satışı ilə məşğul olurdular. Agentliklərdən bir neçəsi isə turlar təşkil
edirdilər. Hazırda ölkədə təxminən 43 minə qədər səyahət agentliyi fəaliyyət
göstərir. Agentliklər komissiyon güzəştlər hesabına işləyirlər. Müxtəlif
ölkələrin təcrübəsi göstərir ki, turizmin inkişaf göstəricisi birbaşa dövlətin
bu sahədə rolundan asılıdır. "Beynəlxalq turizm haqqında" qanun 1961-ci ildə
qəbul edilib. Ölkədə 1996-cı ildən fəaliyyət göstərən Səyahət və Turizm
İdarəsinin vəzifəsində ölkənin marağı daxilində turizm siyasətinin aparılması,
turizm bazarının strukturunun müəyyən edilməsi, turizm statistikasının
verilməsi, turizmin inkişaf proqramına rəhbərlik etməsi, rayonlarda turizmin
inkişafına nəzarət etməsi durur. Bu idarə Ticarət Nazirliyinin strukturuna
daxildir. Turizm federal səviyyədə də idarə edilir. Şəhərlərdə fəaliyyət
göstərən Milli Turizm Büroları milli mehmanxanaların, nəqliyyat sisteminin, tur
təşkilatçıları və bələdçilərin işlərinin yüksək səviyyədə olmasına, əyləncə
mərkəzlərinə nəzarət edirlər. Büroların büdcəsi alınan vergilər sayəsində və
üzvlərin aylıq haqqı, reklamdan formalaşır. Onların əsas funksiyaları öz
ölkələri haqqında müsbət rəy, müəyyən marşrutlar üzrə səfərlərə tələbat
yaratmaqdan, reklamla məşğul olmaqdan, turistləri müxtəlif informasiya ilə təmin
etməkdən ibarətdir. 1995-ci ildə Ağ evdə turizmlə bağlı məsələlər müzakirə
edildikdə, turizmdən qazanılan gəlirin sıralamaya görə ölkədə III (maşınqayırma
və yeyinti sənayesindən sonra) olduğu nəzərə alınaraq Səyahət və Turizm
İdarəsinin özünü maliyyələşdirməsi qərara alınmışdır. Ölkədə turizm iri
sahibkarlar yox, orta və kiçik sahibkarlar tərəfindən idarə edilir. Turizm
sahəsində fəaliyyət göstərən 90%-dan yuxarı şirkət kiçik və orta sahibkarların
(kiçik turagentliklət, ailə motelləri, suvenir mağazaları və s.) əlindədir. Belə
şirkətlərin sayı 1 milyonu keçir və ABŞ-ın turizm "aysberqinin" zirvəsində
mehmanxana şəbəkələri, əyləncə sənayesi şirkətləri və ölkənin aparıcı
aviaşirkətləri durur. Turizmin dövlət idarəetməsi minimuma çatdırılmışdır.
Turisti cəlb etmək üçün reklam bazarı güclü deyil. Ölkənin Havay adalarında
gəlir mənbəyi yalnız turizmdəndir. 2008-cı ildə ABŞ-a 53 mln nəfər turist (II
yer), 2009-cu ildə 55 mln nəfər turist (II yer) gəlmiş, turizmdən əldə etdiyi
gəlir isə 2008-ci ildə 110 mlrd ABŞ $ (I yer). 2009-cu ildə isə 94 mlrd ABŞ $ (I
yer) olmuşdur. ABŞ – turizmə ən çox sərmayə qoyan ölkələr arasında Almaniyadan
sonra II yerdədir (2008-ci ildə – 80 mlrd, 2009-cu ildə isə 73 mlrd ABŞ $).
Turizm ölkənin milli iqtisadiyyatına gəlir gətirən mühüm sahələrdən biridir.
Turizm sanayesində 10 mln-dan çox əhali çalışır və səhiyyədən sonra turizm ən
çox əhalinin işlə təmin olunduğu sahədir. Ölkəyə gələn turistlərin yarıdan çoxu
istirahət, 25%-i isə iş məqsədi ilə gəlir. Gələnlər arasında kişilər 61% təşkil
edir. Avropadan gələnlər uzaq məsafədən gəldikləri üçün uzun müddətə (2-3 həftə)
qalırlar və hər turist nəqliyyat xərcindən əlavə 1500-1600 dollar xərcləyir.
Gəlmə turistlər arasında Kanada və Meksikadan olanlar üstünlük təşkil edirlər.
Ən çox Kaliforniya, Florida və Şimal-Şərq turizm bölgələrinə tuirst gəlir və
turizm büdcəsinə də gəlir verən əsas ştatlar Kaliforniya və Floridadır. Sonraki
yerləri Havay, Texas, Masaçusets və s. ştatlar tutur. Amma turistlərin axınına
şəhərlər üzrə baxsaq – I yerdə Nyu-York, sonrakı yerlərdə isə Los-Ancelos,
Mayami, Orlando gəlir. Ümumiyyətlə amerikanlar səyahət etməyi sevirlər. Onların
2/3 hissəsi dincəlmək, dostlarını, yaxınlarını görmək, 1/3 hissəsi isə biznes
məqsədi ilə səyahət edirlər. Yeni Qitəyə hər gələn 8 turistdən biri iş turizmi
baxımından gəlir. Turistlərin əsas hissəsi bu məqsədlə ABŞ, Kanada – 10% və
Meksikaya – 8%, Karib hövzəsi – 7%, Qərbi Avropa – 10%, ASO regionu – 5%
gedirlər. ABŞ – dünyada intensiv turizm baxımından xüsusilə seçilir. Belə ki,
müəssisədə fəal işçilərin əməyinin qiymətləndirilməsi, daha məhsuldar əməyə cəlb
etmək məqsədi ilə səyahətlərin həvəsləndirici vasitə kimi istifadə edilməsi XX
əsrin 60-cı illərində ABŞ-da əsası qoyulmuşdur. ABŞ-dan Avropaya edilən
səyahətlərin məhz 60%-i intensiv turizmin payına düşür. Son zamanlar intensiv
turizm baxımından seçilən marşrutlar əsasən Meksika, Böyük Britaniya və
Asiya-Sakit okean hövzəsi ölkələrinə istiqamətlənir. Umimilikdə isə Kanadanın
ABŞ-nın əsas turizm bazarı olmasına baxmayaraq, əhalinin 35%-i Meksikaya, 25%-i
isə Kanadaya səyahət edirlər. Əhalinin əsas hissəsi ölkə daxilinə səyahət edir
və turizm büdcəsinin çox hissəsi daxili turizmdən formalaşır (500 mlrd dollardan
çox). Daxili sayahətlərin yarısı "week-end"lərin payına düşür. Xüsusi ilə həftə
sonu səyahətlərin əsas hissəsi ölkənin Şimal-şərqində həyata keçir. Daxili
səyahət zamanı avtomobil nəqliyyatına üstünlük verilir (82%). Təyyarə ilə 12%,
Avtobus ilə 1% səyahət edilir. Daxildə edilən səyahətlərin 30%-i "shoppinq",
27%-i bayram və festivallar, 11%-i təbiətdə dincəlmək, 8%-i isə tarixi yerləri
görmək məqsədilə edilir. Daxildə də turistlərin ən çox getdiyi ştatlar
Kaliforniya və Floridadır. Qitələrarası qonaqların əksəriyyəti Avropa və
Asiyadan gələnlərdir. Avropalılar arasında britaniyalılar, Asiyadan isə yaponlar
seçilir. Yaponiyalı qonaqların üçdə ikisi Havay və Quam adalarında olmağa
üstünlük verirlər. San-Fransisko yaxınlığında yerləşən Silikon vadisi yüksək
inkişaf etmiş texnologiyanın əsas mərkəzi olduğu üçün yaponların diqqətini cəlb
edir. Amerikanların məzuniyyətinin qısa müddətli olmasına baxmayaraq, daxili
turizm bazarı böyükdür və güclü inkişaf edib. Dünyada baş verən siyasi məsələlər
xaricə turist axınını azaltsa da, daxili turizmin çiçəklənməsi ilə müşahidə
olunur. Əks halda, yəni əhalinin xaricə səyahətə getməsi yerli kurortların
xarici kurortlarla rəqabət aparma məcburiyyətində qoyur. Daxili turizmin
inkişafı ölkənin böyüklüyü və əhalinin çoxluğu ilə də izah olunur. Yaşlı əhali
arasında 30%-dən çoxunun yaş həddi 55-dən yuxarıdır. Bu təbəqə də səyahəti
sevir. Amerika Təqaüdçülər Assosasiyası onları müdafiə edən iri təşkilatdır və
onun tərəfindən idarə edilən səyahət bürosu təqaüdçülərə güzəştli qiymətlərlə
fərdi səyahətlər təklif eidr.

Vergi ödəniş sistemi əsasən büdcənin gəlir hissə­sini müəyyənləşdirir. Ona görə
də ABŞ- ın vergi sistemi öz struk­tu­ru etibarilə büdcə sistemi ilə oxşardır və
federal büdcə, ştat və yerli orqan büdcələrinin gəlirlərinin əsas mənbəyidir.
Federal hökumət bütün vergi daxil­olmalarının 70%-ni, ştat höku­mətləri -20%-ni,
yerli orqan­lar 10%-ni alır. XIX əsrdə ABŞ-ın federal büdcəsi əsasən gömrük
rüsum­larından, aksiz ödənişlərindən, o cümlədən dövlət tor­paq­larının
satışından gələn gəlirlərdən formalaşırdı. 1861-1865-ci illərin Vətəndaş
müharibəsinə qədər federal büdcə əsasən balanslaşdırılmış şəkildə idi və gəlir
hissə­lərinin forma­laş­dırılmasında ciddi gərginliklərlə üzləşmirdi.
Mühari­bə­nin gedişində xərclər büdcə daxilolmalarını əhəmiyyətli şəkildə
üstələdi və federal xəzinənin dolu­rul­ması üçün müvəq­qəti fövqəladə federal
gəlir vergisindən istifadə olunmağa başlandı. 1929-cü ilin maliyyə böhranı
federal büdcənin qeyri balan­laşdırılmasına gətirib çıxarldı. Bu, əsasən on
milyon­larla sıravi vergi ödəyicisinin həyat səviyyəsinin aşağı düş­məsi və
gəlir vergisi yığımlarının mütləq və nisbi öl­çülərinin kəskin şəkildə azalması
ilə əlaqədar idi. 1934-cü ildə gəlir vergiləri federal gəlirlərin cəmi 14%-ni
təmin etmişdir. Korpora­siya­ların qazancına düşən vergilərin payı 12% təşkil
edir, daxil­ol­ma­ların üçdə biri isə aksiz rüsum­ların payına düşürdü. İkinci
dünya müharibəsinin axırında, 1944-cü ildə fərdi gəlir vergilərinin xüsusi
çəkisi 45%-ə çatdı, kor­po­rasiya gəlirlərinə düşən vergi 34%, aksizlərə -11%,
sosial təminat fondlarına ayırmalar 8% oldu. Buna səbəb hərbi istehsalın
inkişafı və əmək qabiliyyətli əhalinin tam məş­ğulluğu nəticə­sində ölkənin
iqtisadi potensialının sürətlə artması idi. 1960-cı illərin ortalarında və
1980-ci illərin bi­rinci yarısında həyata keçən vergi islahatları federal
gəlirlərin təkmilləşmiş struk­turunu dəyişmədi.

ABŞ-da quru yol nəqliyyat magistrallarının tikintisi üçün yalnız Kordilyer
dağlıq vilayətləri bir sıra çətinliklər törədir. Çayların, xüsusilə Böyük
Göllərin təbii yol kimi mühüm əhəmiyyəti var. Atlantik okeanının şimal
sahillərində və Meksika körfəzinin sahillərində bir çox kiçik körfəzlər
portların tikintisi üçün əlverişlidir. Ərazisinin böyüklüyü, əlverişli ilkin
şərtlər və təsərrüfatın ixtisaslaşdırılması müxtəlif növlərinin inkişafına səbəb
olmuşdur. Müasir nəqliyyat növlərinin texniki təchizatına görə ABŞ dünyada
birinci yeri tutur. 20-ci əsrin ortalarına qədər daxili yük və sərnişin
daşınmasında dəmir yolları hakim mövqe tuturdu. 20-ci əsrdə meydana gələn
avtomobil, boru kəməri, sərnişin və sonralar isə yük təyyarələri dəmir yolları
ilə müvəffəqiyyətlə rəqabət aparırlar. Rəqabətə davam gətirməyən dəmir
yollarının əksəriyyəti sökülmüşdür. Avtomobil amerikan həyat tərzinin ayrılmaz
tərkib hissəsidir. Şəhərlərarası sərnişin daşınmasının 90%-ə qədərinin şəxsi
avtomobillərlə həyata keçirilməsi bunu bir daha sübut edir. Uzaq məsafələrə yük
daşınmasında dəmir yol nəqliyyatı hələ də mühüm rol oynayır. Hazırda ölkəni
Atlantik Okeanından Sakit okeana qədər üç transkontinental xətt kəsib keçir.
Dəniz nəqliyyatı xarici yük daşınmasında, Missisipi-Böyük Göllər su sistemi isə
həm daxili, həm də xarici yük daşınmasında mühüm rol oynayır. Ölkədə ən iri
nəqliyyat qovşağı Çikaqo şəhəridir. Bu şəhərdə 30 dəmiryol, 9 avtomobil və 24
boru kəməri magistralı birləşir. Hər il 50 milyon sərnişin qəbul edən Oheyr
aeroportu Çikaqoda yerləşir. İri nəqliyaat qovşaqları ölkənin Atlantik okeanı,
Sakit okean və həm də Böyük Göllər sahilindəki şəhərlərində yerləşir. Atlantik
okean sahilində Nyu-York, Filadelfiya, Baltimor, Meksika körfəzində Hyuston,
Nyu-Orlean, Sakit okeanda San-Fransisko, Portlend, Sietl iri portlardır.

ABŞ əhalisi əsasən buraya yüz illər boyunca davam edən və hal-hazırda da baş
verən immiqrasiya nəticəsində formalaşıb. ABŞ əhalisinin çoxusu Avropadan köçüb
gələnlərin törəmələridir. Avropada Napoleon müharibələri başa çatdıqdan sonra
Birləşmiş Ştatlara bir milyondan artıq immiqrant gəlmişdi. XIX əsr ərzində
Avropadan ABŞ-a ümumilikdə 34 milyon immiqrant köçüb gəlmişdi. Birinci dünya
müharibəsindən əvvəlki 15 il ərzində Rusiya və Rusiya Polşasındakı təqiblərdən
qaçan milyon yarım yəhudi də Birləşmiş Ştatlara sığınmışdı. Bundan başqa ABŞ-da
çoxlu sayda Afrikadan gətirilmiş zəncilərin törəmələri də yaşayır. Onlar ümumi
əhalinin 12-13%-ni təşkil edirlər. Son illərdə Latın Amerikası və Asiya
ölkələrindən gələn immiqrantların sayının çoxalması ilə əlaqədar əhalinin ümumi
sayında latın amerikalıların və asiyalıların çəkisi artmışdır.

ABŞ-da əsas danışıq dili ingilis dilidir. Amerika qanunlarına görə hər hansı
dilin federal səviyyədə rəsmi dil olması göstərilməyib, buna baxmayaraq bəzi
qanunlar (məsələn, ABŞ vətəndaşlığını almaq üçün) İngilis dili bilməyi tələb
edir. 2007-ci il statistikasına görə yaşı 5-dən yuxarı olan ABŞ əhalisinin
80%-i, yəni 226 milyon nəfər evdə yalnız İngilis dilində danışır. Amerika
əhalisinin 12%-nin istifadə etdiyi ispan dili ölkədə ikinci ən geniş yayılmış və
ən çox öyrənilən dildir. Bəzi amerikalılar İngilis dilinin rəsmi dil kimi elan
olunmasını tələb edirlər. Ştatlar arasında yalnız Havay adalarında İngilis dili
və havay dili rəsmi dil elan olunub[6]. ABŞ-ın asılı ərazisi olan Puerto-Rikoda
rəsmi dil ispan dilidir.

İmmiqrasiya Tədqiqatları Mərkəzinin hesablamasına görə, xarici dillər arasında
ərəb və urdu dilində danışanların sayı sürətlə artır. Son bir neçə ildə, ölkə
ərazisində ərəb dilində danışanların sayı 29%, urdu dilində danışanların sayı
23%, farsca danışanların sayı isə 9% artmışdır.

ABŞ konstitusiyasının birinci əlavəsi dinin dövlətdən ayrı olduğunu ehtiva
edir[7].Bu əlavə dövlətin təməlini qoyan insanlar tərəfindən dövlət dininin
müəyyən olunmasına qadağa kimi başa düşülürdü. Amerika hökuməti ölkədə rəsmən
dini statistikanı aparmır. Lakin The world factbook-un 2007-ci il məlumatına
əsasən ABŞ əhalisinin 51,3%- protestant, 23,9% -katolik, 12,1%-hər hansisa
konfessiyaya məxsus, 1,7%-mormonlar,1,6%-digər xristian konfessiyasına,
1,7%-yahudi, 0,7%-buddist, 0,6%-müsəlman, 2,5%-başqa və ya göstərilməyib,
4%-ateistdir.[8]

ABŞ ərazisində idmanın bütün növlərinə rast gəlinir. Lakin burada idman sahəsi
digər dünya ölkələri ilə müqayisədə bir sıra xüsusiyyətlərə malikdir. Belə ki
ABŞ-da əhali arasında ən yayılmış və sevilən idman növü futbol yox daha çox
Amerikan futbolu, basketbol, beyzbol, qolf, hokkey və s. idman növləridir.

Avropalılar Amerika ərazisinə gələndək burada hindi tayfalarının şifahi və
yazılı ədəbiyyatı (epik əfsanələr, əsatir, əmək və döyüş mahnıları) olmuşdur.
İngilis dilində ədəbiyyat 17-ci əsrdə yaranmışdır. R. Uilyamsın
publisistikasında puritançılıq əleyhinə və demokratik motivlər əsas yer tutur.
Amerika poeziyasının ilk nümunələri istiqlaliyyət uğrunda müharibənin doğurduğu
ictimai yuksəlişlə bağlıdır (F. Freno, C. Barlou). 19-cu əsrin 1-ci yarısında
Amerika ədəbiyyatında romantizm inkişaf etmişdi. Onun ilk görkəmli nümayəndəsi
Vaşinqton İrvinq olmuşdur. Ceyms Fenimor Kuper tarixi romanlarında ("Pionerlər",
"Sonuncu mogikan" və s.) hindi qəbilələrinin amansızcasına qırılmasını təsvir
etmişdir. Demokrat və novator şair Uolt Uitmen quldarlıq əleyhinə mübarizəni,
humanizm ideallarını tərənnüm etmişdir ("Ot ləçəkləri" məcmuəsi). Onun
yaradıcılığı Amerika ədəbiyyatında realizmin təşəkkülündə mühüm rol oynamışdır.
Uşaq aləmini realizmlə təsvir edən Mark Tven ("Tom Soyyerin macəraları") Amerika
ədəbiyyatında sosioloji romanın əsasını qoydu ("Heklberri Finnin macəraları").
Güclü iradə, təbiət və cəmiyyətlə mübarizə romantikasını Cek London ("Həyat
eşqi" hekayəsi, "Martin İden" romanı) təsvir etmişdir. Teodor Drayzer sadə
amerikalıların faciəli taleyini təsvir etdi ("Cenni Herhard", "Amerika faciəsi",
"Kerri bacı" romanları). Gorkəmli novella ustası O'Henrinin əsərlərində əmək
adamlarının həyatı yumoristik təsvir olunur. Şair Co Hill sosialist ideyalarını
tərənnüm etmişdir. Birinci dünya müharibəsi ərəfəsində K. Sendberq, R. Frost, V.
Lindsey, E. A. Robinson və başqa şairlər realist əsərlər yazdılar. Bu dövrdə
modernizm yarandı (E. Paund, T. S. Eliot, G. Stayn). 20-40-cı illərdə S. Lyuis
Amerika həyat tərzini tənqid edən realist tarixi romanlar ("Bebbit", "Errousmit"
və s.) yazdı. Skot Ficeraldın "Böyük Getsbi", Ernest Heminqueyin "Fiyesta",
"Əlvida, silah" romanlarında cəmiyyətə "itirilmiş nəslin" dünyabaxışı əks
olunmuşdur. 30-cu illərdə Heminquey antifaşist hərəkatına qoşulub ictimai
mövzulara müraciət etdi, İspaniya vətəndaş müharibəsi haqqında əsərlər ("Beşinci
kolonna" pyesi, "Zəng kimin üçün çalınır" romanı) yazdı. Lilian Helman psixoloji
dramlar ("Payız bağı", "Tülkülər") yazdı. Con Steynbekin "Qəzəb salxımları"
romanı bu dövrdə yazılmış ən yaxşı əsərlərdəndir. 50-60-cı illərdə ədəbiyyata
Cerom Selincer, Con Apdayk, Sol Bellou, Harper Li, Rey Bredberi, Trumen Kapote,
Robert Şekli, "əzilmiş nəsil" adlandırılan qrupun nümayəndələri Ç. Keruak, A.
Ginsberq, Q. Korso, L. Ferlingetti və başqa yazıçılar gəlmişlər.

Zənci ədəbiyyatının ilk nümunələri "hüzn nəğmələri" və spiriçuelslərdir.
Qaradərili şairə Fillis Uitli, publisist B. Banneker 18 əsrdə maarifçilərin
davamçıları olmuşlar. Vətəndaş müharibəsindən sonra demokratik nəsr yarandı
(Çarlz Çesnatın romanları).

ABŞ musiqisində Şimali Amerikada yaşamış hindilərin musiqi folkloru, sonralar
isə Avropa mühacirlərinin musiqi mədəniyyəti öz əksini tapmışdır; zənci xalq
yaradıcılığı ənənələri (caz, spiriçuels, blüz, reqtaym və s.) əhəmiyyətli yer
tutur. 16-17 əsrlərdə ilk mühacirlərin həyat və məişət şəraiti musiqi sənətinin
inkişafı üçün az əlverişli idi. Bu dövrdə yalnız İngilis puritanlarının psalm və
himnləri yayılmışdı. 18 əsrdə mühacirətin artması ölkədə professional müsiqi
sənətinin formalaşmasına şərait yaratdı. Dini mahnılar müəllifi U. Billinqs,
"Minervanın məbədi" (1781) operasının müəllifi F. Hopkinson, populyar lirik
mahnılar müəllifi S. K. Foster, fortepiano əsərləri müəllifi L.M. Qotşalk
(həmçinin pianoçu) ilk Amerika bəstəkarlarıdır. 19 əsrin 2-ci yarısında ABŞ-a
köçən bir çox Avropa musiqiçisi burada simfonik orkestlər, musiqi təhsili
müəssisələri və cəmiyyətlər yaratdı. 1883 ildə Nyu-Yorkda "Metropoliten-opera"
teatrı açıldı. Amerika milli bəstəkarlıq məktəbinin banisi E. Mak-Douell olub.
20 əsrin əvvəllərində caz sənəti formalaşmış, D. Ellinqton, L. Armstronq, B.
Qudmen və b. görkəmli caz ustaları yetişmişlər. Birinci dünya müharibəsindən
əvvəl və sonra görkəmli Avropa musiqiçilərinin ABŞ-a köçməsi ölkənin musiqi
həyatında yeni canlanmaya səbəb oldu. 20-ci illərin axırlarında Amerika
professional bəstəkarlıq məktəbi yarandı (R. Harris, A. Koplend, U. Piston, R.
Seşns, Ç. Ayvs). İlk milli opera "Porgi və Bess"in (1935) müəllifi C. Gerşvinin
yaradıcılığında caz musiqisinin, zənci mahnı-rəqs folklorunun üslub
xüsusiyyətləri inkişaf etdirilmişdir. U. Şumen, S. Barber, C. Menotti də bu
dövrün bəstəkarlarındandır. 40-50-ci illərdə ölkədə müzikl janrı geniş
yayılmışdı (bəstəkarlardan L. Bernstayn, R. Rocers, F. Lou). Bu dövrdə
şair-bəstəkar, həmçinin xalq mahnıları ifaçılarından X. Ledbelli, Vudi-Qatri, P.
Siger, eləcə də müğənni P. Robson məşhurlaşdı). Dirijorlardan Y. Ormandi, L.
Stokovski, L. Maazel, pianoçulardan C. Brauninq, C. Bayron, B. Klaybern, M.
Dixter, skripkaçılardan İ. Menuhin, İ. Stern, müğannilərdən M. Lansa, M.
Anderson, M. Dobbs, L. Prays, musiqişünaslardan N. Slonimski, C. Çeyz ABŞ-ın
görkəmli musiqi xadimlərindəndir. ABŞ-da Azərbaycan bəstəkarlarından Fikrət
Əmirovun "Şur" və "Kürd-ovşarı" simfonik muğamları, Qara Qarayevin "İldırımlı
yollarla" baletindən 2-ci süita ifa edilmişdir.

ABŞ-da kino istehsalına 1896 ildə Nyu-Yorkda başlanılmışdır. "Qatarın qarət
edilməsi" (1903, rej. E. Porter) ilk Amerika bədii filmidir. 1910-20 illərdə
rejissorlardan D. U. Qriffit tarixi və psixoloji dram, eləcə də epopeya janrını
təkmilləşdirdi, T. X. İns vesternin, M. Sennett ekssentrik komediya janrının
əsasını qoydu. Hollivud filmlərində R. Valentino, M. Pikford, Duqlas Ferbenks,
sonralar Qreta Qarbo, Merilin Monro, Klark Qeybl, Q. Kuper və b. aktyorlar
çəkilirdilər. Faşizm əleyhinə "Şimal ulduzu" (1943, rej. L. Maylstoun),
"Yeddinci xaç" (1944, rej. F. Sinneman) və s. filmlər çəkildi. Bu dövrdə sənədli
kino sahəsində daha böyük nailiyyətlər əldə edilmişdi (C. Ford, U. Uayler, F.
Kapra və başqalarının filmləri). 1970-ci illərdə "Oklahoma belə yerdir" (rej. S.
Kramer) və "Xaç atası" (rej. F. Koppola) "Taksi sürücüsü" (rej. M. Skorseze),
"Hərbi alay" (rej. O. Stoun) çəkilmişdir.

Bir çox xalqlarda olduğu kimi amerikalıların da milli bayramlarına Pasxa, Milad
və Yeni il daxildir. Amerikalıların bir sıra özünəməxsus bayramları da var. Ən
önəmliləri 4 iyul Müstəqillik günü və noyabrın axırıncı cümə axşamına düşən
Şükran günü sayılır. ABŞ-da qeyd olunan bayramlardan ən maraqlısı Hellouindir
(31 oktyabr). Bu gün hər evdə gözlər və ağız kəsilmiş içi boş balqabaq
olmalıdır. Bayramın ən məşhur adətlərindən biri budur ki, uşaqlar karnaval
paltarlarını geyinib, qapı-qapı gəzib şirniyyat istəyirlər. Əgər evin sahibi
xəsis çıxsa, uşaqlar intiqam ala bilərlər. Bundan başqa, Martin Lüter Kinqin
xatirə günü (yanvarın 3-cü bazarertəsi-Kinq ABŞ insan hüquqları müdafiəçisidir),
Prezidentlər günü(fevralın 2-ci bazarertəsi-1971-ci ilə kimi bu bayram 12 Fevral
Abraham Linkoln və 22 Fevral Corc Vaşinqtonun doğum günü kimi qeyd edilirdi.
Lakin 1971-ci ildən sonra Riçard Nikson bu iki günü birləşdirərək bir adla
"prezidentlər günü" elan etdi), Əmək günü, Kolumb günü(12 Oktyabr), Veteranlar
günü(11 Noyabr-Əvvəllər bu bayram Birinci dünya müharibəsində iştirak edənlərin
şərəfinə keçirilirdi amma indi Amerika uğrunda savaşan bütün veteranların
şərəfinə keçirilir) və s. qeyd olunur.[9]

ABŞ ərazisində çoxlu sayda dünya şöhrətli və ən inkişaf etmiş universitetlər
yerləşir.ABŞ universitetləri bütün dünyada öz keyfiyyətli təhsilinə və yüksək
tədris şəraitinə görə tanınır.ABŞ universitetlərindən ən tanınmışları:Harvard
Universiteti,Kolumbiya Universiteti,Çikaqo Universiteti,Miçiqan Universitetidir.

Bitki və heyvanlar aləmi, iqlim və hidroloji hadisələrə dair ilk məlumat
avropalıların Amerikaya gəldikləri dövrdən əvvəllərə təsadüf edir. Bu dövrdə
hindilər əhəng daşı və silisiumlu şistlərdən mineral boyalar hazırlayır,
qarğıdalı, tütün və digər mədəni bitkilər becərir, süni suvarma ilə məşğul
olurdular. 16 əsrdən ABŞ ərazisi avropalılar tərəfindən öyrənilməyə başlandı.
Şimali Amerika müstəmləkələrində elm öz inkişafının lap erkən dövründən Avropa,
başlıca olaraq İngiltərə ilə sıx bağlı olmuşdur. Bu dövrdə tədqiqatçılar,
əsasən, ölkəni təbii-elmi cəhətdən öyrənməyə çalışmışlar. Təbiyyat və texnika
elmləri ilə məşğul olan əsas mərkəzlər Boston fəlsəfə cəmiyyəti (1683) və B.
Franklin tərəfindən Filadelfiyada yaradılmış (1727) təbiət həvəskarları klubu
idi (1743-cü ildən Amerika Fəlsəfə Cəmiyyəti adlandı). Botaniklərdən C.
Banister, C. Bartram, C. Kleyton, ornitoloq M. Keytsbi, kimyaçı B. Raş və başqa
kolleksiyalar, müxtəlif bioloji, coğrafi, geoloji və s. məlumatlar toplayaraq
London Kral Cəmiyyətində nəşr etdirir, C. Kroqan paleontologiya və
mineralogiyaya dair ilk materiallar toplayırdı. Bitkilərin mədəniləşdirilməsi
üçün təcrübə keçirilir (C. Loqan, C. Eliot), müntəzəm olaraq astronomik
müşahidələr aparılırdı. Şimali Amerikada ilk astronomiya rəsədxanası 1769-cu
ildə C. Uintrop tərəfindən yaradılmışdı. Fizika sahəsində C. Bouden, K. Kolden,
eyni zamanda kimyaya, tibbə və s. aid əsərlər qoyub getmiş D. Rittenhaus, C.
Çerçmen (1795-ci ildən Sankt-Peterburq EA əcnəbi fəxri üzvü) və görkəmli alim,
siyasi xadim, elektrik nəzəriyyəsinin banilərindən biri B. Franklin (1789-cu
ildən Peterburq EA əcnəbi fəxri üzvü) çalışırdı. 18-ci əsrin axırına yaxın
ictimai yüksəliş və iqtisadi inkişaf nəticəsində təbiyyat və texnika elmləri
sahəsində tədqiqatlar bir qədər sürətləndi. İnşaat texnikası təkmilləşdi,
əyirici və pambıqtəmizləyən maşınlar ixtira edildi (E. Uitni, 1793), ilk gəmi
konstruksiyaları yaradıldı (C. Ramzi, 1787, C. Fitç, 1788). 1780-ci ildə
Bostonda Amerika Elm və İncəsənət Akademiyası, Massaçusetsdə tibb (1781) və kənd
təsərrüfatı (1792) cəmiyyətləri, Filadelfiyada 1785-ci ildə kənd təsərrüfatı
cəmiyyəti və 1792-ci ildə ilk elmi kimya cəmiyyəti, 1797-ci ildə Merilend EA,
1799-cu ildə Konnektikut Elm və İncəsənət Akademiyası (Nyu-Heyven) yaradıldı. T.
Cefferson Milli Meteorologiya və Hidrologiya İdarəsinin bünövrəsini qoydu, yeni
kənd təsərrüfatı bitkilərinin yetişdirilməsi, Uzaq Qərbin öyrənilməsi və elmin
inkişafına aid digər hökumət tədbirlərini həyata keçirdi.

ABŞ ərazisində təbii sərvətlərin mənimsənilməsi sürətləndi, geologiya və
coğrafiya sahəsində tədqiqatlar aparıldı. 19-cu əsrin əvvəllərindən başlayaraq
sənayenin müxtəlif sahələrində (toxuculuq məhsulları, silah, kənd təsərrüfatı
alətləri, saat və s. istehsalı) kütləvi istehsal və standartlaşdırma prinsipləri
intişar tapdı. Yeni körpü konstruksiyaları yaradıldı (İ. Taun), o zamana görə
dünyada ən uzun kanal çəkildi (Olbani-Buffalo, 1825), yüksək təzyiqli buxar
maşını yaratmaq sahəsində cəhdlər edildi (O. Evans); 1807-ci ildə R. Fulton
praktiki yararlı olan ilk yançarxlı "Klermont" buxar gəmisini yaratdı. Uzunluğu
20 km-ə yaxın ilk dəmir yol xətti çəkildi və həmin xətt üçün ilk parovoz (P.
Kuper, 1829) konstruksiya edildi. Külli miqdarda ixtiralar: kauçukun
vulkanlaşdırılması üsulu (C. Qudyir, 1839), hidravlik turbin (S. Qaud, 1838, C.
Frensis, 1849), elektrik mühərriki (T. Davenport, 1837), tikiş maşını (U. Hant,
1834, E. Hou, 1846), yazı makinası (K. Şole, 1867), rotasiya çap maşını (U.
Bullon, 1863), taxılbiçən, otçalan, taxıldöyən və s. maşınların yeni növləri
məhz bu illərdə yaradılmışdır. Elektrikdən əməli istifadə problemlərinə xüsusilə
böyük əhəmiyyət verilirdi. C. Henri çoxqat məftil dolaqlı elektromaqnit
quraşdırdı (1828), özünə induksiya hadisəsini (1832) və kondensatorun
boşalmasının rəqs xarakterli (1824) olmasını kəşf etdi. Samuel Morze C. Henrinin
tədqiqatlarına əsaslanaraq, 1837 ildə teleqraf aparatını, D. Yuz isə 1855 ildə
hərfçapedən aparat ixtira etdi. 1844 ildə Vaşinqtondan Baltimora ilk teleqraf
xətti, 1866-cı ildə isə iki transatlantik kabel çəkildi. 1846-cı ildə əsaslı
elmi tədqiqatların aparılması üçün Vaşınqtonda ilk elmi müəssisə – Smitson
institutu açıldı. 1852 ildə Nyu-Yorkda Amerika Coğrafiya Cəmiyyəti yaradıldı,
1863-cü ildə isə Vaşınqtonda ABŞ Milli EA yaradıldı. İxtiraçılıq fəaliyyətinə
başlayan Tomas Edison 1872-ci ildə ABŞ-da ilk sənaye laboratoriyası yaratdı.
1876 ildə A. Bell telefon üçün patent aldı. 1881 ildə A. Maykelson işıq
sürətinin Yerin hərəkətindən asılı olmamasını isbata yetirən təcrübələr apardı
(Nobel mükafatı, 1907). 1901-ci ildə Milli standartlar bürosu yaradıldı. 1903-cü
ildə Kitti-Hokda (Şimali Karolina) daxili yanma mühərrikli ilk təyyarə havaya
qalxdı (Rayt qardaşları). 1911-ci ildə ABŞ-da ilk hidrotəyyarə konstruksiyası
yaradıldı (Q. Kertiss). 1926 ildə mühərriki maye raket yanacağı ilə işləyən
raketin ilk uçuşu oldu (R. Qoddard). 1922-ci ildə Edvin Habbl dumanlıqların
təsnifatını verdi. R. Milliken 1911-ci ildə elektronun yükünü, 1922-ci ildə A.
Kompton elektronlardan səpələnən rentgen şüalarının dalğa uzunluğunun dəyişməsi
effektini kəşf etdi (1927 il Nobel mükafatı. 1927-ci ildə K. Devison (1937 il
Nobel mükafatı) və L. Cermer elektronların difraksiyası kəşf etdilər, T. Riçards
Faradeyin qanunlarını və izotopların varlığını eksperimental isbat edərək atom
çəkilərinin dəqiq qiymətlərini müəyyənləşdirdi (1914-cü ilin Nobel mükafatı).
30-cu illərin əvvəllərində isə dünyada ilk dəfə olaraq ağır su əldə edib ondan
deyterium ayırdı (R. Makdonald, Q. Yuri və başqalar).

ABŞ silahlı qüvvələri quru qoşunları, hərbi donanma, hərbi hava qüvvələri, dəniz
piyadası, sahil mühafizəsi və milli qvardiyadan ibarətdir. Sahil mühafizəsindən
başqa hər bir ordu cinsi Müdafiə Departamentinin hissəsidir. Ordunun ali baş
komandan prezidentdir. 2007 il aprel ayında hərbi xidmətdə 1,426,700 və ehtiyat
qüvvələrdə 1,458,500 nəfər adam olmuşdur. Qadınlar da xidmət edirlər. Ordusunun
büdcəsi 548.9 milyard dollardır. ABŞ silahlı qüvvələri Çindan sonra dünyada ən
iridir. ABŞ-ın kontinental hissəsində 900 088, Havayda 33 343, Alyaskada 17 714,
Quamda 3 784 və Puerto-Rikoda 1 552 nəfər var. 2003 ildə Amerika qoşunları heç
olmazsa 39 ölkədə yerləşmişdir, ən iri kontingentlər Almaniyada (75 603),
Yaponiyada (40 045), Cənubi Koreyada (29 086), İtaliyada (10 449) və Böyük
Britaniyada (10 331) var. 2007 il mayın 5-də İraqda təxminən 160 min əsgər
olmuşdur. 1950 və 2003 illərdə Amerika əsgərinin təsviri "Tayms" jurnalında
meydana gəldi. Tarix ərzində Amerika silahlı qüvvələri varvar piratlarıya qarşı
vuruşmuşdur, habelə Amerika-Meksika müharibəsində, vətəndaş müharibəsində,
ispan-amerikan müharibəsində, Birinci və İkinci dünya müharibəsində və soyuq
müharibəsində iştirak etmişdir. Hazırda qoşunlar ABŞ hakimiyyətinin təbirincə
"terrorizmlə müharibə aparırlar". Beş hərbi akademiya var (Vest-Poynt, donanma
akademiyası, sahil mühafizə akademiyası, ticarət donanması akademiyası ("Kinqs
Poynt") və hərbi-hava qüvvələri akademiyası). Şəxsi mükafatlar arasında Şərəf
Medalı, xidmət xaçı medalları, qoşunlarda mükəmməl xidmətə görə medallar,
qəhrəmanlığa görə medallar və nailiyyətlərə görə medallardır. Həmçinin Vyetnamda
və Koreyada xidmətə görə medallar, humanitar xidmətə görə, hərbi əsir, İraq
kampaniyası və terrorizmlə qlobal müharibə medalları mövcuddur.

Siyasi partiyalar Amerika siyasi sisteminin təməlidir. Maraqlıdır ki, nə siyasi
partiyaların özləri, nə də ictimai vəzifələrə namizədlərin seçicilərə təqdim
olunması işində bu partiyaların oynayacaqları rol haqqında Konstitusiyada heç
bir şey deyilmir. Milli səviyyədə Amerikada iki partiya sistemi var. Rəqabət
aparan başqa partiyalar siyasi səhnəyə çıxaraq, sonralar yox olsalar da,
ikipartiyalı sistem ölkənin tarixi boyu mövcud olmuşdur. Məsələn, Prezident Corc
Vaşinqtonun ətrafına toplaşmış federalistlər 1800-cü ildən sonra yavaş-yavaş
səhnədən çəkildilər və 1830-cu illərdə Prezident Əndryu Ceksonu müdafiə edən
Demokrat Partiyası müxalifi kimi meydana çıxmış Viq Partiyası 20 il sonra ləğv
olundu. Bu gün öz tarixini ölkənin üçüncü prezidenti Tomas Ceffersonla bağlayan
Demokrat Partiyası və 1854-cü ildə əsası qoyulan Respublikaçılar partiyası
federal, ştat və yerli səviyyələrdə aparıcı siyasi partiyalar kimi qalmaqda
davam edir.

Birləşmiş Ştatların Konstitusiyası 1787-ci il sentyabrın 17-də Filadelfiyada,
həmin vaxt ittifaqa daxil olan 13 ştatdan 12-nin nümayəndələrinin iştirak etdiyi
qurultayda qəbul olunub. Konstitusiya ABŞ-ın əsas və ali qanunudur. Dövlət
hakimiyyətinin strukturunun müəyyən olunduğu, vətəndaşların bütün hüquq və
azadlıqlarının əksini tapdığı bu sənədə əsasən, ABŞ ştatların federal
ittifaqıdır. Konstitusiyanın müəllifləri hakimiyyətin bir-birindən asılı olmayan
üç qolunu müəyyən ediblər. Onlardan birincisi iki palatadan ibarət Konqresin
timsalında qanunvericilik hakimiyyətidir. Hakimiyyətin ikinci qolu icraedici
orqandır. Bu təsisata prezident, vitse-prezident, habelə idarəetmə və icra
hakimiyyəti orqanlarının vəzifəli şəxsləri aiddir. Hakimiyyətin üçüncü qolu
məhkəmə hakimiyyətidir. Məhkəmə hakimiyyəti Ali Məhkəmədən və müxtəlif federal
məhkəmələrdən ibarətdir. Konstitusiyanın müəllifləri uzun müzakirələrdən sonra
aşağıdakı altı əsas prinsipin Konstitusiyada əks olunmasını qərara alıblar: 1)
Bütün ştatlar bərabər hüquqlara malikdir. Federal hökumət heç bir ştata hər
hansı bir üstünlük verə bilməz; 2) Hakimiyyətin üç qolu olmalıdır; biri
qanunları yaratmalı, ikincisi onları icra etməli, üçüncüsü isə qanunları təfsir
etməlidir; 3) Hakimiyyət insanların deyil, qanunların hakimiyyətidir. Heç kim
qanundan yüksəkdə dayana bilməz; 4) Varlı və ya kasıb olmasından asılı
olmayaraq, bütün insanlar qanun qarşısında bərabərdirlər; 5) İnsanlar
hakimiyyəti Konstitusiyanı dəyişmək vasitəsilə (ona dəyişiklik etməklə)
dəyişdirə bilərlər; 6) Konstitusiya və Birləşmiş Ştatların qanunlarının icrası
üçün qəbul edilmiş müqavilələr ölkənin "ali qanunları" sayılır. Yeddi maddədən
ibarət ABŞ Konstitusiyası qəbul edildikdən sonra ona 27 düzəliş edilib. İlk 10
düzəliş 1791-ci ilin dekabrın-da qəbul olunub və həmin düzəlişlər "Hüquqlar
haqqında bill" (qanun) adlanır. Həmin düzəlişlər vicdan azadlığı, söz və mətbuat
azadlığı, silah saxlamaq və gəzdirmək hüququ, əsassız axtarışlar və həbslərdən
müdafiə hüququ və s. məsələləri əhatə edir. Konstitusiyaya sonuncu – 27-ci
düzəliş 1992-ci ilin mayında qəbul olunub. Həmin düzəlişdədeyilir ki, Konqresdə
xidmətə görə senatorların və Nümayəndələr palatası üzvlərinin məvaciblərinin
artırılmasını nəzərdə tutan heç bir qanun Nümayəndələr palatasına növbəti
seçkilərə qədər qüvvəyə minə bilməz.



https://az.wikipedia.org/wiki/Bak%C4%B1

Bakı — Azərbaycan Respublikasının paytaxtı; Qafqaz şəhərləri arasında ən böyük
ticarət, mədəniyyət və elm mərkəzi; Xəzər dənizinə ən böyük liman.

Şəhərin ərazi dairəsinin sahəsi – 2 130 km²[1]-dir . Bakı Abşeron yarımadasının
cənub sahilində yerləşir. Şəhər öz qədimliyinə, ərazisinin böyüklüyünə və
əhalisinin sayına görə Şərqin ən iri şəhərlərindən biridir.

1918-ci ildən respublika tabeli şəhərdir. Şəhər 12 inzibati rayona və 48 kənd,
qəsəbəyə bölünüb. Şirvanşahlar saray kompleksi, İçəri şəhər və Qız qalası
2000-ci ildə UNESCO-nun Ümumdünya irsi siyahısına daxil edilmişdirlər. 2015-ci
ilin yanvarında isə Bakı şəhəri ABŞ-ın "New-York Times" qəzetinin dünyanın ən
gəzməli şəhərləri siyahısında 51-ci yeri tutmuşdur.[4]

Bakı Azərbaycanın elmi, mədəni və sənayə mərkəzidir. Azərbaycanın bir çox iri
şirkətlərinin Bakıda baş ofisləri var.[5]. Bakı-Tbilisi-Ceyhan neft kəmərinin
başlanğıc nöqtəsi Bakıda yerləşir.

Bakıdan şimal qütbünə qədər olan məsafə 5550 kilometr, ekvatora qədər olan
məsafə isə 4440 kilometrdir[6].

Bütün ehtimallara baxmayaraq, Bakı sözünün tarixi ilə reallığa ən yaxın olan
variant fars dilindən yaranan "Badi Kubə" sözünün birləşməsindən yaranmasıdır.
Fars dilindən tərcümədə "Küləklər şəhəri" mənası verən bu sözün məhz Bakının əsl
tarixinin olmasını bir çox tarixçilər təsdiq edir.

Qafqazşünas K.P.Patkanov iddia edir ki, şəhərin adı lak sözü "baki"dən (təpə
deməkdir) əmələ gəlmişdir. O dövrlərdə Bakı təpələr üzərində salındığından bu
fikirdə müəyyən dərəcədə bir həqiqət vardır. Türklərin "İslam
ensiklopediyası"nda isə bu sözün Bəy-köy türk sözlərindən düzəldiyi iddia
olunur. Bəy-köy baş şəhər deməkdir. Tarixçi Əli Hüseynzadə Mahmud Kaşqarinin
məşhur "Divani lüğət üt türk" əsərinə əsaslanaraq K.P.Patkanovun söylədiyi
nəticəyə gəlir, o, bu əsərdə təpə mənasında işlədilən Bakı sözünə əsaslanaraq
belə qərara gəlmişdi ki, Bakı təpələr üstündə salındığından şəhərin də adı bu
sözdən götürülmüşdür. Bu fikri coğrafiya elmləri doktoru B.Budaqov da təsdiq
etmişdir.[7]

İslam dini fəlsəfəsində Allahın 99 mübarək adının 96-cısının əl-Bakiy olması da
məlumdur. On birinci imam Həsən Əsgərinin oğlu Mehdinin (Sahibi-Zaman) özəl
adlarından biri də məhz Bakıyyətullahdır. Burada “Bakıy” etnonimi əlbəttə ki,
əbədi mənasındadır. Bakı sözü ərəbcə “sonsuz”, “əbədi”, “qalan”, “fani olmayan”,
“varlığı daim olan”, türkcə isə “toxunulmaz” və “müqəddəs” anlamını verir.
Sanskritcə (qədim hind[8] ədəbi dillərindən biri) “bhaqa” günəş anlamındadır.
Avesta və qədim pəhləvi-iran-fars dillərində “baqa” və yaxud “baq” tanrı
deməkdir. E.ə. VI əsr Bisütun mixi kitabəsində (İranın Həmədan şəhəri
yaxınlığında Bisütun qayası üzərində İran şahı I Daranın (e.ə. 522-486) həkk
etdiyi kitabədə “Baqa” sözünə rast gəlinir.Azens.az saytının məlumatına görə,
“Baqa” sözü günəş-od kimi tərcümə edilərək dolayısı ilə “Boq” sözünü
formalaşdırmış və bu etnonim rus dilinə belə keçmişdir. “Bhaqavad Qita” – Veda
müdrikliyinin məğzi olan dünyanın transindental ruhi və fəlsəfi klassikasının ən
məşhur əsərlərindən biridir. Sözün kökü “bhaqa” – “günəş” və ya “Tanrı”
deməkdir. Demək “Bhaqa”, “baqa”, “baq” sözləri – əsrlər boyu dəyişmiş, Günəş,
Tanrı və ya od, alov, atəş anlamını verərək formalaşmışdır. Bəzi mənbələrdə bu
etnonim Tanrı-Allah kimi də verilir. Nəhayət, belə nəticəyə gəlmək olar ki, bu
ərazidə çox qədimlərdə torpaqdan çıxan qaz və neft yanıb od-atəş halında
göründüyü üçün adıçəkilən etnonimlər assimilyasiyasına uğramış, burada yaşayan
xalq “baq”, “baqa”, ərazi isə “Baqavan”, “Bakuyə”, “Baku”, “Baki” və Bakı kimi
formalaşmışdır. Toponim “Allah şəhəri”, “Allah yeri” və ya “Günəş (atəş)
şəhəri”, “Günəş (atəş) yeri” mənasını daşıyır.

Abşeron yarımadası ərazisində tapılmış arxeoloji materiallar buranın qədim
yaşayış məskəni olduğunu sübut edir. Pirallahı, Zığ gölü ətrafı, Şüvəlan,
Mərdəkan, Binəqədi, Suraxanı, Əmircan və s. yerlərdə e.ə. III-I minilliklərə aid
arxeoloji abidələr tapılmışdır.

Bakının salındığı tarix dəqiq məlum deyildir. Bəzi tədqiqatçılar Bakını Qaytara
(Qanqara), Albana, Baruka və s. ilə eyniləşdirirlər. Bakıda tapılmış V-VII
əsrlərə aid Sasani dəfinəsi o dövrdə buranın yaşayış məntəqəsi olduğundan xəbər
verir. V-VI əsr mənbələrində Bakı "Bağavan" və "Atəş-i Baquan", ərəb
mənbələrində (X əsr) "Bakuyə", "Bakuh", "Baku", rus mənbələrində (XV əsr)
"Baka", Səfəvilər dövrü fars dilli mənbələrdə "Badi kubə" adlandırılır.bu da
tərcümədə küləklər şəhrəri anlamına gəlir.

Tarixən Bakı Şərqin iri şəhərlərindən olub. Şəhər iqtisadiyyatında neft və duz
istehsalı əsas yer tutub. Ərəb səyyahı Əbu Düləfin (X əsr) məlumatına görə,
Bakıdakı iki neft yatağından ildə təqribən 720 min dirhəm gəlir əldə edilirmiş.
Feodal münasibətlərin, ticarətin və sənətkarlığın inkişafı şəhərin
çiçəklənməsinə şərait yaradıb. Beynəlxalq ticarətin yolayrıcında yerləşən Bakı
Şərq və Qərb ölkələri arasındakı ticarət əlaqələrində mühüm rol oynayıb. Bakıya
Xəzər, Slavyan, Bizans, Çin, İraq, Suriya, Genuya, Venesiya, İran, Hindistan
tacirləri gəlib. Bakıdan İran, İraq və s. ölkələrə neft ixrac olunub.

IX əsrin II yarısında Abbasilər xilafətinin zəifləməsi və mərkəzi hakimiyyətdən
uzaqlaşmaq meyllərinin qüvvətlənməsi Xilafətə tabe ölkələrdə bir sıra müstəqil
dövlətlərin yaranmasına səbəb oldu. Belə dövlətlərdən biri də Şirvanşahlar
dövləti idi. Bakı X əsrin axırlarında Şirvanın əsas şəhərlərindən birinə
çevrildi. Əhali sənətkarlıq, ticarət, bağçılıq, bostançılıq, üzümçülük,
baramaçılıq, əkinçilik, neftçıxarma, balıqçılıq və s. ilə məşğul olurdu.

Bakı X əsrdən liman şəhəri kimi məşhur idi. XI əsrin sonu, XIII əsrin
əvvəllərində Bakı tərəqqi dövrü keçirirdi. 1191-ci ildə Qızıl Arslan Şamaxını
tutduqda şirvanşah I Axsitan müvəqqəti olaraq paytaxtı Bakıya köçürmüşdü.
Şirvanşahlar şəhərin möhkəmləndirilməsinə xüsusi diqqət verirdilər. XII əsrdə
Bakı ikicərgəli qala divarı və xəndəklə əhatə olundu.

Qız Qalası da şəhərin müdafiə sisteminə daxil idi. 1232-1235-ci illərdə Bakını
dəniz tərəfdən qorumaq məqsədi ilə buxta daxilində möhkəmləndirilmiş qala
tikildi. Şirvanşahlar Xəzər dənizində güclü donanma yaratdılar.

XIII əsrin 30-cu illərində monqollar Bakıya hücum edib, uzunmüddətli mühasirədən
sonra şəhəri aldılar. Bakıda neftçıxarma və ticarət tənəzzülə uğradı. XIV əsrin
ortalarına doğru Bakıda ticarət (xüsusilə dəniz ticarəti) yenidən canlandı.
Gilan və Şamaxı ipəyinin beynəlxalq ticarətdə əhəmiyyətinin artması ilə əlaqadar
Bakının iqtisadi mövqeyi möhkəmləndi. XIV əsrdən Bakıdan Qızıl Ordu, Moskva
knyazlığı, Avropa ölkələri və s. yerlərə müxtəlif mallar, xüsusən ipək, xalça və
s. ixrac edilirdi. Bakıdan Həştarxana, Orta Asiyaya və Xəzərin cənub sahillərinə
mal daşınırdı. XIV əsrin 2-ci yarısında Bakının iqtisadi və siyasi rolunun
artması ilə əlaqədar olaraq Xəzər dənizi bəzən Bakı dənizi də adlandırılırdı
(bu, 1375-ci ildə katalan dilində hazırlanmış atlasda göstərilir). Bakıda
indiyədək qalan tarixi-memarlıq abidələri – Buxara karvansarası (XIV əsr), Qız
Qalası yaxınlığında Multani (hind) karvansarası (XV-XVI əsrlər) və s. Şərq
ölkələri ilə geniş ticarət əlaqələrinin mövcudluğundan xəbər verir.

Şirvanşah I Xəlilullahın dövründə (1417-1462) Bakıda mühüm tikinti işləri
aparıldı. Şirvanşahlar saray kompleksi də bu dövrdə tikilmişdir. Bakıda ticarət,
sənətkarlıq inkişaf edir, iqtisadi və mədəni həyat yüksəlirdi. XV əsrin 2-ci
yarısında Böyük Moskva knyazlığı ilə ticarət daha da genişləndi və diplomatik
əlaqələr yaradıldı. 1501-ci ildə Şah İsmayıl Şirvana hücum edərək Bakını aldı.

Səfəvi hökmdarı I Təhmasib 1538-ci ildə Bakının da daxil olduğu Şirvanı
Səfəvilər dövlətinə birləşdirdi. Səfəvi-Osmanlı müharibələri zamanı 1578-ci ildə
Osmanlı ordusu Bakını tutdu. 1607-ci ildə şəhər yenidən Səfəvilərin hakimiyyəti
altına keçdi. Mərkəzi hakimiyyətin qüvvətlənməsi, məhzuldar qüvvələrin
inkişafını ləngidən feodal çəkişləmələrinə, dağıdıcı müharibələrə son qoyulması
XVII əsrin 40-cı illərində şəhərin yüksəlişinə təkan verdi. Səfəvilər dövründə
Bakıda mis pullar buraxılırdı. Bakı və Abşeron əhalisinin xeyli hissəsi
xalçaçılıqla məşğul olurdu. XVI-XVIII əsrlərdə sənətkarlıq, xüsusilə xalçaçılıq
daha da inkişaf etdi. Bakıda toxuculuq da mühüm yer tuturdu. XVII-XVIII əsrlərə
aid tarixi abidələr bu dövrdə Bakıda memarlıq, həkkaklıq və s.-nin inkişaf
etdiyini göstərir.

Bakının zəngin təbii sərvətləri, habelə mühüm hərbi strateji əhəmiyyəti XVIII
əsrin əvvəllərindən etibarən Rusiyanın diqqətini cəlb edirdi. Xəzərin cənub-qərb
sahillərinə yiyələnməyə çalışan Rusiya çarı I Pyotr xüsusi hərbi dəniz
ekspedisiyası yaradır. 1723-cü il iyunun 26-da I Pyotrun qoşunu Bakını işğal
edir. Lakin Rusiya və İran arasında bağlanan Gəncə məqaviləsinə (1735) görə Bakı
yenidən İranın hakimiyyəti altına keçdi.

XVIII əsrin ortalarında Azərbaycanda bir sıra xanlıqlar, o cümlədən Bakı xanlığı
yarandı. Ara müharibələri bütün Azərbaycanda olduğu kimi, Bakıda da iqtisadiyyat
və mədəniyyətin inkişafına mane olur, əhalinin vəziyyətini son dərəcə
ağırlaşdırırdı. XVIII əsrin 2-ci yarısında Bakıda şəhər həyatı və ticarət
nisbətən canlandı. Lakin Ağa Məhəmməd Şah Qacarın Azərbaycana hücumları
iqtisadiyyatın və ticarət əlaqələrinin yenidən tənəzzülə uğramasına səbəb oldu.
1796-cı ilin yazında Rusiya imperatriçası II Yekaterinanın əmri ilə general
V.A.Zubovun komandanlıq etdiyi rus qoşunları Azərbaycana yürüş etdi. İyunun
13-də Bakı alındı. 1797-ci ilin əvvəlində general P.D.Sisyanov Bakının
komendantı təyin olundu. II Yekaterinanın ölümündən sonra oğlu I Pavel
V.A.Zubovu geri çağırdı. Çar qoşunları 1797-ci ilin martında Bakını tərk etdi.
XIX əsrin əvvəlində I Aleksandr Xəzərsahili vilayətləri, ilk növbədə Bakını
tutmaq planı ilə xüsusi maraqlanırdı. Rusiya-İran müharibəsi (1804-1813) bu
planın həyata keçirilməsini sürətləndirdi. 1805-ci il avqustun 12-də çar qoşunu
Bakını mühasirəyə aldı, lakin müvəffəqiyyət qazanmayaraq geri çəkildi. 1806-cı
ilin əvvəlində general P.D.Sisyanovun qoşunları yenidən Bakıya yaxınlaşdı.
Şəhəri təslim etmək haqqında Bakı xanı Hüseynqulu xanla danışıqlar zamanı
general P.D.Sisianov öldürüldü. 1806-cı il 6 oktyabrda Bakı xanlığı Rusiyaya
birləşdirildi. 1807-ci ildə Bakıda 500 ev, 300 000 əhali var idi. 1813-cü ildə
bağlanmış Gülüstan sülhü ilə Şimali Azərbaycan, o cümlədən Bakının Rusiyaya
birləşdirilməsi təsdiq edildi.

Bu dövrdə Abşeronda illik neft istehsalı 200-300 min puda çatırdı. 1847-ci ildə
Bakının Bibiheybət sahəsində mexaniki üsulla ilk neft quyusu qazılmasına
təşəbbüs göstərildi. Bakı neft sənayesinə xarici kapitalın axını başlandı.
1864-cü ildə Balaxanı neft mədənlərində kəndlilərin məcburi əməyi ləğv edildi.
Neft məhzullarına tələbatın artması Bakıda neft emalı sənayesinin meydana
gəlməsinə səbəb oldu. 1859-cu ildə Suraxanıda rus kapitalistləri Kokorev və
Qubonin neft emal edən iri zavod inşa etdilər. Bununla da ilk dəfə ağ neftin
sənaye üsulu ilə istehsalına başlandı. 1861-ci ildə Pirallahı adasında Tiflis
əczaçısı Vitte parafin zavodunu işə saldı. Bu zavodda neftdən parafin, parafin
şamı və parafin yağı istehsal edilirdi. İş adamı Cavad Məlikov öz layihəsi
əsasında 1863-cü ildə ağ neft zavodunu inşa etdirdi. 1871-ci ildə buruqla ilk
neft quyusu qazılıb istifadəyə verildi. 1873-cü ildə Balaxanıda ilk dəfə vuran
neft fontanı neft sənayesinə olan marağı xeyli artırdı. 1878-ci ildə isə
Bibiheybətdə qazılan neft quyusu fontan vurdu. H.Z.Tağıyevin, Zubovun buradakı
az tanınan mədənləri böyük müəssisələrə çevrildi. 1879-cu ildə Bakıda 9 qazma
buruğu vardısa, 1900-cü ildə onların sayı 1710-a çatdı. Bakı nefti dünya
miqyasına çıxdı. Neft sənayesi ilə yanaşı Bakıda başqa sənaye sahələri də
inkişafa başladı; mexaniki zavodlar, emalatxanalar, tütün fabrikləri, buxar
mühərrikləri ilə işləyən dəyirmanlar və s. yarandı. Yeni tikililər, banklar,
ticarət və sənaye firmalarının binalarından ibarət idi.[9] Hələ XIX əsrin 40-cı
illərində Xəzərdə buxar gəmiləri işləyirdi. 1883-cü il mayın 8-də Bakı-Tiflis
dəmir yolu işə salındı. 1899-cu ildə Bakıda ilk konka işləməyə başladı.

Neft Daşları – dünyada ilk neft platformasıdır. Bünövrəsi 1947-ci ildə
qoyulmuşdur. Ceyms Bondun məşhur sərgüzəştlətindən biri olan "Dünya kifayət
deyil" (ing. The World Is Not Enough) filminin əsas kadrları məhz burada – Neft
Daşlarında lentə alınmışdır.

Abşeron milli parkı Azərbaycan Respublikası Prezidentinin 2005-ci il 8 fevral
tarixli Sərəncamı ilə 783 hektar sahəsində, Abşeron dövlət təbiət yasaqlığının
bazasında yaradılmışdır. Milli parkın cənub-şərq qurtaracağında – Şah Dili
ərazisində yerləşir. Abşeron milli parkının yaradılmasında başlıca məqsəd ətraf
mühitin mühafizəsi, ondan səmərəli istifadə edilməsi, nəsli kəsilməkdə olan
nadir flora və fauna növlərinin (Xəzər suitisi, ceyran, kəkilli dalğıc, gümüşü
qağayı, yaşılbaş ördək və s.) qorunub saxlanılması, ekoturizmin inkişaf
etdirilməsi, turizm və istirahət (rekreasiya) zonalarının yaradılması, ekoloji
monitorinqin həyata keçirilməsi və əhalinin ekoloji cəhətdən
maarifləndirilməsini təmin etməkdir. Abşeron milli parkının heyvanat aləmi çox
zəngindir. Quşlardan gümüşü qağayı, fısıldayan qu quşu, boz və qırmızıbaş
qazlar, bizquyruq, yaşılbaş ördək, ağgöz qara ördək, kəkilli dalğıc, böyük ağ
vağ, qumluq cüllütü, qaşqaldaq, bataqlıq belibağlısı, dəniz bozcası və s.,
məməli heyvan növlərindən isə ceyran, canavar, çaqqal, çöl pişiyi, yenot, oxlu
kirpi, tülkü, porsuq, dovşan, Xəzərin sularında suiti və həmçinin müxtəlif növ
balıqlar məskunlaşmışdır. Abşeron milli parkının Xəzər dənizi ərazisində xeyli
miqdarda Xəzər suitisi yayılmışdır. Bu növ, pərayaqlıların yeganə nümayəndəsidir
ki, Dünya okeanının ən kiçik suitisi kimi "Ginnes"in rekordlar kitabına daxil
edilmişdir.

Dövlət Bayrağı Meydanı — Bakı şəhərinin Bayıl sahəsində yerləşən memorial
abidə-istirahət parkı. Meydanın təntənəli açılışı 2010-cu ilin sentyabrın 1-də
Azərbaycan Respublikasının Prezidenti, Silahlı Qüvvələrin Ali Baş Komandanı
İlham Əliyev tərəfindən keçirilmişdir.[10]

Bakı şəhərində yerləşən Dövlət Bayrağı meydanında tikinti-quraşdırma və
abadlaşdırma işlərinin sürətləndirilməsi üçün Azərbaycan Respublikasının 2009-cu
il üçün dövlət büdcəsində nəzərdə tutulmuş Prezidentin Ehtiyat Fondundan Bakı
Şəhər İcra Hakimiyyətinə 10 mln. manat vəsait ayrılmışdı.[11]

20000 m² ərazisi olan meydanda ucaldılmış dayağın hündürlüyü 162 metr,
bünövrəsinin diametri 3,2, bünövrənin üst hissəsinin diametri 1,09 metrdir.
Qurğunun ümumi kütləsi 220 tondur. Bayrağın eni 35 metr, uzunluğu 70 metr, ümumi
sahəsi 2450 kvadratmetr, kütləsi isə təqribən 350 kiloqramdır.[12] Ginnes dünya
rekordları təşkilatı 2010-cu il mayın 29-da Azərbaycan dövlət bayrağı dirəyinin
dünyada ən hündür bayraq dirəyi olduğunu təsdiq edib.

Bakıda yerləşən, 310 metr hündürlüyə sahib Azərbaycan Televiziya Qülləsi SSRİ
Nazirlər Sovetinin qərarı və Azərbaycan SSR Rabitə nazirliyinin sifarişi ilə
inşa edilmişdir. Layihəsi SSRİ Rabitə Nazirliyinin Layihə İnstitutuna məxsus
olan teleqüllənin tikinti işləri 1979-cu ildə başlamışdır. Layihəyə əsasən,
1985-ci ildə teleqüllənin tikintisi başa çatmalı idi, lakin müəyyən səbəblərə
görə, kompleksdəki inşaat işləri dayandırılmışdı. Sabiq prezident Heydər
Əliyevin hakimiyyətə qayıtmasından sonra, 1993-cü ildə inşaat işləri yenidən
başlamış və 1996-cı ildə onun iştirakı ilə kompleksin rəsmi açılış mərasimi
keçirilmişdir.

Şəhərdə, bütün Azərbaycanın ərazisində olduğu kimi, ən populyar idman növü
futboldur. Premyer-liqada şəhəri aşağıdakı klublar təmsil edirlər:

Bakı Azərbaycanın ən vacib təhsil mərkəzlərindən biridir. Burada çoxlu təhsil
obyektləri yerləşib.

Bakı Cənubi Qafqazın ən böyük sənaye və iqtisadi mərkəzidir. Bakı nefti müxtəlif
dövrlərdə dünya neftində aparıcı çəkiyə malik olub. 1848-ci ildə Bakıda,
Bibiheybət yatağında qazılmış quyudan vurmuş neft fontanı Azərbaycanda "qara
qızılın" sənaye üsulu ilə çıxarılmasının əsasını qoymuşdur. Artıq 1899-cu ildə
Azərbaycan neft hasilatı və emalı üzrə dünyada birinci yerə çıxmış, dünya neft
hasilatının yarısını vermişdir.[27] Bundan başqa sürətlə böyüyən kapitalist
Bakısı XIX əsrin sonralarında zərgərliyin ən böyük mərkəzinə çevrilmişdi.
Şəhərin küçələrindən birinin indi də "Zərgər palan" adlanması buna sübutdur.
1900-cü ildə burada 130 nəfər təkcə qeydiyyatdan keçmiş zinət ustası və 89 nəfər
şagird çalışırdı. XIX əsrin sonu və XX əsrin əvvəllərində Bakıda mis qab
istehsal edən müəssisələrin sayı 2-3 dəfə artmışdı. Sürətlə böyüməkdə olan
kapitalist Bakısında mis məmulatına əhalinin tələbatının artması bu məsələdə
həlledici rol oynamışdır.[28]

1949-cu ildə açıq dənizdə, Bakı şəhərindən 100 kilometr məsafədə o zaman üçün
nadir yataq sayılan Neft daşlarında vuran fontan dənizdə neftçıxarmanın yeni
mərhələsinin başlanğıcını qoymuşdur. Azərbaycan dünyada ilk dəfə ola[[raq açıq
dənizdə neft çıxarmağa başlamışdır. 1999-cu il 17 apreldə Bakı-Supsa neft kəməri
və Gürcüstanın Qara dəniz sahilindəki Supsa ixrac terminalı istismara
verilmişdir. "Çıraq" yatağından hasil olunan neftin Supsa limanından dünya
bazarlarına ixracına başlanmış və ilk dəfə olaraq Azərbaycan nefti şimala yox,
qərbə istiqamət götürmüşdür. Şəhərin iqtisadi inkişafını təmin edən əsas sahələr
bunlardır: Beynəlxalq ticarət, neft hasilatı və emalı, kimya, maşınqayırma,
toxuculuq və qida sənayəsi. Son zamanlar hərbi sənaye, yüksək texnologiyalı
sənaye və informasiya texnologiyaları inkişaf edirlər.

20 sentyabr 1994- cü ildə Gülüstan sarayında, Bakıda müqavilə imzalandı, hansıki
öz böyük əhəmiyyəti nəticəsində Əsrin müqaviləsi adını alır. Əsrin müqaviləsi ən
böyük müqavilələr siyahısında, həm karbohidrogen ehtiyatlarına görə, həm də
təxmin olunan investisiyaların həcminə görə, öz yerini tutur. Neft və qaz
sahəsində dünyanın bir çox neft və qaz şirkətləri məşğuldur[29]. Ən iri
şirkətlər bunlardır:

Bakıda azərbaycan banklarının ofisləri və beynəlxalq bankların filialları
fəaliyyət göstərir. Bakının ən böyük bankları bunlardır[30]:

Bakı fond birjası- ölkənin aparıcı fond birjasıdır. BFB 2000-ci ilin 15
fevralında azərbaycanın 15 bankı, 2 maliyyə şirkəti və İstanbul fond birjası
tərəfindən yaradılmışdır. Onların hər biri 300 mln. azərbaycan manatı
ödəmişdirlər. 2008- ci ilin iyulun 1- nə dövriyyə 4021,759 mln. manat ($4954,736
mln.) təşkil etmişdir.[31].

Bakıda Azərbaycanın hərbı- sənayə kompleksinin bir sıra müəssisələri yerləşir.
Onların arasında Elektron Hesablayıcı Maşınlar zavodu, "İqlim" Elmi-İstehsalat
Müəssisəsi, "Avia-Aqreqat" zavodu, "Sənayecihaz" Elmi-İstehsalat Müəssisəsi,
"Radioquraşdırma" zavodu, "Telemexanika" zavodu, "Alov" zavodu və digərləri var.

Bakı Azərbaycanın ən böyük nəqliyyat qovşağıdır. Şəhərdə bir sıra, Abşeron
yarımadası ilə Dağlıq Şirvanı qovuşduran, avtomobil və dəmiryolu magistralları
kəsişir. Şəhərdə beynəlxalq hava limanı və dəniz limanı yerləşir.

Heydər Əliyev adına Beynəlxalq Hava Limanı – Bakı şəhərindən 20 km şimal-şərqdə,
Binə qəsəbəsində yerləşən və Qafqazda ən böyük beynəlxalq hava limanı. Bu hava
limanı Azərbaycanda yerləşən yeddi beynəlxalq hava limanlarından biridir. Üç
terminaldan ibarətdir. Hava limanından Avropaya, Yaxın Şərqə, Cənub- Şərqi və
Orta Asiyaya sərnişin və yük reysləri həyata keçirilir.

Bakı–Türkmənbaşı, Bakı–Aktau dəmir yolu bərələri beynəlxalq nəqliyyat
sistemlərində və dəhlizlərində Azərbaycanın nəqliyyat sisteminin bir hissəsidir.

Hazırda Bakı dəmir yolu vağzalından Moskvaya, Kiyevə, Tiflisə, Sankt-Peterburqa,
Xarkova, Tümenə, Rostov-na-Donuya, Ağstafaya, Balakənə, Horadizə, Gəncəyə,
Astaraya qatarlar gedir.[36]. Bakı-Tbilisi-Qars dəmiryolu xətti açıldıqdan sonra
Qarsa və İstanbula marşrutların açılışı gözlənilir.

Bakı funikulyoru 1960-ci il mayın 5-də istifadəyə verilib. 2 stansiyası var –
Bəhram Gur heykəli və Şəhidlər Xiyabanı. Stansiyalar arası məsafə 455 metrdir.
Bir stansiyadan digərinə 4 dəqiqəyə çatmaq olur. Vaqonlararası interval 10
dəqiqə, gediş haqqı isə pulsuzdur [37].



https://az.wikipedia.org/wiki/Suriya_%C9%99halisi

Suriya Mərkəzi Statistika Bürosunun rəsmi "əhali saatı"na görə 22 sentyabr
2015–ci il tarixinə ölkə əhalisinin sayı 23.394.783 nəfər təxmin edilir.[1]
Ancaq digər mənbələrdə göstərilən məlumatlar fərqlidir. Mərkəzi Kəşfiyyat
İdarəsi Ümumdünya faktlar kitabında 2014–cü ilin iyul ayına, ABŞ Siyahıyaalma
Bürosu isə 2015–ci ilin iyul ayına Suriya əhalisini təqribən 17.065 milyon nəfər
təxmin edir.[2][3]

Birləşmiş Millətlər Təşkilatının Humanitar Məsələlər üzrə Əlaqələndirmə
İdarəsinə görə 2015–ci ilin sentyabr ayına olan məlumatlara əsasən təqribən 4.1
milyon[4][5][K 1] nəfər Suriyanı tərk etmiş, 7.6 milyon nəfər isə ölkə içində
məcburi köçkünə çevrilmişdir, həmçinin ölkədə 12.2 milyon insan humanitar
yardıma ehtiyyac duymaqdadır.[7] Suriyalı qaçqınların sayca ən böyük hissəsi
Türkiyədə sığınacaq tapmışdır. Əgər 29 aprel 2011–ci ildə Türkiyəyə ilk sığınan
qaçqın qrupun sayı 252[8] nəfər idisə bu rəqəm 2015–ci ilin avqust ayının ilk
ongünlüyündə 1.905.984[9][10] nəfəri, həmin ayın 25–ində isə 1.938.999[11]
nəfəri ötmüşdür və sentyabr ayının ikinci ongünlüyünə olan rəsmi məlumata əsasən
2.225.147[12] nəfər təşkil edir. Birləşmiş Millətlər Təşkilatının Qaçqınlar üzrə
Ali Komissarlığının məlumatlarına əsasən Türkiyədən sonra ən çox Suriyalı qaçqın
qəbul edən ölkələr Livan (25 avqust 2015; 1.113.941 nəfər)[13], İordaniya (17
sentyabr 2015; 628.887 nəfər)[14], İraq (13 sentyabr 2015; 248.503 nəfər)[15] və
Misirdir (5 iyul 2015; 132.375 nəfər)[16]; həmçinin 2011–ci ilin aprel ayından
2015–ci ilin avqust ayınadək Avropa qitəsinin 37 ölkəsində qeydə alınmış
Suriyalı qaçqınların sayı 428.735 nəfərə çatmışdır.[17][18]

— Siyahıyaalınmalara və 2005–2011–ci illərin ortalarına[q 2] olan cari
hesablamalara əsasən Suriya əhalisinin sayı:[34]

— 2004–cü siyahıyaalınması yekunlarına əsasən Suriyanın I dərəcəli inzibati
vahidlərində əhali sayı:[35] [36][37][38]

— Suriyanın I dərəcəli inzibati vahidlərində 2011–ci ilin ortasına təxmin edilən
əhali sayı:[39][q 7]

— Suriyanın I dərəcəli inzibati vahidlərində 2011–ci ilin sonuna təxmin edilən
əhali sayı:[40][q 8]

Suriya Mərkəzi Statistika Bürosunun məlumatlarına görə 2011–ci ilin ortasına
təxmin edilən əhalinin yaş strukturu:[41][q 9]

2004–cü siyahıyaalınması yekunlarına əsasən Suriyanın I dərəcəli inzibati
vahidləri üzrə şəhər və kənd əhalisinin sayı və inzibati vahidlərin ümumi
əhalisi içində nisbətləri:[43]

2004–cü il siyahıyaalınmasına əsasən ölkənin ölkədə 112–si şəhər yaşayış yeri,
5.976–sı isə kənd olmaqla cəmi 6.088 yaşayış yeri vardır. Şəhərlərdən 14–ündə
əhalinin sayı 100 mindən artıqdır.[44]

Müstəqil Suriya dövlətinin qurulmasından sonra Suriya hökumətləri ölkədəki etnik
azlıqların varlığını qəbul etmir və bütün əhalini Suriyalı ərəblər olaraq qələmə
verirlər.[59] Ölkədəki ən böyük etnik qrup (68.22 % – 90.30 %)[K 8] ərəblərdir.
Ərəblərdən sonra say baxımından (3.41 % – 10.00 %)[K 9] kürdlər və (0.23 % –
6.52 %)[K 10] türklər fərqlənirlər.

ABŞ–lı tarixçi və yazıçı Danyl Payps(en) hesab edir ki, 1980–ci illərdə Suriyada
əhalinin 68.90%–ini sünnilər, 14.10%–ini xristianlar, 11.50%%–ini ələvilər,
3.00%%–ini druzlar, 1.50%–ini isə ismaililər təşkil edirdi.[93]

1985–ci ilə olan rəsmi araşdırmaya əsasən Suriya əhalisinin 76.1%–ini sünnilər,
11.5%–ini ələvilər, 4.5%–ini xristianlar, 3%–ini druzlar, 1%–ini ismaililər,
0.4%–ini şiələr təşkil edirdi.[94]



https://az.wikipedia.org/wiki/Rusiya

Rusiya Federasiyası (rus. Российская Федерация) — Avropanın şərq, Asiyanın şimal
hissəsində yerləşmiş dövlət. Ərazisinə görə dünyada ən böyük dövlətdir –
17.075.400 km2 və ya bütün quru səthinin 11,46 % (1/9)-i bu dövlətdədir.
Paytaxtı Moskva şəhəridir.

Rusiyanın əhalisi 141 903 979 nəfərdir, saya görə dünyada səkkizinci yeri tutur.
Əhalisinin böyük əksəriyyəti – 73,1 % şəhərlərdə yaşayır. Əhalinin 79,83 %-ni
ruslar təşkil edir. Dövlət dili rus dilidir. Ölkədə 10-20 milyon nəfər arası
türk dilli xalqların nümayəndəsi yaşayır. Bunlar başlıca olaraq tatarlar,
başqırdlar, çuvaşlar, azərbaycanlılar, saxalar, qumuqlar, qaraçaylılar,
balkarlar və digəriləridir.

Rusiya qurudan 14 ölkə ilə – Norveç, Finlandiya, Estoniya, Latviya, Litva,
Polşa, Belorus, Ukrayna, Gürcüstan, Azərbaycan, Qazaxıstan, Çin, Monqolustan,
KXDR ilə, sudan – 2 ölkə ilə Yaponiya və ABŞ ilə həmsərhəddir.

Bütün bunlar Rusiyaya həm Avropa, həm də Asiya ölkəsi olmağa imkan verir. Özünü
siyasi və hüquqi cəhətdən Rusiya imperiyasının və SSRİ-nin varisi sayır.
İqtisadi,siyası və hərbi qüdrətinə görə beynəlxalq münasibətlərdə əsas rollardan
birini oynayır. Avrasiya İqtisadi Birliyi, BMT, MDB, AİQ, MAƏT, KTMT, ŞƏT, ASİƏT
və s. kimi təşkilatların üzvüdür.

882-ci ildən etibarən kəsilməz dövlətçiliyi mövcuddur. "Rusiya" (rus. "Россия")
adını rəsmi dövlət adı kimi ilk dəfə I Pyotr 1721-ci ildə ölkəni Rusiya
İmperiyası adlandıranda istifadə etmişdir. Rusiya Federasiyası adını 25 dekabr
1991-ci ildə almışdır.

Slavyanlar Volqa və Oka çayları arasındakı ərazilərə hələ VIII-IX əsrlərdə
gəlmişdilər. Onlar Volqa çayı ilə Rus düzənliyinin yuxarı və aşağı hissələrinə
hərəkət edirdilər. Baltik dənizindən Volqa və Dnepr çay hövzələrinə gedən çay
yollarında ən qədim rus şəhərləri Novqorod, Pskov, Smolensk salınmışdır. IX-XII
əsrlərdə qədim rus tayfaları Vyatka, Kama, Şimali Dvina, Peçora çay hövzələrinə
irəliləmişdilər. Bu dövrdə qədim rus şəhərlərinin, Moskvanın, Vladimir, Suzdal,
Ryazan, Tver, Yaroslavl, Voloqdanın əsası qoyulmuşdur.

Rusiya Federasiyasının dövlət-ərazi inkişafı qədim rus dövləti olan Kiyev Rus
dövlətindən başlamışdır. Bu dövlətin tərkibinə müasir Rusiyanın şimal-qərb və
mərkəz torpaqları daxil idi. XIII-XIV əsrlərdə Moskva knyazlığı yaranmış və bu
da yeni rus dövlətinin formalaşmasının özəyini təşkil etmişdir. XVI əsrin
ərtalarında Rus dövlətinin tərkibinə Volqaboyunun xalqları məskunlaşan ərazilər
qatılmış (Kazan və Həştərxan xanlıqları) və burada Simbirsk, Samara, Saratov,
Kamışin, Sarıtsin (indiki Volqoqrad) kimi qala-şəhərlər salınmışdır.

XVI əsrdə rusların Şərqi Avropa düzənliyinin meşə-çöl hissəsinə hərəkəti
güclənmiş və burada Tambov, Voronej kimi qala-şəhərlər tikilmişdir. Don çayının
aşağı axarlarında kazak, Ağ dənizin sahillərində isə pomorların yaşayış
məntəqələri yaradılmışdır. Şərqə hərəkət edərək ruslar artıq XVI əsrin
axırlarında Ural dağlarını aşmış və Qərbi Sibir düzənliyində məskunlaşmışlar.
Burada uzun müddət Sibirin paytaxtı sayılan Tobolsk şəhəri salınmışdır. XVII
əsrdə Yenisey və Lena çayları sahilində rus qalaları tikilmiş və həmin əsrdə də
ruslar Baykal gölünə çatmışlar. Təxminən yarım əsr vaxt lazım olmuşdur ki,
ruslar Ural dağlarından sərt Şimali Asiyanı keçərək Sakit Okean sahillərinə
çatsınlar. Rusların şərqə yürüşü XVII əsrdə Kamçatka yarımadasının ələ
keçirmələri ilə başa çatmışdır. XVIII-XIX əsrlərdə ruslar Krımda, Mərkəzi Asiya,
Qafqaz və Avropada yaşayan bir neçə xalqı özlərinə tabe etdirə bilmişdilər.
Beləliklə böyük rus imperiyası yaranmışdır. 1917-ci il Oktyabr inqilabından
sonra keçmiş Rusiya imperiyasının ərazisində bir neçə formal respublikalar
yaranmışdı. 1922-ci ildə həmin respublikalar Sovet Sosialist Respublikaları
İttifaqı (SSRİ) çərçivəsində birləşmişlər.

1991-ci ildə SSRİ dağılmış və onun yerində 15 müstəqil dövlət, o cümlədən müasir
sərhədləri ilə Rusiya Federasiyası yaranmışdır. SSRİ dağıldıqdan sonra Rusiya
yeni istiqamət olan bazar iqtisadiyyatı cəmiyyətini bərqərar etmək yolunu
götürdü. 1991-ci ilin oktyabrında iqtisadi islahat proqramı elan olundu və
1992-ci ilin əvvəlindən həyata keçirilməyə başlandı. İslahat proqramında
qiymətlərin liberallaşdırılması, daxili və xarici ticarətin dövlət inhisarından
çıxarılması və özəlləşdirilmənin həyata keçirilməsi nəzərdə tutulurdu. Dekabrda
Rusiya özünü SSRİ-nin varisi və qalan qızıl ehtiyatı da daxil olmaqla
ərazisindəki bütün mülkiyyətin sahibi olduğunu elan etdi. 1992-ci ilin yayında
dövlət mülkiyyətinin özəlləşdirilməsi proqramı təsdiq edildi. Həmin proqramın
həyata keçirilməsi nəticəsində 40 min müəssisə özəlləşdirildi.

Bankların sayı 2.000-ə, birjaların sayı 303-ə çatdı. Oktyabrın 1-dən bütün
rusiyalılara özəlləşdirmə qəbzləri verilməyə başlandı. Bu şəraitdə istehsalın
azalması, qiymətlərin yüksəlməsi baş verdi. 1992-ci ildə istehsal sənayedə
16,2%, kənd təsərrüfatında 4% azaldı. 1993-cü ildə 1990-cı ilə nisbətən milli
gəlir 57%, sənaye istehsalı 63%, kapital qoyuluşu 43% aşağı düşdü. Cəmiyyətin
varlılara və yoxsullara bölünməsi prosesi sürətləndi. İşsizlərin sayı 8 milyona
çatdı. Qiymətlərin liberallaşdırılması nəticəsində 1993-cü ildə qiymətlər 100
dəfədən çox artdı, inflyasiya 20-25% təşkil edirdi. Siyasi sistemdə də
dəyişikliklər baş verdi. Sovet Ittifaqı Kommunist Partiyasının fəaliyyəti
dayandırıldı. Ölkədə çoxpartiyalılıq təşəkkül tapmağa başladı. Milli quruculuqda
dəyişikliklər yarandı. 1993-cü ilin yayında qəbul olunmuş konstitusiyaya görə
Rusiya Federasiyası tərkibinə 21 respublika, 6 diyar, 49 vilayət, 11 muxtar
vilayət var idi. Bir sıra milli regionlar, o cümlədən Tatarıstan, Başqırdıstan,
Yakutiya, Çeçenistan asanlıqla Federasiyadan çıxmaq xəttini götürdülər. 1992-ci
il martın 31-də RF ilə Federasiya subyektləri arasında federativ müqavilələr
imzalandı. Tatarıstan və Çeçenistan həmin müqaviləni imzalamaqdan imtina
etdilər. Başqırdıstan müəyyən şərtlərə müqaviləni imzaladı.

Çeçenistanın Rusiya Federasiyasından çıxması və öz müstəqilliyini elan etməsi
"qiyam və terror" kimi qiymətləndirildi və sonsuz fəlakətlərə, çeçen xalqının
məhv edilməsi ilə müşayiət olunan müharibəyə səbəb oldu. 1993-cü il sentyabrın
sonu, oktyabrın əvvəllərində ölkədə kəskin siyasi böhran yarandı. Əsas səbəb
prezident və Ali Sovet arasında yaranan qarşıdurma idi. qarşıdurma 3-4 oktyabr
hadisələrinə gətirib çıxardı. Oktyabrın 4-də axşam Ağ Ev hökumət qoşunları
tərəfindən zəbt edildi. Ağ evin müdafiəçiləri - A.Rutskoy, Ruslan Xasbulatov,
V.Barannikov, V.Acalov, A.Makaşov və başqaları həbs olundular. Bu hadisələr
zamanı 140 nəfər həlak oldu. 1995-ci ilin dekabrında Dövlət Dumasına seçkilər
keçirildi. 1996-cı ilin iyun-iyul aylarında keçirilən növbəti prezident
seçkilərində Boris Yeltsin yenidən Rusiya Federasiyasının prezidenti seçildi. O,
1999-cu il dekabrın 31-də istefa verərək prezident vəzifəsini icra etməyi
Vladimir Putinə həvalə etdi. 2000-ci il mayın əvvəllərində Vladimir Putin Rusiya
Federasiyasının prezidenti seçildi.

Rusiya Federasiyası ərazisinin böyüklüyünə görə dünyada birinci yeri tutur.
Ərazisinin 1/4-i Avropanın, 3/4-ü isə Asiyanın payına düşür. Avropa hissəsinə
Şərqi Avropa düzənliyinin böyük hissəsi, Böyük Qafqaz dağlarının şimal yamacları
və Ural, Asiya hissəsinə isə Sibir və Uzaq Şərq daxildir. Ərazisinin 3/4-ü
düzənlik, 42%-i meşələrlə örtülü və 40%-i kənd təsərrüfatına yararlıdır. Ölkənin
şimal sahilləri Şimal Buzlu okeanının, şərq sahilləri Sakit okeanın, şimal-qərb
və cənub-qərb sahilləri isə Atlantik okeanının dənizləri ilə əhatə olunmuşdur.
Xəzər dənizi ölkənin cənubunda yerləşir.

Rusiyada 2010-cu ilin oktyabrında keçirilmiş siyahıyaalmanın nəticələrinə görə,
2002-ci ildən əhalinin sayı 2,3 milyon nəfər (1,6 faiz) azalaraq 142 milyon 857
nəfərə düşüb. Rusiya bu göstərici ilə Çin, Hindistan, ABŞ, İndoneziya,
Braziliya, Pakistan və Banqladeşin ardınca 8-ci yerdə durur. Rusiya 2002-2010-cu
illərdə ən çox kənd əhalisini itirib. Bu müddət ərzində 8,5 min kənd tam məhv
olub. Kağız üzərində qalan daha 19,4 min kənddə heç kim yaşamır. Əhalinin orta
yaşı 39-dur. 2002-ci ildə bu göstərici 37,7 il olub. Milli tərkibə gəlincə, 80,9
faiz özünü rus hesab edir. İkinci yerdə tatarlar gəlir – 3,87 faiz. Üçüncü yeri
ukraynalılar (1,41 faiz) tutur.[2]

Ərazisinin böyüklüyü, təbii resursların zənginliyi Rusiyada çoxsahəli
təsərrüfatın yaradılmasına səbəb olmuşdur. Lakin son illərdə iqtisadiyyatda
köhnəlmiş metodların, elmi-texniki metodların ləng tətbiqi Rusiyanın iqtisadi
inkişafında müəyyən maneələr yaratmışdır. Xüsusilə 1990-1997-ci illər ərzində
dünyanın ÜDM-də Rusiyanın payı 3,7%-dən 1,7%-ə, sənaye istehsalında isə 4,6%-dən
1,8%-ə enmişdir. İslahat dövründə Rusiya ÜDM həcminə görə dünyada 8-9-cu yerdən
14-15-ci yerə, adambaşına düşən ÜDM-ə görə isə 43-cü yerdən 58-ci yerə
düşmüşdür. İnkişafında belə çətinliklərə baxmayaraq, Rusiya hələ də dünyanın ən
güclü ölkələri sırasında qalmaqdadır. Sənaye strukturunda isə maşınqayırma,
yanacaq-energetika, meşə-kağız, kimya sənayesi üstünlük təşkil edir.

Ölkədə güclü qara metallurgiya sənayesi yaranmışdır. Onun başlıca bazaları Ural,
Mərkəzi Rusiya və Sibirdir. Ölkənin ən iri metallurgiya kombinatları
Maqnitoqorsk, Nijni-Tagil və s.-dir. Qara metallurgiyanın inkişafında
Kursk-Maqnit Anomaliyası olduqca mühüm rol oynayır. Əlvan metallurgiya sənayesi
Ural, Sibir, Uzaq Şərq və Şimal rayonunda güclü inkişaf etmişdir. Kimya sənayesi
Rusiyanın bir çox rayonlarında yayılmışdır. Ən iri rayonları Mərkəz, Şimal-Qərb,
Volqaboyu, Ural və Qərbi Sibirdir. Maşınqayırma sənayesi təsərrüfat üçün
müxtəlif və mürəkkəb maşınlar istehsal edir. Güclü hərbi-sənaye kompleksi, raket
texnologiyası yaradılmışdır. Maşınqayırma zavodları Rusiyanın bir çox
rayonlarında təmsil olunmuşdur. Meşə sənayesi Rusiyanın qədim və güclü inkişaf
etmiş sahələrindəndir. Meşə tədarükü, emalı və kağız-sellüloz sənayesi Şimal,
Ural, Sibir, Uzaq Şərq rayonlarında cəmlənmişdir. Qara və əlvan metallurgiya,
meşə və kimya sənaye kompleksləri bir çox rayonlarda ekoloji vəziyyəti xeyli
kəskinləşdirmişdir. Yüngül sənayenin başlıca rayonu Mərkəz və Şimal-Qərbdir. İri
toxuculuq kombinatları İvanovo, Moskva və Yaroslavl şəhərlərində fəaliyyət
göstərir.

2012-ci ildə dünyanın bir çox regionlarında iqtisadi tənəzzül olduğu halda
Rusiya qlobal iqtisadi meyllərdən xeyli aralı düşmüşdür. Rusiya iqtisadiyyatında
vəziyyət hələlik çox əlverişlidir. Proqnozlara görə 2012 və 2013-cü illərdə
iqtisadi artım, müvafiq surətdə, 4 faiz və 3,9 faiz olacaqdır. Rusiya
iqtisadiyyatında ciddi ləngimə olacağı gözlənilmir. Real əməkhaqqının və
istehlakın artması Rusiya iqtisadiyyatının inkişafını dəstəkləyir. Bununla
bərabər, inflyasiya və məşğulluq rekord dərəcədə aşağı səviyyədədir. Hazırda
Rusiyanın sənaye potensialından istifadə göstəricisi 2007-2008-ci illərin
səviyyəsinə çatmışdır. Rusiyadan xaricə kapital axını vardır, lakin bu axın
tədiyyə balansında profisitin yüksək olmasının nəticəsidir. Rusiya
iqtisadiyyatında bir neçə il davam etmiş durğunluqdan sonra 2011-ci ildə həm
istehlak, həm də korporativ kreditlər verilməsi sürətlə artmağa başlanmışdır.
Hal-hazırda Rusiya biznesinin maliyyələşdirilməsində xarici mənbələrdən daxili
mənbələrə keçid prosesi gedir.[4]

Dünyanın ən böyük dövləti olan Rusiya dünya üzrə təsdiqlənmiş resursların 21
faizinə sahibdir. Təbii qaz istehsalında dünyada birinci, neft istehsalında isə
ikinci yerdədir.Rusiya 80 milyard barel nefte sahibdir və bu düyna neftinin 4.6
faizini təşkil edir.Neft ehtiyatına görə dünyada 8-cidir. Neft istehsalına görə
isə Səudiyyə Ərəbistanından sonra 2-cidir. Rusiyanın təsdiqlənmiş qaz ehtiyatı
47 trilyon m3dir.Dünya qaz ehtiyatının 27 faiznə sahib olmaqla həm də ən yaxın
rəqibi İrandan 2 dəfə üstələyir.

Rusiyanın kənd təsərrüfatı çoxsahəlidir. Kənd təsərrüfatı məhsullarının ümumi
dəyərinin yarısı əkinçiliyin, yarısı isə heyvandarlığın payına düşür. Ölkənin
əkin yerlərinin 57%-ə qədərini taxıl bitkiləri tutur. Taxılçılıq üzrə
ixtisaslaşmış iri rayonları Şimali Qafqaz, Volqaboyu, Mərkəzi Qaratorpaq və
Sibirdir. Texniki bitkilərdən ən geniş yayılanı kətan, günəbaxan, şəkər
çuğunduru, soya becərilir. Heyvandarlıq ölkənin hər yerində yayılmışdır. Şimalın
tundra və meşə-tundra otlaqlarında maralçılıq, meşə-çöl və qismən də çöl
zonalarında südlük və südlük-ətlik heyvandarlıq üstünlük təşkil edir. Daha quraq
cənub rayonlarında ətlik-heyvandarlıq və qoyunçuluq yayılmışdır. İntensiv
əkinçilik rayonlarında və şəhərlərin ətrafında donuzçuluq və quşçuluq
kompleksləri yaradılıb. Sibir, Uzaq Şərq və Şimalda xəz dərili heyvanlar
saxlanılan təsərrüfatlar vardır.

Rusiyanın geniş ərazisi, təbii resurslarının və əhalisinin qeyri-bərabər
yerləşdiyi bir şəraitdə nəqliyyatın əhəmiyyəti xüsusilə böyükdür. Ölkədə bütün
nəqliyyat növləri, dəmiryol, avtomobil, su (çay və dəniz), hava və boru-kəmər
nəqliyyatı inkişaf etmişdir. Rusiyanın dəmiryol nəqliyyat şəbəkəsi əsasən XIX
əsrin ikinci yarısı və XX əsrin əvvəllərinə qədərki dövrdə formalaşmışdır. Bu
zaman onun Avropa hissəsində Moskvanı Peterburqla birləşdirən ilk dəmir yolu
çəkilir. Sonralar Moskvanı ölkənin daxili rayonları və dəniz portları ilə
birləşdirən yollar salınır. Nəhayət, XX əsrin əvvəllərində ölkənin Avropa
hissəsini Sakit Okean sahili ilə birləşdirən Transsibir magistralının
(Çelyabinsk-İrkutsk-Vladivostok) tikintisi başa çatdırılır. 1917-ci ildən
sonrakı Rusiyanın Avropa hissəsinin Şimalında və Şərq rayonlarında bir çox dəmir
yolları, o cümlədən Sibiri Mərkəzi Asiya ilə birləşdirən Türküstan-Sibir dəmir
yolu çəkilir.

Uzunluğu 3 min km-dən çox olan Baykal-Amur Magistralının (BAM) tikintisi son
illərdə başa çatmışdır. Son illərdə avtomobil və boru kəməri nəqliyyat
növlərinin əhəmiyyəti xeyli artmışdır. Volqa çayının imkanlarını genişləndirmək
məqsədilə Rusiya ərazisində Volqa-Don, Moskva kanalı, Volqa-Baltik dənizçilik
kanalı salınmışdır. Bundan başqa gəmiçilik Şimali Dvina, Ob, Yenisey, Lena və
Amur çaylarında da inkişaf etmişdir. Qara dəniz və Baltik dənizi, Şimal Buzlu
Okeanı və Sakit Okean sahillərində iri port şəhərləri yaradılmışdır. Hazırda
Rusiya, dünyada ikinci yerdə duraraq, 62 min km magistral neft və 150 min km qaz
boru kəmərlərini əhatə edən boru kəmər nəqliyyatkommunikasiya şəbəkəsinə
malikdir. Həmin kəmərlərlə ildə 300 mln tondan artıq neft, 530 mlrd kub metrdən
artıq qaz nəql edilir.[5]

Rusiya ilə Azərbaycan arasında diplomatik münasibətlər 4 aprel 1992-ci il
tarixində qurulub[6].



https://az.wikipedia.org/wiki/Almaniya

Almaniya (alm. Deutschland [ˈdɔʏtʃlant], rəsmi adı: Almaniya Federativ
Respublikası (alm. Bundesrepublik Deutschland) — Qərbi Avropada yerləşən
dövlətdir. Şimalda Şimal dənizi, Danimarka və Baltik dənizi, şərqdə Polşa və Çex
Respublikası, cənubda Avstriya və İsveçrə, qərbdə isə Fransa, Lüksemburq,
Belçika və Hollandiya ilə həmsərhəddir.

Almaniya 16 federal əyalətdən (alm. Bundesländer) ibarət parlamentli federal
respublikadır. Paytaxt şəhər və inzibati mərkəz Berlin şəhəridir. Dövlət kimi
Almaniya 1871-ci ildə Fransa-Prussiya müharibəsindən sonra birləşdirilmişdir.
İkinci dünya müharibəsindən sonra iki hissəyə bölünən ölkə, 1990-cu ildə yenidən
birləşdi. Avropa Birliyinin yaradıcılarından biri olan Almaniya 81.8 milyon
əhalisi ilə AB-də say etibarilə birinci yeri tutur.

BMT (1973), NATO (1955), G8 və G4 təşkilatlarının üzvü olan Almaniya dünyanın
öncül dövlətlərindən biridir. Ölkə ÜDM həcminə görə dünyanın üçüncü böyük
iqtisadiyyatına malik olmaqla yanaşı əmtəə ixracatına görə birinci, idxalatına
görə isə ikinci yeri tutur. 2007-ci ildə həm Avropa Birliyinin Nazirlər Şurası,
həm də G8-in növbəli rəhbərliyi funksiyalarını həyata keçirib.

Almaniya sözü müxtəlif dillərdə müxtəlif cür səslənir. Məsələn, ingilis dilində
Germany, alman dilində Deutschland, fransız dilində Allemagne, polyak dilində
Niemcy kimi. Germanlar tayfası etnonimindəndir. Alman dilində Deutschland
adlanır. Müasir ad prot. Þeudiskaz adından törənmişdir. Deutsch sözü (prot.
Þeodisk sözündən törənmişdir) ilk anlamda "xalqa aid olan" mənasını verir və ilk
dövrlərdə dilə aid işlənirdi [2]. Land "ölkə deməkdir. Ölkə adının müasir
yazılış forması XV əsrdən işlənir.

Alman xalqının etnik olaraq formalaşmasının Skandinav bürünc əsrində, təxminən
e.ə 1700-cü illərdə baş verdiyi güman edilir. Eramızdan əvvəl 1-ci əsrdə German
tayfaları Cənubi Skandinaviya və Şimali Almaniyadan tədricən cənuba, şərqə və
qərbə doğru yayılmağa başladılar. Bu prosesdə onlar baltik, irandilli, slavyan
və yunan xalqları ilə təmasda olmağa başladılar. Roma imperiyasındakı alimlərin
tədqiqatlarına baxmayaraq, german tayfalarının ilkin dövrlərdəki fəaliyyəti
haqda müasir elmə çox az şey məlumdur.

İmperator Oktavian Avqustun dövründə Roma İmperiyası Germaniyaya (romalılar Reyn
çayı ilə Ural dağları arasındakı əraziləri belə adlandırırdı) hücum etdi. Roma
qoşunlarına tanınmış sərkərdə Publiy Kvintiliy Var başçılıq edirdi. Eramızın
9-cu ilində Tevtoburq meşəsindəki döyüşdə Varın başçılıq etdiyi 3 Roma legionu
german tayfaları tərəfindən məğlub edildi. Beləliklə, müasir Almaniya
ərazisindəki xalqlar Roma imperiyası tərəfindən işğal olunmaq təhlükəsindən azad
oldu. Təxminən 100-cü ildən başlayaraq german tayfaları Reyn və Dunay çayları
arasındakı ərazilərə, Avstriyaya, Bavariya ərazisinə, həmçinin bəzi Roma
əyalətlərində məskunlaşmağa başladılar. Roma imperiyasının parçalanmasının və
dağılmasının əsas səbəblərdən biri də german tayfalarının davamlı olaraq
imperiyaya qarşı hücümları idi.

Almanlar romalıların təsiri altında xristianlığı qəbul edirlər. Daha sonra
yaranan Müqəddəs Roma imperiyasında almanlar əsas rolu oynayan xalq olurlar. 11
və 12-ci əsrlərdə Müqəddəs Roma imperiyası İtaliya və Burqundiyanı öz ərazisinə
qatır. 12-ci əsrdən etibarən isə almanlar Şərqi Avropada yaşayan slavyanları
əsarət altına almağa başlayırlar. Ostsiedlung adını alan bu proses nəticəsində
almanlar Şərqi Avropada çoxlu sayda koloniyalar yaratmağa başlayırlar.

16-cı əsrdə Almaniyada keşiş Martin Lüterin başçılığı altında reformasiya
hərəkatı başlanır. Katolik kilsəsindən ayrılan Lüteran kilsəsi 1530-cu ildən
etibarən bir çox alman dövlətlərində rəsmi dinə çevrilir. Məzhəblərarası
qarşıdurma 30 İllik müharibəyə (1618-1648) gətirib çıxardı, bu müharibə
Almaniyaya çox böyük ziyan vurdu, Almaniyanın əhalisi 30% azaldı.[3][4] 1740-cı
ildən etibarən alman torpaqları Habsburqlar Sülaləsi və Prussiya arasında
rəqabət meydanına çevrilir. 1806-cı ildə Napoleon Almaniyanı işğal edərək
Müqəddəs Roma imperiyasına son qoydu[5].

Napoleon işğallarının ardından keçirilən Vyana Konfransında Alman Dövlətlərinin
Konfederasiyasının yaradılması haqqında qərar qəbul olundu. Bu konfederasiyaya
39 dövlət daxil idi.[6] Konfederasiya dövründə alman milliyətçiliyi ideologiyası
xüsusilə gənc intellektual insanlar arasında geniş yayılmağa başladı. Məhz həmin
dövrdə Almaniyanın simvolları kimi qırmızı, qızılı və qara rənglərdən istifadə
olunmağa başlandı, bu rənglər sonradan Almaniya bayrağının rənglərinə
çevrildilər. 1848-ci ilin Mart ayında Prussiyada Mart inqilabı baş verir.
1862-ci ildə kral Otto fon Bismarkı Prussiyanın yeni baş naziri elan edir.
Bismark 1864-cü ildə Danimarkaya qarşı uğurlu müharibə aparır. Bundan dərhal
sonra Bismark Avstriyaya qarşı hücuma keçir. 1866-cı ildə baş verən
Avstriya-Prussiya müharibəsində prussiyalılar qətiyyətlə qələbə qazanaraq
Avstriyanı konfederasiyadan kənarlaşdılar. Beləliklə Alman Dövlətlərinin
Konfederasiyası buraxılır. Onun əvəzində isə Prussiyanın başçılıq etdiyi Şimali
Alman İttifaqı (Norddeutscher Bund) yaranır. 1870-ci ildə Fransa-Prussiya
müharibəsi başlayır[7]. Bu müharibədə Fransa darmadağın olunur.

1871-ci ilin yanvarın 18-də Versal Sarayında Almaniya İmperiyasının qurulduğu
elan olunur. İlk kansler Otto fon Bismark olur. Beləliklə bütün alman dövlətləri
(Avstriya istisna olmaqla) vahid dövlətdə birləşdilər. İmperiyanın paytaxtı
Berlin şəhəri elan olunur. Getdikcə güclənən Alman İmperiyası artıq 1884-cü
ildən etibarən müstəmləkə işğalına başladı. Imperator I Vilhelmin (1871-1888)
dövründə Almaniya özünə müttəfiqlər axtararaq Fransanı izolyasiya etmək
siyasətini yeritməyə başladı. Lakin ondan sonra hakimiyyətə gələn II Vilhelm
(1888-1918) daha çox imperialist siyasət yürütməyə başladı, bu isə Almaniyanın
özünə çoxlu sayda düşmənlər qazanmasına gətirib çıxardı. Ölkənin əvvəllər
qazandığı müttəfiqlər itirildi, Fransa isə Antanta dövlətləri və Rusiya ilə
yaxınlaşmağa başladı. Almaniya özünə etnik cəhətdən yaxın olan
Avstriya-Macarıstan İmperiyası ilə olan müttəfiqliyi istisna olmaqla təcrid
olunmuş vəziyyətə düşdü.

Alman imperializmi Avropanın sərhədlərini aşdı və Almaniya Afrikada
müstəmləkələr əldə etmək uğrunda digər Avropa dövlətləri ilə yarışmağa başladı.
1884-cü ildə Otto fon Bismarkın təşkilatçılığı ilə keçirilən Berlin konfransında
Avropanın hegemon dövlətləri tərəfindən Afrika qitəsinin işğalı və müstəmləkəyə
çevrilməsi geniş müzakirə olundu. Almaniya Şərqi və Cənub-Qərbi Afrikada, Toqo
və Kamerunda bir sıra əraziləri ələ keçirərək öz müstəmləkəsinə çevirdi.
Afrikanın bölüşdürülməsi uğrundə mübarizə Avropa dövlətləri arasında gərginlik
yaradırdı və bu Birinci dünya müharibəsinin əsas səbəblərindən biri oldu. 28
İyun 1914-cü ildə Avstriya-Macarıstan ordusunun baş komandanı, vəliəhd Frans
Ferdinand serbiyalı terrorçu tərəfindən öldürüldü. Bunun nəticəsi olaraq
Avstriya-Macarıstan Serbiyaya müharibə elan etdi və bu Birinci dünya
müharibəsinin başlanğıcı oldu. Bu müharibədə Almaniya, Avstriya-Macarıstan,
Osmanlı İmperiyası və Bolqarıstan bir cəbhədə iştirak edirdi. Müharibə bu
dövlətlərin məğlubiyyəti ilə nəticələndi. Dünya tarixində o vaxta qədər baş
vermiş ən qanlı müharibədə 2 milyondan çox alman əsgəri öldürüldü.[8] 1918-ci
ildə Almaniyada monarxiya devrildi, ölkədə respublika hakimiyyəti qururldu. Yeni
hökümət tələm-tələsik təslimçi sülh müqaviləsini imzaladı. 1919-cu ilin İyun
ayında imzalanan və Versal müqaviləsi adlanan bu razılaşmaya əsasən Almaniya
böyük torpaqlar itirdi, həmçinin ölkə çox böyük təzminat ödəməyə məhkum edildi.
Almaniya həmin təzminatı tam olaraq yalnız 2010-cu ildə ödəyib bitirdi.[9]
Razılaşma Almaniyada "Müharibənin alçaldılmış formada davamı" kimi adlandırıldı.
Versal müqaviləsindəki ağır şərtlər Almaniyada milliyətçiliyin artmasına və
sonradan İkinci dünya müharibəsinə gətirib çıxardı.

Almaniyada respublikanın qurulması sabitliyi bərqərar etmədi. Nəticədə ölkədə
bir sıra qüvvələr hakimiyyəti zorla ələ keçirməyə cəhd etdilər. Bavariyada
kommunistlər inqilab edərək orada hakimiyyəti ələ keçirdilər. Bavariya Sovet
Respublikası (1918-1919) cəmi bir il mövcud olduqdan sonra mərkəzi qüvvələrin
Münhenə hücumu nəticəsində dağıdıldı. Bunun ardından 1919-cu ilin avqust ayında
Veymar Respublikası quruldu. Avqustun 11-də prezident Fridrix Ebert Veymar
Konstitutsiyasını təsdiq etdi. Lakin bunlar ölkədə sabitlik yaranmasına kömək
etmədi. İqtisadi böhran, Versal müqaviləsinin ağır şərtləri ölkənin
iqtisadiyyının dirçəlməsinə imkan vermirdi. Həmçinin ölkədə kommunistlərlə
millətçilər arasında olan düşmənçilik siyasi sabitliyin bərqərar olmasına imkan
vermirdi.

Belə bir zamanda Almaniyada iki əsas siyasi qüvvə yüksəlməyə başladı. Bunlar
Adolf Hitlerin başçılıq etdiyi Alman Nasional Sosialist Fəhlə Partiyası və
Ernest Telmanın başçılıq etdiyi Almaniya Kommunist Partiyası idi. Hər iki
partiya 1932-ci ildə keçirilmiş parlament seçkiləri zamanı böyük səs çoxluğu
yığaraq parlamentdə əksər yerləri əldə etsələr də, koalisiya höküməti qurmaq
məsələsində bir razılığa gələ bilmədilər. Bir neçə dəfə onların qurduğu nazirlər
kabineti dağıldığına görə nəhayət 30 yanvar 1933-cü ildə prezident Paul fon
Hindenburq Adolf Hitleri reyxkansler elan etdi. Bununla da Almaniya və dünya
tarixində dərin iz qoymuş Üçüncü Reyx hakimiyyəti başladı.

Hitlerin hakimiyyətinin ilk illərində Almaniya Birinci dünya müharibəsində
itirdiyi torpaqları geri əldə etməyə başladı. Belə ki, 1935-ci ildə Saarland,
1936-cı ildə isə Reyn vilayəti Fransadan geri alındı. Almaniyanın iqtisadiyyatı
sürətlə inkişaf etməyə başladı, ölkədə işsizlik durmadan azalırdı, bununla
paralel Almaniya qalib dövlətlərə ödəməli olduğu təzminat ödənilməsini
dayandırdı. Eyni zamanda Almaniya öz ordusunu sürətlə gücləndirirdi. Bunun
ardınca 1938-ci ildə Avstriya, 1939-cu ildə isə Çexoslovakiya könüllü şəkildə
Almaniyanın tərkibinə daxil oldu. Almaniya 1936-1939-cu illərdə davam edən
İspaniya vətəndaş müharibəsində birbaşa olaraq öz müttəfiqi Fransisko Frankonun
qoşunlarına dəstək verərək orada da faşist hakimiyyətinin qurulmasına yardım
etdi. 1936-cı ildə Almaniya və Yaponiya arasında Anti-Komintern paktı imzalandı.
Bu razılaşmaya 1 ildən sonra İtaliya da qoşuldu. 1939-cu ildə isə Almaniya və
SSRİ arasında Molotov-Ribbentrop paktı imzalandı. Bu müqaviləyə əsasən Polşa və
Baltikyanı ölkələr iki imperialist dövlət arasında bölüşdürüldü. Həmçinin
Almaniya və SSRİ 10 il arzində bir-birinə hücum etməmək barədə öhdəlik
götürdülər. 1939-cu il sentyabr ayının 1-də Almaniyanın Polşaya hücumu ilə
İkinci dünya müharibəsi başladı. Ardınca SSRİ də Polşa və Baltikyanı ölkələrə
hücum edərək onları işğal etdi.

Müharibənin ilk günlərindəcə alman ordusu Wehrmacht böyük uğurlar əldə etdi.
Vermaxt çox qısa bir müddətdə Polşanı (1939), Norveçi (1940), Belçika (1940),
Hollandiya (1940), Fransanı (1940) işğal etdi. Yalnız Fransanın işğalı zamanı
almanlar 30.000 nəfər əsgər itki verdi. Fransa tərəfdən isə ölən əsgərlərin sayı
360.000, əsir düşənlərin sayı isə 2 milyon idi. Xüsusilə Fransanın işğal
olunması Almaniyaya çox böyük ərazilər qazandırdı, belə ki Fransanın bütün
müstəmləkələri Almaniyanın nəzarəti altına keçdi. Almaniya Böyük Britaniya ilə
sülhə girməyə çalışsa da, həmin vaxt almanlara qarşı dərin nifrət bəsləyən
Britaniyanın baş naziri Uinston Çörçillin barışmaz mövqedə durması hər iki
ölkəni bir-birinə qarşı muharibəyə sürüklədi. Fransanın tutulmasından az sonra
Almaniya Britaniyaya qarşı hava hücumuna keçdi. Almanların planı Britaniya
adalarını ağır bombardman etdikdən sonra desant qoşunları vasitəsilə bütün
adaları tutmaq idi. Britaniya səmasında 3 ay davam edən döyüşlərdə alman hərbi
hava qüvvələri məğlubiyyətə uğradı, alman quru qoşunları isə heç vaxt Britaniya
ərazisinə daxil ola bilmədilər. Bu Almaniyanın müharibədə ilk ciddi məğlubiyyəti
oldu. Bu uğursuzluqdan sonra almanlar britaniyalılara qarşı Atlantik okeanında
müharibə etmək taktikasına keçsələr də, burada da ciddi bir uğur əldə etmək
mümkün olmadı. 1941-ci ilin başlanğıcında alman ordusu Şimali Afrikaya
yeridildi. Burada almanlar ingilis ordusunu dalbadal bir neçə məğlubiyyətə
uğradaraq onları Misirin içərilərinə kimi sıxışdırdı. Həmin ilin aprel ayında
isə almanların Balkan Yarımadasına hücumu başladı. Burada Bolqarıstan və
Rumıniya Almaniyanın müttəfiqləri oldular. Yunanıstan və Yuqoslaviya isə qısa
müddət ərzində almanlar tərəfindən tutuldu. Bunun ardınca isə Almaniya
Avropadakı bütün müttəfiqləri ilə birlikdə SSRİyə hücuma keçdi. Almanlar SSRİ-yə
qarşı müharibənin qısa olacağını təxmin edirdi, onlar 1941-ci ilin Dekabr ayına
kimi Həştərxan və Arxangelsk şəhərləri arasındakı xəttə qədər olan bütün
əraziləri tutmağı planlaşdırırdı. Hitlerin çıxışında dediyi kimi

Hitler bu sözləri ilə Sovet imperiyasının yüzlərlə xalqı zorla əsarət altında
saxlamasını nəzərdə tuturdu. Alman ordusu ilk günlərdəcə böyük uğurlara imza
atdı. Sentyabrda Kiyev, Minsk və Baltikyanı ərazilər tutuldu, Leninqrad şəhəri
mühasirəyə alındı. Yeni tutulmuş ərazilərdə yaşayan əhali almanları xilaskar
kimi qarşıladı. Sovet ordusunda zorla döyüşməyə məcbur edilən və ruslar
tərəfindən çox pis rəftara məruz qalan sovet ordusunun qeyri-rus əsgərləri
kütləvi şəkildə alman ordusunun tərəfinə keçirdilər. Müxtəlif hesablamalara görə
1-1.5 milyon sovet əsgəri alman ordusunun tərəfinə keçmişdi. Lakin almanların
hücumları Moskva ətrafındakı döyüşdə dayandırıldı. Bu döyüşdə almanların
məğlubiyyətinin əsas səbəblərindən biri kəskin soyuq hava olsa da, digər bir
səbəb ABŞ və Böyük Britaniyanın SSRİ-yə çox böyük miqdarda hərbi-texniki və
ərzaq cəhətdən yardım etməsi oldu[10]. 1941-ci ilin sonunda həmin dövrdə dünyada
ən güclü iqtisadiyyata malik ölkə olan ABŞ-ın Almaniya və Yaponiyaya qarşı
müharibə elan etməsi almanların vəziyyətini bir qədər də çətinləşdirdi. Lakin
1942-ci ilin əvvəlində alman ordusu yenidən rusları bir neçə döyüşdə ağır
məğlubiyyətə uğradaraq Rusiyanın cənubuna və Qafqaza doğru irəliləməyə başladı.
Lakin həmin dövrdə almanların Şimali Afrikada baş verən El Alameyn döyüşündə
ingilis ordusuna məğlub olmaqları onların vəziyyətini daha da çətinləşdirdi. Bu
döyüşün ardınca Rusiyanın cənubunda Stalinqrad və Qafqaz uğrunda gedən
döyüşlərdə məğlub olan almanlar getdikcə qazandıqları əraziləri itirməyə
başladılar. 1943-cü ildə Almaniyanın yaxın müttəfiqi İtaliya düşmən tərəflə
razılığa gələrək almanlara qarşı müharibə elan etdi. 1945-ci ildə Almaniya qəti
olaraq məğlubiyyətə uğradı. İkinci dünya müharibəsi Almaniyaya baha başa gəldi.
12 milyon nəfər alman bu müharibədə öldürüldü, ölkə iqtisadiyyatı tamamilə
dağıdıldı. Xüsusilə Sovet ordusunun əsgərləri işğal etdiyi Şərqi Almaniyada
böyük dağıntılar törədir, dinc əhalini qırır, alman qadınlarını kütləvi şəkildə
zorlayırdı. Şərqi Almaniya həmin dövrdə məruz qaldığı dağıntılardan indiyə kimi
tam özünə gələ bilməmişdir.

Müharibə milyonlarla almanın ölümünə səbəb oldu, çox böyük ərazilər Almaniyadan
qoparıldı, təxminən 15 milyon alman qonşu ölkələrdən qovuldu. Demək olar ki,
bütün şəhərlər və iri sənaye müəssisələri dağdıdıldı. Almaniyanın yerdə qalan
əraziləri işğalçı 4 ölkə (ABŞ, Böyük Britaniya, Fransa və SSRİ) arasında hərbi
ərazilərə bölündü. Buna uyğun olaraq Berlin şəhəri də həmçinin 4 işğalçı ölkələr
arasında uyğun zonalara ayrıldı. ABŞ, B.Britaniya və Fransa tərəfindən nəzarət
olunan 3 qərbi ərazi 1949-cu il Mayın 23-də vahid dövlətdə birləşdirildi. Yeni
dövlət Almaniya Federativ Respublikası adlanırdı. Buna cavab olaraq SSRİ nəzarət
etdiyi ərazilərdə başqa bir dövlətin, Almaniya Demokratik Respublikasının
yarandığını elan etdi (7 Oktyabr 1949-cu il). Həmin dövlətlər dünyada formal
olaraq "Qərbi Almaniya" və "Şərqi Almaniya" kimi tanınırdılar. Şərqi Almaniya öz
paytaxtı kimi Berlin şəhərinin şərq sektorunu seçdi, Qərbi Almaniyanın paytaxtı
isə Bonn şəhəri elan olundu. Lakin Qərbi Almaniya Bonn şəhərini müvəqqəti
paytaxt elan etmişdi, bunun arxasında Almaniyanın nə vaxtsa vahid bir dövlətdə
birləşdirilməsi və Berlinin vahid paytaxt elan edilməsi məqsədi dururdu. Qərbi
Almaniya 1950-ci ildə NATO-nun və 1957-ci ildə Avropa Birliyinin üzvü
olmuşdur.SSRİ və AFRsı arasında Moskva anlaşması (1970) imzalanır.Bu anlaşmada
SSRİ gələcəkdə iki ölkənin birləşməsi üçün zəmin yaranarsa buna maneə
olmayacağını üzərinə götürür. 1980-ci illərin sonunda Dəmir Pərdənin aradan
qalxması və kommunizmin çöküşü ilə əlaqədar Şərqi Almaniya ilə Qərbi Almaniya
bir-birilə yaxınlaşmağa başladı. Berlin Divarının aradan qaldırılmasından az
sonra, 3 oktyabr 1990-cı ildə Almaniya vahid dövlətdə birləşdi. 1994-cü ildə
Berlin\Bonn aktına əsasən vahid Almaniyanın paytaxtı Bonn şəhərindən Berlinə
köçürüldü. Almaniya vahid dövlətdə birləşdikdən sonra siyasi və iqtisadi sahədə
çox böyük inkişafa nail oldu, Avropanın ən böyük iqtisadiyyatına malik olan
ölkəyə çevrildi. 2005-ci ildə Almaniyada ilk dəfə olaraq qadın kansler Angela
Merkel hakimiyyətə gəldi.

Almaniya Avropanın mərkəzi hissəsində yerləşən 357.021 km² əraziyə malik olan
ölkədir. Ərazisinin 349.223 km² quru, 7.798 km² isə sudan ibarətdir. Almaniya
ərazisinə görə dünyada 63-cü, Avropada isə 7-ci ən böyük dövlətdir. Avropanın 9
ölkəsi ilə həmsərhəddir. Bunlar şimalda Danimarka, şərqdə Polşa və Çex
Respublikası, cənubda Avstriya və İsveçrə, cənub-qərbdə Fransa və qərbdə
Luksemburq, Belçika və Niderlanddır. Ən hündür nöqtəsi ölkənin cənubunda Alp
dağlarında yerləşən Zugspitze dağıdır (dəniz səviyyəsindən 2.962 m hündürlükdə).
Almaniyanın cənubu əsasən dağlıq, şimal hissəsi isə düzənlik ərazilərdir.
Hal-hazırda müasir Almaniyanın ərazisi Soyuq müharibə dövründəki Qərbi
Almaniyanın ərazisindən 30.3% böyük, Almaniya İmperiyasının ərazisindən 33.9%
kiçik, Veymar Respublikası dövründəki Almaniyanın ərazisindən isə 23.8% daha
kiçikdir.

Ərazisinin təxminən 4.750 km² hissəsi sulanan torpaqlardır.Ölkə ərazisinin 31%-i
meşələrlə örtülüdür.Almaniyanın ərazisindən çoxlu sayda çay axır,ən böyük olan
çaylar Reyn,Dunay,Elba,Vezer və Oder çaylarıdır.Çaylar kanallar vasitəsi ilə
birləşirlər.Ən böyük kanal-Kil kanalıdır(Baltik ve Şimal dənizlərini
birləşdirir).Almaniyanın ən böyük gölü-Boden gölüdür(sahəsi- 540 kvadrat
kilometr,dərinliyi-250 metr).



https://az.wikipedia.org/wiki/B%C3%B6y%C3%BCk_Britaniya

Böyük Britaniya və Şimali İrlandiya Birləşmiş Krallığı, Birləşmiş Krallıq (qısa
şəkildə Böyük Britaniya və ya Britaniya kimi işlədilir) – şimali-qərbi Avropa
dövləti.

Dövlətin tərkibinə Böyük Britaniya adası, İrlandiya adasının şimal-şərq hissəsi
və çoxsaylı kiçik adalar daxildir. Materik Avropaya Fransa vasitəsi ilə La Manş
kanalı ilə birləşir.

Böyük Britaniya tərkibində dörd dövlət – İngiltərə, Şotlandiya, Uels və Şimali
İrlandiya olmaqla konstitusiyalı monarxiyadır. Dövlətin hazırkı monarxı II
Elizabetdir. Kraliça dünyanın daha 17 müstəqil dövlətin başçısı sayılır. Bunlar
bir vaxtlar yer səthinin 1/4-ni zəbt etmiş Britaniya İmperiyasından qalma
ərazilərdir.

Britaniya İmperiyası bir vaxtlar dünyanın yeganə supergücü sayılırdı. Lakin
ardıcıl dünya muharibələri və XX əsrin ikinci yarısından imperiayada başlayan
tənəzzül prosesi onun süqutuna gətirib çıxardı. Bununla belə Britaniya müasir
dünyanın əhəmiyyətli siyasi, mədəni, iqtisadi nüvə-hərbi gücü kimi qalmaqdadır.
Britaniya Birləşmiş Millətlər Təşkilatı yanında Təhlükəsizlik Şurasının daimi
üzvü, Böyük Səkkizlərin və Avropa Birliyinin, Britaniya Millətlər Birliyinin üzv
dövləti və İkinci dünya müharibəsinin keçmiş səkkiz qalib dövlətlərindən
biridir.

XIX əsrin axırlarınadək Böyük Britaniya dünya təsərrüfatında ağalıq etmişdir.
Bunun başlıca səbəbi Böyük Britaniyanın kapitalizmin vətəni, sənaye çevrilişinin
beşiyi olması ilə, "dünyanın sənaye emalatxanasına" çevrilməsi ilə izah olunur.
Bununla yanaşı, olduqca iri müstəmləkələrə malik Böyük Britaniya, bu
müstəmləkələrin istismar edilməsindən böyük gəlir götürürdü. Nəhayət, La-Manş və
Pa-de-Kale boğazlarından keçən mühüm dəniz ticarət yollarında əlverişli coğrafi
mövqeyi ölkəyə Yer kürəsinin bütün regionları ilə əlaqə yaratmağa imkan verirdi.
Böyük Britaniyanın iqtisadiyyatının sürətli inkişafına ölkə ərazisində müxtəlif
faydalı qazıntı yataqlarının, xüsusilə dəmir filizi və daş kömür hövzələrinin
bir-birinə yaxın yerləşməsi çox böyük təsir göstərmişdir. Belə amil
metallurgiyanın güclü inkişafına, metallurgiya isə müstəmləkələrin ələ
keçirilməsində və Dünya Okeanında hökmranlıq edilməsində mühüm rol oynayan güclü
dəniz donanmasının yaradılmasına imkan vermişdir. Keçmiş mövqeyini itirməsinə
baxmayaraq Böyük Britaniya indi də dünyanın yüksək inkişaf etmiş sənayeyə malik
başlıca ölkələrindən biridir. Böyük Britaniya İnkişaf Etmiş Ölkələr arasında
kapital ixracatına görə yalnız ABŞ və Yaponiyadan geri qalır. XX əsrin 80-ci
illərindən başlayaraq neft hasilatının sürətlə artması onun iqtisadi
strukturunun yenidən qurulmasına, iqtisadiyyatın inkişafına imkan yaratmışdır.
Bununla yanaşı Böyük Britaniya, əvvəllər Britaniya imperiyasına daxil olan
ölkələrin Birliyini yaratmış və ona rəhbərlik edir. Bu, keçmiş müstəmləkə
ölkələri ilə əlaqələri tənzimləyən özünəməxsus iqtisadi birlik formasıdır.

Böyük Britaniya sənayesinin strukturu digər başlıca İEÖ-i xatırladır. Mürəkkəb
və çoxsahəli maşınqayırma mühüm rol oynayır. Elektrotexnika, elektronika,
aviakosmik sənayenin, cihazqayırma və avtomobilqayırmanın inkişafına görə
London, Birmingem-Koventri rayonları, dəzgahqayırma və avtomobilqayırmaya görə
Birmingem, toxuculuq maşınqayırmasına görə Mançester, gəmiqayırmaya görə Qlazqo,
idxal xammala əsaslanan metallurgiyanın inkişafına görə Şeffild, Kardiff və
dəniz sahili şəhərlər fərqlənir. Kimya sənayesi Şimal dənizinin dayazlıqlarından
çıxarılan neft və təbii qaza əsaslanır.

Keçən əsrin 60-cı illərində The Beatles və "Rollinq stounz"un populyarlığının
çiçəklənməsindən bu günə kimi Böyük Britaniya gənc mədəniyyətinin avanqardı
olaraq qalır. Ölkənin Uilyam Şekspir və şotland Robert Berns, uelsli Dilan Tomas
və şimali irlandiyalı Şeymas Xini də daxil olmaqla, zəngin ədəbiyyat irsi var.
Barokko dövrü ndən, Henri Perselladan XX əsrdə Benjamin Brittenə qədər, dünyaya
klassik bəstəkarlar verən milli musiqi qədim köklərə malikdir.[1]



https://az.wikipedia.org/wiki/T%C3%BCrkiy%C9%99

Koordinatlar: 39°10′00″ şm. e. 35°40′00″ q. u.﻿ / ﻿39.16667° şm. e.
35.66667° q. u.﻿ / 39.16667; -35.66667

Türkiyə (türk. Türkiye), rəsmi adı Türkiyə Respublikası (türk. Türkiye
Cumhuriyeti). Paytaxtı Ankara olan Avropa, Asiya və Afrika qitələrinin bir
birinə ən çox yaxınlaşdığı nöqtədə yerləşən ölkədir. Ölkə torpaqlarının böyük
hissəsi Anadolu yarımadasında, bir hissəsi isə Balkan yarımadasının çıxıntısı
olan Trakiyada yerləşir. Ölkə üç tərəfdən Aralıq dənizi, Qara dəniz və onlar
arasında yerləşən Mərmərə dənizi və Egey dənizi ilə əhatə olunur. Türkiyə
şərqdən Gürcüstan, Ermənistan, Azərbaycan və İran, cənubdan İraq və Suriya,
qərbdən Yunanıstan və Bolqarıstan ilə həmsərhəddir. Türkiyə yeddi müstəqil türk
dövlətlərindən biridir. Əhalisinin əksəriyyəti İslam dininə inanır. Ölkənin
rəsmi dili türk dilidir, lakin əhalinin 15.7 %-ni (ehtimal) təşkil edən kürdlər
və zazalar, kürd dili və zaza dilini də geniş işlədirlər.

Asiyanın cənub – qərbində, Qara dəniz və Aralıq dənizi arasında, Anadolu
yarımadasında yerləşir. Türkiyə Statistika İnsitutunun məlumatına əsasən daxili
su hövzələri ilə birlikdə ölkənin ümumi ərazisi 783562.38 km² təşkil edir ki,
bunun da 769603.74 km²-i quru, 13958.64 km²-i isə daxili su hövzələridir.[2]

Türkiyə şərqdən Gürcüstan, Ermənistan, Azərbaycan və İran, cənubdan İraq və
Suriya, qərbdən Yunanıstan və Bolqarıstan ilə həmsərhəddir. Ölkənin Mərmərə,
Egey, Aralıq və Qara dənizlərlə əhatə olunması ona dünya okeanına çıxış imkanı
verir. Ən uca dağı Ağrı dağı, ən böyük gölü Van gölüdür.[3]

Ölkə 7 bölgəyə və 81 vilayətə ayrılır. Ölkənin şimalında dəniz iqlimi hakimdir,
cənubuna Aralıq dənizi iqlimi hakimdir və mərkəz və şərq hissəsində isə quru
bozqır tipli kontinental iqlim hakimdir.

Türkiyə Statistika Qurumunun 31 dekabr 2016-cü il tarixinə olan rəsmi təxmininə
əsasən Türkiyə Cümhuriyyəti əhalisi 79.814.000 nəfərdir .[4] Konda-Araştırma və
Danışmanlık tərəfindən Türkiyə hökumətinin sifarişi ilə 1993-cü ildə Türkiyə
Respublikasının etnik və sosial quruluşunu öyrənmək məqsədiylə apardığı
araştırmanın yekunlarına əsasında 2006-cı ilə verdiyi təxminə əsasən Türkiyənin
72.975 milyon nəfər əhalisinin 76 %-ni Anadolu türkləri , 15.7 %-ni Kürdlər və
Zazalar, 2.8 %-ni digər türk xalqlarının nümayəndələri , 0.7 %-ni ərəblər ,
4.7 %-ni isə digər etnik qruplar təşkil edir .[5][6]

Türkiyə Respublikasının rəsmi dövlət dili Türk dilidir. Türkiyə türkcəsi,
Azərbaycan türkcəsinə çox yaxındır. Türkiyədə rəsmi olaraq İstanbul şivəsi əsas
alınmışdır.

Türkiyə Respublikasında müxtəlif dini konfessiyalar fəaliyyət göstərir. Onlardan
ən geniş yayılmışı İslamdır. 1965-ci ildə aparılmış rəsmi əhali siyahıya
almasının elan olunmuş nəticələrinə əsasən ölkədə o zaman yaşayan 31.391.421
nəfər əhalinin 31.129.854 nəfəri müsəlman (həmçinin 206.825 nəfər xristian,
45.995 nəfər iudaist, 2.746 nəfər digər dinlər, 613 nəfər dinsiz, 2.494 nəfər
bilinmir) olduğunu bəyan etmişdir.[8]

Türkiyədə ən geniş yayılmış din İslamdır və müxtəlif məlumatlara əsasən ölkə
əhalisinin 99.8%-i müsəlmanlardan ibarətdir. Ancaq bəzi digər mənbələrdə bu
məlumat fərqlilik göstərir və 96.4% olaraq göstərilir. Ümumilikdə nəzər saldıqda
Türkiyə rəsmi dini olmayan bir dövlətdir və ölkənin konstitusiyasında da bu
özünü Türkiyə vətəndaşı olan hər bir kəsin din və vicdan azadlığında təzahür
edir. Ölkə ərazisində ümumilikdə məscid sayı isə 80.000-dən çoxdur.

Türkiyə torpaqlarında müsəlman olmayanların sayı 1914-cü ildə 19% olduğu halda
bu sayı 1927-ci ildə 2.5%-ə düşmüşdür. Müasir dövrdə ölkədə katoliklər və
ortodokslar da daxil olmaqla müxtəlif məzhəblərdən 120.000 xristian vardır ki,
bu da ölkə əhalisinin 0.2%-dən daha azdır. Ölkədə açıq olan kilsə sayı isə
236-dır. İstanbul şəhəri 4-cü əsrdən bu yana Şərq Ortodoks Kilsəsinin mərkəzi
hesab olunur.

Türkiyə ərazisində yaşayan yəhudi sayısı isə 26.000 hesablanmışdır. Türkiyədə
ilk yəhudilər e.ə. 5-ci əsrdən etibarən məskən salmışlar. Sonradan 20-ci əsrdəki
miqrasiyalara baxmayaraq hələ də az da olsa, ölkədə yəhudi əhali qalmaqdadır.

Müasir Türkiyənin yerləşdiyi Anadolu yarımadası tarix boyu çoxlu
sivilizasiyaların mərkəzi olmuşdur. Türklərin Anadoluya gəlişi isə XI əsrə
təsadüf edir. 1071-ci ildə Malazgird döyüşündə Bizansı məğlub eden səlcuqlular
paytaxtı İznikdə olan türk dövlətinin əsasını qoydular. XIII əsrin sonlarında
səlcuqluların zəifləməsi fonunda Anadolunun şimal-qərbində qərar tutun
osmanoğulları güclənməyə başladılar. 1299-cu ildən başlanmış proseslər
nəticəsində 1326-cı ildə mərkəzi Bursa şəhəri olan yeni siyasi idarəçilik
forması - Osmanlı quruldu. Ərazilərin genişlənməsi ilə paytaxt Ədirnəyə
köçürüldü. Daha sonra 1453-cü ildə Konstantinopolun tutulması ilə şəhərin adı
dəyişdirildi və paytaxt İstanbul elan edildi. Dünya tarixində Osmanlı İmperiyası
ən uzunömürlü (600 ildən çox) və ən böyük imperiyalardan (Osmanlı İmperiyasının
üç qitədə torpaqları olmuşdur) biri hesab olunur.

XIX əsrin sonlarında zəif idarəçilik,imperiya tərkibində seperatçılığın
güclənməsi və Avropa ərazisində Osmanlının vaxtaşırı məğlubiyyəti İmperiyanı
hədsiz zəiflətdi. Zəifləməkdə olan İmperiya Birinci dünya müharibəsini
uğursuzluqla başa vurdu. Müharibədən sonrakı dövrdə Avropa dövlətlərinin öz
aralarında imzaladıqları müqavilələrin faktiki məqsədi Osmanlı Türkiyəsinin
bölüşdürülməsi idi. İzmir Yunanıstanın payına düşmüşdü və 15 may 1919-cu ildə
yunanlar İzmirə daxil oldular. Bundan sonra Türkiyədə professional hərbiçi
Mustafa Kamal Atatürk paşanın başçılğı ilə Azadlıq hərəkatı başlandı.

İkinci dünya müharibəsi başlayanda Qərb dövlətləri SSRİ ilə Almaniyanı Türkiyə
vasitəsilə toqquşdurmağa can atırdılar. Buna görə də Türkiyə Sovet hökümətinə də
qarşılıqlı yardım haqqında müqavilə imzalamağı təklif etdi. SSRİ bu müqavilə
vasitəsilə İngiltərə və Fransa ilə əlaqə yarada bilərdi. Lakin özünü bitərəf
elan edən SSRİ bu təklifi rədd etdi. O, əvəzində Türkiyəyə Qara dəniz və
boğazlar rayonunda qarşılıqlı yardım haqqında ikitərəfli saziş təklifini irəli
sürdü. Türkiyə isə bu təkliflə razılaşmadı. 1939-cu il oktyabrın 19-da Türkiyə
İngiltərə və Fransa ilə qarşılıqlı yardım haqqında hərbi müqavilə imzaladı.
Müqaviləyə görə, Aralıq dənizi zonasında hər hansı bir təcavüz aktı törədildikdə
Türkiyə bu dövlətlərlə səmərəli əməkdaşlıq öhdəliyini öz üzərinə götürürdü.
Bununla da o, Almaniya ilə müharibə vəziyyətində olan ingilis-fransız blokuna
qoşulmuş oldu. SSRİ üzerinə hücum edənə qədər Almaniya tərəfindən Avropanın
əksər hissəsinin işğal edilməsi Türkiyəni narahat etməyə bilməzdi. 1940-cı ilin
fevralında Türkiyə Böyük Millət Məclisi "Milletin müdafiəsi haqqında" qanun
qəbul etdi. Bu qanuna görə hökümətə iqtisadiyyatı hərbi rels üzərinə keçirmək və
hərbi dövrün ordusunu yaratmaq üçün fövqəladə səlahiyyətlər verilirdi.

1941-ci il iyunun 18-də isə Türkiyə höküməti Almaniya ilə dostluq va hücum
etməmək haqqında müqavilə imzaladı. Almaniya SSRİ-yə hücum etdikdən sonra,
iyunun 25-də Türkiyə özünün bitərəfliyini elan etdi. Müharibə illərində qəbul
edilmiş "Millətin müdafiəsi haqqında" qanuna əsasən hökümət əmək mükəlləfiyyəti
tətbiq etdi. Müəssisələrdə iş günü uzadıldı. Türkiyə bitərəf ölkə kimi müharibə
edən tərəflərlə, xüsusən həm Almaniya, həm də ABŞ və İngiltərə ilə iqtisadi
əməkdaşlığı davam etdirdi. Mis, pambıq, dəri, yun, tütün, meyvə ixrac edənlər və
taxıl, parça, maşın avadanlığı idxal edənlər həm Almaniya ilə, həm də ABŞ və
İngiltərə ilə ticarət əlaqələri saxlayırdılar. Türkiyə həmçinin Almaniya və onun
müttəfiqlərini strateji xammal, meyve qurusu və s. ilə təchiz edirdi.

1941-1942-ci illərdə Türkiyə ixracatının yarıdan çoxu Almaniyanın payına
düşürdü. Ölkədə bir milyonluq ordunun saxlanması hərbi xərcləri artırırdı. Bu
isə iqtisadi vəziyyəti daha da ağırlaşdırırdı. Dənli bitkilərin əkin sahələrinin
azaldılması və məhzuldarlığın yarıya qədər aşağı düşməsi kəskin ərzaq qıtlığı
yaratmışdı. Çörəyin bazar qiyməti sürətlə artmışdı. Hökümət iri şəhərlərdə talon
sisteminə keçməyə məcbur olmuşdu. Ərzaq məhzulları və geniş tələbat olan
malların çatışmamazlığı ölkədə bahalığın artmasına səbəb olmuşdu. Bütün bunlar
isə zəhmətkeş kütlənin var-yoxdan çıxmasına va aclığa gətirib çıxarmışdı.

1942-ci ildə qəbul olunmuş qanuna əsasən əmlak üzərinə fövqəladə vergi
qoyulmuşdu. Vergini ödəməyənlərin əmlakı müsadirə olunurdu. Hökumət, həmçinin
kəndlilərin taxıl ehtiyatını müsadirə edir ve məhzulun 20-50%-nin aşağı qiymətlə
dövlətə satılmasını məcburi surətda tətbiq edirdi. Müharibə illərində Türkiyədə
bəzi qanunlara əlavələr edilmişdi. Polis xidməti haqqında qanunda polisə
istədiyi vaxt hər hansı bir şəxsi həbs etmək hüququ verilmişdi. İstanbul,
Çanaqqala, Qocaeli, Ədirne, Qırxlareli və Tekirdağda fövqəladə, Sovet İttifaqı
ila sərhəd olan vilayətlərdə isə hərbi vəziyyət elan olunmuşdu. Türkiyənin bəzi
hakim dairələrinin faşistpərəst siyasəti ölkənin mütərəqqi qüvvələrinin
müqavimətinə rast gəldi. Gələcəkdə təcrid olunmamaq və ölkə ictimaiyyatinin
narazılığını aradan qaldırmaq məqsədilə Türkiyə höküməti 1944-cü il avqustun
2-də Almaniya ilə diplomatiK əlaqələri kəsdi. İngiltərə və ABŞ gələcək
planlarında Türkiyəyə böyük əhəmiyyət verirdilər. 1943-cü ilin sonunda ABŞ
prezidenti Franklin Delano Ruzvelt va İngiltərənin baş naziri Çörçill Qahirədə
Türkiyə prezidenti İsmət İnönü ilə görüşdülər. Görüşdə Türkiyənin Balkanlarda
müharibədə iştirakı məsələsi müzakirə olundu. Lakin 1944-cü ilin payızında
Balkan dövlətlərinin Sovet ordusu tərəfindən işğalçılardan azad edilməsi
ingilis-amerikan planını pozdu. Onlar yalnız Yunanıstanda köhnə rejimi xilas edə
bildilər. ABŞ və İngiltərənin təhriki ilə Türkiyə 1945-ci ilin fevralında
Almaniya və Yaponiyaya müharibə elan etdi. Bu addım simvolik səciyyə daşısa da,
Türkiyəni beynalxalq aləmdə təcrid olmaqdan xilas etdi.

1919 -1923-cü illərdə Mustafa Kamal Paşa (Atatürk) rəhbərliyində həyata
keçirilən İstiqlal Mubarizəsi nəticəsində Türkiyə öz müstəqiliyyini bərpa etdi,
prosesin yekun mərhələsində isə rejim dəyişikliyi reallaşdırıldı, monarxiya
cumhuriyyətlə əvəzləndi.

21 noyabr 2011-ci ildə Türkiyə Respublikası Silahlı Qüvvələr Komandanlığının
açıqladığı rəsmi rəqəmlərə əsasən TSQ-nin şəxsi heyəti 720 min nəfər (666.576
hərbi personal və 53.424 mülki işçi) olmuşdur .[9][10] 3 yanvar 2012-ci il
tarixinə olan ən son rəsmi elan olunmuş xəbərə əsasən TSQ-nin şəxsi heyəti 8.241
nəfər azaldılmışdır və hazırda şəxsi heyətin sayı 711.759 nəfərdən ibarətdir
.[11][12]

Türkiyədə 1930-cu ilə qədər cəmi 2 universitet - İstanbul Universiteti və
İstanbul Texniki Universiteti mövcud olduğu halda, bu gün 170-dən artıq ali
məktəb fəaliyyət göstərir. Ölkənin ən qədim ali məktəbi olan İstanbul
Universiteti 1456-cı ildə, İstanbul Texniki Universiteti isə 1773-cü ildə
yaradılıb. Onu da qeyd edək ki, son 50 ildə qardaş ölkənin ali məktəblərinə
idarəetmə baxımından olduqca böyük sərbəstlik verilib. Universitetlərə qəbul
Tələbə Seçmə Sınağı vasitəsi ilə həyata keçirilir. Türkiyənin milli təhsil
sistemi planlı və əyani təhsil olaraq, iki əsas hissədən ibarətdir.Planlı
təhsil, müəyyən yaş qrupundakı və eyni səviyyədəki şəxslər üçün, müvafiq
proqramlarla məktəblərdə tədris edilən sistemli təhsildir. Planlı təhsil
məktəbəqədər, ibtidai, orta və ali təhsili əhatə edir.

Türkiyənin ən qədim universiteti olan İstanbul Universitetinin quruluşu 1456-cı
ilə, ilk texniki universitet olan İstanbul Texniki Universitetinin quruluşu isə
1773-cü ilə təsadüf edir.



https://az.wikipedia.org/wiki/Heyd%C9%99r_%C6%8Fliyev

Heydər Əlirza oğlu Əliyev (d. 10 may 1923(1923-05-10), Naxçıvan, ZSFSR,[5] SSRİ
— ö.  12 dekabr 2003, Klivlend, Ohayo, ABŞ) — Azərbaycanın görkəmli siyasi və
dövlət xadimi,[6] Azərbaycan Respublikasının üçüncü Prezidenti (1993-2003), "Ulu
öndər"[7] və "Azərbaycan xalqının ümummilli lideri"[8] titullarının rəsmi
daşıyıcısı.

Heydər Əlirza oğlu Əliyev 1923-cü il mayın 10-da Azərbaycanın Naxçıvan şəhərində
dəmiryolçu ailəsində dünyaya gəlmişdir.[9] 1939-cu ildə Naxçıvan Pedaqoji
Texnikumunu bitirdikdən sonra Azərbaycan Sənaye İnstitutunun memarlıq
fakültəsində təhsil almışdır. Başlanan müharibə ona təhsilini başa çatdırmağa
imkan verməmişdir.[10]

Heydər Əliyev 1941-1944-cü illərdə Naxçıvan MSSR Xalq Daxili İşlər
Komissarlığında və Naxçıvan MSSR Xalq Komissarları Sovetində müxtəlif məsul
vəzifələrdə xidmət etmiş,[11]1944-cü ilin mayında isə Naxçıvan Vilayət Partiya
Komitəsi tərəfindən dövlət təhlükəsizliyi orqanlarına işə göndərilmişdir.[12] O,
Leninqrad (indiki Sankt-Peterburq) və Moskva şəhərlərində xüsusi ali təhsil
almış, 1957-ci ildə isə Azərbaycan Dövlət Universitetinin tarix fakültəsini
bitirmişdir. Dövlət təhlükəsizliyi orqanlarında iyirmi beş il (1944-1969)
çalışan Heydər Əliyev 1965-ci ildə Azərbaycan SSR Nazirlər Soveti yanında Dövlət
Təhlükəsizliyi Komitəsi sədrinin müavini, 1967-ci ildə isə sədri vəzifəsinə
irəli çəkilmişdir.[13][14] H.Əliyevə 1967-ci ildə SSRİ Nazirlər Soveti yanında
Dövlət Təhlükəsizliyi Komitəsi tərəfindən general-mayor rütbəsi verilmişdir.[15]

Azərbaycan Kommunist Partiyası Mərkəzi Komitəsinin 1969-cu il 14 iyul tarixli
plenumunda 46 yaşlı Heydər Əliyev Azərbaycan KP MK-nın birinci katibi seçilərək
1982-ci ilə qədər Azərbaycan SSR-ə rəhbərlik etmişdir.[16] Heydər Əliyevin
respublikaya rəhbərlik etdiyi dövrdə (1969-1982) idarəçiliyin möhkəmlənməsi,
kadrlara qarşı tələbkarlığın artırılması nəticəsində iqtisadi-sosial sahədə
böyük nailiyyətlər əldə edildi.[17] 1982-ci ilin dekabrında Sovet İttifaqı
Kommunist Partiyası Mərkəzi Komitəsi Siyasi Bürosunun üzvü seçilən Heydər Əliyev
SSRİ Nazirlər Soveti sədrinin birinci müavini vəzifəsinə təyin edilmiş və
SSRİ-nin rəhbərlərindən biri olmuşdur.[18]

Heydər Əliyev SSRİ Ali Sovetinin (8, 9, 10 və 11-ci çağırışlar) deputatı,[19]
9-cu çağırış SSRİ Ali Soveti İttifaq Sovetinin sədr müavini (1974-1979), RSFSR
Ali Sovetinin deputatı (XI çağırış, 1985),[20] Azərbaycan SSR Ali Sovetinin (7,
8, 9, 10 və 12-ci çağırışlar) deputatı və Azərbaycan SSR Ali Soveti Rəyasət
Heyətinin üzvü (8, 9 və 10-cu çağırışlar) olmuşdur.[21][22]

Sov.İKP MK-nın 1987-ci il oktyabr plenumunda Heydər Əliyev Sov.İKP MK Siyasi
Bürosunun üzvlüyündən və SSRİ Nazirlər Soveti sədrinin birinci müavini
vəzifəsindən öz ərizəsi ilə istefa verdi.[23]

Heydər Əliyev 1990-cı ilin 20 yanvarında sovet qoşunlarının Bakıda törətdiyi
qanlı faciə ilə əlaqədar ertəsi gün (21 yanvar, 1990-cı il) Azərbaycanın
Moskvadakı nümayəndəliyində bəyanatla çıxış edərək, Azərbaycan xalqına qarşı
törədilmiş cinayətin təşkilatçıları və icraçılarının cəzalandırılmasını tələb
etmişdir. O, Dağlıq Qarabağda yaranmış kəskin münaqişəli vəziyyətlə bağlı SSRİ
rəhbərliyinin ikiüzlü siyasətinə etiraz əlaməti olaraq, 1991-ci ilin iyulunda
Sovet İttifaqı Kommunist Partiyasının sıralarını tərk etmişdir.[24]

1990-cı ilin iyulunda Azərbaycana qayıdan Heydər Əliyev ilk əvvəl Bakıda, sonra
isə Naxçıvanda yaşamış, həmin ildə də Azərbaycan Ali Sovetinə deputat
seçilmişdir. O, 1991-1993-cü illərdə Naxçıvan Muxtar Respublikasının Ali
Məclisinin sədri, Azərbaycan Respublikası Ali Sovetinin sədr müavini olmuş, Ali
Sovetin sessiyalarında fəal iştirak etmişdir.[25] Heydər Əliyev 1992-ci ildə
Yeni Azərbaycan Partiyasının Naxçıvan şəhərində keçirilmiş təsis qurultayında
partiyanın sədri seçilmişdir.[26]

Azərbaycan xalqı 1993-cü ilin may-iyununda Gəncə şəhərində Sürət Hüseynovun
başçılığı ilə prezident Əbülfəz Elçibəyə qarşı Gəncə qiyamı qaldırılması ilə
ölkədə vətəndaş müharibəsi və müstəqilliyin itirilməsi təhlükəsi yarandıqda
Heydər Əliyevin hakimiyyətə gətirilməsi ilə ayağa qalxdı, bu, əsl mənada, milli
hərəkata çevrildi, Azərbaycanın o zamankı dövlət başçıları onu rəsmən Bakıya
dəvət etməyə məcbur oldular. Heydər Əliyev iyunun 15-də Azərbaycan Ali Sovetinin
sədri seçildi, iyunun 24-də isə Milli Məclisin qərarı ilə Azərbaycan
Respublikası Prezidentinin səlahiyyətlərini həyata keçirməyə başladı.[27]

1993-cü il oktyabrın 3-də ümumxalq səsverməsi nəticəsində Heydər Əliyev
Azərbaycan Respublikasının Prezidenti seçildi. Onun Azərbaycan rəhbərliyinə
qayıdışı ilə ölkənin ictimai-siyasi, sosial, iqtisadi, elmi-mədəni həyatında,
beynəlxalq əlaqələrində dönüş yarandı, elmi əsaslara, beynəlxalq norma və
prinsiplərə uyğun müstəqil dövlət quruculuğu prosesi başlandı. Azərbaycan
dövlətçiliyinin mövcudluğuna böyük təhlükə olan 1994-cü il oktyabr[28] və
1995-ci il mart dövlət çevrilişi cəhdlərinin[29] qarşısı alındı, dövlət
müstəqilliyi qorunub saxlandı, silahlı yolla hakimiyyətə gəlmək cəhdlərinə son
qoyuldu.[30]

1994-cü il sentyabrın 20-də Bakıda "Xəzər dənizinin Azərbaycan sektorunda
"Azəri", "Çıraq" yataqlarının dərinlikdə yerləşən hissəsinin birgə işlənməsi və
hasil olunan neftin pay şəklində bölüşdürülməsi" haqqında dünyanın 11 ən iri
neft şirkəti ilə Əsrin Müqaviləsi imzalandı.

Heydər Əliyevin prezidentliyi zamanında milli ordu quruculuğunda ciddi
dəyişikliklər başladı. Təcavüzkar silahlı qüvvələrinin Azərbaycan ərazisindəki
azğınlıqlarının qarşısı alındı, qəddar düşmənə əks-zərbələr endirildi və 1994-cü
ilin mayında Ermənistan-Azərbaycan, Dağlıq Qarabağ münaqişəsinin həllində ilk
mərhələ kimi cəbhə xəttində atəşkəs elan edilməsinə nail olundu.[31]

1995-ci ilin noyabrında referendum yolu ilə Azərbaycan Respublikasının
ümumbəşəri demokratik dəyərləri özündə əks etdirən Konstitusiyasının qəbul
edilməsi, 1995 və 2000-ci illərdə çoxpartiyalılıq əsasında demokratik parlament
seçkilərinin keçirilməsi, Konstitusiya məhkəməsinin fəaliyyətə başlaması,
Azərbaycanda ölüm cəzasının ləğv olunması, "Bələdiyyə seçkiləri haqqında
qanun"un və bir sıra digər qanunların qəbulu və əməli surətdə həyata keçirilməsi
məhz Heydər Əliyevin adı ilə bağlıdır.[32]

Heydər Əliyev 1998-ci il oktyabrın 11-də xalqın yüksək siyasi fəallığı
şəraitində keçirilən seçkilərdə səslərin 76,1 faizini toplayaraq yenidən
Azərbaycan Respublikasının Prezidenti seçilmişdir.[33]

Heydər Əliyev 15 may 2001-ci il tarixli fərmanı ilə EA-ya Azərbaycan Milli
Elmlər Akademiyası statusu vermiş, beləliklə bu nəhəng elm təşkilatının
Azərbaycan xalqı qarşısındakı xidmətlərini və akademik elmin ölkənin inkişafının
əsas təminatçılarından olduğu faktını bir daha yüksək səviyyədə
təsdiqləmişdir.[34] Heydər Əlyevin təşəbbüsü, bilavasitə rəhbərliyi ilə 2001-ci
il noyabrın 9-10-da dünya azərbaycanlılarının Bakıda keçirilən I qurultayı
Azərbaycan diasporunun fəaliyyətinin yaxşılaşdırılması və gücləndirilməsi
sahəsində çox dəyərli tarixi qərarlar qəbul etmişdir.

2003-cü ilin prezident seçkilərində namizədliyinin irəli sürülməsinə razılıq
vermiş Heydər Əliyev səhhətində yaranmış problemlərlə əlaqədar seçkilərdə
iştirak etməkdən imtina etmiş və öz namizədliyini İlham Əliyevin xeyrinə geri
götürmüşdü.[35][36]

Azərbaycanın ümummilli lideri Heydər Əliyev 2003-cü il dekabrın 12-də müalicə
olunduğu Klivlend Klinikasında (ABŞ) vəfat etmiş, dekabrın 15-də Bakıda I Fəxri
Xiyabanda dəfn olunmuşdur.[37]

"Heydər Əliyev" ordeni Azərbaycan xalqının ümummilli lideri, müstəqil Azərbaycan
dövlətinin memarı və qurucusu Heydər Əliyevin Azərbaycan xalqı və dövləti
qarşısında müstəsna tarixi xidmətlərini nəzərə alaraq və onun xatirəsini
əbədiləşdirmək məqsədilə Azərbaycan Respublikasının 22 aprel 2005-ci il tarixli,
896-IIQ nömrəli Qanunu ilə təsis edilmişdir.[106]



https://az.wikipedia.org/wiki/Az%C9%99rbaycan_dili

Azərbaycan dili[9][10] (Azərbaycanca) — Azərbaycan Respublikasının və Rusiya
Federasiyasının Dağıstan Respublikasının[11] rəsmi dövlət dilidir. Türk
dillərinin cənub-qərb qrupuna daxildir.

Azərbaycan dilindən Azərbaycan, İran, İraq, Gürcüstan, Rusiya, Türkiyə, Ukrayna,
Suriya ərazisində istifadə olunur.

Azərbaycan dili geneoloji bölgüyə əsasən türk dillərinə mənsubdur. Başqa dil
qruplarında olduğu kimi, bu qrupa daxil edilən dillər də bir-birinə leksik,
morfoloji və sintaktik cəhətdən çox yaxındır. Dialektlər bir-birindən fonetik
xüsusiyyətlərinə görə fərqlənirlər. Azərbaycan dili Türk dilləri ailəsinin oğuz
dilləri qrupunun Oğuz-Səlcuq yarımqrupuna daxildir.

Eyni zamanda yazı dili də olan Azərbaycan dili yazı dili ənənəsinə sahib olma
baxımından Türk dili ilə paraleldir/ Türkmən dili və qaqauz dilinin nisbətən
daha gec yazı dili kimi formalaşmasına baxmayaraq Azərbaycan dili köklü bir yazı
dili ənənəsinə malikdir.[13]

Azərbaycan dilinin və xalqının təşəkkülü III–VII əsrlərdə baş vermiş, VII-VIII
əsrlərdə başa çatmışdır. Bu zaman Azərbaycanda gedən dini mübarizə artıq sona
yetmişdir.[14] XI əsrdə Azərbaycan dili Qafqazda və qonşu ölkələrdə geniş
inkişaf tapır. Azərbaycan dili türk dillərinin oğuz qrupuna daxildir. Yerli
əhalinin əsas dili olan Azərbaycan dili XI əsrin ortalarında oğuz tayfaları
dilinin güclü təsiri altında tam şəkildə formalaşmışdır. XII əsrdə ədəbi
Azərbaycan dili təşəkkül tapdı. Şairlər fars və ərəb dilləri ilə yanaşı bu dildə
də əsərlər yazırdılar.[15] N.Cəfərov "Azərbaycan türkcəsinin milliləşməsi
tarixi" əsərində "XI-XII əsrlərdən başlayaraq Azərbaycanda meydana çıxan
möhtəşəm türk dövlətlərində rəsmi dil kimi ərəb, fars dilləri ilə yanaşı
türkidən də istifadə olunduğunu" göstərir.[16]

Səfəvilər dövlətində Azərbaycan türkcəsi sarayda və orduda hakim dil olmaqla
imperiyanın ilk rəsmi dövlət dili idi[17] [18]. Rus alimi V.V.Bartold 1912-ci
ildə yazırdı: "...xanədanın təşəkkül etdiyi yerdə Azərbaycan əhalisi türkcə
danışırdı və nəticədə türkcə Səfəvilər dövlətində saray və ordu dili olaraq
qaldı."[19]

Digər sintaktik fərq kimi, birinci dövrdə budaq cümlənin baş cümlənin içərisində
yerləşdiyi tabeli mürəkkəb cümlələr daha çox işləndiyi halda (kimi kim, bivəfa
dünyada gördüm, bivəfa gördüm), yeni dövrdə bu tipdən olanların əvəzinə daha çox
feli sifət tərkiblərinin işləndiyini görürük. [20]

Əsrlər boyu işğallar nəticəsində Azərbaycan dilinin adı dəyişdirilmişdir.
Azərbaycan dili uzun müddət "türki", "türk dili", "Azərbaycan türkcəsi", bəzən
isə "tatar dili", "Qafqaz tatarlarının dili" (xüsusən rus dilində yazılmış
əsərlərdə) adlandırılmışdır[21]

XX əsrin əvvəllərində ilk olaraq, Türk dillərini təsnifatlaşdıran tarixçi
alimlərdən biri Armin Vamberi olmuşdur. Belə ki , onun 1908-ci ildə müəllifi
olduğu "Dünya tarixçilərinin Dünya tarixi" adlı Londonda nəşr olunmuş çoxcildlik
ensiklopediyanın 24-cü cildində Azərbaycan dili Türk dillərinin 3 qrupundan qərb
qrupuna aid edilir və dialekt deyil , müstəqil dil kimi göstərilir.[22]

1918-ci ildə Azərbaycan Demokratik Cümhuriyyəti yaranandan az sonra Azərbaycanda
kargüzarlığın türk dilində aparılması ilə bağlı qərar qəbul edilir. 1921-ci ildə
Nəriman Nərimanov Dadaş Bünyadzadə ilə birgə Azərbaycan SSR-də dövlət dilinin
türk dili olması ilə bağlı dekret imzalayırlar. 1921-ci ildə Azərbaycan Sovet
Sosialist Respublikasının ilk Konstitusiyası qəbul olunur və oraya dövlət dili
haqqında maddə salınmır. 1924-cü ildə Mərkəzi İcraiyyə Komitəsinin Azərbaycanda
dövlət dilinin türk dili olması ilə bağlı qərarı qəbul olunur.

1936-cı ildə Azərbaycanın yeni Konstitusiya layihəsi hazırlanarkən orada
Azərbaycanın dövlət dili türk dili kimi qeyd edilir. Ancaq 1937-ci ilin aprel
ayında qəbul olunun əsas qanunda dövlət dili haqqında heç bir qayda öz əksini
tapmır. Ancaq Konstitusiyada xüsusi maddə olmasa da, 1936-cı ildən sonra bütün
normativ sənədlərdə dövlət dili Azərbaycan dili qeyd edilir.

1956-cı ildə Azərbaycanın 1937-ci ildə qəbul olunmuş Konstitusiyasına aşağıdakı
məzmunda maddə əlavə edilir: "Azərbaycanın dövlət dili Azərbaycan dilidir…"[23]

Prezident Heydər Əliyevin çıxışından: "Gəlin türkdilli xalqlara baxaq. Bəli, biz
türkdilli xalqlardan biriyik və türk mənşəli xalqıq. Kökümüz birdir. Özbək dili
var, qazax dili var, qırğız dili var, tatar dili var, başqırd dili var, türkmən
dili var, kumık dili var. Demək, bu türkdilli xalqların da hər birinin dilinin
öz adı var. Türkdilli xalqlarda tatar dili də var, o biri qrup dillər var,
onların da hər biri bu qrupa daxildir, amma hər birinin öz adı var... Axı nə
təhər Azərbaycan türkcəsi? Millətimiz nədir? Azərbaycan türkü. Nə təhər bu
millətin iki adı olsun? Bəs niyə özbək özünə demir ki, Özbəkistan türkü, tatar
niyə demir ki, Tatarıstan türküyəm"[24]

Azərbaycan dilinin morfoloji quruluşuna əsas (isim, sifət, say, əvəzlik, zərf,
fel) və köməkçi (qoşma, bağlayıcı, ədat, modal sözlər, nida) nitq hissələri
daxildir.

İsimlərin kəmiyyət, mənsubiyyət, hal, xəbərlik kateqoriyaları var. Bu
kateqoriyalar isimləşən (substantivləşən) digər nitq hissələrinə də aiddir.

Türk yazı tarixi uyğurların əlifbasıyla başlasa da, Azərbaycan türkçəsinin
yazılmasına ərəb əlifbasının bir variantı ilə başlanıb. Səlcuq və osmanlı
türkləri X (10-cu) əsrdən başlayaraq ərəb qrafikalı əlifbanı əsas tutmuş və bu
əlifba ilə çoxlu dəyərli əsərlər yaratmışlar. Ərəb əlifbası türk dilləri üçün
mükəmməl əlifba olmasa da, təxminən XX (20) əsrin əvvəllərinə qədər bu əlifbadan
Azərbaycanda geniş istifadə olunub və bu əlifbayla Azərbaycan tarixinin,
ədəbiyyatının qiymətli əsərləri qələmə alınıb.

Azərbaycan Xalq Cümhuriyyəti elan olunduqdan sonra 1919-cu ildə Xudadad bəy
Məlikaslanovun rəhbərliyi ilə latın əlifbasına keçmək üçün komissiya yaradılır.
Komissiyanın hazırladığı tədbirlər planını parlament təsdiq edir. Azərbaycan
Xalq Cümhuriyyəti süqut etdiyindən bu məsələni həyata keçirmək mümkün olmur.

1929-cu ilə kimi ərəb qrafikalı əlifbadan istifadə olunsa da Azərbaycan
Respublikası ərazisində 1929-1939-cu illərdə latın qrafikalı əlifbadan,
1939-1991-ci illərdə isə kiril əlifbasından istifadə olunub. 1991-ci ildən
başlayaraq tədricən yenidən latın əlifbasına keçilib. Cənubi Azərbaycanda
yaşayan Azərbaycan türkləri isə ərəb əlifbasından istifadə edirlər.

Azərbaycan Respublikasının dövlət dili olan Azərbaycan dilinin əlifbası latın
qrafikalı Azərbaycan əlifbasıdır.[26]



https://az.wikipedia.org/wiki/Hicri-q%C9%99m%C9%99ri_t%C9%99qvim

Hicri-qəməri təqvim (Azərbaycanda, İranda və Əfqanıstanda); Hicri təqvim, İslam
təqvimi, Müsəlman təqvimi (başqa ölkələrdə); (ərəb. الـتـقـويم الـهـجـري‎‎,
at-таqvimə-l-hiсri).

Ərəbistanda İslam dininin meydana çıxmasına qədər hər biri ay səhifələrinin
dəyişməsinə əsaslanan 12, yaxud 13 aydan ibarət 24 illik təqvim stilindən
istifadə olunurdu. Bu stildə 15 il 12 aydan, 9 il isə 13 aydan ibarət idi. Lakin
Məhəmməd peyğəmbər tərəfindən 13-cü aylar ləğv edildi. Əsas isə Quranın bu ayəsi
idi:

Hicri-qəməri təqvimində illər hicrətin başladığı gündən - 16 iyul 622-ci il
tarixdən nömrələnir. Təqvimdə 0-cı il yoxdur; 1-ci il, yaxud hicri erası 16 iyul
622-ci il tarixində başlayır. Bu era ilk olaraq Məhəmməd peyğəmbərin ölümündən 5
il sonra – 637-ci ildə, Xilafətdə rəsmən illərin nömrələnməsi üçün qəbul
olunmuşdur.

1925-ci ildə İranda rəsmən Hicri-şəmsi təqviminə keçilməsindən sonra, İranda,
Əfqanıstanda və Azərbaycanda Hicri təqvim daha çox "Hicri-qəməri təqvim"
adlanmağa başladı. Hicri-qəməri təqvimimdə göstərilən tarix internetin meydana
çıxmasına qədər tam dəqiqliyi ilə yalnız mürəkkəb yollarla – sinxron cədvəllər
vasitəsi ilə, Qriqori təqviminə çevrilə bilərdi. Hal-hazırda isə internetdəki
bəzi saytlar vasitəsi ilə bu əməliyyatı çox asanlıqla icra etmək mümkündür.



https://az.wikipedia.org/wiki/MediaViki

MediaWiki proqramı — Vikipediyanın yaradılması və idarə olunması üçün proqram
mexanizmidir. Alman tələbəsi Manqus Manke tərəfindən xüsusi olaraq Vikipediya
üçün yazılmışdır. Əvvəl Perl dilində yazılmış UseModWiki proqramı istifadə
edilirdisə, sonralar proqramın PHP dilində yazılması qərara alınır və MediaWiki
adlandırılır. "MediaWiki" sözü multimedia və wiki sözlərindən yaranmışdır.
"MediaWiki" sözünü "WikiMedia" sözü ilə qarışdırmaq olmaz.

CMS MediaWiki azad proqramdır və bu proqramdan istifadə edərək İnternet
məkanında veb-səhifələr yaradılır. CMS istifadəçi ilə veb-sayt arasında
qarşılıqlı əlaqə texnologiyasıdır və informasiyanın kollektiv işlənməsi,
saxlanması, strukturlaşdırılmasını nəzərdə tutur. CMS MediaWiki sistemi üçün
nəzərdə tutulan proqram təminatları:

Viki texnologiyası ilə yaradılan veb-səhifələrə riyazi düsturların daxil
edilməsi üçün Ocaml dilindən istifadə olunur ki, bunun üçün də serverə LaTeX,
Dvips və İmageMagick proqram paketlərinin daxil edilməsi vacibdir. Nəzərə almaq
lazımdır ki, PHP 4.0 proqramı ilə yalnız MediaWiki 1.6.8 sistemini işlətmək
mümkündür. VB serverinin daha rahat idarə olunması üçün PHP MyAdmin (MySQL) və
ya PHP PgAdmin (Postgres) proqramlarından istifadə edilir.

CMS MediaWiki proqramının əsas təyinatı veb-səhifələrin idarə olunmasıdır.
MediaWiki veb-saytlarla yanaşı şəkil və multimediya faylları ilə də işləyir.
Proqram böyük serverlər qrupu üçün nəzərdə tutulmuşdur. Həddən artıq çox
istifadəçilərilər və böyük viki-saytlarda MediaWiki keşləmə əməliyyatını
dəstəkləyir və Squid proksi-serverdən istifadə edir.

Qeyd: Keşləmə, tələb olunma ehtimalı daha çox olan informasiyaların sürətlərinin
çıxarılması və xüsusi qovluqlarda yaddaşda saxlanması deməkdir.

Əgər ilk vaxtlar CMS MediaWiki yalnız Vikipediya üçün nəzərdə tutulmuşdursa,
sonralar bu sistem GNU lisenziyası əsasında Wikimedia Foundation Inc.
(http://wikimediafoundation.org) qeyri-hökumət təşkilatı tərəfindən müxtəlif
layihələrin və saytların yaradılmasında istifadə olunmağa başlayır.



https://az.wikipedia.org/wiki/M%C3%BCbariz_M%C9%99nsimov

Mənsimov Mübariz Qurban oğlu — Azərbaycanda doğulmuş Türkiyəli iş adamı, Palmali
Şirkətlər Qrupunun sahibi, Xəzər-Lənkəran futbol klubunun fəxri prezidenti[2].

6 qız və 3 oğlanlanda ibarət 9 uşaqlı bir ailənin üzvü olan, 1968-ci il martın
22-də Bakı şəhərində anadan olmuş Mübariz Mənsimovun valideyinləri əslən Masallı
rayonunun Miyankü kəndindəndir.[3][4][5][6] O, atasının istəyi ilə Bakıda hərbi
məktəbə daxil olub. Burada təhsilini başa vurduqdan sonra ali təhsilə də
yiyələnib. Sonra sovet ordusunda hərbi xidmətdə olub. Əsgərlik həyatından sonra
1,6 il gəmilərdə aşpazlıq edib. Daha sonra 3 yoldaşı ilə birlikdə 150 tonluq
balıqçı gəmisi kirayəyə götürüb. Rusiyadan gəmi alıb və İstanbula gətirib.
Beləliklə də bu sahədə ilk addımlarını atıb.

Mübariz Mənsimov xüsusi olaraq Türkiyəli gəmi sahibiləriylə işləməyə üstünlük
verir. 2005-ci ildə onun kirayəyə götürdüyü gəmi sayı 20 olub, indi isə bu rəqəm
60-a çatır. Onun 99 faizinə sahib olduğu "Palmali" Şirkətlər Qrupunun dənizçilik
şirkəti 1,5 milyard dollaradək varidata malikdir. Ancaq buna qarşılıq 50 faiz
nisbətində maliyyə borcu var. "Palmali"nin ayrıca Rostovda öz adına işlətdiyi və
Azərbaycanda inşası davam edən bir daha bir limanı Bakıdakı sərmayələri üçün
tikilir.

Dövlət Neft Şirkəti ilə ortaq olan "Palmali" bir müddət əvvəl "Tekfen inşaat"ın
50 faiz hissəsini 520 milyon dollara satın alıb. Türkiyə mətbuatı yazır ki,
cənab Mənsimovun bu cəhdi onun qardaş ölkədə inşaat sahəsində irəliləmək
mənasını verir. Bu razılaşma qarşılığında "Palmali" və "SOCAR" ortaqlığı 5 il
ərzində "Tekfen İnşaat"a 37 milyard dollarlıq iş verəcək.



https://az.wikipedia.org/wiki/Multikulturalizm

Multikulturalizm — Çox mədənilik, bir çox fərqli mədəniyyətin bir arada yaşadığı
cəmiyyəti təyin edən sözdür.

O, ayrıca götürülmüş ölkədə və bütövlükdə dünyada müxtəlif millətlərə və
məzhəblərə məxsus insanların mədəni müxtəlifliklərinin qorunması, inkişafı və
harmonizasiyasına, azsaylı xalqların dövlətlərin milli mədəniyyətinə
inteqrasiyasına yönəldilmişdir. Humanist və demokratik nəzəriyyə yaxud
ideologiya olaraq multikulturalizm, tolerantlığın təcəssümüdür ki, onsuz
humanizm, yüksək fərdi və beynəlxalq münasibətlər mədəniyyəti, insanlar arasında
qarşılıqlı anlaşma, qarşılıqlı zənginləşmə, dostluq və əməkdaşlıq mümkün deyil.

Bir çox minilliklərlə ölçülən təkamül nəticəsində ruhi mədəniyyət bəşəriyyətin
sosial inkişafının, intellektual və mənəvi tərəqqisinin universal əsası
olmuşdur. O, informasiya və etik qlobal cəmiyyətin formalaşması səviyyəsinə və
tempinə, istehlak sənayesinə, xalqların tarixi məsuliyyətinə, siyasətə və
idarəçiliyə, sülh və beynəlxalq münasibətlər mədəniyyətinə böyük təsir göstərir.
Mədəni mübadilə və qarşılıqlı zənginləşmə, xalqların sosial-mədəni inkişaf
təcrübəsini, dünya mədəniyyətinin tarixi qanunauyğunluqlarını bilmə və yaradıcı
şəkildə istifadə etmə qloballaşma şəraitində Azərbaycanın davamlı, rəqabət
qabiliyyətli və təhlükəsiz inkişafı üçün mühüm nəzəri və praktik əhəmiyyət kəsb
edir. Multikulturalizm mədəniyyətlərin və sivilizasiyaların dialoqunun zəruri
alətidir. Digər mədəniyyətlərin mahiyyətini, xüsusiyyətlərini, tarixini və
nailiyyətlərini öyrənmədən, onlara qarşı tolerant münasibət, onların
nümayəndələrinə hörmət mümkün deyil, qarşılıqlı anlaşma, mədəniyyətlərin və
sivilizasiyaların dialoqonu qurmaq mümkün deyil.

Avropa və bəzi qərb dövlətləri multikulturalizmi idarə etməyin kifayət qədər
mürəkkəb kulturoloji vəzifə olması ilə əlaqədar ondan imtina etmişlər. Bəzi
xalqların nümayəndələri bu və ya digər dövlətlərin milli mədəniyyətinə nə
assimilyasiya, nə inteqrasiya olmağı arzu etmirlər. Bu vəzifənin həlli üçün
bütün dünyada “Homo sapiens” tipli insandan “Homo culturalies” tipli insana
keçid beynəlxalq proqramının bütün dünyada işlənib hazırlanması və tətbiq
edilməsi zəruridir.



https://az.wikipedia.org/wiki/Fransa

Fransa Respublikası (fr. République Française), yaxud qısaca Fransa - Belçika,
Lüksemburq, Almaniya, İsveçrə, İtaliya, Monako, Andorra və İspaniya ilə qonşu
olan Qərbi Avropa ölkəsi.

Fransa Avropa İttifaqının qurucu üzvüdür. Rusiya və Türkiyədən sonra ərazicə
Avropanın ən böyük üçüncü ölkəsidir.

Fransa həm coğrafi, həm də təbii şəraitinin müxtəlifliyinə görə fərqlənir.
Fransanın geniş dəniz sərhədləri və Avropanın ən iri nəqliyyat magistralı Reyn
çayının onun ərazisində axması, ölkənin iqtisadi əlaqələrinin inkişafında
olduqca əlverişli şərait yaratmışdır. Faydalı qazıntılarla, xüsusilə yanacaq
resursları ilə kasad olmasına baxmayaraq (uran istisna olmaqla), Fransa zəngin
hidroenerji sərvətlərinə (Alp və Prineydə), məhzuldar torpaqlara, mülayim və
subtropik iqlimə malikdir.

Keçmiş müstəmləkə imperiyası olmuş, bir vaxtlar iqtisadi gücünə görə dünyada
Böyük Britaniyadan sonra II yeri tutan Fransa indi bir sıra göstəricilərinə
görə, xüsusilə sənaye istehsalının ümumi həcminə görə, ABŞ, Yaponiya və
Almaniyadan xeyli geridə qalır.

Fransanın təsərrüfatının ərazi strukturu əsasən XIX əsrdə sənaye çevrilişindən
sonra formalaşmışdır. Bu dövrdə əlverişli coğrafi mövqeyinə görə və mineral
ehtiyatlarına (xüsusilə dəmir filiz və kömür) malik olan şimal və şərq rayonları
daha sürətlə inkişaf etmişdir. Nəticədə ölkənin sənayesi getdikcə daha çox bu
rayonlarda təmərküzləşmişdir. İndi də Fransanın 60%-dən çoxu və sənaye
məhzulları istehsalının 75%-ə qədəri Havr-Marsel xəttindən şərqdə yerləşir. Ən
iri sənaye mərkəzləri Paris, Marsel, Havr, Dünkerk, Lill, Strasburq, Lion,
Bordo, Nant, Tuluzadır.

Fransanın təsərrüfatında aqrar bölmənin İngiltərə və Almaniyaya nisbətən mühüm
əhəmiyyəti var. Kənd təsərrüfatında heyvandarlıq üstünlük təşkil edir. Ət, süd
məhzulları istehsalına, buğda, şəkər çuğunduru yığımına görə Fransa Qərbi
Avropada 1-ci yeri, üzüm yığımına və şərab istehsalına görə isə dünyada ilk
yerlərdən birini tutur. Fransa kənd təsərrüfatı məhzullarının iri istehsalçısı
olmaqla yanaşı, həm də onun iri ixracatçısıdır.

Lütesiyanın (Parisin qədim adı) əsası e.ə. III əsrin ortalarında Kelt mənşəli
parisi tayfaları tərəfindən indiki Site adasında qoyulmuşdur. Məhz şəhərin
müasir adı parisilərin adından götürülmüşdür. Lütesiya haqqında ilkin yazılı
məlumata e.ə. 53-cü ildə Yuli Sezarın Qall müharibəsi haqqında 6-cı kitabında
rast gəlinir.

e.ə. 53-cü ildə romalılar birinci müvvəffəqiyyətsiz cəhtdən sonra ikinci dəfə
şəhərə yaxınlaşmaq istərkən, sakinlər Lutesiya şəhərinə oda vuraraq körpüləri
məhv etmişlər. Romalılar adanı lütesiyalılara saxlayaraq Sena çayının sol
sahilində yeni şəhər salmışlar. Roma imperiyası zamanında şəhər bir o qədər də
əhəmiyyətə malik olmamışdır.

Romalıların hökmranlığı 508-ci ildə franklıların gəlişindən sonra süqut etdi.
Filipp II Avqustun hakimiyyəti illərində şəhərin müdahiəsi möhkımləndirilmiş:
1190-cı ildə sağ sahil, 1210-cu ildə sol sahil boyu qala divarları, şəhərinh
qərb hissəsidə isə Luvr qəsiri tikilmişdir.

XI əsrdən başlayaraq Paris Avropanın mədəni-maarif və dini mərkəzinə cevrilməyə
başlayır. XIII əsrdən etibarən sol sahil boyu soralar Strabon universitetinin
yaranmasında mühüm rol oynamış coxlu kolleclər acılır.

XIV Lüdovikin zamanında kral iqamətgahı Versala köçürülür. Buna baxmayaraq
Parisin artan iqtisadi potensialı və əhalisi onu siyasi mərkəz olaraq daha da
aktuallaşdırır. 1844-cü ildə indiki dairəvi yol boyu sayca üçüncü qala divari
tikilərək şəhərətrafı 16 girişli qala divarlarının uzunluğu 36 km-ə çatdırılır.

Almanlar tərəfindən Parisin işğalı, fəhlələrdən, xırda sənətkarlardan və
burjuaziyadan ibarət Paris Kommunası Fransa imperiyasını süquta yetirir.

Böyük Fransa inqilabı (1789-1799) - Fransa və Avropa siyasi tarixində köklü
dəyişikliklərə səbəb olmuş ən mühüm hadisələrdən biri. O dövr Fransasında, eləcə
də digər aparıcı Avropa ölkələrində hakim zadəgan və katolik ruhanilərinə
verilmiş qeyri-məhdud imtiyazlarla xarakterizə olunan mütləq monarxiyadan
demokratiya, vətəndaşlıq və insan hüquq və azadlıqları kimi mütərrəqqi
prinsiplərə əsaslanan siyası-sosial qiyam.

İkinci dünya müharibəsində şəhər faşist Almaniyası tərəfindən işğal edilir və
işğal 1944-cü ilə kimi davam edir.

1968-ci ildə Paris kütləvi ixtişaşlar meydanına çevrilir ki, bu da hakimiyyət
dəyişikliyi ilə nəticələnir.

Fransanın görməli yerləri çoxdur. Bura memarlıq tikililəri, küçə və meydanlar,
körpülər və s. aiddir. Bunlardan üçü – Napoleonun sərəncmı ilə 1806-1836-cı
illərdə memar Jan-Fransua Şalqrin tərəfindən tikilmiş Zəfər tağı, 1887–1889-cu
illər arasında Qustav Eyfelin layihəsi əsasında inşa edilmiş Eyfel qülləsi və
XII əsrdə Site adasında tikilmiş Notr-Dam de Pari kilsəsi Parisin simvoluna
çevrilmişdir

Fransanın ən nüfuzlu təhsil müəssisələri Parisdə yerləşir. Sarbonna
universitetinin əsası 1257-ci ildə xeyriyyə məqsədilə onlarla kasıb tələbənin
təhsil ala bilməsi üçün Robert Sarbon tərəfindən yaradılmış kolleclə
qoyulmuşdur. XIV əsrdən etibarən universitet adlanaraq, Parisin və Fransanın ən
iri və nüfuzlu təhsil müəssisəsinə çevrilmişdir. 1968-ci il islahatından sonra
universitet 13 müstəqil ali təhsil müəssisəsinə bölünmüşdür.

Fransada təxminən 80 universitet və 300-ə yaxın məktəb vardır. Fransız ali
məktəbləri öz ölçülərinə görə fərqlənirlər, lakin bütövlükdə yerləşdiyi yerdən
asılı olmayaraq, yüksək keyfiyyətli təhsil vəd edirlər. Böyük əyalətlərdəki
şəhərlərdə – Lill, Ren, Tuluza, Eks-an-Provay-sa, Bordo, Qrenoblyada, Lion bir
qayda olaraq, kiçik xüsusiyyətləri ilə fərqlənirlər. Burada 2-ci və 3-cü
hissənin tələbələri daha çoxdur. Nəhayət, fransız tələbələrinin 4/1-nin
toplaşdığı Parisin ətrafında demək olar ki, nə lazımdı hər şeyi tapmaq olar.
İstər fakültə, istər proqram, istərsə də ixtisaslaşdırma olsun.

1985-ci ildən bəri  Milli Məclis ümumi və birbaşa seçki hüququ əsasında gizli
səsvermə ilə 5 il müddətinə seçilən 581 deputatdan ibarətdir.Deputatların 555-i
bilavasitə Fransadan, 14-ü  Fransanın keçmiş müstəmləkəsi olub "dənizarxası
ərazilər" adlanan yerlərdən, 12-i isə Fransadan  kənarda yaşayan  fransız 
vətəndaşlarından  seçilir. [1] Seçkilər birmandatlı seçki dairələri üzrə
majoritar seçki sistemi əsasında 2 dövrədə keçirilir. Seçki dairələrinin
sərhədləri əhalinin ümümi siyahıyaalınmasından sonra demoqrafik dəyişikliklər
nəzərə alınmaqla dəqiqləşdirilir. 23 yaşa çatmış fəal seçki hüququna malik hər
bir Fransa vətəndaşı öz namizədliyini irəli sürə bilər.



https://az.wikipedia.org/wiki/Az%C9%99rbaycan%C4%B1n_d%C3%B6vl%C9%99t_bayramlar%C4%B1_v%C9%99_x%C3%BCsusi_g%C3%BCnl%C9%99ri

Azərbaycanın dövlət bayramları və xüsusi günləri — Azərbaycanda qanunla
tənzimlənən günlər.

Azərbaycanda Yeni il bayramı (1 və 2 yanvar), Beynəlxalq Qadınlar Günü (8 mart),
Qələbə Günü (9 may), Respublika Günü (28 may), Azərbaycan xalqının milli
qurtuluş günü (15 iyun), Azərbaycan Respublikası Silahlı Qüvvələri günü (26
iyun), Milli müstəqillik günü (18 oktyabr), Azərbaycan Respublikasının Dövlət
Bayrağı Günü (9 noyabr), Konstitusiya Günü (12 noyabr), Milli Dirçəliş Günü (17
noyabr), Dünya azərbaycanlılarının həmrəyliyi günü (31 dekabr), Novruz bayramı
(beş gün), Qurban bayramı və Ramazan bayramı (iki gün) qeyd edilir. Müstəqillik
günü, Milli Dirçəliş Günü və Konstitusiya Günü istisna olmaqla bayram günləri iş
günü hesab edilmir. 2006-cı ildən bəri bayram günləri həftə sonuna düşəndə
növbəti gün iş günü hesab edilmir.[1]

Azərbaycanda dövlət səviyyəsində qeyd edilən dini bayramlar Qurban bayramı və
otuz günlük orucdan sonra qeyd edilən Ramazan bayramıdır. Ramazan bayramı
1993-cü ildən dövlət səviyyəsində qeyd edilir.[1]

20 yanvar tarixi Azərbaycanda “Ümumxalq hüzn günü” kimi qeyd edilir. Bu gündə
insanlar 1990-cı il, 19 yanvardan 20-ə keçən gecədə baş vermiş Qara Yanvar
faciəsində Azərbaycan Azadlıq mübarizəsini yatırtmaq üçün sovet ordusu hissələri
tərəfindən öldürülən insanların xatirəsini qeyd edirlər. Azərbaycan Milli
Məclisi 26 fevral tarixini Azərbaycanda Xocalı soyqırımı günü olaraq elan edib.
Hər 26 fevral, saat 17.00-da bir dəqiqəlik sükutla Azərbaycanda bu soyqırımın
qurbanlarının xatirəsi qeyd edilir.[2] 1998-ci ildən başlayaraq Azərbaycanda 31
mart tarixi dövlət səviyyəsində Azərbaycanlıların soyqırımı günü olaraq qeyd
edilir. 1918-ci ilin bu tarixində Bakı və Bakı quberniyasında baş verən qanlı
hadisələr nəticəsində bir çox azərbaycanlı həyatını itirmişdir.



https://az.wikipedia.org/wiki/Az%C9%99rbaycan_bayra%C4%9F%C4%B1

Azərbaycan Respublikasının bayrağı — Azərbaycan Respublikasının rəsmi
simvollarından (himn və gerblə birlikdə) biri. Bayraq ilk dəfə 9 noyabr 1918-ci
ildə Azərbaycan Xalq Cümhuriyyəti Nazirlər Şurası tərəfindən təsdiq
edilmişdir.[1] 5 fevral 1991-ci ildə bayraq həmin ildə müstəqilliyini elan etmiş
Azərbaycan Respublikasının Ali Soveti tərəfindən təsdiq edilmişdir.[2]

Azərbaycan Respublikasının Prezidenti İlham Əliyevin sərəncamı ilə Azərbaycanda
hər il Dövlət Bayrağı Günü qeyd olunur.

Bayrağın eninin uzunluğuna nisbəti 1:2-dir. Bayraq üç rəngli parçadan (trikolor)
ibarətdir. Bayraq bərabər enli üç üfüqi zolaqdan (yuxarı zolaq mavi, orta zolaq
qırmızı, aşağı zolaq yaşıl rəngdədir) ibarətdir. Qırmızı zolağın ortasında
bayrağın hər iki üzündə ağ rəngli aypara ilə səkkizguşəli ulduz təsvir
edilmişdir. Bayrağın göy rəngi türkçülüyü, qırmızı müasir azadlıq
ideologiyasını, yaşıl rəng isə İslamçılığı tərənnüm edir.

Azərbaycan Xalq Cümhuriyyətinin Rəyasət Heyətinin sədri Məhəmməd Əmin Rəsulzadə
1918-ci ildə Azərbaycan parlamentinin yığıncağında demişdi: "Bizim qaldırdığımız
bayrağın üç rəngi: türk milli mədəniyyətinin, müsəlman sivilizasiyasının və
müasir Avropa demokratik əsaslarının simvoludur".[3] Azərbaycan Respublikasının
rəsmi dövlət himninin müəl­li­fi Üzeyir Hacıbəyov ya­zır­dı: "Azər­baycan
Re­s­pub­li­ka­sı sağlam mil­li özül üzə­rin­də və türk düşüncə­si ilə
ya­ra­dı­lıb... Ey­ni za­man­da, Azər­bay­can ye­ni cə­miyyət
for­ma­laş­dır­ma­ğa, Av­ro­pa düşüncə­si ilə hə­rə­kət et­məyə ça­lı­şır­dı.
Bay­rağı­mız­da­kı üç rə­ng bu ele­men­t­lə­ri özündə əks et­di­rir".[4]

Bayraqda əks olunan rənglərin mənası məlum olsa da, ağ rəngli aypara və
səkkizgüşəli ulduzun mənası barədə yekdil fikir yoxdur.[5] Qırmızı zolaq
üstündəki bu rəmzlər Azərbaycan Xalq Cümhuriyyəti hökumətinin Gəncədə qəbul
etdiyi (21 iyun 1918-ci il) qırmızı rəngli, üstündə ağ rəngli aypara və
səkkizguşəli ulduz təsviri olan dövlət bayrağının (bu XIX əsrin ortalarınadək
Osmanlı İmperatorluğunun milli bayrağı olub) üçrəngli milli bayraqda kiçildilmiş
formasından ibarətdir. Başqa sözlə, ağrəngli aypara və səkkizguşəli ulduz
simvolu Azərbaycan bayrağına əski Osmanlı İmperatorluğunun bayrağından hazır
şəkildə keçmişdir.[6]

Fətəli xan Xoyski öz nitqində ulduzun güşələrinin sayının 1918-ci ildə əski
əlifba ilə yazılan Azərbaycan sözünə işarə olduğunu bildirib.[5] Bəzi iddealara
görə, 8 oğuz tayfasının birləşməsi (azərbaycanlılar, osmanlılar, çağataylar,
tatarlar, qazaxlar, qıpçaqlar, səlcuqlular və türkmənlər) ulduzun 8 guşəsində
əks edilib.[7] Digər fərziyyələr də var.[5]

Azərbaycan Respublikasının Konstitusiyasının 23-cü maddəsində Dövlət Bayrağının
təsviri:

"Azərbaycan Respublikasının dövlət bayrağının istifadə qaydası" haqqında
sərəncamda dövlət bayrağının dəqiq rəng xüsusiyyətləri qeyd olunur. 22 oktyabr
2013-cü il tarixində “Azərbaycan Respublikası Dövlət bayrağının istifadəsi
qaydaları haqqında” Azərbaycan Respublikasının Qanununda dəyişiklik edilməsi
barədə Azərbaycan Respublikasının Qanunu qəbul edilmişdir.[8] Bu qanuna əsasən
kodları – Pantone Blue 313 C, Pantone Red 185 C və Pantone Green 3405 C rəng
çalarları yeniləri ilə əvəz edilmişdir:

1918-ci il mayın 28-də tarixdə Azərbaycan Xalq Cümhuriyyəti quruldu. Onun əsas
rəmzi olan bayraq haqqında da həmin ilin iyun ayının 21-də hökumətin qərarı
verildi.[3] Həmin qərardan:

Bu bayraq Osmanlı imperatorluğunun XVIII əsrin sonundan XIX əsrin 50-ci
illərinədək mövcud olmuş üzərində ağ rəngli aypara və səkkizguşəli ulduz təsviri
olan qırmızı rəngli dövlət bayrağı idi[9].

Daha sonra Azərbaycan bayrağının dəyişməsi sualı qaldırıldı. Yeni layihə üç
ideyanı əks etdirməli idi: Türkçülük, İslamçılıq və Müasirlik. Qeyd olunmalıdır
ki, ideyaların formalaşmasında filosof Cəmaləddin Əfqaninin təsiri olmuşdu.[10]
Əfqani "Milli birlik fəlsəfəsi və din əsl mahiyyəti" və "İslam birliyi"
kitablarında, müsəlman xalqlarının tərəqqisi dini konsolidasiya şəraitində,
milli birlik və Avropa hökumətçiliyinin mütərəqqi ənənələrini tədqiq etməsi
nəticəsində mümkündür. 1914-cü ildə, Cəmaləddin Əfqani kimi M.Ə.Rəsulzadə də
islamiyyətin və müsəlmanlığın milliyyət deyil, «ümmətçilik» ifadə etdiyini,
milliyyətin isə din üzərində deyil, dil və mədəniyyət birliyi üzərində
qurulduğunu və bu milli diriliyin təməlini təşkil edən milli mədəniyyətin
ünsürlərini izah edərək milli hərəkatın ictimai fəlsəfəsini qeyd etmişdi.[11]

ABŞ veksilloloqu Uitni Smitə görə bayrağın müəllifi Əli bəy Hüseynzadə idi.
1907-ci ildə iyul ayının 10-da Bakıda Hüseynzadənin nəşr etdiyi “Füyuzat”
(bolluq, bərəkət mənasındadır) jurnalındakı bir məqaləsində "Türk hissiyyatlı,
islam etiqadlı, firəng qafalı" kimi ilk dəfə təqdim etdiyi bu fikri sonradan
mütəfəkkir Ziya Göyalp belə ifadə etmişdi: “Türk qanlı, islam imanlı, avropa
mədəniyyətli”.[3]

7 dekabr 1918-ci ildə Şərqdə və Türk-İslam dünyasında ilk demokratik, dünyəvi
dövlət olan Azərbaycan Xalq Cümhuriyyəti Parlamentinin açılışı zamanı olmuş,
Azərbaycan bayrağı Parlament binası üzərində qaldırılmışdır.[2] Azərbaycan Xalq
Cümhuriyyətinin ilk Parlamentini açan M.Ə.Rəsulzadə müstəqil Azərbaycanı təmsil
edən milli bayrağımızdakı üç rəngi "türk hürriyyəti, islam mədəniyyəti və müasir
Avropa iqtidari-əhraranəsini" (demokratiyasını) ifadə etdiyini xüsusi olaraq
qeyd edirdi.[2] O, başqa bir çıxışında isə deyirdi ki, Azərbaycanın Dövlət
bayrağındakı bu üç rəng "Türk milli mədəniyyətinin, müasir Avropa
demokratiyasının və islam sivilizasiyasının simvoludur".[2]

Üzeyir Hacıbəyov milli bayrağın rənglərin ifadə etdiyi məna və funksiyadan
danışaraq yazırdı:

Üzeyir Hacıbəyov Azərbaycan Xalq Cümhuriyyətinin bir illiyinə həsr olunmuş "Bir
yaş" adlı məqaləsində milli bayraqdakı rənglərin mənasına toxunaraq deyirdi:

1920-ci il aprelin 28-də Bakıda Sovet hakimiyyəti quruldu və Azərbaycan SSR elan
olundu.[2] Sovet bayraqşünaslarının fikrincə, ilk dövrlərdə inqilabi al
bayraqlarla yanaşı, bayrağın sapına yönəlmiş yuxarı sol küncündə ağ beşguşəli
ulduz və ağ aypara təsvirli al bayraqlardan da istifadə olunurdu.[2] Məsələn,
1921-ci ildə Bakıda buraxılmış plakatda belə bayraq təsvir olunmuşdu.[2] Lakin
Sovet hakimiyyətinin ilk illərində Azərbaycan özünün dövlət atributlarını Sovet
Rusiyasının atributlarına uyğunlaşdırmaq məcburiyyətində qalmışdı.[2]

1921-ci ilin may ayında RSFSR-in Konstitusiyasına uyğunlaşdırılmış şəkildə Sovet
Azərbaycanının ilk Konstitusiyası (Əsas Qanun) qəbul edilmişdi. 104-cü maddədə
dövlət bayrağının təsviri verilirdi:[2]

Yuxarıda verilən təsvir RSFSR-in 1918-ci il Konstitusiyasında verilmiş RSFSR
bayrağının təsvirini eyniliklə təkrar edirdi. Fərqli cəhət bundan ibarət idi ki,
RSFSR bayrağında yazılı sahə qırmızı idi, Azərbaycan SSR-in bayrağında isə yaşıl
verilmişdi, respublikaların adlarının abreviaturaları da həmin qaydada
seçilirdi.[2]

1922-ci ilin dekabrın 30-da SSRİ-ni tərkibinə daxil olduqdan sonra öz
müstəqilliyini de fakto itirən Azərbaycan SSR MİK (Mərkəzi İcraiyyə Komitəsi)
yeni latın qrafikalı əlifbanın (yeni əlifba adlanan) ərəb əlifbası əsasında olan
köhnə əlifbası ilə eyni hüquqa malik olması barədə dekret qəbul etdi.[2] Bu amil
bayrağın təsvirinə də öz təsirini göstərmiş oldu, yəni "A.S.S.R" abreviaturası
həm latın, həm ərəb əlifbası ilə verildi.[2]

1924-cü il dekabrın 8-də Azərbaycan SSR MİK-in dördüncü çağırış üçüncü sessiyası
Azərbaycan SSR Konstitusiyasının (Əsas Qanun) yeni redaksiyasını qəbul etdi.[2]
Azərbaycan SSR Sovetlər Qurultayı 1925-ci il martın 14-də onu təsdiq etdi.
Konstitusiyanın (Əsas Qanun) yeni redaksiyasının 104-cü maddəsində dövlət
bayrağı aşağıdakı qaydada təsvir edilirdi:

1930-cu ildən başlayaraq Azərbaycan SSR-in bayrağı üzərində "ASSR" abreviaturası
yalnız latın əlifbası ilə verilməyə başladı.[2] Bu qayda VII Ümumazərbaycan
Sovetlər Qurultayının 1931-ci il fevralın 14-də qəbul etdiyi Azərbaycan SSR-in
Konstitusiyasının (Əsas Qanun) yeni redaksiyasında təsbit edildi.[2]

1937-ci il Konstitusiyasının 152-ci maddəsində isə dövlət bayrağının təsviri
belə ifadə edilmişdi:[2]

1939-cu il 11 iyul tarixdə qəbul edilmiş "Azərbaycan əlifbasının latın
əlifbasından rus əlifbasına keçməsi" haqqında Azərbaycan SSR-in Qanununa uyğun
olaraq 1940-cı il yanvarın 1-dən Azərbaycan əlifbası latın əlifbasından rus
əlifbasına keçirildi.[2] Azərbaycan SSR Ali Soveti Rəyasət Heyətinin 1940-cı il
20 mart tarixli fərmanı ilə Azərbaycan SSR Dövlət bayrağı üzərində "Az. SSR"
abreviaturası yeni əlifba ilə təsvir edildi.[2]

Azərbaycan SSR Ali Soveti Rəyasət Heyətinin 1952-ci il 7 oktyabr tarixli Fərmanı
ilə Azərbaycan SSR xalq rəssamı və Azərbaycan Dövlət İncəsənət Muzeyinin
direktoru Kazım Kazımzadəin layihəsi əsasında Azərbaycan SSR-in yeni Dövlət
bayrağı təsdiq olundu və onun təsviri Azərbaycan SSR-in 1953-cü il 18 avqust
tarixli Qanunu ilə Azərbaycan SSR Konstitusiyasının (Əsas Qanun) 152-ci
maddəsinə daxil edildi:[2]

1956-cı il may ayının 5-də Azərbaycan SSR Ali Soveti Rəyasət Heyətinin Fərmanı
ilə "Azərbaycan Sovet Sosialist Respublikasının Dövlət bayrağı haqqında
Əsasnamə" təsdiq edildi.[2] Burada bayraq üzərində oraq, çəkic və ulduzun
mövqelərini təkrarlayan və onların dəqiqləşdirilmiş təsvirləri aşağıdakı kimi
verilirdi:

Bu dəyişikliklərin nəticəsində oraq və çəkic təsvirlərinin ölçüsü SSRİ Dövlət
bayrağı üzərindəki təsvirlərlə uyğunlaşdırılmış, yəni kiçildilmişdir,
1952-1956-cı illərdəkinə nisbətən bayrağın sapından bir az uzaqlaşdırıldı.[2]
Azərbaycan SSR Ali Soveti Rəyasət Heyətinin 1981-ci il 16 mart tarixli fərmanı
ilə təsdiq olunmuş "Azərbaycan SSR Dövlət bayrağı haqqında Əsasnamə"nin yeni
redaksiyasında Azərbaycan SSR Dövlət bayrağının təsviri 1956-cı ildəki təsviri
ilə müqayisədə dəyişilməz qalmış, lakin bayraq haqqında Əsasnaməyə əlavədə
Azərbaycan SSR Dövlət bayrağının əks tərəfinin rəsmi təsdiq olunmuşdu, buradan
oraq, çəkic və ulduz təsvirləri çıxarılmışdı.[2]

5 fevral 1991-ci il tarixli Azərbaycan Respublikasının Dövlət bayrağı haqqında
Qanunu ilə Azərbaycan Respublikasının Dövlət bayrağının yeni təsviri təsdiq
edilmişdir.[2]

Böyük Vətən müharibəsi zamanı Azərbaycan Xalq Cümhuriyyətinin bayrağı Üçüncü
Reyx tərəfdə döyüşən Azərbaycan legionu tərəfindən istifadə olunurdu.[12]
Azərbaycan legionunun işarəsi olaraq, bayraq döyüşçülərin qol embleminin
üzərində əks olunmuşdu.

6 noyabr 1943-cü ildə Berlində Milli Azərbaycan Qurultayını Əbdürrəhman bəy
Fətəlibəyli başçılıq edirdi. Qurultayda Azərbaycanın bayrağı qaldırılmış və
alınan qərarlardan biri Azərbaycanın müstəqilliyinin bərpa edilməsi idi.[13]

1922-ci ildə Məhəmməd Əmin Rəsulzadə Müsavat Partiyasının tapşırığı ilə
Leninqrada gedərək, oradan Finlandiya, daha sonra Türkiyə ərazisinə keçmişdi. O,
orda Gülməmməd Bağırovla AXC-nin bayrağını hazırlamışdı. Hal-hazırda bayraq
Azərbaycan Tarix Muzeyində yerləşir.

Ağ rəngli aypara və səkkizgüşəli ulduz Münhendə Əbdürrəhman bəy Fətəlibəylinin
və Parisdə Topçubaşovlarun ailə məzarının üstündə yerləşir.[14][15]

1956-cı ilin mayın 28-də Azərbaycan Xalq Cümhuriyyətin yaranışını məxsusi qeyd
edən Cahid Hilaloğlu, Bakıda Qız Qalasının başına Cümhuriyyət bayrağını
sancmışdı.[16] Bir neçə aydan sonra Cahid Hilaloğlunu palto oğurluğunda suçlayıb
tutub, daha sonra onu Azərbaycan SSR CM 21-63 maddəsi ilə və Azərbaycan SSR Ali
Soveti Rəyasət Heyətinin 4 iyun 1947-ci il fərmanıyla antisovet təbliğat və
təşviqatda suçlaymışdı.[16] İşə baxan Azərbaycan SSR Ali Məhkəməsi Hilaloğlunu
1956-cı ildə 10 il azadlıqdan, 3 il siyasi fəaliyyətdən və vətəndaşlıqdan
məhrumetmə ilə cəzalandırılmışdı.[16]

1980-cı illərin sonlarında AXC bayrağı milli hərəkatın kütləvi tədbirlərində
istifadə olunurdu.[17] Bayraq 1990-cı il noyabrın 17-də Naxçıvan Muxtar
Respublikası Ali Məclisinin sədri, Heydər Əliyevin təşəbbüsü və rəhbərliyi ilə
keçirilən sessiyada Naxçıvan Muxtar Respublikasının dövlət bayrağı olaraq təsdiq
edilmişdir.[18] 1991-ci il fevralın 5-də Azərbaycan Respublikasının Ali Soveti
“Azərbaycan Respublikasının Dövlət bayrağı haqqında” Qanun qəbul edərək onu
Dövlət bayrağı elan etmişdir.[19]

1991-ci il oktyabrın 18-də “Azərbaycan Respublikasının dövlət müstəqilliyi
haqqında” Konstitusiya Aktı ilə Azərbaycan Respublikası Azərbaycan Xalq
Cümhuriyyətinin varisi kimi onun dövlət rəmzlərini, o cümlədən Dövlət bayrağını
bərpa etmişdir.[18] 2004-cü il iyunun 8-də “Azərbaycan Respublikası Dövlət
bayrağının istifadəsi qaydaları haqqında” Azərbaycan Respublikasının Qanunu ilə
bu sahədə qanunvericilik bazası təkmilləşdirilmişdir.[18][20]

2004-cü il iyunun 8-də “Azərbaycan Respublikası Dövlət bayrağının istifadəsi
qaydaları haqqında” Azərbaycan Respublikasının Qanunu ilə bu sahədə
qanunvericilik bazası təkmilləşdirilmişdir. Azərbaycan Respublikası
Prezidentinin 2008-ci il 15 sentyabr tarixli Fərmanı ilə təsdiq edilmişdir.[2]

Azərbaycan Respublikasının vətəndaşları, habelə Azərbaycan Respublikasının
ərazisində olan əcnəbilər və vətəndaşlığı olmayan şəxslər Azərbaycan
Respublikasının Dövlət bayrağına hörmətlə yanaşmalıdırlar.[21]

Azərbaycan Respublikasının 683-cü qanunun 2-ci maddəsinə görə Dövlət bayrağının
qaldırılmalı olduğu yerlər:[21]

Azərbaycan Respublikasının Dövlət bayrağı binanın divarına dirəksiz şaquli
çəkildikdə və ya şaquli vəziyyətdə xüsusi tutqaclara bərkidildikdə, Dövlət
bayrağının mavi zolağı qarşıdan baxılarkən sol tərəfə yerləşməlidir.[22]

Azərbaycan bayrağına hörmətsizlik cinayət sayılır.[23] Azərbaycan
Respublikasının Cinayət Məcəlləsinin 324-cü maddəsində Dövlət Bayrağı və Dövlət
Gerbinin təhqir edilməsi yolverilməz hesab olunur.[23] Azərbaycan
Respublikasının Dövlət bayrağı və ya Azərbaycan Respublikasının Dövlət gerbi
barədə təhqiredici hərəkətlər — iki ilədək müddətə azadlığın məhdudlaşdırılması
və ya bir ilədək müddətə azadlıqdan məhrum etmə ilə cəzalandırılır.[23]

2009-cu ilin noyabr ayında Dövlət Bayrağı Günü ilə bağlı Əmək Məcəlləsinin
105-ci maddəsinə əlavə edilmişdir. Əlavəyə əsasən, 9 noyabr Azərbaycanda Dövlət
Bayrağı Günü elan olunur və bu bayram ölkədə qeyri-iş günü olan bayramların
siyahısına daxil edilir.

Bakıda Dövlət Bayrağı Meydanının yaradılması barədə sərəncam prezident İlham
Əliyev tərəfindən 2007-ci il noyabrın 17-də imzalanıb.

Dövlət Bayrağı Meydanının təməli 2007-ci il dekabrın 30-da Bakının Bayıl
qəsəbəsində — Hərbi Dəniz Qüvvələrinin bazası yaxınlığında prezident İlham
Əliyevin iştirakı ilə qoyulub. Bakı şəhərində yerləşən Dövlət Bayrağı meydanında
tikinti-quraşdırma və abadlaşdırma işlərinin sürətləndirilməsi üçün Azərbaycan
Respublikasının 2009-cu il üçün dövlət büdcəsində nəzərdə tutulmuş Prezidentin
Ehtiyat Fondundan Bakı Şəhər İcra Hakimiyyətinə 10 mln. manat vəsait
ayrılmışdı.[24]

Amerika Birləşmiş Ştatlarının "Trident Support" şirkəti tərəfindən hazırlanmış
layihənin icrasını Azərbaycanın "Azenko" şirkəti yerinə yetirib.[25] Ümumi
ərazisi 60 hektar, yuxarı hissəsinin sahəsi 31 min kvadratmetr olan meydanda
bütün infrastruktur yaradılıb. Xüsusi layihə əsasında reallaşdırılan tikinti
işlərini xarici və yerli mütəxəssislər həyata keçiriblər.

20000 m² ərazisi olan meydanda ucaldılmış dayağın hündürlüyü 162 metr,
bünövrəsinin diametri 3,2, bünövrənin üst hissəsinin diametri 1,09 metrdir.
Qurğunun ümumi kütləsi 220 tondur. Bayrağın eni 35 metr, uzunluğu 70 metr, ümumi
sahəsi 2450 kvadratmetr, kütləsi isə təqribən 350 kiloqramdır.[26] Ginnes dünya
rekordları təşkilatı 2010-cu il mayın 29-da Azərbaycan dövlət bayrağı dirəyinin
dünyada ən hündür bayraq dirəyi olduğunu təsdiq edib. Meydanda qurulmuş
Azərbaycan Respublikasının gerbi, dövlət himninin mətni və Azərbaycanın xəritəsi
qızıl suyuna salınmış bürüncdən hazırlanıb. Meydanda Dövlət Bayrağı Muzeyi də
yaradılıb.

Dövlət bayraq meydanları Azərbaycanın digər şəhərlərində də mövcuddur. 2012-ci
ildə Hacıqabul İcra Hakimiyyəti bayraq meydanın tikintisi və bayraqların
alınması üçün 48 min 200 manatlıq tender keçirib.[27] Həmin il Göygöl İcra
Hakimiyyəti Bayraq meydanının ətrafındakı küçələrdə abadlıq işlərinə 621 milyon
743 min manat, 2013-cü ildə isə Bayraq meydanında abadlıq işlərinə 299 min manat
ayırıb.[27]

Azərbaycan himnində bayraq iki dəfə qeyd olunur — 5-ci və 15-ci misralarda.
1919-cu ildə şair Əhməd Cavad "Azərbaycan bayrağına" şeirini parlamentin
üzərində dalğalanan Dövlət bayrağına həsr etmişdir.[28] Şair Cəfər Cabbarlı da
Azərbaycan bayrağına sevgisini ifadə etməkdən kənarda qalmır. 1919-cu ilin 25
avqustunda "Azərbaycan" qəzetində onun bayrağımıza həsr etdiyi "Sevdiyim", cəmi
dörd gün sonra isə elə həmin qəzetdə "Azərbaycan bayrağına" şeirləri çap
olunur:[29]

1922-ci ildə İstanbulda çap olunmuş Məhəmməd Əmin Rəsulzadənin "Azərbaycan
respublikası" kitabında, onun məşhur "Bir kərə yüksələn bayraq, bir daha enməz!"
ifadəsi ilk dəfə istifadə olunmuşdur. 1995-ci ildən Güney Azərbaycan Milli
Oyanış Hərəkatı tərəfindən istifadə etdiyi Cənubi Azərbaycan bayrağı, Azərbaycan
bayrağı əsasında yaradılıb. Bu bayraq altında İran azərbaycanlılarının
hüquqlarının qorunmasına aid, o cümlədən mədəni və dil şəxsiyyətinin tanınması,
kütləvi tədbirlər keçirilir.

2011-ci ilin oktyabr ayının 11-də Bakı şəhərində Azərbaycan Respublikası Rabitə
və İnformasiya Texnologiyaları Nazirliyinin "Azərmarka" şirkəti tərəfindən
Azərbaycan Respublikasının Dövlət Müstəqilliyinin bərpasının 20-ci ildönümünə
həsr olunmuş yeni poçt markaları təqdim edilmişdir. Qiyməti 1 manat, tirajı isə
5000 ədəd olan həmin markalardan biri Azərbaycan Respublikasının Dövlət
Bayrağına həsr olunmuşdur.[31]



https://az.wikipedia.org/wiki/Az%C9%99rbaycan_Respublikas%C4%B1_Milli_T%C9%99hl%C3%BCk%C9%99sizlik_Nazirliyi

Azərbaycan Respublikası Milli Təhlükəsizlik Nazirliyi — 1991 - 2015-ci illər
ərzində kəşfiyyat, əks-kəşfiyyat fəaliyyəti, dövlət sirrinin mühafizəsi,
cinayətlərin aşkarlanması, qabaqlanması, qarşısının alınması və açılması
sahəsində Azərbaycan Respublikasının qanunvericiliyi ilə müəyyən edilmiş
səlahiyyətləri həyata keçirən mərkəzi icra hakimiyyəti orqanı olubdur.

Nazirlik öz fəaliyyətində Azərbaycan Respublikasının Konstitusiyasını,
Azərbaycan Respublikasının qanunlarını, Azərbaycan Respublikası Prezidentinin
fərman və sərəncamlarını, Azərbaycan Respublikasının Nazirlər Kabinetinin qərar
və sərəncamlarını, habelə Azərbaycan Respublikasının tərəfdar çıxdığı beynəlxalq
müqavilələri, Nazirliyin əsasnaməsini və normativ hüquqi aktlarını rəhbər
tutur.Nazirlikdə işləmək üçün Milli Təhlükəsizlik Nazirliyinin Heydər Əliyev
adına Akademiyasına daxil olub burada təhsil ala bilərlər.

Milli Təhlükəsizlik Nazirliyinin rəsmi İnternet saytı Nazirliyin başlıca
fəaliyyət istiqamətləri barədə məlumatların ölkə və dünya ictimaiyyətinə ilk
mənbədən çatdırılmasına xidmət edir. 2004-cü ildən 2015-ci ilin oktyabr ayına
kimi nazirlik general-polkovnik Eldar Mahmudova həvalə edilmişdir.

28 mart 1919 – Azərbaycanda ilk milli təhlükəsizlik orqanı yaradılıb. Xalq
Cümhuriyyətinin hərbi naziri Səməd bəy Mehmandarovun əmri ilə nazirlik
tərkibində kəşfiyyat və əks-kəşfiyyat bölməsi (kvartirmeyster) təşkil edilib.
Qurumun ilk rəhbəri Məmmədbağır Şeyxzamanlı, sonra onun qardaşı Nağı Şeyxzamanlı
təyin edilib. Sovetləşmədən sonra təşkilatın üzvləri repressiyalara məruz qalib,
M.Şeyxzamanlı başda olmaqla əksər rəhbər heyət güllələnib, N.Şeyxzamanlı
Türkiyəyə mühacirət edib. Sovet dövründə qurum əvvəlcə Fövqəladə Komissiya
("ÇK") adlanıb, bir müddət Daxili İşlər Xalq Komissarlığının ("NKVD") tərkibində
fəaliyyət göstərib, sonra Dövlət Təhlükəsizlik Komitəsi təşkil olunub. 1967-ci
ilədək respublikanın təhlükəsizlik orqanlarına qeyri-azərbaycanlılar rəhbərlik
ediblər. Həmin il general Heydər Əliyev Azərbaycan DTK-nın sədri təyin olunub.
Azərbaycan müstəqilliyini bərpa etdikdən sonra, 1991-ci il noyabrın 1-də Milli
Təhlükəsizlik Nazirliyi yaranıb. Prezident Heydər Əliyevin 1997-ci il 23 mart
tarixli fərmanı ilə 28 mart – Milli təhlükəsizlik orqanları işçilərinin peşə
bayramı günü elan olunub.[1]

Azərbaycan təhlükəsizlik orqanlarının tarixini üç dövrə bölmək olar: Azərbaycan
Demokratik Respublikası dövrü, Sovet dövrü və müstəqil Azərbaycan Respublikası
dövrü.

Milli Təhlükəsizlik Nazirliyinin fəaliyyətinin hüquqi əsasını Azərbaycan
Respublikasının Konstitusiyası, Milli Təhlükəsizlik haqqında Azərbaycan
Respublikasının Qanunu, Kəşfiyyat və əks-kəşfiyyat fəaliyyəti haqqında
Azərbaycan Respublikasının Qanunu, Milli Təhlükəsizlik Nazirliyinin Əsasnaməsi,
Azərbaycan Respublikasının digər normativ-hüquqi aktları, icra hakimiyyəti
orqanlarının normativ-hüquqi aktları, habelə Azərbaycan Respublikası tərəfindən
bağlanmış beynəlxalq müqavilə və sazişlər təşkil edir. Bu fəaliyyət insan və
vətəndaş hüquq və azadlıqlarına riayət olunması, humanizm, dövlət və cəmiyyət
qarşısında cavabdehlik, bitərəflik prinsiplərinə əməl olunması ilə həyata
keçirilir.[2]



https://az.wikipedia.org/wiki/%C4%B0ran

İran (fars. ايران‎) ya da İran İslam Respublikası (fars. جمهوری اسلامی ايران‎) —
Qərbi Asiyada dövlət.

Şimalda Ermənistan, Azərbaycan və Türkmənistanla, şərqdə Əfqanıstan və
Pakistanla, qərbdə İraq və Türkiyə ilə sərhəddir.

Şimaldan Xəzər dənizi ilə, cənubdan Fars körfəzi və Oman körfəzi ilə əhatə
olunmuşdur. 1628770.8 km² sahəyə malik İran Yaxın Şərqdə ikinci, dünyada isə
18-ci ən böyük dövlətdir. İran əhalisi 82.8 milyon nəfərdən çoxdur; bu
göstəriciyə görə, İran dünyada 17-ci yerdədir.

1975-ci ildən İranın paytaxtı Tehran şəhəridir. Buna kimi ölkənin paytaxtı
ayrı-ayrı vaxtlarda Həmədan,Təbriz, Qəzvin, İsfahan olublar.[4]

Ali hakimiyyət Dini liderə və ya İcraedici Şuraya məxsusdur. Qanunverici
hakimiyyət Məclisə məxsusdur. Müasir İran respublika (prezident və parlamentin
seçilməsi) və teokratik idarə formasının qarışığıdır. 1979-cu il və ondan sonra
qəbul olunmuş Konstitusiyaya əsasən həyatın bütün təbəqələrinin əsasında islam
prinsipləri durmalıdır, buna görə də ölkəni yalnız dinə aid olan insanlar-
ülləmalar idarə edəb bilərlər. Ali dini hakim (ömürlük seçilir) ölkədə
qeyri-məhdud hakimiyyətə malikdir. Dini rəhbər daxili və xarici məsələlər üzrə
ən ali hakim hesab olunur. Ali dini rəhbər həmçinin orduya rəhbər təyin etmə,
müharibə və ya sülh elan etmə kimi səlahiyyətlərə malikdir.

E.ə təqribən 673-672–ci illdə Assuriya (Aşşur) əleyhinə bağlanmış üsyan
nəticəsində İran yaylasının şimal qərbində Midiya dövləti yarandı. E.ə
616-605-ci illərdə Midiya Babilistanla ittifaqda Assuriya, Manna, Urartunu və
İran yaylasının çox hissəsini işğal etmişdir.

Midiyanın tabeliyində olan pars (parsa, pars, müasir fars sözü buradandır)
padşahlığı ilə müharibə (e.ə 553-550) nəticəsində hakimiyyət Əhəmənilər
(Haxamanişlər) sülaləsinin əlinə keçdi. VI əsrin sonunda II Kir (Kuş) və onun
varislərinin işğalları nəticəsində Əhəmənilər dövlətinin sərhədi Hind çayından
Egey dənizinə və Kiçik Qafqaz dağlarından Nil çayına qədər genişləndi.
Əhəmənilər dövləti I Daranın hakimiyyəti dövründə (e.ə 521-485) daha da
qüvvətləndi. Ticarət yolları üzərində hökmranlıq qərb ilə şərq arasında gedən
mübarizə Əhmənilər dövlətini Yunanıstanla uzun sürən müharibələrə sövq etmişdir.
E.ə 330-cu ildə Makedoniyalı İsgəndər İranı işğal etdi.

E.ə 312-ci ildə İran Selevkilər dövlətinin tərkibinə qatıldı (İsgəndərin
ölümündən sonra müstəqillik qazanan Atropatena dövləti yalnız e.ə III 20-ci
illərinin sonlarında Selevki hökmdarı III Antioxun hakimiyyətini tanımışdır) E.ə
III əsrin ortalarında indiki İran və Türkmənistan sərhəddində yaranmış Əşkanilər
padşahlığı e.ə.II əsrin ortalarında bütün İranı hakimiyyət altına almışdır.
Əşkanilərdən asılı olan fars hökmdarı I Ərdəşir 224-cü ildə Parfiyanın axırıncı
padşahı II Artabanı məğlub edərək Sasanilər dövlətinin əsasını qoymuşdur.
Sasanilər dövründə (III-VII əsrlər) İranda feodal münasibətlər yaranmağa
başladı. Sasanilər İranda möhkəmləndikdən sonra Cənubi Ərəbistan, Suriya,
Fələstin, Misir, Atropatena, Albaniya (Qafqaz), Ermənistan və İberiyanı ələ
keçirdi. Sasani hökmdarları hələ Əhəmənilər dövründə yeridilən xətti- dövlət
aparatında və orduda farslara üstünlük verilməsi, onların vergilərdən azad
edilməsi siyasətini daha da gücləndirmiş, Zərdüştlüyü dövlət dini elan etmişlər.

Cənubi-Qafqaz (Zaqafqaziya) xalqlarının Sasani əsarətinə qarşı 450-451, 457,
481-484 illərdə qüdrətli üsyanları baş verdi. Sasanilər dövlətində sinifi
ziddiyyətlərin kəskinləşməsi və feodal separatizminin güclənməsi həmçinin
Bizansla aparılmış uzun sürən müharibələr VII əsrdə Ərəblərin İranı işğal
etməsini asanlaşdırdı; İslam dini və Ərəb dili yayılmağa başladı.

İranda ərəb hökmranlığı VII əsrin 80-ci illərinə kəndli üsyanlarına səbəb oldu.
747-ci ildə Mərvdə əbu-Müslimin başçılığı ilə Əməvilər Xilafətinə qarşı xalq
hərəkatı bütün İranı bürüdü. Abbasilər hökmranlığı dövründə Mak Sumbatın (755),
Ustad Sisin (767) və Azərbaycanda Babəkin başçılığı ilə xalq üsyanları baş
verdi. Şüubiyyə hərəkatı geniş vüsət alırdı. Bütün bunlar xilafətin süqutunu
sürətləndirirdi. IX-X əsrlərdə İranda yalnız formal sürətdə xilafətdən asılı
olan əmirliklər var idi. 900-cü ildə Xorasan və İranın şərq hissəsi Səmanilər
dövlətini tərkibinə daxil oldu (999-a qədər). İranın qərbində və İraqda
Büveyhilər dövləti (935-1055), Azərbaycan ərazisində isə IX əsrin sonu – XI
əsrdə Sacilər, Səlarilər, Rəvvadilər, Şəddadilər və Şirvanşahlar dövlətləri
yarandı.[5]

X əsrdə şəhərlərin və tranzit ticarətinin inkişafı Ərəb hökmranlığına son
qoyulması XI əsrdə İranda iqtisadi və mənəvi yüksəlişə şərait yaratdı. Samanilər
dövlətinin süqutundan sonra İranın şərqi- Orta Asiyanın bir hissəsi və indiki
Əfqanıstan ərazisi Qəznəvilər dövlətinin tərkibinə daxil oldu. 1040-cı ildə
səlcuq (oğuz) türkləri İranı və onunla həmsərhəd ölkələri işğal edərək
Səlcuqilər dövlətinin yaratdılar. XII əsrin əvvəllərində Səlcuqilər dövləti
ayr-ayrı sultanlıqlara parçalandı; Sultanlıqlar içərisində Atabəylərin
hakimiyyəti yarandı.

Mərkəzi əl-Əmud qalası olan İsmaililər dövləti (1090-1256) habelə Eldəgəzlər
dövləti (1136-1225) İranın xeyli hissəsini ələ keçirmişdir. 1220-56-cı illərdə
İranı Monqollar işğal etdi. XIII əsrin ortaları XIV əsrlərdə İran Elxanilər
dövlətinin tərkibinə daxil idi, Qazan xanın (1295-1304) keçirdiyi islahatlar
İranın iqtisadi inkişafına şərait yaratdı. Elxanilər dövlətinin süqutundan sonra
İran ərazisi Cəlairilər, Müzəffərilər (XIV əsrin 40-50-ci illərində) və s.
feodal dövlətlərinin tərkibinı daxil oldu. Feodal zülmü və monqol hökmranlığı
Xorasanda Sərbədarlar üsyanına (XIV əsrin 30-80-cı illərində) Mazandaran və
Gilanda seyidlər hərəkatına (1350) səbəb olmuşdur.

1380-1393-cü illərdə Teymur İranı işğal etdi. Onun ölümündən sonra İran
Teymurilər və Qaraqoyunlu dövləti arasında bölüşdürüldü. 1468-ci ildə (Muş
döyüşü) Qaraqoyunlu dövlətini Ağqoyunlu əvəz etdi. Qızılbaşlara arxalanan
İsmayıl Səfəvi xalq kütlələrinin ümumi narazılığından və daxili çəkişmələrindən
istifadə edərək Azərbaycanda hakimiyyətini möhkəmləndirdi və Ağqoyunlu dövlətinə
son qoyuldu. 1501-də o Təbrizə daxil olaraq özünü Şah I İsmayıl elan etdi.
1502-də isə şiəliyi dövlət dini elan etdi. 1510-a qədər İran səfəvilərin
hakimiyyətinə keçdi. 1514-cü ildə Səfəvilər İraq, Kürdüstan və Cənubi Qafqaz
uğrunda Osmanlı İmperiyası ilə uzun sürən müharibələr aparmışlar. XVI əsrin
axırlaırna qədər Səfəvilər dövləti xarakter etibarilə Azərbaycan dövləti idi.
Lakin sonralar tədricən dövlətin idarəsində üstünlük farslara keçdi.
Qızılbaşların siyasi mövqeyi məhdudlaşdırıldı. (Bax-Səfəvilər).

1709-1722-ci illərdə üsyan etmiş əfqan tayfaları Səfəvilərin paytaxtı İsfahanı
ələ keçirdilər (1722). Əfqan xanlıqlarının qısa müddətli hökmranlığı əleyhinə
xalq hərəkatları baş verdi. Əfqanlar əleyhinə mübarizəyə və Osmanlı türklərin
ölkədən qovulmasına başçılıq edən Nadir xan Əfşar böyük feodal imperiyası
yaratdı (Bax-Əfşarlar). Lakin o öldürüldükdən sonra (1747) bu dövlət süqut etdi.
Kərim xan Zəndin hakimiyyət dövrü (1760-1779) istina olmaqla İranın XVIII əsr
tarixi fasiləsiz feodal çəkişmələri ilə xarakterizə olunur. Zəndilərlə
Qacarların uzun sürən müharibəsi Qacarlar sülaləsinin (1796-1925) hakimiyyətə
gəlməsi ilə başa çatdı. 1795-1797-ci illərdə Ağa Məhəmməd Şah Qacarın başçılığ
etdiyi İran ordusunun Cənubi Qafqaza (o cümlədən Qarabağa) basqınlar böyük
dağıntılara və qırğınlara səbəb oldu. XVIII əsrin axırları XIX əsrin əvvəlləri
Böyük Britaniya, Rusiya və Fransanın İranı əsarət altına almaq cəhdləri ölkədə
kaputilyasiya rejiminin yaradılması İranla bir sıra Avropa dövlətləri arasında
qeyri-bərabər müqavilələr imzalanması ilə nəticələndi.

Əvvəllər İranın tabeçiliyində olan Cənubi Qafqaz torpaqları Rusiya-İran
müharibələri nəticəsində Rusiya İmperiyasına daxil oldu (Gülüstan, Türkmənçay
müqaviləsi). İranın Avropa ölkələrinin sənaye malları üçün satış bazarına
çevrilməsi sosial ziddiyyətlərin daha da kəskinləşdirdi və anti-feodal Babi
üsyanlarına (1848-1852) səbəb oldu. Feodal mülkədar dairələri böhrandan çıxış
rolunu mərkəzi hakimiyyəti və dövlətin müstəqilliyini möhkəmlətməkdə və bir-sıra
islahatlar keçirilməsində görürdülər. Mirzə Tağı xanın (Əmir Nizam) islahatları
(XIX ortalarında) nəticəsində iqtisadiyyat və mədəniyyət sahəsində müəyyən
irəliləyiş oldu. XIX sonu-XX əvvəllərində İran imperialist dövlətlərin (Böyük
Britaniya, Rusiya) yarımmüstəmləkəsinə çevrilmişdir. XIX əsrin sonundan milli
şüur inkişaf edir, burja-millətçilik ideyaları yayılır, (Mülküm xan, Ə.Talıbov,
Zeynalabdin Marağayi, Ağaxan Kirmani və b.) burjua tələbləri irəli sürən gizli
cəmiyyətlər yaranırdı.

XIX əsrin sonlarından İranda başlayan sənayeləşmə və 1905-1911 İran Konstitusiya
İnqilabı Qacarları daha da zəiflətdi. 1919-cu ildə Böyük Britaniya İranda öz
protektaratını qurmağa çalışsada alınmadı, nəticədə 1921-ci ildə elit hərbi
süvari briqadanın rəhbəri Rza Xan (sonradan Rza Şah) İngiltərə və digər Avropa
dövlətlərinin dəstəyi ilə Qacarları devirdi. 1925-ci ildə Məclis onu yeni
sülalə-Pəhləvilərin ilk hökmdarı kimi tanıdı. Rza şahın dövründə ifrat Fars
milliyətçiliğinə baxmıyaraq, genişmiqyaslı yenilənmələr aparıldı, sənaye
inkişafı ölü nöqtədən tərpəndi, yeni dəmiryolları çəkildi, milli təhsil sistemi
yalnız Fars dilində təşəkkül tapdı.

İkinci dünya müharibəsi zamanı İran öz "neytrallığını" elan etsə də, ölkədə çox
güclü faşist kəşfiyyatı vardı. Bunu bilən Sovetlər və İngiltərə öz qoşunlarını
İranın ərazisinə yeritdilər. SSRİ qoşunları İran Azərbaycanına girdi. SSRİ
İranın ərazisinə girməsini 1922-ci ildə İran və SSRİ arasında olan müqavilə ilə
izah etdi (həmin müqaviləyə görə əgər bir dövlətin təhlükəsizliyinə qarşı şərait
yaranarsa digər onun ərazisinə qoşun yeridə bilər). Ölkədə yaranmış olan
vəziyyət şahı öz oğlu Məhəmməd Rza Pəhləvinin xeyrinə taxtdan əl çəkdirdi. SSRİ
və Böyük Britaniya qoşunları İran ərazisində 1946-cı ilə kimi qaldılar. Bu
qoşunların əsas məqsədi Fars körfəzi və Xəzər dənizini birləşdirən nəqliyyat
yollarını müdafiə etməli idi. Müharibə qurtardıqdan sonra Sovet qoşunlarının bir
hissəsi, həmçinin qoşunla birgə getmiş olan azərbaycanlılar İran Azərbaycanında
məskunlaşdılar.

1951-ci ildə demokratik millətçi Məhəmməd Musaddıq İranda yaranmış olan
vəziyyətə qarşı qalxdı və Baş nazir seçildi. Baş nazir kimi o ölkənin neft
sərvətlərinə nəzarəti ələ keçirməyə və Anqlo-İran Neft Kampaniyasını (indiki BP)
milliləşdirməyə cəhdi Qərbi narahat etməyə başladı. Mossadıq bununla da İranın
"neytrallığını" qorumağa çalışırdı. Bunun cavabında isə Britaniya İrana embarqo
qoydu. Tezliklə Amerika Birləşmiş Ştatları-nda Britaniyaya qoşuldu. Nəticədə
ölkədə çevriliş oldu- Nazirlər Kabineti qovuldu, Mossadıq həbs edildi. Şah
Amerika Birləşmiş Ştatları və Böyük Britaniyanın dəstəyi ilə ölkəyə qayıtdı.

Şah xarici siyasətdə isə qərbyönümlü siyasət aparırdı. 1960-cı illərin
ortalarından başlayaraq şahın müstəqil siyasət aparmaq istəyi qərbin heç xoşuna
gəlmədi. Tezliklə qərbdə onun avtoritar idarəetmədə, insan haqlarını pozmaqda
ittiham etdilər. 1977-ci ildə Amerika Birləşmiş Ştatları-nda hakimiyyətə gəlmiş
olan prezident Karter və onun əhatəsi İrana qarşı zidd mövqe tutmağa və İrana
zidd qüvvələrlə yaxınlaşmağa başladı. Bu müddət ərzində isə İran daxilində
Ruhullah Musəvi Xomeyni artıq öz ətrafında antişah qüvvələr toplaya bilmişdi.
Xomeyni dindar-şiələrin dəstəyinə arxalanırdı. Xomeyni şahın daxili və xarici
siyasətini həmçinin aqrar islahatları, qadınlara verilmiş seçki hüququnu tənqid
edirdi. Bu fəaliyyətinə görə o 1963 və 1964-cü illərdə həbs edilmiş və ölkə
xaricinə çıxardılımışdır. Sonrakı fəaliyyətini İraqda davam etdirən Xomeyni
burada da İrandaxili qüvvələrlə əlaqə saxlayırdı. 1978-ci ilə kimi şah rejimi
ölkədaxili vəziyyəti gizli polisin hesabına qoruyub saxlaya bilirdi. Bu vaxta
qədər ölkə ərazisini antişah nümayişləri bürüdü. Bu aktivlik təkcə Xomeyni və
onun tərəfdarlarından gəlmirdi. İran mucahidləri və İran fədailəri təşkilatları
da bu işdə SSRİ, Fələstin Azadlıq Təşkilatı və radikal ərəb rejimlərinin dəstəyi
ilə fəal iştirak edirdilər. İqtisadiyyat sarsılmışdı. Tezliklə nümayişkarlara
qarşı qoyulmuş ordu 1979-cu il fevralın 11-də öz neytrallığını elan etdi,
bununla da Pəhləvilərin taleyi həll edildi.

İrana qayıtmış Xomeyni dini və siyasi rəhbər kimi qarşılandı. Müvəqqəti
hökumətin lideri Mehdi Bazarqanın iştirakı ilə 15 nəfərdən ibarət İslam İnqilabı
Şurası yaradıldı. 1979-cu ilin 1 aprelində ölkə İran İslam Respublikası, daha
sonra isə Xomeyni ömürlük lider elan edildi.

1980-cı ildə Məclisə keçirilmiş seçkilər nəticəsində İslam Respublikası
Partiyası (Xomeyni və onun tərəfdarları) qalib gəldi. Tezliklə ölkə prezidenti
Əbülhəsən Bənisdar və İRP arasında açıq mübarizə başladı. Bəndisar və İran
Mücahidləri təşkilatı ölkənin klerikal (din ölkə siyasətinə təsir) idarə
metodunun əksinə çıxırdılar. 1981-ci ilin iyununda mücahidlər üsyana qalxdı,
Xomeynin göstərişi ilə Məclis ölkə prezidentinə impiçmnet elan etdi, prezident
vəzifəsindən getdi. Yeni prezident keçmiş baş nazir Rəcai oldu, Baş nazir
postuna Məhəmməd Cəvar Bəhonar gəldi. İlyarımdan sonra mücahidlərin üsyanı
yatırıldı. Avqustda Rəcai və Bəhonar bomba partlaması nəticəsində həlak oldu.
Yeni prezident Seyid Əli Xameneyi oldu, Baş nazir postuna Mir Hüseyn Musavi
seçildi. 1984-cü ildə məclisə keçirilən seçkilərdə İRP yenidən qalib gəldi.
1985-ci ildə keçirilmiş seçkilərdə Xameneyi yenidən prezident seçildi. Ölkədə
gedən proseslər yüzlərlə zadəgan ailəsini xaricə emiqrasiya etməyə məcbur etdi.

İranda baş verən şiə inqilabının ölkə şiələrinə təsirini azaltmaq, həmçinin Fars
körfəzində yeganə hakim olmaq istəyi İraqı 1980-ci il İrana qarşı müharibə
başlamağa məcbur etdi. Hər iki tərəfin zəifləməsində mənafe güdən qərb müxtəlif
vaxtlarda İranı və İraqı dəstəklədi. Ümumi ziyan 300 mlrd. dollara çatdı. İranın
cənubdakı neft infrastrukturuna hədsiz ziyan dəydi. 1988-ci ildə İran BMT-nin
dəstəyi ilə Küveyt və Səudiyyə Ərəbistanı ilə diplomatik əlaqələrə başladı. 8 il
davam edən müharibə nəticəsində heç bir tərəf qalib gəlmədi.

1980-cı illərin sonunda İranda mühafizəkarlar və islahatçılar arasında baş verən
hakimiyyət daxili qarşıdurma İRP-nin buraxılması ilə nəticələndi, yeni
seçkilərdə islahatçılar qalib gəldilər. Ölkədaxili və beynəlxalq siyasətdə
radikal dini siyasət mülayimləşdi.

Xomeyni 1989-cu il iyunun 3-də vəfat etdi. Konstitusiyaya dəyişikliklər edildi,
ömürlük lider Xameneyi seçildi, Baş nazir postu ləğv edildi. Prezident Məclisin
spikeri Əli Əkbər Haşemi-Rəfsəncani seçildi. Yeni hökumətin tərkibinə
islahatçılarla yanaşı mühafizəkarlar da daxil oldular.

1990-cı ildə İraq Küveytə hücumu ilə əlaqədar İranla sülh bağlayıb, diplomatik
əlaqələrə başladı. Buna baxmayaraq İran Küveytə hücumu pislədi, BMT-nin
sanksiyalarına əməl etdi. Qərb qoşunlarının Küveytdə olmasını arzulamayan İran
onların Fars körfəzindən çıxarılmasını tələb edirdi. 1991-ci ildə Küveytdən İraq
qoşunlarının çıxarılması ilə İran-İraq münasibətləri yenidən gərginləşdi.
Bununla yanaşı Rəfsəncani İran neftinin Qərbə eksportunu təmin etdi.

Buna baxmayaraq ölkədaxili gərginlik Rəfsəncaniyə islahatlar aparmağa həmçinin
Amerika Birləşmiş Ştatları-nın siyasətini daha da mülayimləşdirməyə maneə oldu.
Nəticədə ölkə iqtisadiyyatının bərpası üçün lazım olan xarici investisiya İrana
gəlmədi. 1993-cü ildə Rəfsəncani yenidən prezident seçilsə də, bu problemləri
həll edə bilmədi. Artıq dini dairələrdə onun siyasətinin tənqid etməyə başladı.
Nəticədə 1997-ci ildə keçirilmiş seçkilərdə Seyid Məhəmməd Xatəmi qalib gəldi,
Qərblə münasibətlər yaxşılaşdı.

1997-1998-ci ildə dünya bazarlarında neftin qiymətinin aşağı düşməsi İran
iqtisadiyyatına mənfi təsir göstərdi.

Xatəmi islahatların və qərblə yaxınlaşmanın tərəfdarı idi. Bu da islahatçılar və
mühafizəkarlar arasındakı münasibəti kəskinləşdirdi. Bu münasibət Xameneyi və
Xatəmi arasında ziddiyyətə səbəb oldu. 1999-cu ilin yayında tələbə nümayişləri
oldu. 2000-ci ilin mayında Xatəminin qardaşı – M.R.Xatəminin rəhbərlik etdiyi
islahatçılar seçkini qazandılar. Qərblə İran arasında istiləşmə müşahidə olundu.
2001-ci ildə keçirilən seçkilərdə Xatəmi yenidən qalib gəldi.

Amerika Birləşmiş Ştatlarındakı "11 sentyabr hadisələri"ndən sonra İranın nüvə
texnologiyalarını inkişaf etdirmək niyyəti onu Amerika Birləşmiş Ştatlarının
düşmənləri sırasına aid etdi. Amerika Birləşmiş Ştatlarının "nəzarəti altında"
"Fridom Hous"(Freedom House), "Soros Fondu" (Soros Foundation) və digər
təşkilatlar İrandakı seperatçı qrupları maliyələşdirir.

2003-cü ildə yerli idarəetmə orqanlarına və 2004-cü ilin fevral-may Məclis
seçkilərdə mühafizəkarlar qalib gəldilər. İran İraqdakı antinato qüvvələrinə
dəstək verməyə başladı. İranda davam edən mühafizəkar-islahatçılar mübarizəsində
keçmiş prezident Rəfsəncaninin reytinqi qalxdı. Onu sağmərkəzçi qüvvələr
dəstəkləyirdilər. 2005-ci il Məclisə keçirilən seçkilərdə mühafizəkarlar əksər
yerləri tutdular. İranda keçirilən son 17 iyun 2005-ci il tarixli seçkilərin
ilkin mərhələsində Rəfsəncani qələbə çalsada, ikinci turda gözlənilmədən
Tehranın keçmiş meri, qatı-mühafizəkar Mahmud Əhmədinecad 62% səslə qalib gəldi.
6 avqust 2005-ci ildə inauruqasiya olundu. Əhmədinecad İslam inqilabı
ideallarını bərpa etməyi, hakimiyyəti rüşvətxorlardan təmizləməyi, ölkədə islam
prinsiplərinə uyğun sosializm qurmağı söz verib. Amerika Birləşmiş Ştatları və
İsrail seçkilərin nəticələrini tanımadıqlarını bəyan etdilər.

2011 – ci ildə aparılmış siyahıya almanın nəticələrinə əsasən əhalinin sayı
75.149.669 nəfərdir və əhalinin 71.4 % şəhər əhalisidir.[3]. Ən böyük şəhər
Tehrandır. Tehranın əhalisi 1926-2006-cı illərdə 210 min nəfərdən 7,1 milyona
çatmışdır. 1960-cı illərin əvvəllərindən başlayaraq urbanizasiya prosesi daha da
sürətlənmişdir.

Əksər əhalinin etnik mənşəyi yerli midiyalılara və e.ə.VIII – VI əsrdə Dağlıq
Tacikistandan və Əfqanıstandan İrana miqrasiya etmiş ari tayfalarına çatır
(Seyid Əhməd Kəsrəvi Təbrizi , İqrar Əliyev və digər alimlərin fikrinə əsasən).
Buna baxmayaraq Ərəb Xilafətinin bu regionlardan çəkilməsindən sonra bu
ərazilərə gəlmiş türk-monqol tayfaları mərkəzi, qərbi və bir neçə şimali
regionlarda əhalinin etnik mənşəyinə təsir etmişdir. Hal-hazırda buna baxmayaraq
İranda yaşayan əhalinin nümayəndələrində: farslarda, kürdlərdə, lurlarda,
bəxtiyarilərdə, mazandaranlılarda , gilanlılarda və talışlarda ari-iran etnik
mənşəyi dominionluq təşkil edir. Şimalda yaşayan xalqlarda ( Xəzərsahili istisna
olmaqla ) türk cizgiləri özünü kəskin biruzə verir.

Ethnologue report for İran – a görə ümumilikdə ölkə ərazisində 69-a yaxın dildə
danışan etnik qrup var :[6] Azərbaycan türkləri , farslar , kürdlər , ləklər ,
gilanlılar , mazandaranlılar , türkmənlər , ərəblər , bəluclar , qaşqaylar ,
qaraçılar , Xorasan türkləri , talışlar, həzaralar , aymaqlar , lurlar ,
bəxtiyarilər , tatlar , gürcülər , ermənilər , puştunlar, assuriyalılar ,
taciklər , yəhudilər , qazaxlar , xələclər və sairə .

Ölkə əhalisinin 98% müsəlmandır. Əhalinin 90%-i şiə təriqətinə məxsusdur.
Şiələrdən 85% imamilərdir (İsnə Əşəriyyə), qalanları başqa şiə təriqətlərinə
mənsubdurlar- İsmaillilər və Zeydilik. Ölkə əhalisinin 9%- sünnüdür (əksərən
kürdlər). Xristianlardan Qriqoryan (ermənilər), Nestorian (assurlar),
Roma-katolik həmçinin anqlikan və başqa protestant kilsələrinin nümayəndələri
mövcuddur. Ölkədə həmçinin bəhailiyə, iudaizmə və zərdüştlüyə mənsub insanlarda
mövcuddur. Fars dili — İran İslam Respublikasının rəsmi dilidir. Fars dili Hind-
Avropa dil ailəsinə mənsubdur. MKİ–nin məlumatlarına əsasən İran dilləri qrupuna
aid dillərdə əhalinin 58% danışır. Əhalinin 26%-dən çoxu türk dilləri ailəsinə
mənsub dillərdə danışır.

İran neft sənayesi yüksək inkişaf etmiş aqrar-sənaye ölkəsidir. Sənayenin
inkişafı üçün ölkədə bir sıra imkanların olmasına baxmayaraq, onun artım sürəti
sənaye məhsullarına olan tələbatı tam ödəyə bilmir. Neft-qaz sənayesi İran
iqtisadiyyatının başlıca sahəsidir və dövlətin gəlirlərinin 90%-i verir. Bu sahə
İran Milli Neft Şirkətinə məxsusdur. Ölkə ərazisində neft emalı və neft-kimya
müəsisələri fəaliyyət göstərir. Təbii sərvətlərdən neft, qaz, kömür, mis, dəmir,
manqanlı və sink-qurğuşun filizləri istehlak edilir. Ölkənin cənubu, cənub-qərbi
və şimal-qərbi neft və qazla zəngindir. Ən böyük neft emalı zavodları Abadan və
Tehran sənaye rayonlarıdır. Ölkədə həmçinin maşınqayırma və metalişləmə, qida və
tekstil sənayesi inkişaf etmişdir. Metallurgiya yerli xammala əsaslanır. İsfahan
şəhərində tam dövriyyəli qara metallurgiya müəssisəsi fəaliyyət göstərir. Əlvan
metallurgiya zavodlarında əsasən mis və alüminium istehsal edilir. Maşınqayırma
sənayesinin inkişafında Almaniya və Böyük Britaniyaya məxsus şirkətlərin
fəaliyyəti böyükdür. Xalçaların kustar üsulla istehsalı geniş yayılmışdır.
Təbriz, İsfahan, Məşhəd şəhərlərində toxunan xalçalar, Şiraz, Tehran, İsfahanda
hazırlanan bəzək əşyaları dünya bazarında yüksək qiymətləndirilir. Əsasən xam
neft və neft məhsulları, metal filizləri, kənd-təsərrüfatı məhsullarının ixracı
üstünlük təşkil edir. Ölkəyə xaricdən ağır maşınqayırma və kimya sənayesi,
maşın, dəmir, polad, tekstil malları, kağız idxal olunur. Əsas ticarət
əməkdaşlarına Türkiyə, BƏƏ, Almaniya, Böyük Britaniya, İtaliya, Yaponiya
daxildir.

Ölkədə şimal-qərbdən cənub-şərq istiqamətində illik yağıntıların miqdarının
azalması müşahidə edilir. Kənd təsərrüfatının inkişafı üçün ən əlverişli şərait
Xəzərsahili bölgələrdə, və Azərbaycan ostanlarındadır. İran ərazisinin təxminən
2/3 hissəsini tutan Dəşti-Kəbir və Dəşti-Lüt kənd təsərrüfatına tamamilə
yararsızdır. Kənd təsərrüfatı məhsullarının böyük hissəsini bitkiçilik verir.
Dənli bitkilərin əkinləri üstünlük təşkil edir. Buğda və arpa əkinlərinə ölkənin
bütün əyalətlərində rast gəlindiyi halda, çəltik əsasən Gilan və Mazandaran
ostanlarında yetişdirilir. Texniki bitkilərdən şəkər çuğunduru ölkənin bütün
bölgələrində, çay, tütün, pambıq Xəzərsahili bölgələrdə yetişdirilir. İran dünya
bazarına müxtəlif boyaq bitkiləri, həna və zəfəran çıxarır. Bağçılıq və
üzümçülük qədim zamanlardan inkişaf etdirilir.

İran bütün dünyada təbii qaz ehtiyatının 16%-nə malikdir. Əsas qaz yataqları
Fars körfəzi şelfində həmçinin ölkənin şimali-şərqində yerləşir.

2010-cu ilədək qaz hasilatının ildə 290 milyard m3-a çatacağı gözlənilir. Bundan
sonra qaz ixracı tam gücüylə fəaliyyətə başlayacaq. Hal-hazırda qaz ixracı
əsasən Türkiyəyə-dir, Şimali-Fars adlı qaz yatağından çıxan qazın qaz-sıxıcı
zavodlara çatması üçün ötürücü borular inşa edir.

İran konstitutsiyasına əsasən milli neft hasil edən müəssisə aksiyalarının
xarici kompaniyalara satılması və ya onlara neft hasil etməyə icazə verilməsi
qadağandır. Neft yataqlarının kəşfini İran Milli Neft Kompaniyası aparır (İMNK).
1990-cı illərin sonlarından başlayaraq neft sektoruna xarici investorlar
gəlmişdir (Fransa-Total və Elf Aquitaine, Malayziya-Petronas, İtaliya- Eni
həmçinin Çin Milli Neft Kompaniyası). Onlar "kompensasiya edilmiş kontraktlar"
əsasında hasil edilmiş neftin bir hissəsini əldə edirlər, müddət bitdikdən sonra
isə yataqları İMNK-nın nəzarətinə verirlər.



https://az.wikipedia.org/wiki/Avropa

Avropa — Afrikanın şimalında, Asiyanın qərbində, Atlantik okeanının şərqində
yerləşən qitə. Sahəsi 10,5 milyon km²-ə bərabərdir.

"Avropa" sözü sami dillərində Erep (yaxud İrib), "günəşin batdığı tərəf"
mənasını verir. Finikiyalılardan yunanlara keçən bu ad, yunanca "Europa" olmuş
və Egey dənizindən qərbdə yerləşən ölkələrə deyilmişdir.

Azərbaycan ərazisinin on altıda bir hissəsi Avropanın hüdudlarına düşür.
Azərbaycanın Avropaya düşən hissələri Qusar rayonu, Quba rayonunun ərazisinin
çox hissəsi, Şabran və Xaçmazın ərazisinin bir hissəsi, Xızı rayonun ərazisinin
yarıdan çoxu, Sumqayıt şəhəri, Novxanı daxildir. Qitənin sərhədləri Fatmayı ilə
Mehdiabadın arasından keçir və buradan keçdikdən sonra Şüvəlanın ərazisinin də
çox hissəsi Avropaya daxil olur. Azərbaycanda Avropanın sərhədinin hüdudları
təxminən Abşeron rayonun Zirə qəsəbəsində tamamlanır. Zirənin yarısı Asiya,
yarısı isə Avropa hüdudlarına daxildir. Bakı tam olaraq Avropanın hüdudlarına
daxil olmur. Bakıda Şüvəlanın çox hissəsi, Binəqədi rayonu, Mərdəkan qəsəbəsinin
bir hissəsi Avropanın hüdudlarına daxildir. Ümumilikdə, Bakının mərkəzi hissəsi
Asiya, şimal-qərb hissəsi isə Avropaya aid olur.[1]

Avropanın ucqar nöqtələri şimalda Nordkin burnu, cənubda Mərakeş burnu, qərbdə
Roka burnu, şərqdə isə Ural dağlarının şimal qurtaracağı hesab olunur. Ekvator
xəttindən xeyli şimalda yerləşir. Lakin şimal qütb sahəsinə az bir hissəsi
daxildir. Antarktidadan başqa yeganə qitədir ki, tropik sahəyə daxil deyildir.
Qərb hissəsindən başlanğıc meridianı keçir, bu meridian London meqapolisinə
daxil olan Qrinviç şəhərindən keçdiyi üçün onu çox vaxt Qrinviç meridianı
adlandırırlar. Digər materiklərə görə Avropanın mövqeyi tarixən əlverişliliyi
ilə seçilmişdir. Avropa hələ qədim dövrlərdən cənubda Aralıq dənizi vasitəsilə
Cənub-Qərbi Asiya və Şimali Afrika ilə əlaqə saxlamışdır. Qərbdə isə Şimali
Amerika və başqa materiklərə gedən dəniz yolları üzərində yerləşmişdir. Avropa
Atlantik okeanı və Şimal Buzlu okeanı suları ilə əhatə olunub. Sahil xətləri
çoxlu parçalanmaya məruz qalmış, girintili-çıxıntılı olması ilə seçilmişdir.
Onun sahillərində çoxlu buxta və körfəzlər var. Bu da qabarma və çəkilmələrin
təsiri ilə dənizçiliyin inkişaf etməsinə, çoxlu dəniz limanlarının yaranmasına
şərait yaratmışdır. Dənizdən xeyli kənarda, Temza çayı sahilində yerləşən London
bu səbəbdən mühüm liman şəhərinə çevrilmişdir. Sahil xətlərinin çox parçalanması
bir sıra ada və yarımadaların da yaranmasına səbəb olmuşdur. Qitə ərazisinin
25%-ni ada və yarımadalar tutur. Avropanın daxili hissələri dənizlərdən çox
aralı deyildir. Qərbdə daxili hissələrin dənizlərdən məsafəsi 600 km, şərqdə isə
1600 km təşkil edir. Avropa dövlətlərinin əksəriyyətinin dənizə çıxışı olduğuna
görə, dəniz dövlətləri hesab olunurlar.

Şimaldan Avropa sahillərini Şimal Buzlu okeanının Norveç, Barens və Ağ dənizin
suları yuyur. Barens və Ağ dənizləri arasında Kola yarımadası yerləşmişdir.
Şimaldakı Yeni Torpaq, Frans-İosif Torpağı və Svalbard adaları da Avropaya
aiddir. Atlantik okeanı və onun dənizləri Avropanı qərb və cənubdan əhatə
etmişdir. Şimal, Baltik, Aralıq, Qara və Azov dənizi sahillərdə bir sıra körfəz
və buxtalar yaratmışdır. Bunlardan Biskay, Fin, Botnik, Riqa və başqa körfəzləri
göstərmək olar. Baltik və Norveç dənizləri arasında Avropanın ən böyük
yarımadası olan Skandinaviya yarımadası yerləşir. Avropanın digər iri
yarımadalarından Pireney, Apennin, Balkan, Krım qeyd olunmalıdır. Avropanın
böyük adalarından isə Böyük Britaniya, İrlandiya, İslandiya, Korsika, Siciliya
və Sardiniya göstərilə bilər. Aralıq dənizi Avropa sahillərində ən böyük və ən
dərin dənizdir. Bu dəniz həmişə istidir (13 °C) və onun ətraf ərazilərin
təbiətinə təsiri böyükdür. Buna səbəb isə dayaz və ensiz Cəbəllütariq boğazından
nisbətən soyuq okean sularının bu dənizə daxil ola bilməməsidir. Şimali
Atlantika isti cərəyanının təsiri ilə Norveç və Barens dənizləri qışda donmur.
Bu, gəmiçiliyin daimi inkişafı üçün əlverişli imkan yaradır. Daha cənubda
yerləşən Ağ və Baltik dənizləri isə qışda buz bağlayır.

Avropa qitəsi özünəməxsus əlverişli coğrafi mövqeyə malik bir ərazidir. Bu
əlverişlilik onun ekvatora və qütb sahəsinə, digər materiklərə, okeanlara görə
bir qədər münasib yerləşməsi, sahil xətlərinin əlverişli olması ilə izah oluna
bilər. Tarixən Avropa ərazisində insanlar daha çox məskunlaşmış, təsərrüfat
cəhətdən yüksək inkişaf səviyyəsinə çatmışlar. Əlverişli coğrafi mövqe, tarixi
inkişafın nəticələri bu gün Avropanı dünyanın siyasi, ictimai və iqtisadi
həyatında həlledici rol oynamasına gətirib çıxaran amillərdən olmuşdur.

Fiziki xəritədə Avropanın şərq və qərb hissələrinin relyefində olan fərqləri
asanlıqla müşahidə etmək olar. Bunun əsas səbəbini ərazinin müxtəlif hissələri
arasındakı geoloji inkişaf tarixinin xüsusiyyətləndə axtarmaq lazımdır. Ona görə
ki, qitənin şərqində qədim platforma, qərbində isə müxtəlif yaşlı geosinklinal
strukturlar və cavan platformalar üstünlük təşkil edir. Burada ən qədim və
sahəsinə görə ən böyük tektonik struktur Şərqi Avropa platformasıdır.
Platformanın qədim bünövrəsi Baltik və Ukrayna kristallik qalxanları şəklində
səthə çıxmışdır. Qərb hissədə Şərqi Avropa platforması Atlantik okeanından Sakit
okeana qədər uzanan Alp-Himalay geosinklinalı və cavan platforma ilə əhatə
olunmuşdur. Platformalar nisbətən sabit sahələridir, onlar düzənlik və orta
hündürlüklü dağlara uyğun gəlir. Geosinklinallar isə yerin daha fəal, hərəkətdə
olan sahələridir və Avropanın cənubunda Alp dağları qurşağı ilə təmsil olunub.

Avropanın relyefinin formalaşmasında Dördüncü dövrdə baş vermiş materik
buzlaşmalarının təsiri böyük olmuşdur. Həmin dövrdə yeni tektonik hərəkətlərin
təsiri ilə səthin xeyli qalxması və iqlimin soyuqlaşması baş verir. Bu da çox
böyük ərazilərin buzlaqlar altında qalmasına gətirib çıxarır. Mütəxəssislər belə
hesab edir ki, Dördüncü dövrdə Avropa ərazisində dörd böyük buzlaşma dövrü
olmuşdur. Ən böyük buzlaşma dövründə buzlağın cənub sərhədi 50° şimal
enliklərinə qədər gəlib çatmışdı. Skandinaviya və Britaniya ərazilərindən
başlayan buzlaqlar 6 milyon km²-ə qədər ərazi tuturdu. Cənubda, Alp dağlarında
isə dağ buzlaşmaları inkişaf etmişdi. Dördüncü dövr buzlaşmalarının izləri
Avropanın relyefində aydın görünür. Müasir relyefdə buzlaq relyefinin bəzi
formaları (moren tirələri və təpələri) müşahidə olunur. Çoxlu iri və xırda göl
çökəklikləri əmələ gəlmiş, sahil xətlərinin girintili-çıxıntılığı artmışdır.
Relyefin dəyişilməsinə səbəb olan tektonik hərəkətlər müasir dövrdə də davam
etməkdədir. Buna misal olaraq Skandinaviyanın cənub hissələrinin tədricən
qalxmasını, Baltik dənizinin cənub sahillərinin isə enməsini göstərmək olar.
Avropa ərazisində çoxlu sönmüş və fəaliyyətdə olan vulkanlar vardır. Fəaliyyətdə
olan vulkanlar Aralıq dənizi sahillərində və Atlantik okeanındakı adalarda
yerləşir. Apennin yarımadasının qərbində Vezuvi, Siciliya adasında Etna
vulkanları mövcuddur. İslandiya adasında Hekla vulkanı, isti bulaqlar-qeyzerlər
fəaldırlar. Avropanın cənub hissəsi fəal zəlzələ zonasına daxildir. Burada çox
böyük dağıdıcı gücə malik olan zəlzələlər baş verir. Bu da relyefin
formalaşmasının və inkişafının davam etdiyini göstərən amillərdəndir.

Avropanın şərq hissəsində çox böyük sahəni qədim platforma bünövrəsi üzərində
yerləşmiş Şərqi Avropa düzənliyi əhatə edir. Bu düzənliyin səthi bir sıra
yüksəklik və ovalıqlardan ibarətdir. Şərqi Avropa düzənliyinin qərbə davamını
Baltik dənizinin cənub sahilləri boyu yerləşən Orta Avropa düzənliyi təşkil
edir. Skandinaviya yarımadasının şimalını eyniadlı dağlar, cənub və şərq
sahələrini isə eyniadlı dağlar tutmuşdur. Britaniya və İrlandiya adaları da
daxil olmaqla bu ərazilər Kaledon dövründə əmələ gəlmiş dağ və düzənliklərdən
ibarətdir. Avropanın mərkəzi hissəsində orta hündürlüklü Vogez, Şvartsvald,
Mərkəzi Massiv, Sudet dağları yerləşir. Cənub hissəni isə meridian istiqamətində
yerləşən cavan dağ sistemləri (Alp, Karpat, Balkan, Pireney, Apennin dağları) və
düzənliklər tutur. Alp dağlarındakı Monblan zirvəsi (4810 m) Avropanın ən yüksək
nöqtəsi hesab olunur.

Şimal Buzlu okeanına axan çaylar əsasən qar və yağış suları ilə qidalanır,
ilboyu bolsulu olurlar. Qışda onlar uzun müddət buz bağlayır, yazda isə
daşırlar. Çayların çoxu qısadır, gəmiçilik üçün az yararlıdır. Lakin onların
böyük hidroenerji ehtiyatları vardır. Şimal Buzlu okeanına axan çaylar
içərisində böyüklüyünə görə Peçora və Şimali Dvina çaylarını qeyd etmək olar.
Şərqi Avropa ərazisindən axan çaylar axarsız hövzə olan Xəzər dənizinə və
Atlantik okeanı hövzəsinə aid olan Baltik, Qara və Azov dənizlərinə tökülür.
Bunlardan Volqa, Dnepr, Don, Ural, Dauqava (Qərbi Dvina), Neman çaylarını
göstərmək olar. Onlar öz başlanğıclarını Şərqi Avropa düzənliklərindəki
yüksəkliklərdən götürürlər. Relyefin az meylli olması axının zəif və sakit
olmasına, çaylarda geniş vadilərin olmasına gətirib çıxarıb.

Bu çaylar üçün qış dövründə bir neçə ay buz bağlaması, yazda daşması və yayda
bir qədər dayazlaşması xarakterikdir. Bunların arasında Volqa uzunluğuna görə
Avropanın ən böyük çayıdır. Onun uzunluğu 3690 kilometrdir. Qərbi Avropa
ərazisindən axan çaylar öz başlanğıclarını orta və hündür dağlardan,
yüksəkliklərdən götürür. Bu səbəbdən yuxarı axarda çaylar daha sürətli,
düzənliklərdə isə sakit axırlar. Okeandan gələn rütubətli hava kütlələrinin
təsiri ilə çox yağıntı aldıqlarından çaylar bolsuludurlar və gəmiçilik üçün daha
əlverişlidirlər. Onların çoxu qış aylarında buz bağlamır. Bu ərazidən axan
çayların hamısı Atlantik okeanı hövzəsinə aiddir. Onlardan Dunay, Reyn, Visla,
Oder, Elba, Sena çaylarını qeyd etmək olar. Bunlar arasında Dunay Avropada
ikinci ən böyük çaydır. Uzunluğu 2850 kilometrdir. Dunay səkkiz dövlətin
ərazisindən keçir və onların çoxu üçün bu çay dənizə yeganə çıxış yoludur.
Cənubi Avropa ərazisində Aralıq dənizinə tökülən çaylardan Roma, Po, Taho,
Qvadiananı göstərmək olar. Buradakı çayların əksəriyyəti qısa, tipik dağ
çayıdır, gəmiçilik üçün bir o qədər də yararlı deyildir. Lakin iqlim şəraitilə
əlaqədar çayların suvarma işlərində əhəmiyyəti böyükdür.

Avropada çoxlu göllər var və onlar qeyri-bərabər yerləşmişdir. Qitənin şimalında
göllər daha çoxdur. Onlar buzlaq mənşəlidirlər. Skandinaviya, Finlandiya və
Kareliyada irili-xırdalı minlərlə göl vardır (Venern, Vettern, Sayma, İnari).
Burada ən böyük göl Ladoqadır. Bolsulu Neva çayı onu Baltik dənizi ilə, Svir
çayı isə yaxınlıqdakı Oneqa gölü ilə birləşdirir. Ağ dəniz-Baltik kanalı bu
göllərdən Şimal Buzlu okeanına, Volqa-Baltik kanalı isə Xəzər və Qara
dənizlərinə getməyə imkan verir. Cənubda, Alp dağlarında da çoxlu xırda göllər
var (Cenevrə, Boden, Balaton). Şərqi Avropa düzənliyinin cənub-şərqində duzlu
Elton və Baskunçak göllərini də qeyd etmək olar.

Avropa ərazisində çoxlu buzlaq sahələri də vardır. İslandiya, Svalbard, Novaya
Zemlya adalarında, həmçinin Alp dağlarının yüksək zirvələrində buzlaqlar çoxdur.
Dağ buzlaqları bir çox çayların qidalanmasında mənbə rolunu oynayır. Bataqlıqlar
da bu ərazidə geniş yer tutub. Kareliya, Finlandiya və Belarusda bataqlıqlar
daha çox yayılmışdır. Rusiya, Ukrayna və Belarus ərazisində yerləşən Polesye
bataqlığı geniş ərazi tutur.

Avropanın ərazisi enlik istiqamətində, yəni şimaldan cənuba doğru böyük məsafədə
yerləşmişdir. Onun cənub hissələri günəşdən daha çox istilik alır, cənubdan
şimala doğru istilik miqdarı azalır. Avropa ərazisində iqlim şəraiti qərbdən
şərqə doğru dəyişir. Bu hal qitənin okeana yaxın olması, hakim küləklərin və
okean cərəyanlarının təsiri nəticəsində əmələ gəlmişdir. Şimali Atlantika
cərəyanının Avropa sahillərinə gətirdiyi nisbətən isti suların təsiri ilə
iqlimdə müəyyən yumşalmalar hiss olunur. Bu hal xüsusilə özünü Skandinaviya,
Kola yarımadası və İslandiya adasının iqlimində göstərir. Atlantik okeanı
üzərində formalaşan nəhəng isti və rütubətli hava kütlələri də Avropanın
iqliminə böyük təsir göstərir. Avropanın ərazisi okeandan gələn qərb
küləklərinin təsiri altında olur. Bu hava axınları isə İslandiya alçaq və Azor
yüksək təzyiq sahələrinin təsiri altında formalaşır. Qışda Atlantik okeanı
üzərindən əsəsn cənub-qərb küləkləri küləkləri (Azor antisiklonu) özü ilə
birlikdə çoxlu yağıntı gətirir və havanı yumşaldır. Yayda isə şimal-qərb
küləkləri (İslandiya siklonu) bol yağıntı və sərinlik gətirir. Avropanın şimal
hissələri daha çox Arktika hava kütlələrinin, Cənubi Avropa isə tropik hava
kütlələrinin təsiri altında olur. Avropanın relyefi də iqlimin formalaşmasında
öz təsirini göstərir. Avropada okeandan gələn dəniz mənşəli hava kütlələrinin
qarşısını ala biləcək hündür dağ sistemlərinin olmaması Atlantik və Şimal Buzlu
okeanlarının iqlimə təsirini daha da gücləndirir. Hündür dağlar qitənin cənub
hissəsindədir. Onlar enlik istiqamətində yerləşdiklərindən okeandan gələn hava
kütlələrinin qarşısında maneə rolunu oynaya bilmirlər. Hamar, düzən mərkəzi və
şərq hissələr istiliyin, rütubətin daxili hissələrə keçməsi üçün bir növ dəhliz
rolunu oynayır.

Yuxarıda göstərilən amillərin təsiri ilə, Avropa ərazisində temperatur və
rütubətin paylanmasında böyük fərqlər özünü göstərir. Yanvar ayının orta
temperaturunu göstərən izotermlər daha çox meridian istiqamətində dəyişir və bu
yalnız cənub hissədə enlik istiqamətində gedir. Atlantik okeanı və Aralıq dənizi
sahillərindən +8 °C, +4 °C-lik yanvar izotermi keçir. Skandinaviya yarımadasının
okean sahillərində 0 °C-lik izoterm daxili hissələrə doğru daha aşağı
temperaturlarla (-8 °C, -10 °C) əvəz olunur. Şərqi Avropa düzənliyindən Ural
dağlarına doğru kontinentallıq artır və daha aşağı temperatur qeydə alınır. İyul
izotermləri enlik istiqamətində gedir, yalnız daxili hissələrdə bir qədər
şimal-şərqə doğru əyilir. Orta iyul temperaturu ucqar şimalda +8 °C, Aralıq
dənizi sahillərində +24 °C, +28 °C, Xəzər sahili ovalıqda +24 °C, Orta və Şərqi
Avropada +16 °C, +20 °C-dir. Dağlıq ərazilərdə izotermlərin gedişində kəsilmələr
baş verir.

Atmosfer yağıntılarının paylanması istər hava kütlələrinin, istərsə də relyef
şəraitinin təsirindən daha çox asılıdır. Atlantik okeanı sahillərindən şərqə
getdikcə yağıntıların illik miqdarı və onun ərazidə paylanması xeyli dəyişir.
Daha çox yağıntı dəniz hava kütlələrinin yolu üzərində yerləşən sahilboyu və
dağətəyi ərazilərə düşür (1000–2000 mm). Lakin daxili hissələrə doğru getdikcə
okeandan gələn hava kütlələri transformasiyaya uğrayır, yəni öz rütubətini
itirir və kontinetallaşır. Orta Avropa düzənliklərinin qərb hissəsinə
800–1000 mm, mərkəzinə 600 mm, qitənin şimal hissələrinə 400–500 mm, Xəzəryanı
ovalığına isə 250 mm yağıntı düşür. Dağlarda yağıntıların miqdarı 1000 mm-dən
artıqdır. Yağıntıların fəsillər üzrə paylanmasında da fərqlər vardır. Qərbdə,
Atlantik okeanı sahillərində dəniz iqliminin təsiri ilə yağıntıların çox hissəsi
payız və qış aylarında düşür. Şərqi Avropada yağıntıların çox hissəsi yay,
Aralıq dənizi sahillərində isə qış aylarında düşür.

göy = transkontinental dövlətlər – Bir hissəsi Avropa, digər hissəsi isə Asiya
qitəsində yerləşən ölkələr

Avropanın əhəmiyyəti və mövqeyi əhalisi və fiziki coğrafiyasından deyil, sahib
olduğu insan resurları və onun xüsusiyyətlərindən irəli gəlir. Yaxşı hazırlıqlı
insanlardan ibarət əhali, elm və texnologiyada göstərmiş olduğu irəliləmələr
sayəsində, iqtisadi istiqamətdən də inkişaf etmiş və yüksək bir həyat
standartına çatmışdır. Təbii qaynaqları az olan Avropa, bu inkişafını tamamilə
insan qaynağının yüksək xüsusiyyətlərinə və müstəmləkəçilik sisteminin
nemətlərinə borcludur. İndiki vaxtda dünyanın ən böyük güc mərkəzi olan ABŞ-ın
xalqı da çox böyük nisbətdə Avropa mənşəlidir. Ayrıca elmi və texnoloji
inkişafların bir çoxu avropalılar tərəfindən reallaşdırılmışdır. Avropa
ölkələrinin hər istiqamətdən birləşməsini məqsəd qoyan və bu yolda əhəmiyyətli
mərhələlər reallaşdıran Avropa Birliyi, Avropanın yer üzündəki gücünü və
əhəmiyyətini daha da artırmaqdadır. Avropa Bayrağı, Avropa Birliyi tərəfindən də
istifadə edilir

Soyuq müharibənin sonu, 1990-cı ilə qədər Avropada bir-birindən fərqli siyasi –
iqtisadi sistemlər mövcud idi. Bunlardan biri, indi də mövcud olan plürialist
demokratik sistem və sərbəst bazar iqtisadiyyatını tətbiq edən Qərb Bloku,
digəri isə kommunist ideologiyalı tək partiyalı sosialist sistemi (bax Varşava
Müqaviləsi) idi. Ancaq sosialist sisteminin lideri olan SSRİ-nin iqtisadi və
siyasi sisteminin zəifləməsi ilə blok çökdü. Köhnə sosialist bloku ölkələri,
iqtisadi və siyasi sistem olaraq Qərb blokuna yaxınlaşma yolunda ciddi addım
atmağa başladılar. Çoxpartiyalı demokratik sistemə və sərbəst bazar
iqtisadiyyatına keçid həmin ölkələrin iqtisadiyyatına ciddi təsir etməyə
başladı. Üzvlük və inteqrasiya ilə bağlı Avropa Birliyinə edilən müraciətlər
müsbət qarşılandı və onlarla AB arasında ciddi inteqrasiya prosesi başlandı.
Həmin ölkələrin böyük bir hissəsi Qərbi Avropanın hərbi təşkilatı olan NATO-ya
daxil olmuş və beynəlxalq təhlükəsizliyin təminatında iştirak etməyə başladılar.
Bununla da Avropada 1990-cu ilin əvvəlindəki hərbi, iqtisadi və siyasi qütbləşmə
ideoloji əhəmiyyətini itirmişdir.

Sahəsinin kiçik olmasına baxmayaraq Avropa ərazisi qədim dövrlərdən insanlar
tərəfindən daha çox məskunlaşmışdır. Əhalisinin sayına görə yalnız Asiya
qitəsindən geri qalır. Avropada 710 milyon nəfər əhali yaşayır ki, bu da Yer
kürəsi əhalisinin 18% təşkil edir. Avropa dünyada insanların ən sıx
məskunlaşdığı ərazilərdən biridir. Bu, bir sıra təbii, siyasi və iqtisadi
amillərlə bağlıdır. Lakin əhali hər yerdə eyni dərəcədə sıx məskunlaşmamışdır.
Atlantik okeanı sahillərində, mühüm sənaye rayonlarında (Rur, Sileziya, Donbas),
iri şəhər və paytaxtlarda, çay və nəqliyyat yolları boyunca əhali daha sıx
yerləşib. 60 dərəcə şimal enliklərindən şimalda olan soyuq ərazilərdə daha az
əhali məskunlaşmışdır. Alp və Balkan dağlarının hündür sahələrində, Xəzəryanı
ovalıqda əhali nisbətən daha seyrəkdir. Avropa əhalisi üçün digər mühüm
xüsusiyyət şəhər əhalisinin daha çox olmasıdır.

Avropa xalqları dünya mədəniyyətinə, elm və texnikanın inkişafına mühüm töhfələr
vermiş, bir çox ərazilərə təsir göstərmişlər. Müasir Avropa millətləri uzun
sürən tarixi inkişafın, müxtəlif etnik və antropoloji qrupların qarşılıqlı
əlaqəsi nəticəsində yaranmışdır. Avropalılar avropoid irqinə aiddirlər. Burada
german, roman, türk, slavyan və başqa dil qruplarına aid xalqlar yaşayırlar.
German xalqlarına almanlar, hollandlar, ingilislər, isveçlilər, norveçlilər,
islandlar aiddirlər. Bu xalqlar Avropanın şimal-qərb və mərkəzi hissələrində
məskunlaşıblar. Roman dil qrupuna aid olan xalqlar latın dili əsasında
formalaşmış dildə danışırlar. Bu qrupa italyanlar, fransızlar, portuqaliyalılar,
ispanlar, rumınlar və başqa xalqlar aiddirlər. Roman dil qrupuna aid olan
xalqlar Avropanın qərb, cənub və cənub-qərbi hissələrində məskunlaşıblar.
Avropada türk dili qrupuna aid olan xalqlar da yaşayır, onlara tatarlar,
türklər, başqırdlar, çuvaşlar, qaqauzlar aiddir. Türkdilli xalqlar əsasən
Avropanın şərqi və cənubunda yaşayırlar. Avropada həmçinin digər dil qruplarına
aid olan çoxlu xalqlar yaşayır, bunlara latışlar, litvalılar, estonlar, basklar,
finlər, macarlar, yunanlar, albanlar və digər xalqları misal göstərə bilərik.

Avropa xalqlarının sitayiş etdiyi hakim din xristianlıqdır. Xristian dininin 3
əsas qolu vardır. Bunlar katolik, protestant və pravoslavlardır. Roma
şəhərindəki Vatikan kilsəsində bütün katoliklərin mərkəzi kilsəsi yerləşir. Bu
kilsəyə Roma papası başçılıq edir. Vatikanın və onun başçısı Roma papasının
tarixən dünyanın siyasi və iqtisadi həyatına təsiri böyük olmuşdur. Lakin son
illərdə Avropada bir çox xristianlar öz dinlərini tərk edərək ateizmə keçməyə
başlayıblar. Avropada islam dininə etiqad edən müsəlmanlar da çoxdur. İslam dini
vaxtilə Ərəb və Osmanlı imperiyalarının Avropaya zəfər yürüşləri nəticəsində
yayılmışdır.

Avropa ərazisi yanacaq, filiz və qeyri-filiz mənşəli faydalı qazıntılarla
zəngindir. Yanacaq faydalı qazıntıları çökmə mənşəlidir. Onların yataqları qədim
bünövrənin çökəkliklərində, dağlararası əyilmə zonalarında yerləşmişdir.
Dünyanın bir sıra mühüm kömür hövzələri Avropa ərazisindədir (Donetsk, Peçora,
Rur, Saar, Yuxarı Sileziya). Neftin əsas yataqları Volqaboyunda, Karpatda, Orta
Dunay ovalığında, Balkan yarımadasında və Şimal dənizindədir. Faydalı qazıntılar
içərisində dəmir filizi yataqları xüsusilə böyük əhəmiyyətə malikdir. Rusiyadakı
Kursk maqnit anomaliyası (KMA) dünyanın ən böyük dəmir filizi yataqlarından
biridir. Şərqi Avropa düzənliyi, Skandinaviya yarımadası, Alp dağları, orta
hündürlüklü qədim dağlar sahəsində də bir sıra dəmir filizi yataqları vardır.
Avropada həmçinin boksit, mis, sink, qurğuşun, kobalt, molibden, volfram, xrom,
civə, uran kimi əlvan və qiymətli metal filizlərinə də rast gəlinir. Qeyri-filiz
yataqları içərisində neft, təbii qaz, daş kömürdən başqa çöküntü mənşəli
müxtəlif duzlar olan kalium, daşduz yataqları qeyd oluna bilər. Həmçinin
qiymətli tikinti materiallarının bol olmasını (mərmər, qranit, kvars) da
göstərmək lazımdır. Eyni zamanda qeyd etmək lazımdır ki, Avropa ərazisi bir çox
faydalı qazıntılarla tam təmin olunmamışdır. Əksər faydalı qazıntılar da onun
müasir tələbatını tam ödəyə bilmir. Odur ki, Avropa dövlətlərinin çoxu digər
materiklərdən bura bir sıra faydalı qazıntılar gətirirlər.



https://az.wikipedia.org/wiki/Az%C9%99rbaycan_v%C9%99t%C9%99nda%C5%9Flar%C4%B1_%C3%BC%C3%A7%C3%BCn_viza_t%C9%99l%C9%99bl%C9%99ri

Henley Viza Məhdudiyyətləri İndeksinə görə 62 ölkə və ya ərazi Azərbaycan
pasportunu vizasız, ya da vizanı girişdə verərək qəbul edir və onların 31-i
tamamı ilə müstəqil giriş haqqı verir.[1] Eyni vaxtda Azərbaycan ilə Avropa
İttifaqı arasında vizanın qaldırılması ilə bağlı danışıqlar aparılır.[2]
Aşağıdakı cədvəl ancaq Azərbaycan vətəndaşlarının turist səfərləri haqqında
məlumatı göstərir. Digər iş, jurnalist və başqa vizasız girişlər cədvəldə
göstərilməyib. Aşağıdakı "vizasız" və ya "viza girişdə verilir" adı altında
göstərilən ölkələr bəzən gediş/qayıdış bileti və maddi vəziyyəti göstərən
sənədlər tələb edə bilər. Bu səbəbdən səyahətə çıxmazdan qabaq viza haqqında
məlumatları səfirliklərdən öyrənmək tövsiyə olunur. Məlumatlar Azərbaycan Xarici
İşlər Nazirliyi [3][4] və Beynəlxalq Hava Nəqliyyatı Assosiasiyasısından
götürülmüşdür.[5] Əgər məlumat fərqli yerdən götürülübsə, cədvəldə qeyd edilib.



https://az.wikipedia.org/wiki/Vikipediya

Vikipediya (ing. Wikipedia) — İnternetdə azad şəkildə yayımlanan, dünyanın bir
çox dillərində viki texnologiyasının tətbiqi ilə könüllü istifadəçilər
tərəfindən yaradılan ensiklopediya. Yarandığı dövrdən, yəni 2001-ci ilin
əvvəllərindən Vikipediyadakı istifadəçi və məqalə sayı durmadan artır,
ensiklopediya hər keçən gün daha çox məşhurluq qazanır. İnternetdə Viki
texnologiyası ilə işləyən ən nəhəng layihə Vikipediya (Wikipedia) – azad onlayn
ensiklopediyasıdır.

Layihənin tarixi 1999-cu ildən başlayır. Layihənin baş redaktoru, təşkilatçısı
Larri Senqer və Bomis kompaniyasının icraçı direktoru, layihəni maliyyələşdirən
Cimmi Uels Viki texnologiyası əsasında onlayn ensiklopediya yaratmaq qərarına
gələrək onu Nupediya (NuPedia.com) adlandırdılar.

Nupediya virtual ensiklopediyası, 2000-ci ilin mart ayından fəaliyyətə başladı.
İngilis dilində yaradılmış bu ensiklopediyanı viki-sayt hesab etmək olmazdı.
Onun əsasını alim və mütəxəsislər tərəfindən məqalələrin dəqiq yoxlanması təşkil
edirdi. Nupediyada məqalələrin daxil olunması prosesi çox ləng getdiyindən onun
bağlanması haqqında qərar qəbul edildi və 2003-cü ilin sentyabr ayında bağlandı.
Nupediya ensiklopediyası bağlanarkən orada 24 tamamlanmış, 74 yoxlama prosesində
olan məqalə var idi.

Nupediya ensiklopediyası əsasında yaradılmış Vikipediya açıq ensiklopediyası
2001-ci ilin 15 yanvar tarixində İnternetdə fəaliyyət göstərməyə başlayır.
Nupediyadan fərqli olaraq Vikipediyada məqalələr könüllü İnternet istifadəçiləri
tərəfindən yoxlanılır ki, bu da ensiklopediyanın çox sürətlə zənginləşməsinə
səbəb olmuşdur. Ensiklopediyanın adı ingilis texniki termini olan "wiki" (saytın
fəaliyyətinin əsasını təşkil edən texnologiya; söz özü havay dilində "tez"
deməkdir) və "encyclopedia" (ensiklopediya) sözlərindən yaranıb.

Vikipediyanın yaradıcıları — Cimmi Ueyls və Larri Senger tamamilə ayrı fəlsəfəyə
əsaslanan, biliklərini paylaşmaq istəyən insanların birgə təşəbbüsü ilə dünyanın
ən dolğun İnternet ensiklopediyasını yaratmaq qərarına gəlmişlər. Bu təşəbbüs
özünü doğrultmuş və Vikipediya qısa zamanda dünyanın ən məşhur 25 internet saytı
sırasına daxil olmuşdur. 2009-cu ildə aparılan araşdırmalara görə, ingilis
dilində olan Vikipediya dünyanın ən çox oxunan və internet istifadəçilərinin
tez-tez müraciət etdikləri saytlar arasında 1-ci yeri tutmuşdur.

Vikipediya qeyri-hökumət təşkilatı olan Vikimedia Fondu tərəfindən yaradılmış
Onlayn ensiklopediyadır. Vikipediyanı Britannika kimi digər internet
ensiklopediyalardan fərqləndirən əsas cəhət onun açıq olması, yəni istənilən
internet istifadəçisinin onu redaktə edə bilməsidir.

Təbii ki, resursun açıq olması eyni zamanda bir sıra problemlər yaradır.
Məsələn, Dağlıq Qarabağ münaqişəsi mövzusuna dair Vikipediyanın azərbaycanlı və
erməni istifadəçiləri arasında qızğın fikir mübadiləsi gedir, müzakirələr
açılır. Bu halda kimin haqlı, kimin haqsız olduğunu yalnız belə müzakirələr və
Vikipediya arbitrlarının qərarı müəyyən edə bilər. Məsələn, soydaşımız Təbib
Hüseynov Dağlıq Qarabağla əlaqəli belə bir "məhkəməni" udub. Lakin digər
mövzularda azərbaycanlı və erməni vikipediyaçılar arasında müzakirələr ingilis,
fransız, rus, türk dillərində olan Vikipediyalarda hələ də davam edir.

Yeni məqalə yaratmaq üçün xüsusi Kömək:Yeni məqalə yarat səhifəsində başlığı
daxil edib, "Məqalə yarat" düyməsini seçin. Seçdiyiniz başlıqlı məqaləni redaktə
etmək üçün digər səhifəyə keçəcəksiniz. Burada məqalənin mətnini daxil edib
"Səhifəni qeyd et" düyməsini seçməklə onu Vikipediyaya daxil edin.

İnformasiyanı azad paylaşmaq prinsipi hələ Tim Berners-Lee tərəfindən 1989-cu
ildə veb texnologiya (World Wide Web) yaradılarkən nəzərdə tutulmuşdur. Məhz bu
səbəbdən ilk yaradılan səyyar (browser) həm veb səhifələrini göstərmə, həm də
onları redaktə etmə imkanına malik idi. Lakin sonrakı dövrdə internetin daha çox
elektron kommersiya istiqamətində inkişaf etməsi veb mediasını ilkin
fəlsəfəsindən uzaqlaşdırdı. Tim Berners-Linin özünün də etiraf etdiyi kimi,
2005-ci il ideyasının həyata keçdiyi il kimi yadda qaldı. Belə ki, məhz bu il
fikirlərini və biliklərini paylaşmaq arzusunda olan milyonlarla yaradıcı insan
bloglar, vikilər və podcastlər vasitəsilə internetdə tsunami meydana
gətirmişdir. Oxuduğunuz bu məqalə də episentri uzaqda olan bu tsunaminin bizə
gəlib çatan kiçik bir dalğasıdır.

Vikipediyanın yaradılması və idarə olunması üçün proqram mexanizmi kimi CMS
MediaWiki sistemi istifadə olunur. CMS istifadəçi ilə veb-sayt arasında
qarşılıqlı əlaqə texnologiyasıdır və informasiyanın kollektiv işlənməsi,
saxlanması, strukturlaşdırılmasını nəzərdə tutur ("MediaWiki" sözü multimedia və
wiki sözlərindən yaranmışdır).

MediaWiki proqramı alman tələbəsi Manqus Manke tərəfindən xüsusi Vikipediya üçün
yazılmışdır. Əvvəl Perl dilində yazılmış UseModWiki proqramı istifadə
edilirdisə, sonralar proqramın PHP dilində yazılması qərara alınır və MediaWiki
adlandırılır.

CMS MediaWiki azad proqramdır və bu proqramdan istifadə edərək İnternet
məkanında veb-səhifələr yaradılır. CMS MediaWiki sistemi üçün nəzərdə tutulan
proqram təminatları:

Viki texnologiyası ilə yaradılan veb-səhifələrə riyazi düsturların daxil
edilməsi üçün serverə LaTeX, Dvips və ImageMagick proqram paketlərinin daxil
edilməsi vacibdir. Nəzərə almaq lazımdır ki, PHP 4.0 proqramı ilə yalnız Media
Wiki 1.6.8 sistemini işlətmək mümkündür. VB serverinin daha rahat idarə olunması
üçün PHP MyAdmin (MySQL) və ya PHP PgAdmin (Postgres) proqramlarından istifadə
edilir.

CMS MediaWiki proqramının əsas təyinatı veb-səhifələrin idarə olunmasıdır.
MediaWiki veb-saytlarla yanaşı şəkil və multimedia faylları ilə də işləyir.
Proqram böyük serverlər qrupu üçün nəzərdə tutulmuşdur. Həddən artıq çox
istifadəçilərilər və böyük viki-saytlarda MediaWiki keşləmə əməliyyatını
dəstəkləyir və Squid proksi-serverdən istifadə edir.

Əgər ilk vaxtlar CMS MediaWiki yalnız Vikipediya üçün nəzərdə tutulmuşdursa,
sonralar bu sistemdən GNU lisenziyası əsasında Wikimedia Foundation Inc.
qeyri-hökumət təşkilatı tərəfindən müxtəlif layihələrin və saytların
yaradılmasında istifadə olunmağa başlanır. Wikimedia Foundation Inc. qeyri
kommersiya təşkilatı 2003-cü ilin 20 iyun tarixində Cimmi Uels tərəfindən
yaradılmışdır. Təşkilatın serverləri ABŞ, Avropa, Cənubi Koreyada yerləşirlər:
300 server Floridada, 26 server Amsterdamda, 23 server Cənubi Koreyada.
Serverlər MySQL VBİS tərəfindən idarə olunurlar və metaverilənlər də daxil
olmaqla əsas informasiyaları özlərində saxlayırlar. Mətnlər Apache HTTP
serverlərdə saxlanılır. Apache serverlər istifadəçilərin sorğuları əsasında
VB-dan informasiyanı əldə edir və MediaWiki proqramı vasitəsilə istifadəçilərə
göndərirlər. Qeydiyyatdan keçməyən istifadəçilərin sorğuları və eləcə də təkrar
sorğular Squid serverlər tərəfindən emal edilir. Onların effektivliyi Apache
serverlərinin effektivliyinin 75%-ni təşkil edir.

MediaWiki İnternet üçün nəzərdə tutulmuş digər proqram təminatları kimi səhvlər
və təhlükəsizlik problemlərinə malikdir. Odur ki, təhlükəsizlik tam təmin
olunmursa və nəzarətdə saxlanılmırsa MediaWiki proqramının yüklənməsi məsləhət
görülmür. Bunu nəzərə alaraq Vikipediya serverləri yüksək təhlükəsizlik
sistemləri ilə təmin olunmuşlar. ABŞ-nın Florida ştatında yerləşən serverlərin
təhlükəsizliyi və işi üçün Wikimedia Foundation Inc. qeyri-hökumət təşkilatı
tərəfindən hər il yüz minlərlə dollar vəsait ayrılır. Məsələn, 2005-2006-cı
illərdə aparat təminatının təzələnməsi üçün 430 min dollar, hostinqə isə 200 min
dollar vəsait xərclənmişdir. Təşkilat bu vəsaiti İnternet istifadəçilərinin
könüllü göndərdikləri pullar hesabına əldə edir.



https://az.wikipedia.org/wiki/Osmanl%C4%B1_%C4%B0mperiyas%C4%B1

Osmanlı dövləti; Osmanlı imperiyası [1] (Osmanlı türkcəsində: دولت عالیه
عثمانیه, Devlet-i Âliyye-i Osmaniyye [2]) — çoxmillətli və çoxdinli Türk
dövləti. 1922-ci ildə səltənətin qaldırılması ve monarxiyadan respublikaya
keçidin rəsmiləşməsindən sonra Türkiyə dövlətinin tarixində Osmanlı dönəmi
bitmiş, dövlət mövcudiyyətinə cümhuriyyət olaraq davam etmişdir. Bu dövlətin
qurucusu oğuzların qayı boyundan olan Osman bəy idi. Onu tarixi Türkiyədə Osman
Ağa (Osman Qazi) adlandırırdılar.

Әsası 1299-cu ildə müasir Türkiyənin Biləcik vilayətinin Söyüdlü şəhərində Osman
bəy tərəfindən Osmanoğulları Bəyliyi kimi qoyulmuşdur. Osmanlı dövləti tarixdə
məşhur Bizans İmperiyasına son qoyaraq onun paytaxtı Konstantinopolu ələ
keçirmiş və öz paytaxtına çevirmişdir. Konstantinopolun adı dəyişdirilmiş və
İstanbul adı verilmişdir. XVII əsrdə özünün ən qüdrətli dövrünü yaşayan dövlət
üç qitəyə yayılmışdır. Dövlətin qurucusu və Osmanlı sülaləsinin banisi olan
Osman bəy oğuzların qayı boyundandır. Osmanlı mahiyyətcə əsası 1077-ci ildə
Səlcuqlular tərəfindən qurulan Türkiyə dövlətinin tarixində ikinci mərhələni
nəzərdə tutur. İmperiya qərbdə Türkiyə imperiyası olaraq tanınırdı.

Osmanlı türk imperiyası türklərin tarixi nüfuz dairəsi baxımından ən böyük
nailiyyəti olub, ən geniş ərazini əhatə edir. 623 il davam edən bu böyük
imperiya Aralıq dənizi və Qara dənizi əhatə edən Asiya, Avropa və Afrika
qitələrində yüz illər boyu hökm sürüb. Müxtəlif irq və dinlərdən olan bir çox
xalqı torpaqları ilə birlikdə bir dövlətdə birləşdirib. Tarixdə belə geniş
torpaqlara bu qədər uzun hökmranlıq edən digər quruluş Roma imperiyası və
Britaniya imperiyası olmuşdır. Osmanlı türk imperiyasında 36 sultan hökmranlıq
etmiş və XVI əsrin əvvəllərindən etibarən xəlifəlik adı ilə də İslam dünyasının
dini hökmranlığını öz üzərinə götürmüşdür.

Osmanlı türk imperiyasının əsası 1299-cu ildə müasir Türkiyənin Biləcik
vilayətinin Söyüdlü şəhərində Osman bəy tərəfindən Osmanoğulları bəyliyi kimi
qoyulmuşdur. Bəzi tarixçilərə görə, Osmanlı Dövlətinin qurucusu Osman Bəyin
atası Ərtuğrul Qazidir. Türkiyənin "TRT-1" kanalından yayımlanan "Diriliş
Ərtoğrul" filmi məhz buna əsaslanır. Digər mənbələrdə onun atası Gündüz Alp (və
ya Süleyman Şah) onun atası Kaya Alp, onun atası Gündüz Alp bəyliyin əsasını
qoymuş şəxslər kimi tanınır. Bu adlı-şanlı ailə Oğuz türklərinin 24 boyunun ən
nüfuzlularından olan QAYİ tayfa ittifaqının başçısı idi. Osman bəyin atası
Ərtuğrul Qazi, Səlcuq sultanı Ələddin tərəfindən Bizans sərhəddinə "uc bəyi"
olaraq təyin edilmişdi. Ərtuğrul Qaziyə yurd kimi verilən ərazi bugünkü Bursa,
Kütahya və Biləcik vilayətlərinin sərhədlərinin birləşdiyi yerdir. Sonradan
Söyüdlü qəsəbəsi Bizansdan alınaraq mərkəz edilib. Səlcuqlu Dövlətində uc
bəyliklərinin vəzifəsi dövlətin sərhədini qorumaq və xristianlara qarşı müharibə
etməkdən ibarət idi. Tarixi mənbələrə əsasən Ərtuğrul Bəy 1281(1282)-ci ildə
vəfat edib. Yerinə isə ailənin ən kiçik oğlu olmasına rəğmən çox üstün
keyfiyyətlərə malik Osman Bəy seçildi və uc bəyi oldu. Osman Bəy ağıllı siyasət
və döyüş qabiliyyəti ilə qonşuları olan Bizans hakimləri ilə gah dostluq
münasibətləri qururdu, gah da müharibələr edirdi. Ağıllı siyasət Osman Ağaya
yeni ərazilər qazandırdı. Qısa zamanda Bizansdan xeyli torpaq ələ keçirən Osman
bəy Bursa və İzniki də fəth etdi. Yarhisar və Qaracahisar hakimlari ilə birlik
qurdu. Bundan sonra 1288-ci ildə Qaracahisarı ələ keçirdi. Osman bəy, Biləcik və
Yarhisar qalalarını da aldı. 1299-cu ildə Yarhisar hakiminin qızı Nilufərlə oğlu
Orxan Bəyi evləndirdi. I Murad ilə Süleyman Paşa bu nikahdan dünyaya gəldilər.
Osman Bəy 1299-cu ildə Osmanlı Dövlətinin müstəqilliyini elan etdi. 1301-ci ildə
Yenişəhər ilə Yundhisarı aldı və Yenişəhəri paytaxt elan etdi. Bundan sonra
Yenişəhərin ətrafındakı kənd və qəsəbələri alan Osman Bəy, 1303-cü ildə İzniki
ələ keçirdi və Bursa hakiminin topladığı birliyi dağıtdı. Sonra isə bu şəhəri
aldı. Osman Bəy, Bursanı fəth etdiyi ildə, 1326-cı ildə vəfat etdi.

Osman Qazi 1326-ci ildə vəfatı nəticəsində yerinə oğlu Orxan Qazi keçdi. Bundan
istifadə edən Ankara ahiləri şəhəri yenidən ələ keçirdilər. Orxan Qazi qoşunu
toplayaraq Ankara üzərinə hücum etdi və şəhəri geri aldı. 1360-cı ildə
hakimiyyətə I Murad gəldi. 1363-cü ildə Çorlu və Lüləburgazı ələ keçirdi.
Komandanlarından Evranos Bəy və Haci İlbəyi də Malkara, Kəşan, İpsala, Dədəağac
və Dimatokanı Osmanlı torpaqlarına qatdılar. Lala Şahin Paşa da Ədirnəni aldı.
Filibə və Gümülcinə də Osmanlıların əlinə keçdi. Bundan sonra Ədirnə üzərinə
yürüş başlandı. Kızılağac, Yanbolu, İhtiman, Samokov, Aydos, Karinabat, Sozapol
və Hayrabolu alındı. Bolqar kralı Osmanlı himayəsinə keçdi. Bacısı şahzadə
Mariyanı I Murada verdi. Çirməndəki savaşda Serblər yenildi və 1371-ci ildən
Serblər Osmanlıların himayəsinə keçdi. I Murad Bursaya dönüb oğlu Bəyazidi
Süleyman Şahın qızıyla evləndirdi. Kütahya, Tavşanlı, Simav və Əmət gəlinin
çehizi olaraq Osmanlılara verildi. Akşəhər, Yalvaç, Yenişəhər, Karaağac və
Əğridir Həmidoğlu Hüseyin Bəydən satın alındı. 1385-ci ildə Timurtaş Paşa,
İstip, Manastır və Ohri vilayətlərini ələ keçirdi. Bolqarıstanda Sofiya Osmanlı
hakimiyyətinə keçdi. Serb və Bosniya kralları, Xorvat və Albaniya şahzadələri
Osmanlılara qarşı birləşdi və 30.000 nəfərlik bir orduyla Timurtaş Paşanı
Plosnik deyilən yerdə məğlub etdilər. Bundan yararlanmaq istəyən Avropalılar,
Xaçlı Birliyi qurdular. I Murad, hələ bu birləşmədən öncə Əli Paşa ilə Bolqar
kralını və Dobruca şahzadəsini məğlub edərək, onların Xaçlı Birliyinə
qoşulmasını önlədi. 1388-ci ilin əvvəlində I Murad Rumeliyə keçdi və iki ordu
Kosovada qarşılaşdı. Xaçlı Birliyi döyüşdə yenildi, Serbiya kralı da bu döyüşdə
öldürüldü. Savaşdan sonra I Murad bir Serb tərəfindən şəhid edildi.

Yerinə 1389-cu ildə oğlu Bəyazid keçdi. I Muradın ölümündən faydalanmaq istəyən
Anadolu hakimləri Aydınoğulları, Saruxanoğulları, Gərmiyanoğulları,
Məntəşəoğulları, Həmidoğulları bəylikləri Osmanlılara qarşı savaş elan etdilər.
1389-cu ildə Yıldırım Bəyazid, onların Anadoludakı hakimiyyətlərinə son qoydu.
Bir il sonra isə Qaramanlılarla, Bəyşəhəri Osmanlılara vermək şərtiylə sülh
bağlandı. Yıldırım Bəyazid, 1396-cı ildə İstanbulu tutdu. Bu qəlibiyyət Xaç
Yürüşünə səbəb oldu. Niqboluda baş vermiş döyüş Xaçlı Birliyi məğlub oldu. Sonra
İstanbulun işğalına davam edildi. Anadoluhisarı qalası tikdirildi. İstanbulun
işğalını vəzir Əli Paşaya tapşıran Yıldırım, Anadoluya gedərək Konyanı Osmanlı
torpaqlarına qatdı. Qazi Burxanəddinin ölkəsi və Malatya ələ geçirildi. Yıldırım
Bəyazid, Anadanlıların məğlubiyyət xəbərini eşidən Roma papası Avropa
ölkələrinin kilsələrində üç gün aramsız, kilsə zənglərinin sədaları altında
Teymur üçün şükranlıq duaları oxutdurmuşdu. Teymur Osmanlı dövlətini zəiflətmək
üçün bəyliklərin müstəqilliyini bərpa etdi, Osmanlıların hakimiyyəti altında
olan əraziləri isə Bəyazidin 4 oğlu arasında bölüşdürdü. 1403-cü ildə İldırım
Bəyazid öldü. Onun ölümündən sonra, oğullarından Süleyman Rumelidə, İsa Çələbi
Balıkəsirdə, Məhməd Çələbi Amasyada və Musa Çələbi Bursada padşahlıq elan
etdilər. Bəyazidin oğulları arasında gedən hakimiyyət mübarizəsi Osmanlı
dövlətini xeyli zəiflətdi. Nəticədə Çələbi Məhməd tək hökmdar vəziyyətinə gəldi.

Ancaq I Məhmədin 1421-ci ildə vəfatından sonra yerinə oğlu II Murad keçdi.
Qardaşı Mustafanın üsyanını yatırdı. Bizansın əksər hissəsini işğal etdi.
Venesiyalılarla döyüşdü. Eğriboza və Moraya axınlar edildi. 1430-cu ildə
Saloniki venesiyalılardan alındı. Əflak və Serbiya yenidən Osmanlı Dövlətinə
qatıldı. 1437-ci ildə Həmideli, Daşeli, Konya, Bəyşəhər alındı. Il Murad taxtı
oğlu Məhmədə verdi. Bu isə Xaçlı Birliyinin yeni basqınlarına səbəb oldu. II
Murad, Osmanlı ordusunun başına təkrar geçərək Xaçlı Birliyini Varnada məğlub
etdi və yenidən padşah oldu. 1448-ci ildə bir Xaç ordusunu da Kosovada məğlub
etdi. Il Murad buradan Albaniyaya səfər etdi. Akçahisar mühasirəyə alındı, amma
alına bilmədi. 1451-ci ildə II Murad öləndən sonra yerinə oğlu Mehmet padşah
oldu. II Mehmet, İstanbulu mühasirəyə aldı. 53 gün davam edən bir mühasirədə 29
May 1453-cü ildə şəhəri fəth etdi. Serbiya və Mora ələ keçirildi. Egey dənizində
Limni, Taşoz, Midilli, İmroz və Eğriboz adaları Osmanlıların əlinə keçdi. Fatih
Sultan Mehmet sonra 1461-ci ildə Trabzon imperiyasına son qoydu. Krımdakı Genuya
koloniyaları ələ keçirildi. Krım Osmanlı Dövlətinə qatıldı. 1473-cü ildə
Ağqoyunlulara qarşı səfərə çıxdı. 1474-cü ildə Qaraman Bəyliyinə son qoyuldu.
1480-ci ildə Gədik Əhməd Paşa, İtaliyanın fəthi üçün səfərə çıxdı. Otranto
qalasını ələ keçirdi. Fatehin ölümü səbəbindən İtalyanın fəthi mümkün olmadı.
Fatih 1481-ci ildə Misir səfərinə çıxdı. Ancaq Gəbzədə öldü.

Yerinə oğlu II Bəyazid keçdi. Cem Sultan Bəyazid ilə mücadilə etdi. Cem Sultan
Rodos döyüşçülərinə, oradan da Papaya sığındı. Neapolda 1595-ci ildə öldü. Cem
Avropada olan zaman, Bəyazid önəmli səfərlərə girişməkdən çəkindi. Bəyazid
zamanında Bosniya və Herseqovina Osmanlı hakimiyyətinə qatıldı. Məmlüklərlə
Çukurovada 1485-ci ildə başlayan döyüşlər altı il davam etdi. Döyüşlər Tunis
hökmdarının vasitəçiliyi ilə sona çatdı. Çukurovada Osmanlıarın əlinə keçirdiyi
yerlər, Məkkə və Mədinəyə aid olduğundan, Misirlilərə geri verildi. Morada
İnəbahtı, Modon, Koron ilə Adriatik dənizi sahillərindəki Draç limanı ələ
keçirildi.

Bəyazidin həyatının son illərində oğulları arasında səltənət çəkişməsi başladı.
Yeniçərilər, qəhrəmanlığına və cəsarətinə heyran olduqları Yavuz Səlimin
tərəfini tutdular. 1512-ci ildə Bəyazid, taxtı Səlimə verməyə məcbur oldu. Səlim
ilə Şah İsmayıl arasında Çaldıranda baş verən döyüşdə, Şah İsmayıl məğlub oldu.
Cənubi Anadolu Osmanlıların əlinə keçdi. Sonra Dulqədiroğullarının ölkəsi ilə
Maraş və Əlbistan fəth edildi. Məmlüklar öncə Mərcidabikdə (1516), sonra da
Ridaniyədə (1517) məğlub oldular. Suriya, Misir və Hicaz Osmanlı idarəçiliyinə
keçdi. Rəvayətlərdən birində belə deyilir: "Misirə səfər edən Yavuz Sultan Səlim
Misirin alma bağlarından keçərkən, orduya DUR əmri verir. Bütün əsgərlərinin
heybələrini yoxladan Səlim deyir: Əgər bir əsgərimin heybəsində alma tapsaydım,
səfərimi yarımçıq qoyacaqdım". Yavuz Sultan Səlim yeni səfər üçün Ədirnəyə
gedərkən Çorluda öldü (1520). Yerinə oğlu Süleyman Qanuni hökmdar oldu. Misirdə
"Canbçatdı üsyanı" yatırıldı. Belqrad və Rodos Osmanlı torpaqlarına qatıldı.
1526-cı ildə Mohaçda baş verən döyüşdə Macar ordusu məğlub edildi. Macarıstan
Osmanlı Dövlətinə bağlı bir krallığa çevrildi. 1529-cu ildə Vyana şəhəri
mühasirəyə alındı. Ancaq şəhəri almaq mümkün olmadı. Osmanlı ordusunun
çəkilməsindən sonra, Avstriyalılar Budanı təkrar almağa cəhd etdiklərinə görə
Qanuni Süleyman 1532-ci ildə Almaniya səfərinə çıxdı. Avstriya torpaqları
yağmalandı. Avstriyalılar ilə 1533-cü ildə sülh bağlandı. Sədrəzəm İbrahim Paşa
Səfəvi dövlətinə göndərildi. Sonra özü də oraya hərəkət etdi. Bağdad alındı.
Bundan sonra Aralıq dənizi səfərləri başladı. Venesiyaya qarşı müharibə elan
edildi. Qanuni qurudan, Xeyrəddin Barbaros isə dənizdən hərəkət etdi. 1537-ci
ildə Korfu adası mühasirəyə alındı, ancaq alına bilmədən geri dönüldü.

Bir il sonra da Barbaros Prəvəzədə, Xristiyan donanmasına qalib gələrək Osmanlı
İmperiyasının Aralıq dənizi hakimiyyətini saxladı. Bu zaman Misir valisi Hadim
Süleyman Paşa Hind Okeanında portuqallarla döyüşdü. 1540-cı ildə Macarıstan bir
türk əyaləti həddinə gətirildi. 1543-cü ildə Barbaros Hayrəddin Paşa, Fransa
kralı I. Françoisə yardım etdiyinə görə vəzifələndirildi. Barbaros, Osmanlı
donanmasına qatılan Fransız donanmasıyla birlikdə, Nisi bombardman etdi. Bu
arada Qanuni də Əstərgon qalasını aldı. Ertəsi ildə səfəvilərin üzərinə hücuma
keçdi. Osmanlı ordusu, Naxçıvana qədər irəlilədi lakin burda çox qala bilməyib
geri döndü. Bağdad və Ərəb İraqı Osmanlıya qaldı, Səfəvilər isə Ərzurum, Qars,
Ərdahan və Ərzincan qalalarını geri aldılar. Qanuni 1566-ci ildə Zigətvar
qalasını almaq üçün yola çıxdı. İşğal davam etdiyi zaman öldü. Ölümündən qısa
bir zaman sonra da qala alındı. Yerinə oğlu Səlim keçdi. Səlim zamanında Kipr
adası ələ keçirildi (1570). Osmanlı donanmasının böyük bir hissəsi, İnəbahtidə
Xaç Birliyi tərəfindəni yox edildi. II Səlim 1574-cü ildə vəfat edincə, yerinə
oğlu III Murad keçdi. Sokullu Məhməd Paşa sədrəzəmlıqda buraxıldı. Səfəvilərlə
12 il davam edən döyüşlər, Osmanlıların üstünlüyü ilə sona çatdı. 1590-cı ildə
İstanbul sülhü imzalandı. Təbriz, Qarabağ, Gəncə, Qars, Tiflis, Şəhərizor,
Nəhavənd, Luristan Osmanlı hakimiyyətinə keçdi. Müqavilənin şərtlərinə əsasən,
Azərbaycanın Lahican, Qaracadağ, Lənkəran, Xalxal əraziləri istisna olmaq şərti
ilə, digər ərazilər, həmçinin Qərbi İran Osmanlı hakimiyyəti altına düşdü.

Osmanlı-Avstriya müharibəsi yenidən başladı və Osmanlı dövlətinə bağlı olan
Ərdəl kralıyla, Əflak və Bog-dan voyvodaları da Avstriya İmperatoru Rudolf ilə
birləşərək, Osmanlı Dövlətinə üsyan etdilər.Bu döyüşlər sırasında III Murad
öldü. Yerinə oğlu Mehmet keçdi (1595). Bir il sonra Əgri qalası alındı. Haçovada
Avstriya ordusu məğlub edildi. Bundan sonra Kanijə qalası alındı. 1601-ci ildə
Avstriyalıların qalanı geri almaq üçün elədikləri hücumlar, Tiryaki Hasan
Paşanın uğurlu müdafiəsi qarşısında bir nəticə vermədi. Sonra Əstərgon qalası
alındı. Ərdəl, Əflâk və Bogdan təkrar Osmanlılara qatıldı. 1606-cı ildə Avstriya
ilə Zitvatoruk anlaşması imzalandı. Egri, Kanijə, Uyvar Osmanlılara keçdi.
Avstriya döyüşü davam edərkən III Məhməd öldü. Yerinə oğlu I Əhməd keçdi.
1603-cü ildə Osmanlılar Avstriya döyüşləri ilə məşğul ikən, Səfəvi Şahı(Şah
Abbas) itirilmiş ərazilərini geri qaytarmaq üçün Osmanlı dövlətinə hücum etdi.
Səfəvilərlə döyüşlərin bu ikinci hissəsində İstanbulda imzalanan bir müqavilə
ilə son verildi. Səfəvilər hər il Osmanlılara iki yüz ipək verməyi qabul
etdilər. Şah Abbas 200 yük ipəyi verməyincə, Səfəvilərlə təkrar döyüş başlandı.
Bu dəfə bir uğur əldə edilmədi. 1618-ci ildə imzalanan yeni bir anlaşma ilə
döyüşlərə son verildi. Bu arada Anadoluda Cəlali üsyanları başladı. Osmanlı
Dövləti zəifləməyə başladı. Əsgəri uğurlar azaldı. Karayamcı, Dəli Hasan, Tavil
Əhməd, Qələndəroğlu, Canbuladoğlu kimi Cəlali rəisləri, illərlə mərkəz idarəyə
və qapıqulu əsgərlərinə qarşı döyüşdülər. Bu üsyanlar Kuyucu Murad Paşa
zamanında yatırıldı. I Əhməddən sonra taxta geçən I Mustafa xəstə idi. Bu
səbəbdən taxtdan endirildi. Yerinə Il Osman padşah oldu. Il Osman zamanında Reç
Pospolita kazaklarının Osmanlı torpaqlarına saldırıları nəticəsində meydana
gələn döyüşə II Osman da qatıldı. II Osman bu döyüşdə yeniçərilərin
nizam-intizamsızlığını gördü və onları ortadan qaldırmağa, yeni bir əsgəri
təşkilat qurmağa qərar verdi. Yeniçərilər üsyan etdilər.

1622-ci ildə II Osman taxtdan endirildi və öldürüldü. Yerinə ikinci dəfə I
Mustafa gətirildi. I Mustafa qısa bir zaman sonra taxtdan endirilərək yerinə IV
Murad padşah oldu. Səfəvilərlə döyüş yenidən başladı. 1624-cü ildə Səfəvilər
Bağdadı geri aldılar. Anadoluda Abaza Məhməd Paşa üsyanı, İstanbulda isə
Qapıqulu ocaqlarının üsyanı başladı. IV Murad bir nizam-intizam yaratdı və qanlı
təmizlik hərəkətləriylə asayişi yenidən sağladı. Dövlət nizamına bir çəkidüzən
verdikdən sonra, birinci Səfəvi səfərinə çıxdı. İrəvanı işğal etdi. IV Murad
1640-cı ildə öləndən sonra, yerinə qardaşı İbrahim keçdi. 1645-ci ildə başlayan
Girid döyüşündə, Xanya qalası alınmaqla birlikdə adanın böyük bir hissəsi
venesiyalılarda qaldı. Venesiyalılar donanmalarıyla Osmanlı sahillərinə hücum
etdilər. Bu arada Sultan İbrahim taxtdan endirildi, yerinə oğlu IV Məhməd keçdi.
İstanbulda Qapıqulu ocaqları, Anadoluda Cəlali üsyanları və Giriddə torpaq
itkiləri davam etdi. 1656-cı ildə Köprülü Məhməd Paşa sədrəzəm oldu. Köprülü
Məhməd Paşa, IV Murad dövründəki kimi Osmanlı Dövlətinə əvvəlki qüdrətini
qazandırdı. İstanbulda dövlətə qarşı çıxanlar təmizləndi. Venesiyalılar üzərinə
gedildi. Venesiya donanması məğlub edilərək adalar geri alındı. Sonra Osmanlı
Dövlətinə üsyan etmiş olan Ərdəl kralı üstünə bir səfər edildi. Yanova qalası və
daha bəzi qalalar alındı. Abaza Hasan Paşa üsyanı yatırıldı. 1661-ci ildə
Köprülü Məhməd Paşanın ölümündən sonra yerinə oğlu Fazil Əhməd Paşa sədrəzəm
oldu. Avstriyaya döyüş açıldı və Köprülü Fazil Əhməd Paşa, "Sərdarı-əkrəm" təyin
edildi. Uyvar ələ keçirildi. 1664-cü ildə Zərinvar qalası alındı. Fazil Əhməd
Paşa sonra Giridə hərəkət etdi. Kandiyə qalası ələ keçirildi (1669). Bəzi kiçik
qalalar venesiyalılarda qalmaq şərtiylə Girid adası Osmanlı Dövlətinə keçdi.
Kazaklara saldıran Reç Pospolitaya qarşı bir səfər edildi. Kamaniçə qalası ələ
keçirildi. Fazil Əhməd Paşa 1676-cı ildə öldü və yerinə Qara Mustafa Paşa
sədrəzəm oldu. Rusların əlinə keçmiş olan Çəhrin qalası geri alındı.

1683-ci ildə Avstriyaya döyüş elan edildi. Vyana ikinci dəfə mühasirəyə alındı.
Krım Xanının xəyanəti üzündən, Vyananın yardımına gələn Reç Pospolita kralı
Osmanlı ordusunu məğlub etdi. Avstriya, Venesiya və Reç Pospolita Osmanlı
Dövlətinə qarşı birləşdi. Daha sonra bu ittifaqa Rusiya da qatıldı. Osmanlı
Dövləti məğlub oldu. 1699-cu ildə imzalanan Karloviça anlaşması ilə Tameşvar
xaricində qalan bütün Macarıstan Avstriyaya, Mora Venesiyaya, Podolya və
Kamaniçe Reç Pospolitaya, Azov qalası də İstanbul anlaşmasıyla Rusiyaya verildi
(1700). Sabitlik yenidən pozuldu. İstanbulda və Anadoluda birçox üsyan çıxdı. IV
Məhməd taxtdan endirildi. Karlovitsa və İstanbul müqavilələriylə baş vermiş
itkilərin unudulması üçün təşəbbüsə kəçildi. İsveç kralının Osmanlı torpaqlarına
sığınması və yardım istəməsi səbəbiylə 1710-ci ildə Osmanlı Dövləti, Rusiyaya
müharibə elan etdi. Sədrəzəm Baltacı Məhməd Paşa tabeçiliyindəki Osmanlı Ordusu
Prutda Rus ordusunu məğlub etdi. Döyüşdən sonra bağlanan Prut müqaviləsi ilə
(1711) İstanbul Müqaviləsinə görə Ruslara verilmiş olan yerlər geri alındı.
Sonra Venesiyaya döyüş elan edildi (1714). Karlovitsa Anlaşmasıyla Venesiyaya
keçmiş olan Mora və digər adalar geri alındı. 1716-cı ildə Avstriya ilə döyüş
başladı və böyük itkilər verildi.

Səfəvi dövləti öz mövqeyini 1694-cü ildə itirmişdi. Ölkədə hökmdar taxtına çıxan
Şah Sultan Hüseyn ölkəni bərbad hala salmışdır. O, 1699-cu ildə yeni qanun
çıxarmışdı ki, 15 yaşına çatmış hər kəsdən vergi tutulacaq. Mənbələrə, əsasən,
əfqanlardan qorxan Hüseyn 1722-ci ildə hakimiyyətdən onların lehinə əl çəkmişdi.
1724-cü ildə Azərbaycan Torpaqlarını tutan Osmanlı 1733-cü ildə Bağdadda Nadir
xan Əfşara təslim oldu. Osmanlı 1724-1733-cü illərarası torpaqlarından əl çəkdi.

1876-cı ildə Əbduləziz taxtdan endirilərək, yerinə V Murad keçirildi. V Muradın
ruhi xəstəlikləri vardı. 90 gün sonra onun da yerinə II Əbdülhəmid keçdi.
Serbiya Osmanlı Dövlətinə qarşı müharibə elan etdi. Sonra Monteneqro da bu
müharibədə Serbiyaya qatıldı. Osmanlı orduları, Abdülkərim Nadir Paşa və Muxtar
Paşa ordusundakı, Serbiya və Qaradağ ordularını məğlub etdilər. Serb ordusu,
Cərnayəvin istəyi ilə Prins Milanı kral elan edərək, döyüşə yenidən başladı.
Osmanlı ordusu, Serbləri təkrar məğlub etdi. Osmanlı Dövləti, Rusiyanin istəyinə
əsasən döyüşləri dayandırdı. 23 dekabr 1876-cı ildə İstanbulda konfrans başladı.
Həmin gün, Osmanlı Dövləti I Məsrutiyət elan etdi. Konfrans bir qərar qəbul
etmədən dağıldı. Sonra 1877-1878-ci illər Osmanlı Rus döyüşü başladı. Döyüşlər,
Balkanlarda və Anadolu cəbhəsində aparılırdı. Ruslar, Ayastefanos və Ərzuruma
qədər irəlilədilər.

Öncə Ayastefanos, sonra da Berlin Anlaşmaları imzalandı. Abdülhəmid Xan,
Məclis-i Məbusani dağıdaraq idarəçiliyi əlinə aldı. Berlin Konqresi
başlamamışdan öncə də İngiltərə Kipri işğal etdi. Avstriya
Bosniya-Hersoqovinanı, Fransa Tunisi, İngiltərə də Misiri aldı. Cənubi Rumeli
əyaləti də Bolgarıstana qatıldı (1885). Albay Bassos Ordusunda 10.000 yunan,
Giridə hücuma keçdi. Girid müsəlmanları öldürülməyə başlandı. 1891-ci ildə Albay
Bassos, adanı Yunan kralı adından ələ keçirdiyini elan etdi. Yunanıstan Rumeli
sərhəddindən Osmanlıya hücum etdi və cavab olaraq Osmanlı Dövləti Yunanıstana
qarşı müharibəyə başladı. Ədhəm Paşanın rəhbərliyi altında olan Osmanlı ordusu
bir çox döyüşdə Yunan ordularını məğlub etdi. Yunanıstan sülh istəmək
məcburiyyətində qaldı və 1897-ci ildə İstanbul Sülhü imzalandı. Bir müddət sonra
Girid də Osmanlı Dövlətindən ayrılmış oldu. Makedoniyada 1902-ci ildə etirazlar
başladı. II Abdülhəmid Xan, Hüseyin Hilmi Paşanı Saloniki, Manastır və Kosova
müfəttişi təyin etdi. 1908-ci ildə Məşrutiyət yenidən elan edildi. Çox keçmədən
də II Abdülhəmid Xan taxtdan endirildi. Bu isə Osmanlı İmparatorluğunun
yıxılması üçün atılan son addım oldu. İtaliya, Trablusqara hücum etdi. Oniki ada
İtalyan donanması tərəfindən işğal edildi.

Trablusqar və Oniki-ada İtaliyaya verildi. Osmanlı orduları, dörd Balkan dövləti
qarşısında məğlubiyyətə uğradı. Balkan dövlətləri Çatalcaya qədər gəldilər. 30
May 1913-cü ildə Londonda imzalanan anlaşmaya görə; Midya-Ənəz xətti Osmanlı
Dövlətinin sərhəddi oldu. Ədirnə, Bolqarıstanda qaldı. Girid də əldən çıxdı. Bir
müddət sonra Osmanlı Dövləti, Kırklareli və Ədirnəni geri aldı. Balkan
döyüşlərindan sonra, Birinci dünya müharibəsi başladı. Osmanlı Dövləti,
Almaniyanın tərəfində Fransa, İngiltərə və Rusiyaya qarşı döyüşə başladı (11
noyabr 1914). Döyüş 4 il davam etdi. Anadoluda Ruslara, İraq, Suriya, Fələstin
və Misirdə İngilislərə qarşı döyüşdü. Almaniya, Avstriya və Bolgarıstan ilə
birlikdə Osmanlı Dövləti də, İngiltərə-Fransa qarşısında məğlub oldu. 30 oktyabr
1918-ci ildə Mudros müqaviləsi imzalanaraq döyüşlərə son verildi. Bu arada V
Mehmed Rəşad öldü və yerinə VI Mehmed Vahideddin sultan oldu. Bu zaman düşmənlər
İstanbula soxuldu. Qars erməni hərbi dəstələri, Ərdahan gürcü hərbi dəstələri,
Antalya İtaliya, İzmir Yunanıstan, Urfa, Antep, Maraş və Adana Fransa tərəfindən
işğal edildi. İstanbuldakı Məclisi Məhbusan ( Osmanli parlamentinin aşağı
palatası) Missaki Milli (Milli And) aktını qəbul edərək dövlətin bütövlüyünün
milli hüdüdlar çərçivəsində toxunulmaz olduğunu bəyan etdi. Sevr muqaviləsinin
ratifikasiyasını rədd eden parlament üzvlərinin həbsini qərara alan Britaniya
işğal rejimi kütləvi tədbirlərə əl atmağa başladığı anda Məclis üzvləri
Anadoluya keçərək, mübarizəyə Mustafa Kamal Paşanın öndərliyində Ankaradan davam
etdilər. 23 aprel 1920-ci ildə Böyük Millət Məclisi toplandı. Əldə qalan
torpaqların müdafiəsi və qorunmasını Məclis öz üzərinə götürdü. TBMM yeni dövlət
yaratmaq məqsədi ilə yaradılmamışdı, İstanbuldakı şərtlərin uyğunsuzluğu
səbəbindən Anadoluya keçən Məclis üzvlərinin formalaşdırdığı Ankara parlamenti
simvolik anlamda sultanın, real kontekstde millətin maraqlarının müdafiəsini
həyata keçirən qurum idi. 1921-ci il Konstitusiyası Sultan barədə heç bir müddəa
nəzərdə tutmasa da, hüquqi baxımdan siyasi sistemdə monarxın qalma ehtimalını
tam istisna etmirdi. Lakin Mustafa Kamal hakimiyyətin bütün ünsürləri üzərində
nəzarətə sahib olduqdan sonra, mərhələli əsasda konstitusiyalı monarxiyadan
cümhuriyyətə keçid prosesini surətləndirdi. 1 oktyabr 1922-ci il tarixində TBMM
səltənəti qalıdırmaqla padşahlığı ləğv etdi. Yalnız xəlifə ünvanını saxlayan
Osmanlı ailəsinin rəisi bu ünvandan 1924-cü ildə məhrum edildi. 1922-ci ildə
TBMM tərəfindən təyin edilən və formal əsasda belə heç bir siyasi hakimiyyəti
olmayan Xəlifə II Əbdülməcidin dini hakimiyyəti iki il sonra parlament qərarı
ilə ləğv edildi, Osmanlı Xanədanının bütün üzvlərinin ölkədən xaric edilməsi
haqqında qanun çıxarıldı və Osmanlı sultan ailəsinin bütün üzvləri Türkiyə
dövlətini tərk etdilər. Osmanlıların səltənəti bir tək sülalədən gələn tarixin
ən uzun ömürlü səltənəti olmuşdur.

Osmanlı Dövlətinin qurucusu olan Osman Bəyin idarə etməyə başladığı tarix
1281-ci il tarixindən səltənətin ləğv edildiyi tarix olan 1922-ci ilə qədər tam
641 il səltənətləri davam etmişdir. Osmanlılar ayrıca Yavuz Sultan Səlimin
1516-cı ilində xəlifəlik almasından 1924-cü ilədək xəlifəliyin ləğvinə qədər 407
il Müsəlmanların xəlifəsi funksiyasını daşımışdır. Ancaq o da həqiqətdir ki,
xəlifəlik və ya səltənət II Əbdülhəmidin taxtdan endirilməsi ilə təsirini
tamamən itirmiş bir hala gəlmişdi. Bu vəziyyəti nəzərə alsaq, Osmanlıların
xəlifəliyi 393 il davam etmişdir və II Əbdülhəmid ilə sona çatmışdır. II
Əbdülhəmid, Həzrəti Əbü Bəkrdən sonra 98-ci xəlifə, bu gün son xəlifə olaraq
bildiyimiz Abdülməcid isə 101-ci xəlifədir.

Qeyri-Avropa dünyasının bütün hissələrindən Avropaya ən yaxın olanı Osmanlı
imperiyası idi və bu imperiya ilə avropalılar əsrlər ərzində yaxın əlaqələrdə
olmuşdular. İmperiya ümumiyyətlə Avropa dövlətinə bənzəmirdi. Ölçülərinə görə
nəhəng olan bu imperiya dini icmaların toplumundan ibarət idi. Onun əhalisinin
əksəriyyəti müsəlman idi, özü də bura həm ortodoks müsəlmanlar, həm də Druz və
Vəhhabi məzhəbləri daxil idi. Bir hissəsi daim Yaxın Şərqdə yaşayan yəhudilər,
həmçinin çoxusu yunanlar, ermənilər, Suriyada yaşayan ərəblərin bir hissəsi və
maronitlər olan xristianlar da imperiyada yaşayırdı. Türklər idarə edən sinif
idi və yalnız türklər və ya digər müsəlmanlar orduda xidmət edə bilərdi.
Müsəlman olmayanlar raya, "naxır" və ya "sürü" kimi tanınırdı, onlar vergiləri
ödəyirdilər. Hər kəs türkə çevrilə bilərdi. Burada din və ya irqlə heç bir əlaqə
yox idi. Bosforun Avropa tərəfindəki keçmiş xristianların çoxu islama keçmiş və
ağalıq edən türklərin dilini, geyimini və mədəniyyətini qəbul etmişdi. Müxtəlif
dinə sahib olan insanlar çiyin-çiyinə, onların hər biri öz dini qruplarının
qanunları, məhkəmələri və adətləri altında yaşayırdılar. Din xadimləri
patriarxlar, yepiskoplar, rabbilər, imamlar, üləmalar öz adamları üçün türk
höküməti qarşısında cavabdeh idilər, çünki bu adamların üzərində onlar xeyli
hakimiyyətə malik idilər.

Qərbi avropalılar öz xüsusi hüquqlarına malik idilər. Roma katolik din xadimləri
əsasən Fələstində yaşasa da, dində Papaya, dünyavi hamiyəyə görə isə Fransaya
baxırdılar. Qərb tacirləri "kapitulyasiya"dan və ya Osmanlı İmperiyasının XVI
əsrdən başlayaraq bir sıra müqavilələrlə verdiyi xüsusi hüquqlardan istifadə
edirdilər. Kapitulyasiyaya tabe olanlardan idxal edilmiş mallar üçün Türkiyə
8%-dən çox tarif ala bilməzdi. Avropalılar vergilərin çoxundan azad
olunmuşdular. İki avropalı arasında olan mülki mübahisə və ya cinayət hadisəsi
yalnız avropalı konsulun apardığı məhkəmədə, Avropa qanunları altında həll edilə
bilərdi. Avropalı ilə Osmanlı təbəəsi arasındakı mübahisə türk məhkəmələrində
yoluna qoyulurdu, ancaq bu məhkəmədə hökmən avropalı müşahidəçi iştirak etməli
idi.

Osmanlı dönəmində də Səlcuqluların ənənələrinə sadiq qalınaraq, ordunun dövlətin
siyasi sütünunu təşkil edən türklərdən qurulması xətti yürüdüldü. Əslən türk
olmayan yeniçərilərə gəlincə isə, onların türk-islam kimliyinə qovuşduqlarını
nəzərə alsaq, ordunun monolitliyinin pozulmamasını yəqinləşdirmək olar. Osmanlı
qoşunlarının əsas hissəsi sipahi adlandırılan atlı feodal qoşunlarından ibarət
idi. Bu qoşun hərbi xidmət əvəzində sultandan torpaq almış döyüşçülərdən
ibarətdir. Sultanın daimi piyada qüvvələri isə yeniçəri adlanırdı. Müharibə türk
feodallarının əsas məşğuliyyəti olduğu üçün onların güclü sultan hakimiyyətinə
ehtiyacı var idi. Sultan qeyri-məhdud hakimiyyətə malik hökmdar idi.



https://az.wikipedia.org/wiki/%C6%8Fli_v%C9%99_Nino

Əli və Nino — ilk dəfə 1937-ci ildə Vyanada alman dilində E.P.Tal Verlaq
tərəfindən nəşr edilən və indiyədək dünyanın 33 dilinə tərcümə edilən məhəbbət
romanı.

Əsərin ilk nəşrində müəllif kimi Qurban Səid göstərilmişdir. Rəsmi sənədlərə
əsasən Qurban Səid avstriyalı baronessa Elfrida fon Ehrenfelsin təxəllüsüdür.
Buna görə də uzun illər əsərin həqiqi müəllifi Elfrida fon Ehrenfels hesab
olunurdu. Lakin, amerikalı şərqşünas Tom Rayz əsərin əslən Azərbaycandan olan
yəhudi mənşəli yazıçı Lev Nissembauma məxsus olduğunu, baronessa Elfrida fon
Ehrenfelsin isə yalnız onun məşuqəsi olmasını sübut edə bilmişdi. Azərbaycan
Yazıçılar Birliyi isə 1993-cü ildə qəbul etdiyi qərarda əsərin müəllifinin
Y.V.Çəmənzəminli olduğunu təsdiq etdi.

Bir qisim tədqiqatçılar Qurban Səid adının Bakı yəhudisi Lev Nissembaumun,
digərləri isə Yusif Vəzir Çəmənzəminlinin təxəllüsü olduğunu qeyd edirlər. Qərb
tədqiqatçıları və naşirləri "Əli və Nino"nun XX əsrin 20-ci illərində Bakıdan
Almaniyaya mühacirət etmiş yəhudi mənşəli Lev Nissembaum olduğunu bildirirlər.
Almaniyada yaşayan tədqiqatçı Nuridə Atəşi isə əslində Lev Nissembaumun müsəlman
kimi doğulduğunu, əsl adının Məhəmməd Əsəd bəy olduğunu iddia edir.

Qurban Səid adının yazıçı Yusif Vəzir Çəmənzəminlinin təxəllüsü olduğunu iddia
edənlər də var. Çəmənzəminlinin oğlu Orxan Vəzirov bildirir ki, bunu vaxtilə
Ceyhun Hacıbəyli təsdiqləyib. Həmçinin, Azərbaycan Yazıçılar Birliyi 1993-cü
ildə qəbul etdiyi qərarda əsərin müəllifinin Y.V.Çəmənzəminli olduğunu təsdiq
etmişdir.

Əsərdəki hadisələr Rusiya inqilabı, müstəqil və demokratik Azərbaycanın
qurulması və Qızıl Ordunun Bakını işğal etdiyi dövrləri əhatə edir. Hadisələrin
cərəyan etdiyi əsas məkan isə "tərəqqi etmiş" Qərb və "geridə qalmış" Şərqin
qovuşduğu Bakıdır.

Əlinin gənc ömrü rusların 1920-ci ildə bir daha Azərbaycana yönəlmısi ilə başa
çatır. Nino isə yenicə dünyaya gəlmiş körpələri ilə Gürcüstana qaçır. Əli xan
Şirvanşir Gəncənin bolşeviklərdən müdafiəsi döyüşlərində şəhid olur.

Qurban Səidin alman dilində yazdığı və alman dilində ilk dəfə 1937-ci ildə Vyana
şəhərində çap edilmiş "Əli və Nino" romanı ilk dəfə 1970-ci illərin əvvəlində
Almaniyanın Münhen şəhərində "Azadlıq" radiosunda qismən tərcümə olunub radio
proqramı şəklində efirdə səsləndirilmişdir.[1] O zaman əsər almancadan
ingiliscəyə, ingiliscədən türkcəyə tərcümə olunmuşdu. Radiodakı tərcümə əsas
etibarilə Türkiyə türkcəsindən Azərbaycan dilinə keçirilmişdir. 1989-cu ildə
Azərbaycan Yazıçılar İttifaqının sədr müavini, "Azərbaycan" ədəbi-bədiii
jurnalının baş redaktoru, yazıçı, mərhum Yusif Səmədoğlunun şəxsi xahişi
əsasında "Əli və Nino" romanı tanınmış jurnalist və publisist, "Azadlıq"
radiosunun Azərbaycan redaksiyasının o zamankı baş redaktoru Mirzə Xəzər
tərəfindən almancadan tam olaraq Azərbaycan dilinə tərcümə edilmişdir.[2] Mirzə
Xəzər əsərin Azərbaycan dilində olan mətnini 1989-cu ilin sentyabrında
Niderlandın paytaxtı Amsterdamda Yusif Səmədoğluna təhvil vermişdir.

Azərbaycanda siyasi vəziyyət gərginləşdiyi və sonradan Qara Yanvar faciəsi baş
verdiyi üçün romanın çapı ləngidi. Nəhayət 1990-cı ilin mart-aprel-may aylarında
əsərin Mirzə Xəzərin tərcüməsində mətni "Azərbaycan" jurnalının 3 nömrəsində tam
olaraq çap edildi. Mirzə Xəzərin tərcüməsində "Əli və Nino" romanı dəfələrlə
nəşr edilmiş və indiyədək nəşr edilir, böyük maraqla Azərbaycanda oxunur. Mirzə
Xəzər romanın tərcüməsi üçün ona ayrılan qonorarı, 5 min sovet manatını Yusif
Səmədoğluna Münhendən vəkalətnamə verərək 1990-cı il Qara Yanvar günlərində
həlak olmuş şəhidlərdən birinin ailəsinə verilməsini xahiş etmişdir. Onun
xahişinə əməl olundu, qonorar Bakıda şəhid ailəsinə təqdim olundu.

2007-ci ilin 2, 3, 4 və 16 mart tarixində Mirzə Xəzərin tərcümə etdiyi "Əli və
Nino" romanı əsasında ilk dəfə olaraq virtual dekorasiyalı ritual faciənin
premyerası oldu. Həmin ilin ən yaxşı tamaşası kimi böyük anşlaqlarla keçən
tamaşaya iki gənc rejissor – Elvin Mirzəyev və İmaməddin Həsənov quruluş
vermişdi.

Dünyada və Azərbaycanda Əli və Ninonun ilk səhnə ifaçıları Elvin Mirzəyev və
Nigar Həsənzadədir. Səfər xan Şirvanşır rolunda Respublikanın əməkdar artisti
Ayşad Məmmədov çıxış edib.



https://az.wikipedia.org/wiki/Komp%C3%BCter

Kompüter — informasiya üzərində müxtəlif əməliyyatların avtomatlaşdırılmış
şəkildə yerinə yetirilməsi üçün nəzərdə tutulmuş universal hesablama maşını.
Kompüter informasiyanı emal etmək üçün nəzərdə tutulmuş maşındır.

Kompüter sistemi — müvafiq proqramlara uyğun olaraq verilənlərin avtomatik
işlənməsini həyata keçirən hər hansı qurğunu və ya qarşılıqlı qoşulmuş və ya
əlaqəli qurğular qrupunu nəzərdə tutur.[1]

İnformatikanın əsas tərkib hissəsi olan kompüter texnikası kompüterlərin
yaranması və inkişaf mərhələlərini, təsnifatını və arxitekturasını, aparat və
proqram vasitələrini əhatə etdiyinə görə İnformatikanın inkişaf tarixi də
kompüter texnikasının inkişaf tarixinə Blez Paskal (Fransa) 1642-ci ildə
cəmləyici maşın hazırlamışdır. 1673-cü ildə Vilhelm Leybnis (Almaniya) hesab
əməllərini yerinə yetirən mexaniki arifmometr yaratmışdır. 1830-cu ildə Çarlz
Bebic (İngiltərə) proqramla işləyən hesablama maşını (analitik maşın) yaratmağa
cəhd göstərmişdır. Bebicin ideyaları sonralar universal kompüterlərin
yaradılmasının əsasını qoymuşdur. 1930-cu ildə A.Turinq (İngiltərə) və E. Post
(ABŞ) tərəfindən universal kompüterlərin yaradılmasının nəzəri əsasları inkişaf
etdirilmişdir.

Müasir kompüterlərin əsas iş prinsipləri XX əsrin 40-cı illərində Amerika
alimləri Con Fon Neyman, Q.Qoldsteyn və A.Beris tərəfindən verilmişdir. Həmin
prinsiplər 1946-cı ildə ABŞ-da ENİAK adlı universal kompüterin yaradılması ilə
həyata keçirilmişdir. Bu tarix müasir kompüter texnikasının yaranma tarixi hesab
olunmuşdur. Elə həmin vaxtdan etibarən kompüter texnikası və texnologiyası
yüksək sürətlə inkişaf etməyə başlamış və aşağıdakı mərhələlərdən keçmişdir:

Superkompüter – çox prosessorlu hesablama sistemidır. İlk superkompüter
amerikalı elektronçu-mühəndis Seymur Krey tərəfindən 1975-ci ildə yaradılmışdır.
Kompüterlərin məhsuldarlığı ədədlər (sürüşkən vergüllü) üzərində bir saniyədə
aparılan hesab əməliyyatlarının sayı ilə ölçülür. Superkompüterlərin
məhsuldarlığı sürüşkən vergüllü ədədlər üzərində saniyədə yerinə yetirilən
trilyon əməliyyatlarla ölçülür. Superkompüterlərdən aerodinamika, seysmologiya,
nüvə fizikasında və digər elm sahələrində meydana çıxan mürəkkəb məsələlərin
həllində geniş istifadə olunur. Superkompüterlərdə çoxsaylı mikroprosessorların
paralel işləməsi nəticəsində yüksək məhsuldarlığı əldə etmək olur.
Superkompüterlərin qiyməti təqribən 10 milyon dollarlarla ölçülür.

Meynfreym – ümumi məqsədli universal elektron-hesablama maşınıdır. 70-ci illərdə
dünya kompüter parkının böyük hissəsini meynfreym kompüterləri təşkil edirdi.
Fərdi kompüterin inkişafı ilə əlaqədar olaraq meynfreymlərin tətbiq sahələri
azalmağa başladı. Buna baxmayaraq bu kompüterlərdən müdafiə, maliyyə və sənaye
sahələrində geniş istifadə olunur. Meynfreym kompüterləri böyük, mürəkkəb
hesablamalar aparmaqla yanaşı özünə çoxlu sayda terminal birləşdirir. Təyyarə və
qatarlara sərnişin biletlərinin satışını mərkəzləşdirilmiş qaydada həyata
keçirən hesablama sistemlərində meynfreymlərdən istifadə olunur. Meynfreym
kompüterləri əsasən İBM firmasında istehsal olunur. Bu cür kompüterlərin qiyməti
1 milyon dollar dəyərində olur. Hal-hazırda istifadə olunan 16-32
mikroprosessorlu server kompüterlər meynfreym kompüterlərin sələfləri sayılır.

Mini–EHM – ölçüləri və hesablama məhsuldarlığı meynfrem kompüterlərə nəzərən
kiçik olan kompüterlər 1965-1980-ci illərdə mini-EHM adlanırdı. Hal-hazıda
mini-EHM dedikdə fərdi kompüterlər nəzərdə tutulur. Fərdi kompüterlərin kütləvi
istehsalına 1981-ci ildən başlanmışdır.

Kompüterlər portativ variantda da istehsal olunur – "bloknot" (notebook). Burada
sistem bloku, monitor və klaviatura bir korpusda qurulur: sistem bloku
klaviaturanın altında, monitor isə klaviaturaya qapaq şəklində hazırlanır.

Fərdi kompüterin proqram təminatı – təlimatlar yığımından ibarət olub, kompüteri
idarə edir və onun köməyi ilə lazım olan məsələni həll edir. Proqram təminatı
iki hissəyə bölünür: ümumi və tətbiqi. Ümumi proqram təminatı hesablama
sisteminin resurslarının düzgün bölünməsini və istifadə edilməsini təmin edir.
Tətbiqi proqram təminatı özündə istifadəçinin tətbiqi programlar paketini
birləşdirir. Bu proqramlar paketində istifadəçinin konkret məsələsini həll edə
biləcək proqramlar olur.

Əməliyyat sistemi hesablama prosesini həyata keçirən texniki vasitələlərin idarə
olunmasıni təmin edən proqramlar toplusundan ibarətdir. Kompüter işə salındıqda
əməliyyat sistemi başqa proqramlara nəzərən ilkin olaraq əməli yaddaş qurğusuna
yüklənir və o digər proqramların işləməsi üçün mühit yaradır. Əməliyyat sistemi
eyni zamanda kompüterlərdə çoxməsələli (yaddaşın və həll vaxtının bölünməsi,
qırılmaların təşkili və s.) iş rejiminin təşkilini təmin edir. Kompüterlərdə bir
neçə tip əməliyyat sistemlərindən istifadə edirlər: MS DOS, OS/2, Windows 9x,
Unix və s. Fərdi kompüterlərdə əsasən Windows XP (2003-cü ildə yaradimışdır)
əməliyyat sistemi proqram təminatından geniş istifadə olunur. Windows XP
çoxməsələli əməliyyat sistem olub, qrafiki pəncərə istifadəci interfeysinə
malikdir.

Proqramlaşdırma dilləri proqram modullarından ibarət olub, məsələnin həll
mərhələsinə hazırlığını təmin edir. Proqramlaşdırma dilləri iki hissəyə bölünür:
aşağı səviyyəli dillər (Assembler, Avtokod və s.), yüksək səviyyəli dillər
(Fortran, Alqol, Kobol, Basic, Pascal, Ci və s.). Aşağı səviyyəli
proqramlaşdırma dillərində hər operatora bir maşın əmri uyğun gəlir. Bu dildə
yazılan proqram az yer tutur və tez yerinə yetirilir. Aşağı səviyyəli dillərdən
sistem proqramçılar istifadə edir. Yuxarı səviyyəli proqramlaşdırma dillərində
hər operator bir neçə maşın əmri ilə əvəz edilə bilər, bu isə yaddaşda çox yer
tutur. Yüksək səviyyəli dillərdən isə tətbiqi proqramçılar istifadə edir.
Tətbiqi proqram paketi (TPP) – istifadəçinin müəyyən sinif məsələlərini həll
etmək üçündür. Bu proqram paketləri istifadəçinin aşağıda göstərilən işlərini
yerinə yetirir:

Ümumilikdə, respublika üzrə internet istifadəçilərinin sayı 65 faizdir ki, bunun
da 30 faizi genişzolaqlı internet istifadəçiləridir. Mobil telefon
istifadəçilərinin sayında dəyişiklik qeydə alınmayıb - ilin əvvəlindəki
göstərici ilə eyni səviyyədədir. Belə ki, hər 100 nəfərə düşən mobil
telefonların sayı 110-dur.[2]



https://az.wikipedia.org/wiki/H%C9%99zr%C9%99ti_Yusif_(teleserial,_2008)

Həzrəti Yusif (fars. یوسف پیامبر‎, ing. Joseph, the Prophet, ing. Yousuf-e
Payambar) - 2008-ci ildə çəkilən İran televiziya serialıdır. Serialda Yusifin
atasından ayrı düşməsindən, qul olaraq satılmasından, Züleyxanın ona qarşı
məhəbbətindən, kahinlərə qarşı mübarizə aparmasından, firon ilə görüşməsindən və
sonda atası ilə görüşməsindən danışılır. [1] Bu film Yusif pеyğəmbərin qissəsinə
tarixi-dini yanaşmaları əks еtdirməklə, qədim Misirin Amarna tarixi dönəmində,
IV Amеnhotеpin (Еxnaton, yaxud Axnatun) hakimiyyəti zamanı baş vеrən hadisələri
canlandırır. Filmin çəkilib başa çatmasından sonra Həzrəti Yusif rolunu
canlandıran Mahmud Zəmani TV kanalların mükafatlarını qazanmışdır.[2][3]
"Həzrəti Yusif" teleserialı Türkiyədə "Star TV"[4] və "Kanal 7"[5], Azərbaycanda
isə Space TV[6] və "İnterAz TV"[7] kanallarında yayımlanmışdır. "Həzrəti Yusif"
serialının istehsal müdiri Mühəmməd Sadiq Azildir. Serialın səs operatoru Əhməd
Əmiri, səs rejissoru isə Rza Nərmizadədir. "Həzrəti Yusif" televiziya serialının
büdcəsi təxminən 2 milyon ABŞ dolları həcmindədir.[8][9][10]

Filmin aktyor heyəti də diqqəti cəlb edir: Cəfər Dehqan (Putifar), Katayun
Riyahi (Züleyxa), Mahmud Pakniyyət (Yəqub), Fərəhşteh Sarabandi (Ləya), Davud
Şeyx (Yəhuda), Nəsrin Nəkisa (Dinə), Rəhim Novruzi (Exnaton), Elham Həmidi
(Əsnad) və b. Lakin bu filmin ən tanınmış və sevilən siması təbii olaraq baş
rolun ifaçısı, "Yusif peyğəmbər" obrazını canlandıran gənc aktyor Mustafa
Zamanidir. Onun istedadlı ifası, təsiredici oyunu filmin izləyiciləri tərəfindən
rəğbətlə qarşılanmışdır. "Həzrət Yusif" filmi 7 il ərzində çəkilib. Film Latın
Amerikası, Avropa ölkələrində, Türkiyədə və ərəb ölkələrində dünyanın müxtəlif
dillərinə tərcümə edilərək yayımlanıb, yayımlandığı bütün ölkələrdə müsbət
qarşılanıb. Filmin rejissoru Fərəcullah Sələhşur əslən azərbaycanlıdır.
Rejissorun etirafına görə Yusif və Züleyxa obrazları üçün aktyor seçimində
çətinliklərlə qarşılaşıb. Mustafa Zamanini il yarımlıq axtarışlardan sonra bir
dostunun onun şəklini göstərəndə Yusif obrazını tapıb. Eləcə də Züleyxa obrazını
canlandıran aktrisa Ketayun Riyahini də çətinliklə tapa bilib.[11] [12][13]

Qısa zaman kəsiyində "Həzrət Yusif" filmi bütün baxış rekordlarını yenilədi və
böyük uğur qazandı. Mustafa Zamani Yusif rolu ilə qüsursuz perfomansını hər kəsə
göstərərək İran televiziyası tərəfindən mükafatlandırıldı.[14][15]

Film İbrahim peyğəmbərin nəslindən olan, Yusifin və onun atası Yəqubun ayrılıq
intizarından bəhs edir.[16] 45 seriyadan ibarət olan bu bədii serialın
çəkilişləri 7 il davam etmiş və İsrail dövləti tərəfindən birmənalı
qarşılanmamışdır. Fərəcullah Sələhşur müsahibəsində deyir:

"Həzrət Yusif" serialı Latın Amerikası, Avropa ölkələrində, Türkiyədə və ərəb
ölkələrində dünyanın müxtəlif dillərinə tərcümə edilərək yayımlanıb. Fərəcullah
Sələhşurun məlumatlara görə, film yayımlandığı bütün ölkələrdə müsbət
qarşılanıb. Fərəcullah etiraf edir ki, filmin heyət üzvlərini çox çətin
tapmışdır:

İran kinematoqrafçıları tərəfindən 7 il[19] müddətində istehsal olunan 45
seriyalı "Həzrət Yusif" (ə) filmi peşəkar səviyyədə Azərbaycan dilinə tərcümə
olunub. Filmi Azərbaycanın xalq artistləri İlham Əsgərov, Həmidə Ömərova,
əməkdar artist Kazım Abdullayev, aktyorlar Elşən Rüstəmov, Məmməd Səfa, Şəfəq
Əliyeva, Qədir Mirzə, Natəvan Qeybani, Pərviz Bağırov və digər 20-yə yaxın
peşəkar aktyorlar səsləndiriblər. Film "CineSalam Production”da tərcümə və
dublyaj olunub və filmin bütün hüquqları bu şirkətə aiddir. Teleserial ilk dəfə
2010-cu ildə dublyaj olunmağa başlamışdır. Dublyajın rejissoru Hacı Emin Abasov,
tərcüməçiləri isə Hacı Süleyman Fərzəliyev və Könül xanımdır.[20]

"Həzrət Yusif" filmi ilk dəfə olaraq 2008-ci ildə istehsal edilmişdir. Satışa
çıxdığı ilk gündən başlayaraq Latın Amerikası, Avropa ölkələrində, Türkiyədə,
Pakistanda urdu dilində və ərəb ölkələrində dünyanın müxtəlif dillərinə o
cümlədən türk, azərbaycan, ingilis, fransız, ərəb, urdu, italyan, ispan və s.
dillərə tərcümə edilərək yayımlanıb.[21]



https://az.wikipedia.org/wiki/Az%C9%99rbaycan_D%C3%B6vl%C9%99t_Neft_v%C9%99_S%C9%99naye_Universiteti

Azərbaycan Dövlət Neft və Sənaye Universiteti və ya qısaca ADNSU — Azərbaycan
Respublikası Təhsil Nazirliyinin tabeliyində olan ali təhsil müəssisəsi[2].

1916-cı ildə məktəbdə 494 tələbə təhsil alırdı ki, onlardan da 20 nəfəri
azərbaycanlı idi.

19 iyun 1930-cu ildə "İnşaat" fakültəsi bazasında Azərbaycan İnşaat İnstitutu
yaradılmışdır (1 sentyabr 1934-cü ildə yenidən "memarlıq-inşaat fakültəsi" adı
ilə Azərbaycan Neft İnstitutuna verilmişdir).

Azərbaycan Respublikasının Prezidentinin 3 sentyabr 2015-ci il tarixli
Sərəncamına əsasən Azərbaycan Dövlət Neft Akademiyası Azərbaycan Dövlət Neft və
Sənaye Universiteti adlandırılmışdır.[3]

Hazırda respublikada fəaliyyət göstərən Azərbaycan Dövlət Aqrar Universiteti,
Azərbaycan Memarlıq və İnşaat Universiteti və Azərbaycan Texniki Universiteti
ADNSU-nun ayrı-ayrı fakultələri əsasında yaradılmışdır. Respublika prezidenti
H.Əliyevin vaxtilə dediyi "İnstitut öz varlığı ərzində bütün ölkədə ali
təhsilin, xüsusən ali neft təhsilinin inkişafına sanballı kömək göstərmişdir",
"institutun respublikamız qarşısında xidmətləri böyükdür", "institutu bitirən
kadrlar Azərbaycanın mühəndis-texniki və elmi işçilərinin özəyi olmuşdur"
sözləri Azərbaycan Dövlət Neft və Sənaye Universitetinin fəaliyyətinə verilən ən
layiqli qiymətdir.



https://az.wikipedia.org/wiki/%C4%B0ngilis_dili

İngilis dili (ing. English, English language) — Hind-Avropa dillərinin german
dillərinə aiddir. Doğma dil kimi 410 milyon insan daşıyıcısıdır. İkinci dil kimi
1 milyard insan danışır (2007).

BMT-nin altı rəsmi və işçi dilindən biridir. İngilislərin təbii dili,
İngiltərənin, faktiki Böyük Britaniyanın, ABŞ (31 ştatının rəsmi dili),
İrlandiyanın, Kanadanın və Maltanın iki rəsmi dilindən biri, Avstraliyanın, Yeni
Zelandiyanın rəsmi dili. O, Asiya (məsələn Hindistan, Pakistan və s.) və
Afrikanın bəzi dövrlərində rəsmi dil kimi istifadə edilib. Linqvistikada ingilis
dilində danışanları аnqlofon adlanırlar, Kanadada bu termin siyasi mənada
işlədilir.

Dildə qrammatik mənanı analitik formada ifadə etmək üstünlük təşkil edir.
Dillərin analitik tipinə aiddir. Leksikanın 70% götürülmə sözlərdir. Əlifbası
VII əsrdən latın qrafikası əsasındadır. Orta əsrlərin əvvələrində əlavə hərflər
də istifadə edilirdi. Sonradan onlar sıradan çıxdılar. Orfoqrafiyada ənənəvi
yazılış formasıdır.

İngilis dilinin xarakterik cəhətlərindən biri onun qısa sözlərdən ibarət
olmasıdır. Uzun sözlər dildə olsa da, onlara az rast gəlinir. Qısa sözlər
ingilis dilinə alman tayfalarının dilindən, uzun sözlər isə fransız dilindən və
latın dilindən keçib. Qısa sözlər danışıqda və jarqonda, uzun sözlər isə elmdə
və publisistikada işlədilir.

İngilis dili inkişafına görə üç mərhələyə bölünür: qədim ingilis dili
(450—1066), orta dövr ingilis dili (1066—1500), yeni dövr ingilis dili (1500-ci
ildən indiki dövrə qədər).

İngilis dilinin çox sayda dialektləri vardır. Dialektlər İngiltərədə daha
çoxdur. ABŞ-da dialektlər olsa da, ədəbi dil kimi orta-atlantik dialekt işlənir.



https://az.wikipedia.org/wiki/Lionel_Messi

Lionel Andres Messi (doğum 24 iyun 1987, Rosario, Argentina) — Argentina
futbolçusu. İspaniyanın "Barselona" klubunun və Argentina milli futbol
komandasının heyətində çıxış edir. Hücumçu və hücumameyilli yarımmüdafiəçi
mövqelərində oynayır.

Messi hələ 21 yaşında olarkən Qızıl top və FİFA Dünyada İlin Oyunçusu
mükafatlarına namizəd olub. 2009-cu ildə özünün ilk Qızıl top və FİFA Dünyada
İlin Oyunçusu mükafatlarını qazanıb. Növbəti 2010, 2011, 2012 və 2015-ci illərdə
də Messi FİFA Qızıl Top mükafatını qazanıb. Messi həmçinin 2010-11 mövsümündə
UEFA Avropada Ən Yaxşı Oyunçu mükafatını əldə edib. 24 yaşında Messi
"Barselona"nın indiyə qədər bütün turnirlərdə ən çox qol vuran oyunçusu adına
sahib çıxıb. 25 yaşında La Liqa oyunlarında 200 qol həddini keçən ən gənc oyunçu
olub.

Dünyada Kriştiano Ronaldo ilə birlikdə ən yaxşı oyunçu hesab edilən və
futbolçular, məşqçilər və şərhçilər tərəfindən futbol tarixinin ən yaxşı
oyunçularından biri kimi qiymətləndirilən[1][2][3][4][5][6] Messi Qızıl top
mükafatını beş dəfə qazanan ilk və hələlik yeganə futbolçudur, həmçinin Messi
Avropada qızıl buts mükafatını üç dəfə əldə edən ilk futbolçudur. Messi
"Barselona"nın heyətində yeddi dəfə İspaniya La Liqasının, üç dəfə İspaniya Kral
Kubokunun, beş dəfə İspaniya Superkubokunun,dörd dəfə UEFA Çempionlar Liqasının,
üç dəfə UEFA Super Kubokunun və iki dəfə FİFA Klublararası Dünya Kubokunun
qalibi olub.

Messi UEFA Çempionlar Liqası yarışlarında ardıcıl dörd dəfə bombardir olan ilk
və yeganə oyunçudur, həmçinin Messi yarış tarixində ən çox het-trik müəllifi
olma rekordunu da özündə saxlayır. 2012-ci ilin martında Messi Çempionlar
Liqasında ilk dəfə bir oyuna 5 qol vurmaqla tarixə düşdü. O, həmçinin Joze
Altafininin Çempionlar Liqasında bir mövsümdə 14 qol vurma rekorduna da şərik
çıxdı. Messi 2011-2012 mövsümündə 72 qol vuraraq Avropada yeni rekord
müəyyənləşdirdi. Həmin mövsüm bir mövsümdə altı müxtəlif yarışda həm qol vurub,
həm də məhsuldar ötürmə etməklə futbol tarixində ilkə imza atdı. 16 fevral
2013-cü ildə Messi "Barselona" karyerasında 300-cü qolu vurdu. 30 mart 2003-cü
ildə Messi ardıcıl 19 La Liqa oyununda fərqləndi. Bununla o peşəkar futbol
yarışında bütün rəqib komandalara qol vurmaqla tarixi düşdü. O ardıcıl 21 liqa
oyununda qol vurmaqla öz rekordunu yenilədi və yalnız zədə bunun davamını
gətirməyə mane oldu. 23 mart 2014-cü ildə Real Madridə qarşı oyunda het-trik
edərək El-Klassikolarda ən çox het-trik edən futbolçu adına yiyələndi.

Messi 2005-ci ildə FİFA 20 yaşadək futbolçular arasında Dünya Kuboku yarışında
Argentina millisinin heyətində çıxış etdi, turniri ən yaxşı oyunçu və bombardir
kimi tamamladı. 2006-cı ildə o, FİFA Dünya Kubokunda oynayan ən gənc argentinalı
oyunçu kimi tarixə düşdü və həmçinin 2007-ci ildə Kopa Amerikada finalçı oldu,
bu yarışda da Messi ən yaxşı gənc oyunçu seçildi. 2008-ci ildə Argentina
Olimpiya milli futbol komandası ilə Olimpiya çempionu olaraq ilk uğurunu
qazandı. SportsPro qəzeti Messini dünyada ən dəyərli ikinci oyunçu kimi
qiymətləndirib. İstedadı və oyun tərzi ilə tez-tez bənzədildiyi Dieqo Maradona
Messini öz xələfi kimi göstərib.[7]

Lionel Andres Messi 24 iyun 1987-ci ildə Argentinanın Rosario şəhərində anadan
olmuşdur. Atası Jorge Horasio Messi polad fabrikində işləyirdi, anası Selia
Mariya Kussittini isə xidmətçi idi.[8][9][10][11] Onun mənşəyi ata tərəfdən
İtaliyanın Ankona şəhərinə gedib çıxırdı. Belə ki, onun ulu babası Ancelo Messi
1883-cü ildə oradan Argentinaya köçmüşdü.[12][13] Rodrigo və Matias adlı iki
böyük qardaşı, Maria Sol adlı özündən kiçik bir bacısı var.[14] Hələ yaşı az
olarkən Leo futbola maraq göstərməyə başlamışdı, o böyük qardaşları və sonralar
peşəkar futbolçular olmuş Maksi Biançuççi və Emanuel Biançuççi ilə futbol
oynayırdı.[15] Beş yaşında olarkən Messi atasının məşqçilik etdiyi yerli
Qrandoli futbol məktəbində məşqlərə başladı.[16] 1995-ci ildə doğma şəhəri
Rosarioda məskunlaşan "Nyuels Old Boyz" klubuna keçdi.[16] O, komandanın gənc
ulduzuna çevrildi və növbəti dörd ildə yalnız bir oyunda meydana çıxmadı. Messi
təvəllüdünə uyğun olaraq "87-ci ilin maşını" ləqəbi ilə məşhurlaşdı.[17]

11 yaşında Messiyə inkişaf hormonu çatışmazlığı diaqnozu qoyuldu.[18] Yerli
klublardan "River Pleyt" Messinin müalicəsinə kömək etmək istəsə də, ayda 900 $
məbləği ödəyə bilməyəcəyini bildirdi.[11] "Barselona"nın idman direktoru Karles
Reksaç Messinin Kataloniyanın qərbində Leyda əyalətində yaşayan qohumları
sayəsində onun istedadından xəbərdar idi və bir müddət sonra atası ilə Messini
sınamaq üçün baxışa çağırdı.[11] Reksaç Messiyə salfet kağızında yazılmış
müqavilə təklif etdi.[19][20] Müqaviləyə görə Messi İspaniyaya köçəcəyi halda
müalicə xərcini "Barselona" öz üzərinə götürəcəkdi. Messi və atası qeyd edilən
vaxtda Barselonaya köçdü və Messi klubun gənclər akademiyasına daxil
oldu.[16][20]

Messi 2000-2003-cü illərdə "Barselona"nın Uşaq B və Ümid B & A komandalarında
oynayıb. Ümid B komandasında 30 oyunda 37 dəfə fərqlənib. 2003-cü ildə o,
maliyyə çətinliklərinə görə məcburən klubdan uzaqlaşdırılmalı olub, amma onun
gənc məşqçiləri klub idarəçilərini onun saxlanması üçün razı sala biliblər (bu
ixtisarlar dövründə Sesk Fabreqas klubdan göndərilib).[21] 2003-2004 mövsümündə
Messi beş müxtəlif komandanın heyətində çıxış edib:[22] O, Gənc B komandasında
bir oyun (bir qol) keçirib və Gənc A komandasına keçidi reallaşıb (21 qol, 14
oyun). Sonra 29 noyabr 2003-cü ildə Üçüncü Divizyonda çıxış edən "Barselona C"
klubunda və növbəti - 2004-cü ilin 6 martında İkinci Divizyonda çıxış edən
"Barselona B" klubunda debüt elədi. O, bir mövsüm ərzində hər iki komandada
çıxış elədi (müvafiq olaraq 10 oyun, 5 qol və 5 oyun, 0 qol).[23][24][25] Bu iki
debütdən daha əvvəl 16 noyabr 2003-cü ildə 16 yaş və 145 günlüyündə Messi
"Barselona"nın əsas komandasının heyətində "Portu"ya qarşı yoldaşlıq görüşündə
ilk rəsmi oyununu keçirmişdi.[26][27]

Bu oyundan bir il keçməmiş 16 oktyabr 2004-cü ildə (17 yaş və 114 günlüyündə)
Frank Raykard "Espanyol"la oyunda Messiyə liqa oyununda debüt etmək şansı verdi.
Messi "Barselona"nın heyətində oynamış və La Liqada oyuna çıxan üçüncü ən gənc
oyunçudur. Ən gənc oyunçu adına sentyabr 2007-ci ildə meydana çıxan Boyan Krkiç
sahibdir. 1 may 2005-ci ildə Messi 17 yaş, 10 ay və 7 günlüyündə "Albasete
Balompie" klubuna qarşı oyunda ilk qolunu vurdu və La Liqada "Barselona"nın
heyətində qol vuran ən gənc oyunçu adına yiyələndi,[28] Messinin bu rekordu
2007-ci ildə onun məhsuldar ötürməsindən sonra qol vuran Boyan Krkiç tərəfindən
qırıldı.[29] Messi onun sabiq məşqçisi Raykard haqqında belə söyləyib:"Onun
mənim karyeramı başlatmağını, cəmi on altı, on yeddi yaşım olarkən mənə etimad
göstərməyi faktını heç vaxt unutmayacam.""[30] Mövsüm ərzində Messi həmçinin
İkinci Divizyonda "Barselona B" komandasının heyətində də çıxış etdi və 17
oyunda 6 dəfə fərqləndi.

16 sentyabrda son üç ayda ikinci dəfə "Barselona" Messiylə müqavilənin
yeniləndiyini elan etdi; bu dəfə Messinin maaşı əsas heyət oyunçularının maaşı
səviyyəsində oldu və müqavilə 2014-cü ilin iyun ayınadək uzadıldı.[16] Messi 26
sentyabr 2005-ci ildə İspaniya vətəndaşlığını aldı[32] və nəhayət İspaniyanın
Birinci Divizyonunda debüt etməyi reallaşdı. Messinin Çempionlar Liqasındakı ilk
oyunu evdə 27 sentyabrda italyan klubu "Udineze"yə qarşı olub.[26] Messi
əvəzlənərkən topla soyuqqanlı oyununa və Ronaldinyo ilə uğurlu ötürmələrinin
qazandırdığı qələbəyə görə Nou Kampda azarkeşlər tərəfindən alqışlanıb.[33]

Messi 17 liqa oyununda 6 dəfə fərqləndi və UEFA Çempionlar Liqasında altı oyuna
bir qol vurdu. 7 mart 2006-cı ildə Çelsiyə qarşı Çempionlar Liqasının 1/8 final
mərhələsinin cavab oyununda əzələsi dartıldığına görə mövsümü erkən başa
vurdu.[34] Frank Raykardın başçılıq etdiyi "Barselona" mövsümü İspaniya və
Avropa çempionu olaraq tamamladı.[35][36]

2006-2007 mövsümündə Messi əsas heyət oyunçusuna çevrildi və 26 oyunda 14 qol
vurdu.[37] 17 oktyabrda "Real Zaraqoza"ya qarşı oyunda ayaq daraq sümüyünün
qırılması ilə əlaqədər 3 ay futboldan kənarda qaldı.[38][39] Messi Argentinada
müalicə aldıqdan sonra 11 fevralda "Rasinq Santander" klubu ilə oyunun ikinci
hissəsində meydana daxil oldu.[40] 10 martda El Klassiko qarşılaşmasında
"Barselona"nın 3-0 hesabı ilə geridə olduğu və bir nəfər azlıqda qaldığı
qarşılaşmada 3 qol vuraraq het-trik edib. Sonuncu qolu əlavə olunmuş vaxtda
vurub və bu qollarla komandasını məğlubiyyətdən xilas edib.[41] Beləliklə, Messi
1994-1995 mövsümündə "Real Madrid"in heyətində El Klassikoda ilk het-trik edən
İvan Zamoranodan sonra ikinci oyunçu olub.[42] Messi həmçinin mövsüm ərzində qol
vuran ən gənc oyunçu oldu. Mövsümün sonlarına doğru daha çox fərqlənməyə
başladı: liqada vurduğu 14 qolun 11-ini son 13 oyunda vurdu.[43]

Mütəmadi olaraq Maradona ilə müqayisə edilən Messi mövsüm ərzində onun vurduğu
məşhur qolların bənzərini vuraraq müqayisənin həqiqətə uyğun olduğunu sübut
etdi.[44] 18 apreldə İspaniya Kral Kubokunun yarımfinal oyununda "Getafe"nin
qapısından keçirdiyi iki topdan biri Dieqo Armando Maradonanın 1986-cı il Dünya
Kubokunun finalında İngiltərənin qapısına vurduğu və "Əsrin qolu" adını qazanmış
qola çox bənzəyirdi.[45] Dünyanın ən məşhur KİV-ləri Messi və Maradona
müqayisəsini edirdi və İspaniya mətbuatı Messini "Messidona" kimi təqdim
edirdi.[46] Maradonanın 21 il əvvəl Meksikada etdiyi kimi 62 metr irəlilədi,
qapıçı da daxil olmaqla 6 oyunçunu geridə qoydu, oxşar mövqedən zərbə endirdi və
qoldan sonra Maradonanın hərəkətinin bənzər olaraq küncdən zərbə dirəyinə tərəf
qaçdı.[44] Oyundan sonra mətbuat konfransında komanda yoldaşı Deko "Həyatımda
gördüyüm ən yaxşı qol idi" fikrini söylədi.[47] "Espanyol"a qarşı oyunda yenə
Maradonanın Dünya çempionayının 1/4 finalında İngiltərə qarşı oyunda vurduğu və
"Tanrının əli" adı verilən qola oxşar qol vurdu. Messi topa yüksələrkən əli ilə
topa toxunaraq topu qapıçı Karloz Kameninin yanından qapıya göndərdi.[48]
"Espanyol" oyunçularının etirazlarına və lent yazısının açıq-aşkar həndbol qolu
olduğunu göstərməsinə baxmayraq bu qol etibarlı sayıldı.[48] "Barselona"da
olduğu zaman Frank Raykard onun istəyinin əksinə olaraq meydançanın mərkəzinə
açılmaq və sol ayağı zərbə vurmaq və ya keçid etməsi üçün sağ cinahdaa oynatmağı
qərara aldı.[49]

2007-2008 mövsümündə Messi bir həftədə 5 qol vuraraq "Barselona"nın turnir
cədvəlində dördlüyə daxil olmasına kömək etdi. 19 sentyabr 2007-ci ildə
"Barselona" UEFA Çempionlar Liqasında "Olimpik Lyon"u 3-0 hesabı ilə məğlub
edərkən qollardan birini Messi vurmuşdu.[50] Üç gün sonra 22 sentyabrda
"Sevilya" ilə qarşılaşmada iki dəfə fərqləndi[51] və 26 sentyabrda "Real
Zaraqoza" ilə oyundakı 4-1 hesablı oyunda iki qol vurdu.[52] 27 fevralda
"Valensiya"ya qarşı oyunda rəsmi oyunlarda 100-cü dəfə "Barselona"nın formasını
geyindi.[53] Bu oyundan bir neçə gün sonra "Seltik" ilə Çempionlar Liqası
oyununda əzələ yırtılması səbəbindən 6 həftə meydandan kənarda qaldı. Messi son
üç mövsümdə dördüncü dəfə eyni səbəbdən futboldan kənarda qalırdı[54]

Messi hücumçu mövqeyində FIFpro Dünyanın Ən Yaxşı XI Futbolçusu mükafatına
namizəd oldu.[55] İspan qəzeti Markanın rəsmi saytında keçirilən səsvermədə 77%
səslə dünyanın ən yaxşı futbolçusu seçildi.[56] Barselonayönümlü qəzetlər El
Mundo, Deportive və Sport Qızıl top mükafatının Messiyə verilməli olduğunu
bildirdilər və Frank Bekenbauer də bu fikri dəstəklədi.[57] Françesko Totti kimi
ulduz futbolçular da Messini dünyanın ən yaxşı oyunçusu kimi gördüklərini
açıqladılar.[58] Messi 2007-ci ildə Qızıl top mükafatında Kaka və Ronaldodan
sonra üçüncü oldu və FİFA Dünyada Ən Yaxşı Futbolçu mükafatında Kakadan sonra
ikinci yeri tutdu. O həmçinin IFFHS Dünyanın Ən Yaxşı Oyunqurucusu mükafatında
Kaka və Andrea Pirlodan sonra üçüncü yeri tutdu.[59]

Messi "Barselona"nın yarımfinala qədər irəlilədiyi UEFA Çempionlar Liqası
mövsümündə 6 qol və 1 məhsuldar ötürmə ilə yadda qaldı. Messi bütün yarışlarda
cəmi 16 qol vurub və 11 dəfə məhsuldar ötürmənin müəllifi olub.

Ronaldinyonun komandadan ayrılmasından sonra Messi 10 nömrəli formada çıxış
etməyə başladı.[60] 1 oktyabrda UEFA Çempionlar Liqasında "Şaxtyor Donetsk"ə
qarşı oyunda əvəzetmədən Tyeri Anrinin yerinə meydançaya daxil olaraq son yeddi
dəqiqə iki qol vurub hesabı "Barselona"nın xeyrinə 2-1 etmişdi.[61] Növbəti liqa
oyunu Messinin çox yaxın dostu Sergio Agüero ilə qarşı-qarşıya gəldiyi
"Barselona"-"Atletiko Madrid" oyunu idi.[62] Messi cərimə zərbəsindən qol
vuraraq və bir məhsuldar ötürmə edərək "Barselona"nın 6-1 hesablı qələbəsində
pay sahibi oldu.[63] Messi "Sevilya" ilə oyunda 23 metr məsafədən vurduğu qol və
qapıçını da keçərək iti bucaq altında vurduğu qolla diqqətləri öz üzərinə
çəkdi.[64] 13 dekabrda 2-0 hesabı ilə "Barselona"nın xeyrinə başa çatan El
Klassiko oyununda Messi komandasının ikinci qolunun müəllifi olmuşdu.[65] Messi
həmçinin 2008-ci ildə FİFA Dünyanın Ən Yaxşı Oyunçusu mükafatına namizədlər
arasında 678 xalla ikinci oldu.[66]

Messi 2009-cu ildə ilk het-trikini İspaniya Kuboku oyununda "Atletiko Madrid"i
3-1 hesabı ilə məğlub etdikləri oyunda gerçəkləşdirdi.[67] Messi 1 fevral
tarixində "Rasinq Santander" komandasına qarşı "Barselona"nın 1-0 hesabı ilə
geri düşdüyü oyunda ikinci hissədə oyuna daxil olaraq iki vacib qol vurdu və
komandasına 2-1 hesablı qələbə qazandırdı. Bu qollardan ikincisi "Barselona"nın
La Liqada vurduğu 5000-ci qol idi.[68] La Liqanın 28-ci turunda Messi
"Barselona"nın "Malaqa"nı 6-0 hesabı ilə məğlub etdiyi oyunda mövsümdəki 30-cu
qolunu vurdu.[69] 8 aprel tarixində Çempionlar Liqasında "Bayern Münhen"
komandasına iki qol vuraraq bu turnirdə vurduğu qolların sayını 8-ə çatdırdı və
özünün şəxsi rekordunu qırdı.[70] 18 apreldə "Getafe"ni 1-0 hesabı ilə məğlub
etdikləri oyunda liqada 20-ci qolunu vurdu. Beləliklə, bu "Barselona" ilə "Real
Madrid"in arasında 6 xal fərqin qorunmasını və "Barselona"nın "Real Madrid" ilə
keçirəcəyi oyun ərəfəsində növbəti oyuna üstünlüklə hazırlaşmalarını təmin
etdi.[71]

"Barselona" "Real Madrid"in Santyaqo Bernabeu stadionunda keçirilən El Klassiko
qarşılaşmasında 6-2 hesabı ilə qalib gəldi[72] və bu, 1930-cu ildən bəri "Real
Madrid"in üzləşdiyi ən böyük hesablı məğlubiyyət oldu.[73] Bu oyunda Messi iki
dəfə fərqləndi. Hər qol vurduqdan sonra kameralara tərəf gedərək formasını
qaldırıb "Sindrome X Fragil" (Kataloniya dilində: Frajil X Sindromu) yazan
köynəyini göstərdi və bu xəstəliyə yoluxmuş uşaqlara dəstəyini nümayiş
etdirdi.[74] Messi Çempionlar Liqasının yarımfinalında Andres İnyestanın əlavə
olunmuş dəqiqələrdə vurduğu qolda böyük pay sahibi oldu və "Çelsi"ni mübarizədən
kənarlaşdıran "Barselona" finalda "Mançester Yunayted" komandasına rəqib oldu.
13 mayda İspaniya Kral Kuboku finalında "Atletik Bilbao"nu 4-1 hesabı ilə məğlub
etdikləri oyunda Messi bir qol, iki məhsuldar ötürmə ilə yadda qaldı və ilk dəfə
İspaniya Kral Kubokunu qazandı.[75] Daha sonra "Barselona" La Liqanın da qalibi
olaraq qızıl dubl gerçəkləşdirdi. "Barselona" 27 mayda Çempionlar Liqası
finalında 2-0 hesabı ilə qalib gələrək 3-cü dəfə bu kubokun sahibi oldu. Messi
70-ci dəqiqədə komandasının ikinci qolunun müəllifi oldu və 9 qolla Çempionlar
Liqasının bombardiri oldu.[76] Beləliklə, ən gənc bombardir adına sahib
çıxdı.[77] Bu möhtəşəm mövsümdən sonra Messi UEFA İlin Hücumçusu və UEFA İlin
Futbolçusu mükafatlarına sahib çıxdı.[78] Bu Çempionlar Liqası qələbəsi ilə
"Barselona" İspaniya Kral Kuboku, La Liqa və Çempionlar Liqasını eyni mövsümdə
qazanan ilk ispan klubu oldu.[79][80]

UEFA Super Kubokunun qalibi olan "Barselona"nın baş məşqçisi Yosep Qvardiola
Messinin indiyə qədər gördüyü ən yaxşı futbolçu olduğu fikrini söylədi.[82] 18
sentyabr tarixində Messi "Barselona" ilə yeni müqavilə imzaladı. 2016-cı ilə
qədər uzadılan müqaviləyə əsasən, Messinin transfer dəyəri 250 milyon € olaraq
müəyyən edildi. Messi illik 9.5 milyon €-luq məvacibi ilə birlikdə Zlatan
İbrahimoviç ilə birgə La Liqanın ən bahalı futbolçusu oldu.[83][84] Bundan dörd
gün sonra 22 sentyabrda Messi "Rasinq Santander" klubuna qarşı "Barselona"nın
4-1 hesabı ilə qalib gəldiyi oyunda 2 qol, 1 məhsuldar ötürmə ilə yadda
qaldı.[85] Qitəmiqyaslı yarışlarda ilk qolunu 29 sentyabr tarixində "Dinamo
Kiyev" klubuna qarşı oyunda vurdu.[86] "Barselona"nın "Real Zaraqoza"ya 6-1
hesabı ilə qalib gəldiyi oyunda Nou Kampda het-trik etdi.[87][88]

1 dekabr 2009-cu il tarixində Messi Avropada İlin Futbolçusu Mükafatını qazandı.
İkinci yerdə olan Kriştiano Ronaldonun 233 xal qazandığı halda Messi 473 xalla
birinci olmuşdu. Bu fərq tarixdə ən böyük fərq olaraq yadda qaldı.[89][90][91]
Frans Futbol jurnalına verdiyi müsahibədə Messi mükafatı ailəsinə həsr etdiyini
açıqladı və "Nə vaxt onlara ehtiyacım olsa, mənimlə birgə idilər və hətta bəzən
hislərini məndən daha çox göstərdilər" fikrini bildirdi.[92] Messi həmçinin
Beynəlxalq Futbol Tarixi və Statistikaları Federasiyasının İlin Ən Yaxşı
Pleymeykeri Mükafatında komanda yoldaşı Xavinin ardınca ikinci yeri tutub.[93]

19 dekabrda Messi FİFA Klublarası Dünya Kuboku finalında Abu Dabidə
"Estudiantes"ə qarşı oyunda komandasının qələbə qolunun müəllifi oldu və bu
kuboku komandasına qazandırdı.[94] İki gün sonra FİFA Dünyada İlin Oyunçusu
mükafatında Andres İniyesta, Kaka, Xavi və Kriştiano Ronaldonu arxada qoyaraq
birinci oldu.[95] Messi bu mükafatı əldə edən ilk Argentinalı futbolçu oldu. 10
yanvar tarixində 2010-cu ilin və mövsümün ilk het-trikini "Tenerife"yə qarşı 5-0
hesabı ilə qalib gəldikləri oyunda gerçəkləşdirdi.[96] 17 yanvarda
"Barselona"nın "Sevilya"ya 4-0 hesabı ilə qalib gəldiyi oyunda Messi
"Barselona"da 100-cü qolunu vurdu.[96] Bundan sonrakı beş oyunda 11 dəfə
fərqləndi. "Malaqa"nı 2-1 hesabı ilə məğlub etdikləri oyunda 84-cü dəqiqədə qol
vurdu.[97] Daha sonra "Almeriya" komandası ilə 2-2 hesabı ilə heç-heçə başa
çatan oyunda 2 qol vurdu.[98] Növbəti uğurlu həftədə 8 qolla yadda qaldı. Doğma
meydanda "Valensiya"nı 3-0 hesabı ilə məğlub etdikləri oyunda het-trik etdi.[99]
Daha sonra Çempionlar Liqasında 1/8 final mərhələsində "Ştuttqart" ilə 4-0
hesabı ilə bitən oyunda iki dəfə fərqləndi[100] və son olaraq "Real Zaraqoza"ya
4-2 hesabı ilə qalib gəldikləri oyunda növbəti het-trikini etdi.[101] Bu
performansla La Liqada iki oyun ard-arda het-trik edən ilk "Barselona"lı oyunçu
oldu.[102] 24 martda Osasunaya qarşı oyun Barselonadakı 200-cü rəsmi oyunu
idi.[103]

6 aprel 2010 tarixində Messi karyerasında ilk dəfə bir oyunda dörd qolun
müəllifi oldu. Bu hadisə Çempionlar Liqasının 1/4 final mərhələsində "Arsenal"
komandasına qarşı evdə cavab oyununda reallaşdı. 4-1 hesabı ilə başa çatan
oyunda "Barselona"nın bütün qollarının müəllifi Messi oldu.[104][105][106] Bu
oyundan sonra Çempionlar Liqasında ən çox qol vuran "Barselona"lı oyunçu adı
Rivaldodan Messiyə keçdi.[107] 10 apreldə "Real Madrid"ə 2-0 hesabı ilə qalib
gəldikləri oyunda bir dəfə fərqləndi və mövsümün 40-cı qolunu vurdu.[108] Messi
mayın 1-də "Vilyareal" ilə 4-1 hesabı ilə başa çatan oyunda 2 dəfə fərqlənərək
dubl etdi.[109] 4 may tarixində "Barselona"nın "Tenerife" komandasına 4-1 hesabı
ilə qalib gəldiyi oyunda yenə dubl etdi.[110] 8 may tarixində isə "Sevilya" ilə
qarşılaşmada mövsümün 32-ci qolunu vurdu[111] və liqanın sonuncu turunda Real
"Valladolid"ə qarşı oyunda da iki dəfə fərqləndi. Messi, beləliklə Ronaldonun
1996-97 mövsümündə vurduğu 34 qolluq rekordunu yenilədi[112][113] və 3 iyunda
ondan dörd qol çox vuran Telmo Zarraya həsr olunan La Liqa İlin Futbolçusu
mükafatına layiq görüldü.[114] Messi bu mükafatı ardıcıl ikinci dəfə əldə
etdi.[115]

Messi 21 avqustda "Sevilya"nı 4-0 hesabı ilə məğlub etdikləri İspaniya Super
Kubokunun ilk oyununda het-trik etdi. İkinci oyunda "Sevilya" oyunda 3-1 hesabı
ilə qələbə qazandı, amma hər iki oyunun nəticəsinə görə "Barselona" kubokun
sahibi oldu.[117] O, 29 avqustda "Rasinq Santander"ə qarşı oyunda 3-cü dəqiqədə
qol vurdu. Messi Çempionlar Liqası oyununda "Panathinaikos"la qarşılaşmada 2 qol
vurdu və bir məhsuldar ötürmə verdi.

Messi 19 sentyabrda Visente Kalderon Stadionunda oyunun 92-ci dəqiqəsində
"Atletiko Madrid"in oyunçusu Tomas Uyfalusi tərəfindən kobudluqla dayandırıldı
və ayaq biləyi zədələndi. Messinin ayaq biləyi qırıldığı üçün 6 ay futboldan
kənarda qalacağı haqda söz-söhbətlər gəzməyə başladı.[118] Amma daha sonra ayaq
biləyinin burxulduğu və 2 həftə futboldan uzaq olacağı açıqlandı.[119] Ertəsi
gün komanda yoldaşı Davil Vilya "Messiyə qarşı vəhşicəsinə kobudluq edildi"
fikrini bildirdi. "Atletiko Madrid"in müdafiəçisi Tomas Uyfalusi "Qaydanı
pozarkən zədələməyi düşünmürdüm" açıqlamasını etdi.[120] Bu hadisə dünya
mətbuatında böyük marağa səbəb oldu və bütün futbolçuların qorunması bərabərliyi
müzakirə mövzusu oldu.

Messi sağaldıqdan sonra "Malyorka" ilə oyunda meydançaya çıxdı və 1-1 hesabı ilə
başa çatan oyunda komandasının qolunun müəllifi oldu. UEFA Çempionlar Liqasında
Kopenhagen klubu ilə 2-0 hesabı ilə bitən qarşılaşmada fərqləndi.[121] "Real
Zaraqoza" və "Sevilya" komandalarına qarşı oyunda da meydanı qolsuz tərk etmədi
və hərəsində bir dəfə fərqləndi. Messi Çempionlar Liqasında 1-1 hesabı ilə başa
çatan "Kopenhagen" və La Liqada 3-1 hesabı ilə qalib gəldikləri "Getafe" ilə
oyunlarda bir dəfə fərqləndi və "Getafe" oyununda David Vilya və Pedro
Rodrigezin vurduğu qolların ötürməsini verdi.[122] Növbəti oyunda
"Vilyareal"anın qapısından iki dəfə top keçirdi və "Barselona" oyunu 3-1 hesabı
ilə qələbə ilə başa vurdu. Messi 7 oyun ardıcıl qol vurdu və beləliklə özünün
müəyyənləşdirdiyi ardıcıl 6 oyunda qol vurmaq rekordunu yenilədi. Messi
"Almeriya"ya qarşı 8-0 hesabı ilə qalib gəldikləri oyunda üç qol vuraraq
het-trik etdi. Vurduğu ikinci qol Messinin La Liqa kariyerasında vurduğu 100-cü
qolu oldu.[123] Messi Panathinaikosla oyunda 1 dəfə fərqləndi və ardıcıl doqquz
oyunda qol vurmağı bacardı.[124]

Messinin doqquz oyunluq qol vurmaq seriyası 29 oktyabrda El Klassikoda 5-0
hesabı ilə qalib gəldikləri oyunda qırıldı, amma Messi bu oyunda da yadda
qalmağı bacardı. O, Davil Vilyaya iki məhsuldar ötürmə verdi.[125] Növbəti
oyunda "Osasuna"ya qarşı qarşılaşmada da qol vurdu.[126] Messi Barselona
derbisində 5-1 hesabı ilə qalib gəldikləri oyunda 1 qol vurdu və Pedro Rodrigez
ilə David Vilyaya məhsuldar ötürmə verdi.[127] 2011-ci ildəki ilk qolunu 4-0
hesabı ilə başa çatan oyunda "Deportivo La Koruna"ya qarşı oyunda sərbəst
zərbədən vurdu və yenə Pedro Rodrigez ilə David Vilyaya məhsuldar ötürmə
verdi.[128]

Messi komanda yoldaşları Xavi və İniyestanı geridə qoyaraq FİFA İlin Futbolçusu
mükafatına layiq görüldü.[129] Messi bu mükafata ardıcıl dörd il namizəd
göstərilmişdi.[130] Lionel Messi "Rasinq Santander"ə qarşı oyunda 11 metrlik
cərimə zərbəsindən fərqləndi.[131] O, penaltidən qolu vurduqdan sonra formasında
"Ad günün mübarək, ana" yazısını nümayiş etdirdi. Messi bu hərəkətlə vurduğu
qolu anasına həsr etdiyini bildirdi.[132] Lionel Messi İspaniya Kral Kuboku
yarımfinal oyununda Almeriyanın qapısına qol vurdu.[133] Amma Herkulesə qarşı
oyunda fərqlənə bilmədi.[134] 5 fevral tarixində "Barselona" öz meydanında
"Atletiko Madrid"ə 3-0 hesabı ilə qalib gəldi və 16 oyunluq məğlubiyyətsiz
oyunlar seriyası ilə rekord vurdu.[135] Lionel Messi bu oyunda het-trik etdi və
oyundan sonra "Alfredo Di Stefano kimi böyük bir futbolçunun rekordunu qırmaq
böyük şərəfdir" və "Bunu bacarmaq çox mürəkkəb idi. Hətta daha da çətinləşirdi.
Biz çox çətin komandaya qalib gələrək bu rekordu qırdıq" açıqlamalarını
verdi.[136]

Messi "Atletik Bilbao" ilə qarşılaşmada bir qol vuraraq "Barselona"nın oyunu 2-1
hesabı ilə qalib başa vurmasını təmin etdi.[137] Bir həftə sonra isə komandanın
"Malyorka"ya 3-0 hesabı ilə qalib gəldiyi oyunda bir qol vurdu.[138] "Barselona"
Messinin qolları ilə 19 oyunluq məğlubiyyətsizlik seriyası davam etdi və
1979-80-ci illər mövsümündə 19 oyunluq məğlubiyyətsizlik seriyasına malik olan
Real Sosyedadın rekorduna şərik çıxdı. "Barselona" rekorda şərik çıxdığı gün
Messi "Valensiya"nın qapısına qol vurdu.[139] 8 mart tarixində UEFA Çempionlar
Liqasının 1/8 final mərhələsinin cavab qarşılaşmasında "Arsenal"a iki qol vurdu
və komandasının 1/4 finala yüksəlməsinə kömək etdi.[140] Bir ay ərzində qol vura
bilməyən Messi bu seriyanı "Almeriya" ilə oyunda qırdı və 2010-11 mövsümündə
47-ci qolunu vurub ötən mövsümkü rekordunu təkrarladı.[141] 12 aprel tarixində
Çempionlar Liqası 1/4 final revanş qarşılaşmasında "Şaxtyor Donetsk"ə vurduğu
qol Messinin 2010-11 mövsümündə vurduğu 48-ci qol oldu və ötən il qırdığı
rekordu yenilədi.[142] Messi 1-1 hesabı ilə başa çatan El Klassiko oyununda
Santyaqo Bernabeu Stadionunda "Real Madrid"in qapısına komandasının yeganə
qolunu vurdu. 23 aprel tarixində "Barselona"nın "Osasuna"nı 2-0 hesabı ilə
məğlub etdiyi oyunda 60-cı dəqiqədə meydana daxil oldu və bu dəfə də fərqləndi.
Messi, beləliklə, 2010-11 mövsümündəki 50-ci yubiley qolunu vurmuş oldu.[143] O,
mövsümü La Liqanı qazanaraq və çempionatda 31 qol vuraraq başa vurdu, həmçinin
41 qolla Piçiçi mükafatında qalib Kriştiano Ronaldodan sonra ikinci yerdə oldu.
Messi mövsüm ərzində 18 məhsuldar ötürmə edərək bu göstəricidə hamını qabaqladı.

Messi "Real Madrid"lə 0-0 hesabı ilə davam edən UEFA Çempionlar Liqasının ilk
yarımfinal oyununda sona 15 dəqiqə qalmış meydana daxil oldu və ardıcıl iki qol
vurmağı bacardı. Xüsusilə vurduğu ikinci qol ən çox bəyənilən qol
oldu.[144][145] Messi Uembli stadionunda "Mançester Yunayted"i 3-1 hesabı ilə
məğlub etdikləri final qarşılaşmasında 1 qol vurdu və "Barselona"nın heyətində
6-cı mövsümündə 3-cü dəfə UEFA Çempionlar Liqasının qalibi oldu.[146]

Messi 2011-2012 mövsümünə Barselonanın heyətində İspaniya Superkubokunu
qazanmaqla başladı. İki oyunun nəticəsinə görə "Barselona" "Real Madrid"i 5-4
hesabı ilə məğlub etdi, bu oyunlarda Messi 3 qol və 2 məhsuldar ötürmə ilə yadda
qaldı.[147]

"Portu" komandası ilə 2-0 hesabı ilə başa çatan UEFA Superkuboku uğrunda görüşdə
ilk qolun müəllifi olan Messi komanda yoldaşı Fabreqasın vurduğu ikinci qolun da
məhsuldar ötürməsini verdi.[148] Bu nəticə ilə karyerasında ikinci dəfə bu
titula yiyələndi.[149] Messi "Vilyarel" ilə mövsümün ilk La Liqa qarşılaşmasında
iki qolun müəllifi oldu.[150] Üçüncü çempionat oyununda Nou Kampda
"Barselona"nın "Osasuna"nı böyük hesabla, 8-0[151] və beşinci tur oyununda
"Atletiko Madrid"i 5-0 hesabı ilə məğlub etdikləri qarşılaşmalarda het-trik
etdi.[152]

Messi 28 sentyabr tarixində UEFA Çempionlar Liqasında "BATE Borisov"a qarşı
oyunda iki qolla yadda qaldı[153] və "Barselona" tarixində 194 dəfə fərqlənən
Laszlo Kubala ilə birgə klubun tarixində ən çox qol vuran ikinci oyunçusu
oldu.[154] Messi 15 oktyabrda "Rasinq Santander"in qapısından iki top keçirdi və
194 qolun müəllifi olan Kubalanı keçərək 196 qolla ən çox qol vuran ikinci
oyunçu adına yiyələndi.[155] Bu oyundan sonra Messi ölkə çempionatında
"Malyorka" ilə qarşılaşmada üç qol vuraraq het-trik müəllifi oldu. Messi
beləliklə "Barselona"da 200-cü qolunun müəllifi olan ikinci futbolçu oldu və
həmçinin "Barselona"nın heyətində ölkə çempionatlarında 131 qolun müəllifi olan
Kubalanı da 1 top fərqi ilə qabaqladı.[156] Messi bu rekordu qırdıqdan sonra 1
noyabrda UEFA Çempionlar Liqasını yarışının qrup mərhələsində "Viktoriya
Plzen"lə oyunda da het-trik müəllifi oldu.[157] Messi "Atletik Bilbao" oyununda
əlavə olunmuş dəqiqələrdə qol vuraraq hesabı 2-2 etdi və komandasına 1 xal
qazandırdı.[158] Daha sonra Real Zaraqoza ilə oyunda da bir dəfə fərqləndi.[159]
O, Çempionlar Liqası H qrupunda Milanla qarşılaşmada 11 metrlik cərimə
zərbəsindən bir qol vurdu və Barselona oyunu 3-2 hesabı ilə qalib başa
vurdu.[160] Liqada "Rayo Vallekano"ya qarşı "Barselona"nın 4-0 hesabı ilə qalib
gəldiyi oyunda bir qolun müəllifi oldu.[161] Həmçinin 5-0 hesabı ilə qalib
gəldikləri "Levante" qarşılaşmasında da bir dəfə fərqləndi.[162]

Messi 2011-ci ildə "Santos" klubu ilə FİFA Klublararsı Dünya Kubokunun final
oyununda göstərdiyi performansla "oyunun ulduzu" seçildi və turnirin sonunda
"qızıl top" mükafatının da sahibi oldu.[163] Messi 2011-ci ildə komanda yoldaşı
Xavi və Kriştiano Ronaldonu arxada qoyaraq UEFA Avropada Ən Yaxşı Futbolçu
Mükafatı qazandı. Həmçinin eyni ildə həmin futbolçuları qabaqlayaraq FİFA Qızıl
top mükafatını üçüncü dəfə əldə etdi. Yohan Kruyf, Mişel Platini və Marko Van
Bastendən sonra bu mükafatı üçüncü dəfə qazanan dördüncü futbolçu oldu. Messi
həmçinin 2011-ci ildə 19 qolla İFFHS Dünyanın Ən Çox Qol Vuran Oyunçusu
mükafatını da qazandı.[164]

19 fevralda "Valensiya"ya qarşı keçirdiyi oyun Messinin La Liqada meydana
çıxdığı 200-cü oyun idi və yubiley qarşılaşmasında Messi dörd dəfə fərqlənərək
komandasının hesabda geridə olmasına baxmayaraq 5-1 hesabı ilə qalib gəlməsinə
kömək etdi.[165] 7 martda UEFA Çempionlar Liqasının 1/8 final mərhələsi cavab
qarşılaşmasında "Bayer Leverkuzen"in qapısından 5 top keçirərək turnirin
tarixində bir oyunda ən çox qol vuran futbolçu adına yiyələndi.[165]

Messi 20 martda 5-3 hesabı ilə qalib gəldikləri "Qranada" qarşılaşmasında
het-trik müəllifi olaraq 232 qolla "Barselona"nın heyətində ən çox qolun
müəllifi olan Sezar Rodrigez Alvarezin rekordunu əlindən alaraq bir daha adını
"Barselona"nın tarixinə yazdırdı.[166]

Messi "Milan" klubu ilə 1/4 final cavab qarşılaşmasında dubl edərək Joze
Altafininin Çempionlar Liqasında (Çempion Klublar Kuboku adı ilə oynanılan
yarışlar da daxil olmaqla ) bir mövsümdə vurduğu 14 qolluq rekordu yeniləmiş
oldu və Çempionlar Liqası adı ilə 2002-03 mövsümündə 12 qol vuran Ruud van
Nistelrooyun müəllifi olduğu rekordu da qırdı.[167] "Barselona" yarımfinal
qarşılaşmasında "Çelsi"ylə mübarizədə məğlub oldu və Messi həmin qarşılaşmada
penaltini dəqiq yerinə yetirə bilmədi.[168] Oyundan sonra bəzi qəzetlər,
xüsusilə Marka qəzeti Messini çox qınadı.[169]

Messi 11 apreldə 4-0 hesabı ilə qalib gəldikləri "Getafe" qarşılaşmasında bir
qol (mövsümdə 61-ci qolunu) vurdu və İsidro Lanqaranın İspaniyada 1933-34
mövsümündə rəsmi oyunlarda vurduğu 60 qolluq rekordu da qırdı.[170]

2 may tarixində "Malaqa" ilə oyunda Messi növbəti het-trikini rəsmiləşdirdi və
68-ci qolunu vuraraq 1972-73 mövsümündə Gerd Mülerin müəllifi olduğu 67 qolluq
rekord həddi keçərək Avropada bir mövsümdə ən çox qol vuran futbolçu adına sahib
çıxdı.[171] 5 mayda Barselona derbisində "Espanyol"u 4-0 hesabı ilə məğlub
etdikləri oyunda ikisi 11 metrlik cərimə zərbəsindən olmaqda dörd dəfə fərqləndi
(mövsümdəki 72-ci qol) və beləliklə 1924-25 mövsümündə Dünyada cəmi 70 qol vuran
Arçi Starkın da rekordunu qıra bildi.[172]

21 aprel tarixində çempionluğun taleyini həll edəcək oyunda "Barselona" "Real
Madrid"ə öz meydanında 2-1 hesabı ilə məğlub oldu və çempionluq yolunda böyük
zərbə aldı.[173] "Real Madrid" bu nəticədən sonra fərqi qorumağı bacardı və La
Liqanın qalibi oldu.[174] Messi Avropada məhsulda ötürmə reytinqində 15 ötürmə
ilə 17 ötürmə müəllifi olan Məsud Özildən sonra ikinci oldu.[175] Mövsümün 73-cü
qolunu 2012 İspaniya Kral Kubokunun finalında "Atletik Bilbao" komandasının
qapısına vurdu və "Barselona" kubokun sahibi oldu.[176] Messi beləliklə mövsümü
73 qolla və qırdığı rekordlarda yekunlaşdırmış oldu. Lionel Messi "Rayo
Vallekano" oyununda dubl edərək peşəkar futbolçu karyerasında 301-ci qolunun
müəllifi oldu.[177]

Nou Kampda "Real Sosyedad"a qarşı mövsümün ilk oyununda da Messi qol vurmağı
bacardı. Messi 23 avqustda İspaniya Superkubokunun 3-2 hesabı ilə başa çatan ilk
oyununda "Real Madrid"in qapısına 11 metrlik cərimə zərbəsindən qol vurdu.[178]
O, Osasuna ilə hesabda geridə olduqları oyunda komandasının 2-1 hesablı
qələbəsini təmin etdi. Messi Superkubokun cavab qarşılaşmasında cərimə
zərbəsindən fərqlənərək növbəti qolunu vurdu. Amma kuboku səfərdə vurduğu
qollarla "Real Madrid" qazandı.[179] Bu, onun El Klassikolar tarixindəki 15-ci
qolu idi. Messi bu qollarla "Barselona"nın Klassiko oyunlarındakı ən məhsuldar
oyunçusu adını qazandı. El Klassikolar tarixidə 18 qolla lider olan Alfredo Di
Stefanodan sonra "Barselona" ən məhsuldar ikinci oyunçu oldu.[180] Messi 2012-ci
ildə UEFA Avropada Ən Yaxşı Oyunçu Mükafatında 17 səs qazanan Kriştiano Ronaldo
ilə birlikdə ikinci yeri bölüşdü. Mükafatı Messinin komanda yoldaşı Andres
İniyesta qazandı.[181] 2 sentyabrda "Valensiya"ya qarşı mövsümdə üçüncü
çempionat oyununda Messi komanda yoldaşı Adrianonun müəllifi olduğu oyunda
yeganə qolun məhsuldar ötürməsini verdi. Messi 15 sentyabrda "Getafe" ilə
qarşılaşmada daha iki qol vurdu[182] və 20 sentyabrda "Spartak Moskva"ya qarşı
mövsümün ilk Çempionlar Liqası oyununda komandasının əzmkar qələbə qazanmasında
böyük rol oynamışdır, Messi bu oyunda mövsümdəki onuncu qolunun müəllifi
olub.[183]

11 noyabrda "Malyorka" ilə qarşılaşmada Messi iki dəfə fərqlənərək 2012-ci ildə
vurduğu qolların sayını əvvəl 75-ə sonra isə 76-a çatdırdı. Bu göstərici ilə
1958-ci ildə 75 qolun müəllifi olan Peleni və alman əfsanəsi Gerd Müllerin
doqquz dəfə əldə etdiyi Ginnesin Dünya Rekordları titulunu geridə qoydu.[184]
Onun 77 və 78-ci qolları Nou Kampda "Real Zaraqoza" ilə qarşılaşmalarda
reallaşdı.[185] 20 noyabrda Messi "Spartak Moskva" ilə qarşılaşmada iki dəfə
fərqləndi, bu oyunda vurduğu qollar onun 2012-ci ildə vurduğu 79 və 80-ci qollar
idi.[186] Messi qol ənənəsini davam etdirirdi, 25 noyabrda "Levante" klubu ilə
oyunda o, 81 və 82-ci qollarının müəllifi oldu.[187] 1 dekabr tarixində Messi
növbəti dəfə dubl etdi. "Atletik Bilbao" ilə qarşılaşmalarda vurduğu qollar onun
83 və 84-cü qolları idi. İki qolla Messi həmçinin "Barselona"nın bütün dövrlərdə
La Liqa oyunlarında ən çox qol vuran Sezar Rodrigezə məxsus 190 qolluq rekorda
da şərik çıxdı.[188] 9 dekabrda Messi "Real Betis"lə qarşılaşmada iki dəfə
fərqləndi, onun 85 və 86-cı qolları ilə 1972-ci ildə Almaniya milli komandasında
və "Bayern Münhen" klubunda 85 dəfə fərqlənən Mülleri keçdi, həmçinin bu
qollarla o, Sezar Rodrigezi də arxada qoyaraq "Barselona" tarixində La Liqa
oyunlarında ən çox qol vuran oyunçu adına yiyələndi.[189][190] Messi Müllerə öz
rekordundan sonra "hörmət və heyranlıqla" imzalı 10 nömrəli formasını
göndərmişdi.[191] 12 dekabrda "Kordoba" ilə İspaniya Kubokunun ilk oyununda
Messi bu rekordunu 88 qola çatdırdı. 16 dekabrda Messi "Barselona"nın "Atletiko
Madrid"i 4-1 hesabı ilə məğlub etdiyi qarşılaşmada iki dəfə qol vuraraq 90-cı
qolunun müəllifi oldu.[192] Messi "Real Valyodolid"ə qarşı oyunda bir dəfə
fərqlənərək 2012-ci ili 91 qolla tamamladı. Lakin FİFA bir təqvim ili ərzində ən
çox qol vurma rekordunu qəbul etmir.[193] 18 dekabr 2012-ci ildə Messinin
müqaviləsinin 30 iyun 2018-ci ilə qədər uzadıldığı elan edildi.[194] Müqavilə 7
fevral 2013-cü ildə imzalandı.[195]

7 yanvarda 2012-ci ildə favorit kimi göstərilən Messi[196] növbəti dəfə
Kriştiano Ronaldonu və komanda yoldaşı Anres İniyestanı arxada qoyaraq FİFA
Qızıl Top mükafatını qazandı. Bununla, Messi Qızıl top mükafatını dördüncü dəfə
qazanan ilk və hələlik yeganə futbolçu oldu.[197] Messi bu təltifetməni
"həqiqətən, olduqca inanılmaz" və "sözlərlə ifadə olunmayacaq hislər" kimi
təsvir etdi.[198] Bu nailiyyət mediyanın Messini Dieqo Maradona və Pele kimi
keçmiş dahi futbolçularla müqayisə olunmasını sürətləndirmişdi.[199][200]

27 yanvar tarixində Messi "Osasuna"nı 5-1 hesabı ilə məğlub etdikləri oyunda 4
qolun müəllifi oldu. Bu oyunda Messi La Liqa qarşılaşmalarındakı 200-cü qolu da
vurdu. Bu göstəricini reallaşdıran səkkizinci və ən gənc futbolçu kimi Messi
tarixə düşdü.[201] Messi bu mövsüm La Liqalardakı 33-cü və bütün turnirlərdəki
44-cü qolunu vurdu. 16 fevralda Messi "Qranada" komandasına qarşı La Liqa
qarşılaşmasında "Barselona"nın heyətində 300-cü qolunun müəllifi oldu. Oyundakı
növbəti qolu onun 365 rəsmi oyundakı 301-ci qolu oldu.[202][203][204] 2 mart
tarixində Messi "Barselona"nın 2-1 hesabı ilə məğlub olduğu oyunda "Real Madrid"
komandasının qapısından yeganə topu keçirmişdir. Bu qolla Messi Alfredo Di
Stefanonun El Klassikolar tarixindəki 18 qolluq rekordunu təzələdi.[205] 9
martda Messi "Deportivo de La Koruna" klubuna qarşı oyunda əvəzetmədən meydana
daxil olaraq ardıcıl 17-ci liqa oyununda fərqlənə bildi və dünya tarixində
rekord müəyyənləşdirdi.[206] Messinin qol seriyası 21 oyunda 33 qolla
tamamlandı.[207]

12 martda Messi iki dəfə fərqlənərək "Barselona"nın "Milan"ı 4-0 hesabı ilə
məğlub edib UEFA Çempionlar Liqasının 1/4 final mərhələsinə vəsiqə qazanmasına
kömək etdi.[208] Messinin Milanın qapısından kçirdiyi ilk qol Dieqo Maradonanın
FİFA Dünya Kuboku 1994-də Yunanıstan milli komandasına vurduğu məşhur qolla
müqayisə olunurdu. 17 mart tarixində "Rayo Vallekano"ya qarşı oyunda Messi
Andres İniyestanın əvəzlənməsindən sonra "Barselona" klubunun heyətində rəsmi
oyunlarda ilk dəfə kapitan sarğısını daşımalı oldu.[209] 30 mart tarixində Messi
ardıcıl 19-cu La Liqa oyununda "Barselona"nın heyətində fərqləndi. "Selta da
Viqo" klubu ilə qarşılaşmada qol vuraraq La Liqa tarixində bütün komandaların
qapısına yol tapan ilk futbolçu oldu.[210]

2 apreldə "Pari Sen Jermen" klubunun qapısına qol vurduqdan sonra Messi ayağında
dizaltı vətərindən zədələndi və fasilədə əvəzləndi.[211] Bundan sonra o, bəzi
oyunlarda meydana çıxa bilmədi. 13 may tarixində Messi "Atletiko Madrid" klubu
ilə qarşılaşmada sol ayağındakı zədəyə görə sonadək meydanda ola bilmədi.[212]
Daha sonra Messinin zədəyə görə qalan oyunları buraxacağı elan edildi.[213]
"PSJ" klubu ilə UEFA Çempionlar Liqasının 1/4 final mərhələsinin cavab oyununda
hesabda geri olduqları zaman ikinci hissədə Messi meydana çıxıb David Vilya ilə
yaxşı anlaşaraq Perdonun qol vurmasına kömək etdi, bu nəticə ilə "Barselona"
yarımfinala vəsiqə qazandı.[214] "Barselona" yarımfinal mərhələsində "Bayern
Münhen" klubu tərəfindən mübarizədən kənarlaşdırıldı. "Barselona" həmçinin Kopa
del Rey turnirində də yarımfinalda Real Madridə uduzaraq mübarizəni dayandırdı.
"Barselona" La Liqada 100 xal qazanaraq çempion oldu.[215] Messi 2012-13
mövsümündə La Liqanı 46 qolla ən məhsuldar oyunçu kimi tamamladı. Həmçinin o, 12
məhsuldar ötürmə ilə də yadda qaldı. Messi bütün turnirlərdə 60 qol və 16
məhsuldar ötürmə müəllifi oldu.

Messi Kriştiano Ronaldo və Frank Riberi ilə birlikdə ardıcıl üçüncü dəfə UEFA
Avropada Ən Yaxşı Futbolçu mükafatına namizəd göstərildi.[216] Riberi 36 səslə
mükafatı qazandı, Messi isə 14 səslə 3 səs toplayan Ronaldonu arxada qoyaraq
ikinci oldu.[217][218] 18 avqustda Messi "Levante" ilə La Liqa qarşılaşmasında
iki qol və bir məhsuldar ötürmə müəllifi olaraq komandasının 7-0 hesablı
qələbəsində böyük pay sahibi olub.[219] 28 avqustda "Barselona" səfər qolları
ilə "Atletiko Madrid"ə qalib gələrək İspaniya Superkubokunu qazandı.

1 sentyabr tarixində Messi "Barselona"nın "Valensiya"ya 3-2 hesabı ilə qalib
gəldiyi oyunda karyerasındakı iyirmi üçüncü het-trikini rəsmiləşdirdi. Üç qolla
o, çempionat tarixində səfər oyunlarında 100 qol həddini keçən ilk oyunçu
oldu.[220] Bu qollarla o, 229 qol müəllifi olan Quinini arxada qoyaraq La Liqa
tarixindəki ən məhsuldar futbolçular arasında altıncı sıraya yüksəldi.[221][222]
18 sentyabrda Messi "Barselona"nın 4-0 hesabı ilə qalib gəldiyi Ayaksla
Çempionlar Liqası qarşılaşmasında karyerasındakı 24-cü het-trikini
rəsmiləşdirdi. Bu qollar Messinin Çempionlar Liqası tarixində yalnız Rauldan
geridə qalaraq ən məhsuldar oyunçular sırasında 62 qolla ikinci yerə
yüksəlməsini təmin etdi. Həmçinin o, 63 qolla UEFA-nın bayrağı altında keçirilən
yarışlarda ən məhsuldar dördüncü futbolçu oldu. Bu het-triklə Messi UEFA
Çempionlar Liqasında dörd dəfə het-trik edən ilk futbolçu oldu.[223] 10 noyabr
tarixində Messi 4-1 hesabı ilə qalib gəldikləri "Real Madrid" qarşılaşmasında
zədələndi və 2014-cü ilin yanvarına kimi meydandann kənarda qaldı. Bu onun
mövsümdəki üçüncü zədəsi idi.[224]

8 yanvarda Messi zədəsini sağaldaraq yenidən meydana qayıtdı. Zədədən sonrakı
ilk oyunu İspaniya Kuboku çərçivəsində keçirilən "Getafe" ilə qarşılaşma oldu,
bu qarşılaşmada Messi iki qol vuraraq komandasının 4-0 hesablı qələbəsinə kömək
etdi.[225] 13 yanvarda o, Kriştiano Ronaldonun qazandığı 2013 FİFA Qızıl Top
mükafatında ikinci yeri tutdu.[226] 15 fevralda Messi "Rayo Vallekano"nu 6-0
hesabı ilə məğlub etdikləri oyunda iki qolun müəllifi oldu və 228 qolla Raulla
birgə La Liqa tarixində ən çox qol vuran üçüncü oyunçu oldu.[227]

16 mart tarixində Messi növbəti het-trikini rəsmiləşdirdi, "Barselona"nın
"Osasuna"ya 7-0 hesabı ilə qalib gəldiyi oyunda vurduğu qollarla yoldaşlıq
görüşləri də daxil olmaqla Barselonanın heyətində ən çox qol vuran Paulino
Alkantaranı arxada qoydu.[228] 23 martda Lionel Messi Santyaqo Bernabeu
stadionunda "Real Madrid"ə 4-3 hesabı ilə qalib gəldikləri oyunda növbəti dəfə
het-trik etdi. Bu qollarla o, Di Stefanonu da arxada qoyaraq El Klassiko
tarixində ən çox qol vuran oyunçu oldu.[229] Bu qollar həmçinin onun La Liqa
tarixində ən çox qol vuran oyunçular sırasında Hüqo Sançezi qabaqlayaraq ikinci
olmasını təmin etdi.[230]

Messi mövsümü yalnız bir mükafatla - İspaniya Superkuboku ilə tamamladı.
"Barselona" La Liqanı "Atletiko Madrid"dən sonra ikinci yerdə başa vurdu,
həmçinin UEFA Çempionlar Liqasının 1/4 final mərhələsində mübarizəni dayandırdı.
"Barselona" 2014 İspaniya Kuboku finalında "Real Madrid"ə məğlub oldu, buna
baxmayaraq Messi bu turnirin ən məhsuldar oyunçusu oldu. Messi iştirak etdiyi
bütün turnirləri 41 qol və 15 məhsuldar ötürmə ilə tamamladı, bu qollardan 28-i
La Liqada vurulmuşdu. Lakin bu, onun Piçiçi mükafatına sahib çıxmasına kömək
etmədi. Mükafatı 31 qolla Kriştiano Ronaldo qazandı.[231] 16 may 2014-cü ildə
Messi Kataloniya klubu ilə yeni müqavilə imzalamağa razılaşdı.[232]

Messi mövsümün açılış oyununda - La Liqanın birinci turunda "Elçe" klubunu 3-0
məğlub etdikləri qarşılaşmada iki dəfə qol vurub.[233] Növbəti turda "Vilyareal"
ilə qarşılaşmada Sando Ramirezin vurduğu qolda böyük pay sahibi lub.[234] 27
sentyabrda Messi Qranadanı 6-0 hesabı ilə məğlub etdikləri ev oyununda peşəkar
karyerasında 400-cü qolunu vurdu; o, sonra ikinci dəfə fərqləndi və həmçinin
oyunda iki məhsuldar ötürmə ilə yadda qaldı.[235] Oyundan sonrakı mətbuat
konfransında baş məşqçisi Luis Enrike Messini təriflədi:"Sanki Messiyə sehirli
çubuq toxunub."[236]

18 oktyabrda "Barselona"nın "Eybar"ı 3-0 hesabı ilə məğlub etdiyi ev oyununda
Messi La Liqada 250-ci qolunu vurdu və həmçinin bir məhsuldar ötürmə müəllifi
oldu. Bu qolla o, Telmo Zarranın La Liqadakı 251 qolluq rekorduna
yaxınlaşdı.[237] Messi həmin həftə 16 oktyabrda "Barselona"dakı debütünün 10-cu
ilini qeyd etdi.[238] 5 noyabr tarixində Messi "Barselona"nın "Ayaks" üzərindəki
2-0 hesablı qələbəsində böyük pay sahibi oldu, o hər iki qolun müəllifi olaraq
komandasının UEFA Çempionlar Liqasında sona iki tur qalmış növbəti mərhələyə
yüksəlməsini təmin etdi. Bu qollarla Messi Çempionlar Liqasında vurduğu qolların
sayını 71-ə çatdırdı və bu göstəricidə Raula çatdı.[239] Messi 22 noyabrda
"Sevilya"nı 5-1 hesabı ilə məğlub etdikləri oyunda het-trik edərək La Liqada
vurduğu qolların sayını 253-ə çatdırdı və Telmo Zarranın 1995-ci ildən bəri
qoruduğu 251 qolluq rekordu keçdi.[240] Üç gün sonra o, növbəti het-trikini
reallaşdırdı. Çempionlar Liqasında "APOEL" klubu ilə qarşılaşmada üç qol vuraraq
bu yarışda vurduğu qolların sayını 74-ə çatdırdı.[241]

7 dekabr 2014-cü ildə Messi ardıcıl üçüncü oyunda het-trik etdi. "Barselona"nın
"Espanyol"u 5-1 hesabı ilə məğlub etdiyi ev oyununda fərqlənərək Kataloniya
derbilərində 12 qolla indiyə qədər ən çox qolun müəllifi olan Sezar Rodrigez
Alvarezi arxada qoydu.[242] 11 yanvar 2015-ci ildə "Barselona"nın "möhtəşəm
üçlüyü" — Messi, Neymar və Luiz Suarez son La Liqa çempionu "Atletiko Madrid"i
3-1 hesabı ilə məğlub etdikləri oyunda fərqləndilər. Messinin qolu onun Madrid
klubuna qarşı qolsuzluq seriyasına son qoydu, həmçinin o, Suarezin qol
vurmağında da böyük pay sahibi oldu.[243] 12 yanvar 2015-ci ildə Messi FİFA
Qızıl Top 2014 mükafatında ardıcıl ikinci il Kriştiano Ronaldodan sonra ikinci
yeri tutdu.[244]

Beş il mərkəz mövqed oynadıqdan sonra Messi komanda yoldaşı Suarezə görə öz
təklifi ilə əvvəlki mövqeyinə qayıtdı.[245][246] Luiz Suarez və Neymarın
komandanın hücum potensialının Messi üzərində asılılığına son qoydu və o, özünün
ən yaxşı formasını əldə etdi.[247][248] 58 qolu Messi vurmaqla bu trio bir
mövsümdə bütün yarışlarda 122 qola imza atdı, bu ispan futbolunda rekord
idi.[249][250]

Mövsümün sonuna doğru Messi 17 mayda "Atletiko Madrid" ilə qarşılaşmada oyunda
yeganə qolu vuraraq La Liqa çempionluğunu təmin etdi.[251] Mövsüm ərzində
vurduğu 43 qol arasında karyerasının ən sürətli het-triki də var idi: 8 martda
"Rayo Vallekano" ilə qarşılaşmada 11 dəqiqəyə het-trik etməyi bacarmışdı. Bu
onun "Barselona"nın heyətində vurduğu otuz ikinci het-trik idi, bununla o, ispan
futbolu tarixində ən çox het-trik etmiş Telmo Zarranı keçə bildi.[250][252]
Əlavə olaraq, 18 məhsuldar ötürmə ilə Messi La Liqada ən çox məhsuldar ötürmə
etmiş Luiş Fiqunu arxada qoydu.[note 1] O, bu rekordunu 15 fevralda "Levante"
ilə qarşılaşmada 106-cı məhsuldar ötürmə ilə qeyd etdi, həmçinin bu görüşdə o,
het-triklə də yadda qaldı.[253][254][255] Messi "Atletik Bilbao" ilə 30 may
tarixində Kopa del Rey finalında iki dəfə fərqləndi. Onun ilk qolu karyerasının
ən gözəl qollarından biri kimi qeyd edildi; o, topu meydanın mərkəz xətti
yaxınlığında qəbul etdi və dörd rəqib oyunçunu keçdi və topu yaxın küncə
göndərdi.[256]

Çempionlar Liqasında "Bayern Münhen"ə qarşı yarımfinal oyununda Messi iki dəfə
fərqləndi və bir məhsuldar ötürmə ilə yadda qaldı.[257] O. ikinci qolu ilk
qoldan üç dəqiqə sonra vurmuşdu. Xerom Boatyenqi keçdikdək sonra müdafiəçi öz
müvazinətini itirdi və yerə yıxıldı; Bu qol UEFA tərəfindən keçirilən onlayn
səsvermədə mövsümün qolu seçildi.[258][259] İkinci matçda Messinin yoxluğuna
baxmayaraq "Barselona" UEFA Çempionlar Liqasının finalına yüksələ bildi. 6
iyunda Berlində keçirilmiş oyunda onlar "Yuventus"u 3-1 hesabı ilə məğlub edərək
ikinci dəfə eyni mövsümdə həm ölkə çempionatı, həm kubokun, həm də UEFA
Çempionlar Liqasını qazanan ilk klub tarixə düşdü.[260][261] Messi bu görüşdə
fərqlənə bilməsə də, öz cinahından vurulan hər iki qolda, xüsusilə də ikinci
qolda köməklik göstərdi.[249] 6 məhsuldar ötürmə ilə bu göstəricidə hamını
qabaqlamasından əlavə 10 qolla turnirin bombardiri oldu, həmçinini ardıcıl 5
mövsüm bu yarışda bombardir olaraq yeni rekorda imza atdı.[262][263] Messi bu
mövsüm ikinci dəfə UEFA Avropada Ən Yaxşı Oyunçu mükafatını qazandı.[264]

Messo 2015-16 mövsümünü "Sevilya"ya qarşı UEFA Superkuboku oyununda açdı. Bu
görüşdə o iki dəfə cərimə zərbəsindən fərqlənərək "Barselona"nın 5-4 hesabı ilə
qələbə qazanmağına kömək etdi.[265] İspaniya Superkuboku uğrunda görüşdə
"Atletik Bilbao" ilə qarşılaşmada iki oyunun nəticəsinə görə "Barselona" 5-1
hesabı ilə məğlub oldu və komandasının yeganə qolunun müəllifi Messi oldu.[266]
16 sentyabrda o UEFA Çempionlar Liqasında 100-cü oyununu keçirən ən gənc oyunçu
oldu. Əlamətdar görüşdə "Barselona" səfərdə "Roma" ilə 1-1 hesablı heç-heçəyə
razılaşdı.[267] 26 sentyabr tarixində "Las Palmas" ilə qarşılaşmada Messi
zədələndi; müayinədən keçdikdən sonra onun səkkiz həftə yaşıl meydandan uzaq
qalacağı müəyyənləşdi.[268] O, nəhayət 21 noyabrda "Real Madrid"lə El Klasiko
qarşılaşmasında əvəzetmədən meydana daxil oldu.[269] Messi ili 20 dekabrda 2015
FIFA Dünya Kubokunun finalında 36-cı dəqiqədə fərqlənərək qapatdı. Qeyd olunan
görüşdə "Barselona" "River Pleyt"i 3-0 hesabı ilə məğlub etdi və beşinci dəfə
mükafata yiyələndi.[270] 30 dekabr tarixində Messi "Barselona" formasında 500-cü
oyununa çıxdı, bu hadisə "Real Betisi" 4-0 hesabı ilə məğlub etdikləri ev
oyununa təsadüf etdi.[271]

6 yanvar 2016-cı ildə Kopa del Reyin 1/8 final görüşündə Kamp Nou arenasında
"Espanyol"u 4-1 hesabı ilə məğlub etdikləri derbidə Messi iki qol və bir
məhsuldar ötürmə ilə yadda qaldı.[272] 11 yanvar 2016-cı ildə Messi öz
karyerasında beşinci dəfə FİFA Qızıl Top mükafatını qazandı.[273] 3 fevralda o,
"Barselona"nın "Valensiya"nı 7-0 hesabı ilə məğlub etdiyi Nou Kampda keçirilən
Kopa del Reyin ilk yarımfinal oyununda het-trik etdi və həmçinin gənclər
arasında yarışlar da daxil olmaqla karyerasında 500-cü qolunu vurdu.[274]
Komanda yoldaşı Luis Suarezin dörd qol müəllifi olduğu bu oyun 1956-cı ildə Luis
Suarez Miramontez və Yusto Teyadadan sonra Nou Kampda keçirilmiş oyunlarda iki
oyunçunun ən azı üç qol vurduğu ilk qarşılaşma idi. Bu ustalıq klub tarixində
indiyədək cəmi üç dəfə baş vermişdi.[275] "Selta Viqo"nu 6-1 hesabı ilə məğlub
etdikləri növbəti liqa qarşılaşmasında Messi penalti zərbəsindən Suarezə ötürmə
verdi. Bəziləri bunu "dahinin toxunuşu" kimi təqdim edərkən, başqaları bunu
rəqibə qarşı hörmətsizlik kimi dəyərləndirdi. Lakin "Selta"nın oyunçuları bundan
şikayət etmədi və məşqçiləri də etiraz etmədi, o belə qeyd etdi:""Barsa"nın
hücumçuları çox sayğılıdırlar". Bu penalti hərəkəti 1982-ci ildə "Barsa"nın
simvolu sayılan Yohan Kruyfla müqayisə olundu, bir çox fanatlar bunu ona hədiyyə
kimi qiymətləndirdi. Kruyf özü bunu qaydalar çərçivəsində və əyləncəli zərbə
adlandırdı.[276][277][278] 17 fevralda Messi "Sportinq Qiyon"la səfər
qarşılaşmasında özünün 300-cü liqa qolunu vurdu.[279] Bir neçə gün sonra o,
"Barselona"nın "Arsenal"la Emireytz Stadionun keçirilən UEFA Çempionlar
Liqasının 1/8 final qarşılaşmasında görüşdəki hər iki qolun müəllifi oldu. Onun
vurduğu ikinci qol "Barselona"nın rəsmi oyunlarda vurduğu 10000-ci qol kimi
tarixə düşdü.[280]

İspaniya və Argentina milli komandaları Messini heyətinə cəlb etməyə çalışırdı.
2004-cü ildə bu mübarizə kəskinləşdi. Messiyə İspaniyanın 21 yaşadək
futbolçulardan ibarət komandasında oynamaq təklif edildi. Messi bu təklifi rədd
etdi və 2004-cü ilin aprelində Argentinanın 20 yaşlı futbolçularından ibarət
komandasının heyətində Paraqvaya qarşı yoldaşlıq görüşündə meydana çıxdı.[293]
Messi Paraqvayla görüşdə bir dəfə, iyulda Uruqvayla qarşılaşmada isə iki dəfə
fərqləndi.[294] 2005-ci ildə Kolumbiyada keçirilən Cənubi Amerika Gənclər
Çempionatında komandasının əsas üzvlərindən biri oldu və üçüncü yeri tutdular.
O, komandası ilə birgə həmin ildə Niderlandda təşkil olunan FİFA Dünya Gənclər
Çempionatının qalibi oldu. Messi Argentinanın son dörd oyununda fərqləndi və
vurduğu topların sayını altıya çatdırdı, bu nəticələrlə Qızıl top və Qızıl buts
mükafatlarını da qazandı.[295]

Messi əsas milli komandada debütütünü hələ 18 yaşında olarkən 17 avqust 2005-ci
ildə Macarıstan komandasına qarşı oyunda etdi. O, oyunun 63-cü dəqiqəsində
meydana daxil oldu, cəmi 2 dəqiqə sonra formasını dartan Vilmos Vanczaka dirsəyi
ilə zərbə endirdiyi üçün hakim Markus Merk tərəfindən oyundan qovuldu. Bu
mübahisəli vəziyyətdən sonra Dieqo Maradona bu vəziyyətin əvvəlcədən
planlaşdırıldığını iddia etdi. Messi bu qərardan sonra soyunub-geyinmə otağında
ağladığı bildirdi.[296][297] Messi milli komandaya 3 sentyabrda 2006-cı il dünya
çempionatının seçmə mərhələsində Paraqvayla qarşılaşmada qayıtdı. Oyundan əvvəl
Messi "Bu, növbəti debütdür. İlki çox qısa idi" demişdi.[298] O, Peruya qarşı
seçmə mərhələ oyununda da meydana çıxdı və komandasına qələbə gətirən 11 metrlik
cərimə zərbəsi qazandırdı. Oyundan sonra baş məşqçi Joze Pekerman Messini
"qiymətli daş" adlandırdı.[299] Messi Argentina milli komandasında ilk qolunu 1
mart 2006-cı ildə Xorvatiya ilə yoldaşlıq görüşündə vurdu.[300]

2005-2006-cı illər mövsümünün sonlarında zədə səbəbindən iki ay meydandan
kənarda qalan Messinin dünya çempionatında meydana çıxmamaq təhlükəsi
yaranmışdı. Buna baxmayaraq Messinin adı 15 may 2006-cı ildə Argentina milli
komandasının heyətinə əlavə olundu. O, dünya çempionatından əvvəl Argentinanın
20 yaşadək milli komandasına qarşı oyunda 15 dəqiqə və Anqola komandası ilə
yoldaşlıq görüşündə 64-cü dəqiqədən etibarən meydanda oldu.[301][302] O,
Kot-d’İvuara qarşı oyunu ehtiyat oyunçular skamyasından izləyib.[303]

Serbiya və Monteneqro komandasına qarşı növbəti oyunda Messi 74-cü dəqiqədə
Maksi Rodrigesin əvəzinə meydana daxil olaraq Argentinanın heyətində dünya
çempionatları tarixində ən gənc oyunçu kimi tarixə düşdü.[304][305] O, oyuna
daxil olduqdan bir neçə dəqiqə sonra Hernan Krespoya məhsuldar ötürmə verdi və
oyunda Argentinanın sonuncu qolunun müəllifi olaraq 6-0-lıq qələbədə pay sahibi
oldu. Bu qolla o, bu mundialda qol vuran ən gənc oyunçu və ümumiyyətlə,
mundiallar tarixində qol vuran ən gənc altıncı vuran futbolçu oldu.[305] Messi
Argentinanın Niderlandla 0-0 heç-heçə etdiyi oyunda əsas heyətdə meydana
çıxdı.[306] Çempionatda növbəti dəfə Meksika ilə oyunda meydana çıxdı. Messi bu
görüşdə 84-cü dəqiqədə meydana daxil olaraq topu qapıdan keçirdi, amma bu qol
oyundan kənar vəziyyətdən vurulduğu üçün qeydə alınmadı. Əsas vaxt 1-1 hesabı
ilə başa çatdığı üçün oyun əlavə vaxta qədər uzandı.[307][308] Joze Pekerman
penalti zərbələrində 4-2 hesabı ilə məğlub olduqları Almaniya ilə 1/4 final
qarşılaşmasında Messiyə şans vermədi.[309]

Messi Kopa Amerika turnirində ilk oyununu 29 iyun 2007-ci ildə Argentinanın
ABŞ-a 4-1 hesabı ilə qalib gəldiyi qarşılaşmada keçirib. Oyunda o pleymeyker
kimi öz bacarıqlarını göstərdi. O, hücumçu Hernan Kresponun qol vurması üçün
ötürmələr verdi və özü də qapıya bir neçə zərbə endirdi. Karlos Tevez 79-cu
dəqiqədə Messini əvəzlədi və bir neçə dəqiqə sonra qol vurdu.[310]

Onun ikinci oyunu Kolumbiya komandasına qarşı oldu, o komandasına penalti
qazandırdı, Krespo zərbəni dəqiq yerinə yetirərək hesabı 1-1-dən öz xeyirlərinə
dəyişdi. O həmçinin Argentinanın ikinci qolunda da böyük iş gördü, cərimə
meydançasından kənarda kobudluğa məruz qaldığı üçün hakim cərimə zərbəsi təyin
etdi. Zərbəni dəqiq yerinə yetirən Xuan Roman Riquelme hesabı 3-1 etdi. Oyunun
yekun nəticəsi 4-2 oldu və bu, onların 1/4 final mərhələsinə vəsiqə
qazanmalarını təmin etdi.[311]

Paraqvayla turnirdəki üçüncü oyunda Messi əsas heyətdə meydana çıxmadı, baş
məşqçi ona 1/4 final oyunu üçün istirahət verdi. Messi 64-cü dəqiqədə hesab 0-0
olarkən Esteban Kambiassonu əvəzlədi. 79-cu dəqiqədə Xavier Maskeranonun vurduğu
qolun ötürməsinin müəllifi oldu.[312] 1/4 final mərhələsində Argentina Peru ilə
qarşılaşdı, Messi oyunda ikinci qolun müəllifi oldu. Görüş 4-0 hesabı ilə başa
çatdı.[313] Meksika komandasına qarşı yarımfinal qarşılaşmasında Messi topu
Osvaldo Sançezin üzərindən aşıraraq qapıya göndərdi, oyun 3-0 hesabı ilə
Argentinanın xeyrinə başa çatdı.[314] Argentina finalda Braziliyaya 3-0 hesabı
ilə məğlub oldu.[315] Messi turnirin ən yaxşı gənc futbolçusu seçildi.[316]

Messinin Argentinanın heyətində 2008 Yay Olimpiya Oyunlarında iştirakında
problem yaranmışdı,[317] daha sonra Messi baş məşqçi Pep Qvardiola ilə danışaraq
klubun onu buraxmasına razılıq almışdı.[318] O, milliyə qoşuldu və ilk qolunu
Kot-d’İvuar komandasının qapısına vurdu.[318] O, daha sonra Niderland komandası
ilə görüşdə hesabı açmış və əlavə vaxtda komandasına qələbə gətirən, Angel di
Mariyanın müəllifi olduğu qolun məhsuldar ötürməsini vermişdi.[319] O həmçinin
Argentinanın Braziliyanı 3-0 hesabı ilə məğlub etdiyi oyunda da iştirak etmişdi.
Bu nəticə ilə Argentina finala çıxmışdı. Final oyununda Messi oyunda yeganə
qolun müəllifi olan Di Mariyaya məhsuldar ötürmə vermişdi. Nigeriyaya qalib
gələn Argentina turnirin qalibi olmuşdu.[320]

28 mart 2009-cu ildə Dünya kubokunun seçmə mərhələsi çərçivəsində Venesuala ilə
qarşılaşmada Messi ilk dəfə 10 nömrəli formada meydana çıxdı. Bu oyun Dieqo
Maradonanın Argentina komandasına başçılıq etdiyi ilk oyun idi. Messinin hesabı
açdığı oyunu Argentina 4-0 hesablı qələbə ilə başa vurmuşdu.[321] Ümumilikdə,
Mssi seçmə mərhələ çərçivəsində 18 oyunda 4 dəfə fərqlənmişdi.[322]

2010-cu il dünya çempionatında Messi ilk dəfə əsas turnirdə 10 nömrəli formada
meydana çıxdı. O, Argentinanın Nigeriyanı 1-0 hesabı ilə məğlub etdiyi açılış
oyununda meydana çıxdı. Onun qol vurmaq üçün bir neçə şansı olsa da, Nigeriyanın
qapıçısı Vinsent Enyeamanı məyus edə bilmədi,[323] buna baxmayaraq Messi FİFA
tərəfindən görüşün oyunçusu seçilmişdi.[324] Messi Argentinanın Koreya
Respublikasına 4-1 hesabı ilə qalib gəldiyi oyunda da start heyətində meydana
çıxmışdı. O, Maradonanın tapşırığı ilə hücumameyilli yarımmüdafiəçi və oyun
qurucusu mövqelərində oynayırdı,[325][326] Messi komandasının bütün qollarının
vurulmasında iştirak etmişdi.[327] Yunanıstan komandası ilə qrup oyununda Messi
komandasının kapitanı olmuşdu. Növbəti dəfə oyun Messinin üzərində qurulmuşdu,
o, hər iki qolda böyük pay sahibi idi[328] və oyunun oyunçusu seçilmişdi.[329]

1/8 final mərhələsində Messi Argentinanın Meksikanı 3-0 hesabı ilə məğlub etdiyi
qarşılaşmada komandasının ilk qolunun müəllifi olan Karlos Tevezə məhsuldar
ötürmə vermişdi. Argentina Dünya kubokunun 1/4 final mərhələsində Almaniyaya 4-0
hesabı ilə məğlub olaraq mübarizəni dayandırmışdı.[330]

Messinin adı FİFA Texniki Tədqiqat Qrupu tərəfindən Qızıl topa namizədlər
siyahısına salınmışdı. Qrup Messini bu sözlərlə təsvir etmişdi: "Sürəti, komanda
üçün yaradıcılığı, möhtəşəm və effektiv driblinqi, zərbələri, ötürmələri ilə ön
planda".[331]

17 noyabr 2010-cu il tarixində Dohada keçirilən yoldaşlıq görüşündə Messi
Braziliya komandasına vurduğu son dəqiqə qolu ilə komandasına minimal hesablı
qələbə qazandırmışdı. Bu, Messinin peşəkar karyerasında Braziliya komandasına
vurduğu ilk qol idi.[332] Messi növbəti son dəqiqə qolunu 9 fevral 2011-ci ildə
yoldaşlıq görüşündə Portuqaliya komandasının qapısından keçirmişdi. İsveçrənin
Cenevrə şəhərində keçirilən oyunda Messi 11 metrlik cərimə zərbəsindən
fərqlənərək komandasına 2-1 hesablı qələbə qazandırmışdı. O həmçinin ilk qolun
məhsuldar ötürməsini vermişdi.

Messi 2011-ci ildə Kopa Amerika turniri üçün Argentina komandasının heyətinə
cəlb olunmuşdu. Bu turnirdə o, qol vura bilməsə də, üç məhsuldar ötürmə ilə bu
göstəricidə hamını qabaqlamışdı.[333] O, qrup mərhələsində 1-1 hesabı ilə başa
çatan Boliviya və 3-0 hesabı ilə başa çatan Kosta-Rika komandaları ilə
qarşılaşmalarda oyunun oyunçusu seçilmişdi. Argentina 1/4 final mərhələsində
turnirin son qalibi Uruqvaya əsas vaxtı 1-1 hesabı ilə başa çatan qarşılaşmada
11 metrlik cərimə zərbələrində məğlub olaraq turnirdə mübarizəni
dayandırmışdı.[334] Messi bu oyunda 17-ci dəqiqədə fərqlənən Qonzalo Hiquainə
məhsuldar ötürmə verərək yadda qalmışdı.[334]

Argentinanın Kopa Amerikada uğursuz çıxışından sonra baş məşqçi Serjio Batista
öz yerini Aleyandro Sabellaya vermişdi. Avqust 2011-ci ildə Sabella milli
komandanın kapitanlıq sarğısını Messiyə verdi.[335] Messinin milli komandadakı
ilk het-triki 29 fevral 2012-ci ildə 3-1 hesabı ilə qalib gəldikləri İsveçrə ilə
oyunda reallaşmışdı.

9 iyun 2012-ci ildə Messi Braziliya ilə yoldaşlıq görüşündə ikinci het-trikini
rəsmiləşdirmişdi. Oyun 4-3 hesabı ilə Argentinanın qələbəsi ilə başa çatdı və
qarşılaşmanın oyunçusu Messi seçildi.[336] Bununla, Messi milli komandada 70
oyunda 26-cı qolunu vurdu və 2012-ci ildə 3 oyunda 7 dəfə fərqlənmiş oldu. Bu,
həmçinin onun həm klub, həm də milli komandada mövsüm ərzində vurduğu 82-ci qol
idi.[337] Bu qollarla o Argentina komandasında məhsuldar futbolçular sırasında
dördüncü yerə yüksəldi.[338]

7 sentyabrda Messi Argentinanın Paraqvayı 3-1 hesabı ilə məğlub etdi Dünya
kubokunun seçmə mərhələ oyununda millidəki 28-ci qolunu vurdu. Bu nəticə
Argentinanı seçmə mərhələdə liderliyə yüksəltdi. Bu, onun cari seçmə mərhələdə
dördüncü, bütün dünya kuboku seçmə mərhələ oyunlarındakı səkkizinci qolu idi.
Bununla o, dünya kuboku seçmə mərhələ qarşılaşmalarında Argentinanın heyətində
ən çox qol vuran üçüncü oyunçu oldu. Bu həmçinin onun Argentina komandasında son
altı oyunda vurduğu onuncu qol idi, son doqquz qolunu Messi 2012-ci ildə
keçirdiyi beş oyunda vurmuşdu.[339] Oktyabrda bir dəfə Çili və iki dəfə
Uruqvayla qarşılaşmalarda fərqlənərək Messi 2012-ci ildəki göstəricisini 9
oyunda 12 qola çatdırmışdı.[340]

22 mart 2013-cü il tarixində Messi Dünya kuboku seçmə mərhələsi çərçivəsində
Venesuela ilə keçirilən qarşılaşmada penaltidən fərqlənmişdi. Bu, onun 2013-cü
ildəki ilk qolu idi. Argentinanın 3-0 hesabı ilə qalib gəldiyi qarşılaşmada
komandasının digər qollarının müəllifi olan Qonzalo Hiqainə iki məhsuldar ötürmə
vermişdi.[341] 14 iyun 2013-cü ildə Messi Qvatemalaya 4-0 hesabı ilə qalib
gəldikləri yoxlama oyununda het-trik etmişdi. Bu qollarla Messi milli
komandadakı məhsuldarlıqda 34 qol vuran Dieqo Maradonanı arxada qoymuş və 35 qol
vuran Hernan Kresponun göstəricisə çatmışdı.[342] Messi növbəti seçmə mərhələ
qarşılaşmasında penaltilərdən iki qol vuraraq Kresponu da arxada qoymuşdu.
Həmçinin o, bu görüşdə Serxio Aqüeroya məhsuldar ötürmə vermişdi. Argentia 5-2
hesabı ilə qələbə qazandığı oyunla sona iki tur qalmış Dünya kubokuna vəsiqəni
təmin etmişdi. Messi Cənubi Amerika zonası üzrə seçmə mərhələdə 10 qolla ən
məhsuldar ikinci oyunçu olmuşdu.[343] 7 iyun 2014-cü ildə Dünya kubokuna
hazırlıq məqsədilə Sloveniya komandası ilə oynadıqları yoxlama görüşündə Messi
əvəzetmədən meydana daxil olaraq fərqlənmişdi; bu, onun 2014-cü ildəki ilk qolu
idi.[344]

Messi Dünya Kuboku 2014-ün ilk qarşılaşmasında komandasını meydana kapitan
olaraq çıxarmışdı. Bosniya və Herseqovina komandası ilə 15 oyunda keçirilən
qarşılaşmada Argentina 2-1 hesabı ilə qələbə qazanmışdı.[345] Argentinanın ilk
qolu Messinin cərimə zərbəsindən topu ötürməsindən sonra vuruldu. Marko Rozonun
zərbəsindən sonra top bosniyalı Sead Kolaşinaça dəyərək qapıya daxil oldu.[345]
65-ci dəqiqədə Messi üç oyunçunu keçərək topu qapıya göndərdi və komandasının
ikincini qolunu vurdu.[346] Bu Messinin Serbiya və Monteneqro ilə debüt oyununda
vurduğu qoldan sonra Dünya kubokundakı ilk qolu idi. Argentina-İran oyununda
Messi təxminən 23 metr məsafədən son dəqiqələrdə topu qapının sol küncünə
göndərərək komandasına qələbə gətirən qolu vurmuşdu.[347] Bu, Messinin milli
komandadakı 40-cı qolu idi və bu nəticə ilə Argentina növbəti mərhələyə vəsiqəni
özünə təmin etmiş oldu.[348][349] 25 iyunda qrup mərhələsindəki üçüncü oyunda
Messi turnirdə vurduğu qolların sayını dördə çatdırdı; Nigeriya komandasına
qalib 3-2 hesabı ilə qalib gəldikləri oyunda o, iki dəfə fərqlənmişdi, Messi
ikinci qolunu cərimə zərbəsindən vurmuşdu. Argentina qrup mərhələsini lider kimi
tamamladı.[350] Messi bütün qrup oyunlarında oyunun oyunçusu
seçildi.[351][352][353]

1/8 final mərhələsində keçirilən Argentina-İsveçrə qarşılaşmasında Anxel di
Mariyanın vurduğu və oyundakı yeganə olan qolun məhsuldar ötürməsini Messi
vermişdi. Oyunun 118-ci dəqiqəsində Rodrigo Palasiyodan topu qəbul edən Messi
driblinq edərək Fabian Şerı arxada qoymuş və topu Anxel di Mariyaya
ötürmüşdü.[354] Messi növbəti dəfə oyunun oyunçusu seçilmişdi.[355] Messinin
start heyətində meydana çıxdığı 1/4 final mərhələsində Belçika ilə qarşılaşmada
Argentina Hiquainin vurduğu qolla 1990-cı ildən bəri ilk dəfə mundialın
yarımfinal mərhələsinə yüksəlmişdi.[356] Argentinanın mübarizədən
kənarlaşdırdığı növbəti komanda Niderland oldu. Əsas vaxtı 0-0 hesabı ilə başa
çatan qarşılaşmanın nəticəsi penaltilər seriyasında müəyyənləşdi, burada
Argentina 4-2 hesabı ilə qalib gələrək 24 il sonra finala yüksəldi. Messinin
oyunun alınmasına hollandlar mane olsa da,[357] o, komandasının ilk penalti
zərbəsini dəqiq yerinə yetirməyi bacardı.[358]

11 iyul tarixində turnirin ən yaxşı oyunçusu üçün veriləcək Qızıl top mükafatına
namizədlər siyahısına FİFA Texniki Komitəsi tərəfindən Messinin adı əlavə
olundu.[359] 13 iyulda 1990-cı il finalının iştirakçıları yenidən Dünya
kubokunun final oyununda üz-üzə gəlməli oldu. Bu oyun Messinin dünyanın ən yaxşı
oyunçusu, Almaniyanın isə dünyanın ən yaxşı komandası olduğunu
təsdiqlədi.[357][360] 29-cu dəqiqədə Messi Hiquainin qol vurması üçün şərait
yaratdı. Lakin burada doğru olaraq oyundan kənar vəziyyət qeydə alındı. Messi
oyunda hesabı açmaq üçün bir neçə şansı qaçırdı. 47-ci dəqiqədə onun zərbəsindən
sonra top az fərqlə dirəyin üstündən keçmişdi. Oyun Almaniyanın Mario Götzeni
meydana daxil etməsinə qədər qolsuz davam edirdi. Götze meydana daxil olmasından
bir neçə dəqiqə sonra, 113-cü dəqiqədə fərqləndi, oyunun son dəqiqələrində
Messinin cərimə zərbəsi təhlükəli alınmışdı. Oyunda başqa qol olmadı və Almaniya
1-0 hesabı ilə qalib gələrək Dünya Kubokunun qalibi oldu.[361]

Messi dörd qolla turnirdə ən çox qol vuran üçüncü oyunçu oldu, lakin eyni
nəticəni göstərmiş Neymar Messidən daha az oynadığı üçün Bürünc Buts mükafatı
ona verildi. Messinin Nigeriya və Bosniya və Herseqovinaya vurduğu qollar
turnirin ən yaxşı qolu mükafatına namizəd oldu və səsvermə nəticəsində müvagiq
olaraq 9-cu və 8-ci oldular.[362] Messinin dörd oyunda oyunun oyunçusu seçilməyi
istənilən turnirdə əlçatmaz göstərici idi.[363]

Dünya Kuboku finalının yekununda Messi Tomas Mülleri və Aryen Robbeni
qabaqlayaraq turnirin ən yaxşı oyunçusu kimi Qızıl top mükafatını qazandı. Messi
ən çox şans yaradan, ən çox uğurlu driblinqlər edən, cərimə meydançasında ən çox
top qəbul edən və Dünya Kuboku ərzində digər oyunçuları ən çox topla təmin edən
oyunçu idi.[364] Lakin, mükafatın Messiyə verilməsi onun 1/8 final mərhələsindən
finala qədər qol vurmadığı və məhsuldar ötürmə etmədiyi üçün mediyada fikir
ayrılığı yaratdı. FİFA prezidenti Sepp Blatter Qızıl topun Messiyə verilməsinə
təəccübləndi, Argentinanın əfsanəvi futbolçusu Dieqo Maradona bunu belə
dəyərləndirdi ki, "marketinq əhalisi" mükafat üçün seçimi səhv edib.[365][366]
Finaldan sonra Messi belə şərh verdi: "Məni Qızıl Top maraqlandırmır. Şansları
qaçırdığım üçün məyusam. Bizim gözəl şanslarımız oldu. Biz bilirdik ki, oyuna
nəzarət edə bilməyəcəyik, amma biz bunu etməyə çalışırdıq. İndi mən öz
mükafatımla maraqlanmıram. Kuboku qaldırmağı və Argentinaya aparmağı istəyirdim.
Dərd çox böyükdür"[367]

Çilidə keçirilən Kopa Amerika turniri Messinin bu yarışdakı üçüncü iştirakı idi.
Bundan əvvəl 2007 və 2011-ci illərdə də Argentina millisinin heyətinə cəlb
olunmuşdu. "Barselona"nın əvvəlki baş məşqçisi Tata Martinonun başçılığı altında
son dünya çempionatının finalçısı kimi Argentina yarışın favoritlərindən biri
olaraq göstərilirdi.[368][369] Paraqvaya qarşı açılış oyununda fasiləyə
Argentina iki top fərqi ilə irəlidə yollandı, amma hesabı qoruya bilmədilər və
oyun 2-2 hesabı ilə başa çatdı; bu görüşdə Messi penaltidən turnirdəki yeganə
qolunu vurdu.[370] Son çempion Uruqvayı 1-0 məğlub etdikləri oyunun ardından
Yamayka üzərində eyni hesablı qələbə qazandılar, bu görüş Messinin millinin
heyətində keçirdiyi 100-cü oyun idi. Messi bu göstəriciyə çatan beşinci
argentinalı futbolçu oldu.[371][372] Keçirdiyi 100 görüşdə Messi Argentinanın
heyətində 46 dəfə fərqlənib, bu qolların da 22-i rəsmi oyunlarda
vurulub.[372][373]

Messi komandanın lideri kimi Argentinanı qrup qalibi olaraq növbəti mərhələyə
daşıdı.[374][375] 1/4 final mərhələsində onlar çoxlu şanslar əldə etdilər, lakin
bütün cəhdlər Kolumbiyanın qapıçısı tərəfindən qaytarıldı və oyun qolsuz
bərabərlikdə başa çatdı, penaltilər seriyasına qədər uzanan qarşılaşmada
Argentina 5-4 hesabı ilə qələbə qazana bildi.[376] Yarımfinal mərhələsində Messi
pleymeyker kimi özünü göstərdi, o üç məhsuldar ötürmə verdi və Argentina
Paraqvay üzərində 6-1 hesabı ilə qələbə qazandı.[374] Argentina Kopa Amerikanın
finalında Argentina Çili ilə qarşılaşdı və əsas və əlavə vaxtı qolsuz bitən
qarşılaşmada penaltilər seriyasında 4-1 hesabı ilə məğlub olaraq gümüş medalla
kifayətlənməli oldu. Messi oyunda rəqib oyunçuların aqresiyası ilə üzləşdi və öz
standartlarından aşağı çıxış elədi. Buna baxmayaraq Argentinanın heyətində
penalti zərbəsinin dəqiq yerinə yetirən yeganə oyunçu oldu.[377][378] Turnirin
bağlanışında o, Ən Dəyərli Oyunçu mükafatının qalibi seçildi, amma bundan imtina
etdi.[379] Beləliklə, Argentina 1993-cü ildən başlayan kuboku uğursuzluğunu
davam etdirdi, Dünya Kuboku və Kopa Amerika məğlubiyyətlərin yenidən Messiyə
Argentina mətbuatı və azarkeşləri tərəfindən sərt tənqid gətirdi.[380][381]

Messi fiziki ölçüləri və oyun tərzi ilə həmvətəni Dieqo Maradonaya
bənzədilir.[386] Digər futbolçulara nisbətən yüngül ağırlıq mərkəzi ona
istiqamətini sürətlə dəyişməyə, çevik olmağa, maneələrdən yayınmağa kömək
edir.[387] Onun qısa, güclü ayaqları sürətini tez artırmağa imkan verir və
həmçinin o sürətli ayaqları ilə driblinqlər zamanı topa nəzarət edə bilir.[388]
"Barselona"da rəhbərliyi altında oynadığı Pep Qvardiola belə qeyd etmişdi:
"Messi topa sahib olduqda topsuz olduğundan daha sürətlə qaça bilən yeganə
futbolçudur"[389] Maradona kimi Messinin də işlək ayağı sol ayaqdır.[390] O,
komanda yoldaşlarına məhsuldar ötürmə vermək və topu onlara ötürmək üçün
ayağının iç tərəfini istifadə etdiyi halda sol ayağının çölü ilə adətən driblinq
etməyə başlayır.[387] Portuqaliyalı futbolçu Kriştiano Ronaldo ilə birlikdə
Messi hal-hazırda dünyadakı ən yaxşı iki oyunçusundan biri və dünya futbolu
tarixinin ən yaxşı oyunçularından biri sayılır.[1][2][4][5][6] Messi, adətən,
meydanın sağ cinahından və ya mərkəzdən əks hücumlara çıxarkən rəqib qapısına
doğru driblinq edərək irəliləyir. O həm də xüsusilə komanda yoldaşları Xavi və
Andres İniyesta ilə gözəl anlaşaraq, ötürmələr edərək və kombinasiyalar quraraq
komanda oyununa da töhfəsini verir.[391][392][393] O həmçinin penalti
zərbələrini dəqiq yerinə yetirir.[394] Onun driblinq bacarığı ilə haqda Maradona
belə söyləyib:”Top onun ayağına yapışır; Mən öz karyeram boyu böyük futbolçular
görmüşdüm, amma mən Messi kimi topla davranan başqasını görməmişdim” [395]
Maradona Messini hal-hazırda dünyanın ən yaxşı oyunçusu hesab edir.[396][397]

Taktiki cəhətdən Messi son nöqtəni qoyma, sürəti, istedadı, driblinqi,
tarazlığı, mövqe seçməyi, meydanı görməyi və ötürmə bacarığı ilə mərkəz hücumçu
və bəzən pleymeyker mövqeyində oynayır,[49][392][398] O, meydançanın mərkəzindən
və hər iki cinahdan hücuma çıxa bilir.[399] O, karyerasına mərkəz və cinah
hücumçusu kimi başlayıb, amma daha sonra keçmiş baş məşqçisi Frank Raykard
tərəfindən sağ cinahda da oynadılıb. Messi müdafiənin arxasına meydanın
mərkəzinə doğru asanlıqla keçə bilirdi, bu, ona sol ayağı ilə qapıya doğru topun
istiqamətini dəyişdirərək zərbə endirməsinə imkan verirdi.[400] O, Qvardiolanın
rəhbərliyi altında geridə oynayan hücumçu mövqeyində çıxış edib.[401] Bu mövqe
Messinin tək hücumçu və ya mərkəz hücumçusu kimi oynamaq ənənəsi ilə xarakterizə
olunur. Messi tez-tez geriyə qayıdaraq hücumçular və hücumameyilli
müdafiəçilərin açılmaları üçün boş mövqe yaratmağa, onlara məhsuldar ötürmə
verməyə və ya topla irəliləyərək qol vurmalarına, hücum etmələrini təmin etməyə
çalışır.[401] Argentina milli komandasının heyətində Messi adətən ön xətdə
oynayır. O mərkəz və ya cinah hücumçu kimi oynamağa başlasa da, xüsusilə
Maradonanın başçılığı altında pleymeyker və hücumameyilli yarımmüdafiəçi
mövqlərində də oynayırdı.[325][326]

Messinin onun vətənindən, Rosariodan olan Makarena Lemos ilə adı hallanırdı. O,
2006-cı il dünya çempionatının başlanmasına bir neçə gün qalmış zədəsini
sağaltmaq üçün Rosarioya qayıdanda Lemosla Messinin qızın atasının vasitəsilə
tanış olduğu deyildi.[402][403] O, həmçinin argentinalı qlamur model Lusiana
Salazarla da münasibətdə olub.[404][405]

Messi 2009-cu ilin yanvarında Kanal 33-də “Het Trik Barça” proqramında şəxsi
həyatı ilə bağlı belə açıqlama vermişdi: “Mənim sevgilim var və o Argentinada
yaşayır. Mən rahatam və xoşbəxtəm”.[405] O, "Barselona"-"Espanyol" derbisindən
sonra Sitgesdə karnavalda Antonella Rokkuzzo ilə birgə olduğu məlum oldu.[406]
Rokkuzzonun da ana vətəni Rosario idi.[407] 2 iyun 2012-ci ildə Messi FİFA Dünya
Kuboku 2014-ün seçmə mərhələsi çərçivəsində Ekvadorla qarşılaşmada məhsuldar
ötürmə etdi və qol vurdu. Argentinanın heyətində 23-cü qolu vurduqdan sonra topu
formasının altına qoyaraq sevgilisinin 12 həftəlik hamilə olduğuna işarə etdi.
Sevgilisi Twitter hesabında uşağın sentyabr ayında dünyaya gələcəyini
paylaşmışdı.[408] Messi oğlunun oktyabrda anadan olacağını və adını Tyaqo qoymaq
istədiklərini bildirdi.

Lakin, doğum gözləniləndən daha gec baş verdi. 2 noyabr 2012-ci ildə Messi ilk
dəfə ata oldu. Gözlənildiyi kimi uşağın adını Tyaqo qoydular. "Barselona"
klubunun rəsmi saytı “Leo Messi atadır” başlıqlı xəbər paylaşdı. Bununla yanaşı,
argentinalı hücumçu Facebook səhifəsində bunları yazdı: "Bu gün mən dünyanın ən
xoşbəxt insanıyam, mənim oğlum dünyaya gəlib və bu hədiyyə üçün Allaha təşəkkür
edirəm”.[17][409] O, həmçinin sol baldırına oğlunun adını və barmaq izini həkk
etdirdi.[410]

Oğlunun ilk ad gününü keçirmək üçün Messi və Tyaqo UNICEF-in sosial
kampaniyasının iştirakçısı oldular.[411] Sosial-mediya kampaniyasında iştirak
edən və imzalayan hər kəs Messinin imzalı forması və ya butsunu əldə etmək şansı
qazandı.[411]

Messinin futbol aləmində iki yaxın qohumu var: Paraqvayın "Klub Olimpiya"
komandasının cinah hücumçusu Maksi Biançuçi və Paraqvayın "İndepentiente"
klubunun yarımmüdafiəçisi Emanuel Biançuççi.[412][413]

2013-cü ildə Messi Vatikanda Argentina klubu "San Lorenzo de Almaqro"nun
azarkeşi olan Papa Françislə görüşdü. Messi görüşü bu sözlərlə ifadə
etdi:”Şübhəsiz, bu, mənim həyatım ən önəmli günlərindən biridir. Biz meydançada
və kənarında fərqlənməliyik” [414]

Messi ailəsi İspaniyadan köçdükdən bəri Rosario ilə əlaqələrini qorumuşdur və
onlarla maraqlanmaq üçün uzun məsafələr qət etmişdir. O, çoxu ”87-ci ilin
maşınları”nın üzvləri olan azsaylı yaxın dostları ilə gündəlik telefonla əlaqə
saxlayır. Bir dəfə o milli komandanın heyətində Buenos Ayresdə təlim-məşq
toplanışında olduqları zaman məşqdən sonra ailəsi ilə nahar etmək üçün maşınla
Rosarioya üç saatlıq yol qət etmişdi. Messi gecəni ailəsi ilə keçirdi və növbəti
gün məşq üçün Buenos Ayresə qayıtdı. Messi həmçinin Rosariodakı köhnə evini
saxlamışdı. O, anasının uzun müddət yaşadığı xudmani mənzillə də maraqlanır.[17]

2007-ci ildə Messi ehtiyacı olan uşaqların təhsilinə və sağlamlığına dəstək
olmaq məqsədilə Leo Messi Fondunun əsasını qoydu.[415][416] Messinin öz
uşaqlığında sağlamlığından çəkdiyi əziyyətlərə görə Leo Messi Fondu öz hesabına
argentinalı uşaqların İspaniyada müayinədən keçməsini təşkil etdi.[417] Messinin
fonduna əlavə yardım Herbalife tərəfindən təmin edilir.[418]

11 mart 2010 tarixində Messinin UNICEF-in xoşməramlı səfiri olduğu elan
edildi.[419] Messinin UNICEF səfiri kimi fəaliyyəti uşaqların hüquqlarının
qorunmasına yönəlir. Messinin bu fəaliyyəti həmçinin UNICEF-lə yaxşı əlaqələri
olan "Barselona" tərəfindən də dəstəklənir.[420]

O və Newell's arasında uzun müddət davam edən ictimai çəkişməsi də başa çatdı.
Messi klubun gənclər akademiyası üçün stadion, həmçinin yeni idman zalının
tikilməsi üçün maddi dəstək oldu. Öz növbəsində, Newell's Messi ilə əlaqələri
genişləndirdi və onun oğluna klubun üzvlük kartını verməyi planlaşdırdı.[17]

2013-cü ilin mart ayında Messi onun doğma vətəni olan Rosarioda uşaq
xəstəxanasının təmiri üçün 600000 € bağışladı. Bu məbləğ Viktor J Vilela Uşaqlar
Xəstəxanasında onkologiya bölməsinin təmiri, həmçinin həkimlərin təlimlər üçün
Barselonaya səfəri üçün xərcləndi.[421]

2010-cu ilin martında Frans Futbol Messini son 12 ayda qazandığı maaşı,
bonusları və meydandan kənar qazancı daxil olmaqla 33 milyon € (45 milyon $) ilə
Devid Bekhem və Kriştiano Ronaldodan sonra üçüncü ən varlı futbolçu kimi
dəyərləndirdi.[422][423] 2014-cü ilin mayında Forbes son 12 ayda 65 milyon $
gəlir əldə edən Messini Kriştiano Ronaldodan sonra gəliri ən çox olan ikinci
futbolçu kimi qiymətləndirdi.[424]

2012-ci ilin dekabr ayında "Barselona" Messi ilə 5 illik müqavilə imzaladığını,
2018-ci ilədək klubda qalacağını və maaşının 16 milyon €-a (21.2 milyon $) qədər
artırıldığını elan etdi. Bununla Messi ən yüksək maaşlı futbolçu oldu.
İspaniyada 56% olan gəlir vergisini ödəməyi də "Barselona" öz üzərinə götürdü;
"Barselona" Messiyə 20 milyon €-dan (26.5 milyon $) bir qədər artıq əlavə pul da
ödəyəcək.[425] Onu öz heyətinə cəlb etmək istəyən klub "Barselona"ya 250 milyon
€ ödəməli olacaq.[426]

2012-ci ilin sentyabr tarixində Messi Türk Hava Yollarının qlobal marka siması
oldu.[427] Messi hava yolları üçün NBA ulduzu Kobe Bryant ilə kommersiya reklam
çarxlarına çəkildi. Son reklamda cütlük gənc oğlanın diqqətini cəlb etməyə
çalışırdı.[428] Messi appeared in a 2012 television advert for Japanese face
wash Scalp-D.[429] Dekabr 2013-cü il tarixində Messi alman futbol əfsanəsi Frans
Bekenbauerin başçılıq etdiyi "Qalaksi XI" komandasının kapitanı kimi 10 futbolçu
ilə birgə Cənubi Koreya kompaniyası Samsungun reklamında da çəkilib.[430]

2014-cü ilin fevralında Messi tennis ulduzu Rojer Federer ilə birlikdə Gillette
markasının reklamında çəkildi. Onun kompaniyanın beynəlxalq futbol
kampaniyasının qlobal siması olduğu elan edildi. Gilletle həmçinin Leo Messi
Fondunun misiyasını dəstəkləmək üçün onunla əməkdaşlıq edir.[431]

Messinin atası Jorc Horasio Messi 2007-2009-cu illərdə 4 milyon € məbləğində
vergidən yayındığı iddiası ilə istintaqa cəlb olunmuşdu. Messi və atasının
vergini ödəməkdən yayınmaq üçün Böyük Britaniya, İsveçrə, Beliz və Uruqvayda
saxta şirkətlər qurduğu iddia edilirdi.[432][433]

Atası 2013-cü ilin avqustunda ödənməmiş 5 milyon € məbləğində vergini faizi ilə
ödədi. Prokuror Jorgenin vergi məsələsində məsuliyyət daşıdığına razılaşdı və
ittihamların ləğv olunmasını məsləhət gördü. Lakin Barselona məhkəməsi sübut
edilmiş kifayət qədər dəlil olduğu üçün 2014-cü ilin payızında yenidən məhkəmə
qarşısına çıxmalı olduğunu bildirdi.[434][435][436]

Messi Pro Evolution Soccer 2009 və Pro Evolution Soccer 2011 video oyunlarının
üz qabığında yer aldı. Həmçinin o, bu oyunlar üçün reklam kampaniyasında də
iştirak etdi.[437][438] Messi və Fernando Torresin şəkli Pro Evolution Soccer
2010 oyununun üz qabığında birgə həkk olundu.[439][440][441][442] 2011-ci ilin
noyabrında Messi PES-in rəqibi olan FIFA video oyunlar seriyasının yeni siması
olmağı qəbul etdi. Onun debütü 2012-ci ildə FIFA Street oyununun siması olmaqla
reallaşdı. Messi həmçinin FIFA 13 və FIFA 14-ün də siması oldu.[443] Bunlardan
əlavə alman idman geyimi kompaniyası Adidas Messiyə sponsorluq edir və Messi
onun televiziya reklamlarında çəkilir.[444] İyun 2010-cu ildə Messi Leo Messi
Fonduyla əməkdaşlıq edən Herbalife ilə üç illik müqavilə imzaladı.[445]

Messinin adı iki dəfə, 2011[446] və 2012-ci illərdə[447] Time jurnalının
dünyanın ən nüfuzlu 100 adamı siyahısına əlavə edilib.

2011-ci ilin aprel ayında Messinin Facebook səhifəsini yaratmasından bir neçə
saat sonra altı milyondan çox izləyici səhifəyə qoşuldu[448] və 2013-cü ildə
Messi Kriştiano Ronaldodan sonra 50 milyon izləyici həddini keçən ikinci
futbolçu oldu.[449]

SportsPro qəzetinin dünyanın ən tezsatıla bilən oyunçuları siyahısında Messi
Neymardan sonra ikinci yerdə dəyərləndirilib.[450]

Yapon zərgər Qinza Takana 25 kq ağırlığında Messinin sol ayağının qızıl maketini
hazırladı. Bu, 2013-cü ilin martında Senday zəlzələsi və sunamidən əziyyət
çəkənlərə yardım məqsədilə Yaponiyada satışa qoyuldu. Onun dəyəri 5.25 milyon $
idi.[451]



https://az.wikipedia.org/wiki/S%C9%99f%C9%99vil%C9%99r

Səfəvilər dövləti[24] (fars. صفویان‎ [Səfəviyyə]) — 1501-ci ildən 1736-cı ilə
qədər bugünkü Azərbaycan, İran, Ermənistan, İraq, Əfqanıstan, qərbi Pakistan,
Türkmənistan, şərqi Türkiyə, şimal-şərqi Hindistan və Özbəkistan ərazilərini
əhatə etmiş, Azərbaycanın varisi olduğu tarixi Azərbaycan dövləti. Dövlətin
əsasını I İsmayıl 1501-ci ilin iyul ayında Təbrizdə özünü şah elan etməklə[25]
qoymuşdur. İsmayılın tərəfdarlarından ibarət olan qızılbaşlar ordusunun nüvəsini
türk tayfaları təşkil etmişdir.[26] Səfəvi dövlətinin yaranmasına dəstək verən
Qızılbaş tayfaları bunlardır: Şamlı[27], Rumlu [28], Mosullu,[29],Pornak
,Şeyxavənd [30], Çəpni ,Bayat [31],Xınıslı, Təkəli,[32], Baharlı,
Qaramanlı[33],Sədlu, Bayburtlu, Varsaq [34],Evoğlu, Qaracadağlı [35],Ustaclı
[36], Zülqədər [37], Əfşar [38], Qacar [39]. Səfəvilər dövləti həmçinin müasir
Azərbaycan milli və dini kimliyinin formalaşmasında böyük tarixi rol oynamışdır.

Dövlətin adı onu idarə edən sülalə ilə bağı olaraq "Səfəvilər dövləti"[41] və ya
"Qızılbaş dövləti" adlandırılmışdır.[42]

Səfəvilər dövlətinin ilk paytaxtı Təbriz olmuşdur.[43] Sonradan dövlətin
paytaxtı Səfəvi-Osmanlı müharibələri səbəbindən öncə müvəqqəti (1548), sonra isə
birdəfəlik (1555) Qəzvinə köçürülmüşdür.[44] I Şah Abbas hakimiyyətə gəldikdən
sonra isə paytaxt 1598-ci ildə İsfahan şəhərinə köçürülmüşdür.

Səfəvilər dövlətinin qurucusu I İsmayılın ana dili Azərbaycan türkcəsi olmuşdur.
O, bu dildə "Xətai" ləqəbi ilə şeirlər yazmışdır. Elə dövlətin də rəsmi dili
Azərbaycan türkcəsi olmuş, saray əhli, eləcə də dövlətin hərbi və dini xadimləri
bu dildə danışmışlar.[45][46]

1637-ci ildə İsfahanda Səfəvi hökmdarı I Şah Səfi ilə görüşmüş alman səyyahı və
diplomatı Adam Olearinin xatirələrində də Səfəvi sarayında Azərbaycan
türkcəsinin yeri haqqında maraqlı məlumatlar mövcuddur. A.Oleari “Qoldşin
səfirliyinin Moskoviya və Persiyaya səfərinin müfəssəl təsviri” əsərində
İsfahanda onların şərəfinə verilmiş ziyafətin təsvirinin sonunda yazır ki, saat
yarımlıq ziyafət başa çatdıqdan və hamıya əllərini yumaq üçün ilıq su
verildikdən sonra saray əyanı uca səslə söylədi:

XVII əsrin ikinci yarısında Şərqə səyahət etmiş və uzun müddət Səfəvi
torpaqlarında, o cümlədən, İsfahanda yaşamış fransız səyyahı Jan Şarden öz
xatirələrində yazırdı:

Alman səyyahı Engelbert Kempfer də XVII əsrin 80-90-cı illərində Səfəvilər
dövlətinə səfəri zamanı ölkə ərazisində türk dilinin böyük təsir dairəsinə malik
olması faktı ilə qarşılaşmışdı. O, öz xatirələrində yazırdı:

İngilis səyyahı və taciri Antoni Cenkinson yazır ki, Şah Təhmasiblə ziyafət
süfrəsi arxasında görüşü zamanı Şah onu azərbaycan dilində “xoş gəldin” sözü ilə
salamlamışdı.[52] XVII əsrin birinci yarısında Şərqə səfər etmiş italyan səyyahı
Petra della Valle də yazırdı ki, Şah Abbas onu qəbul edərkən türk dilini
bilib-bilmədiyi barədə soruşmuş, müsbət cavab aldıqdan sonra “xoş gəldi, səfa
gəldi” söyləmişdi[53]Saray əyanları isə Şaha “qurban olum, başına dönüm” kimi
ifadələrlə müraciət edirdilər.

1694-cü ildə Səfəvilər dövlətini ziyarət etmiş italyan səyyahı Covanni Françesko
Cemelli Karreri öz səyahətnaməsində qeyd edirdi ki, bu ölkədə əsasən 3 dil daha
şox işlədilir: fars, türk və ərəb dilləri yayılıb[54]. Səyyah qeyd edir ki, fars
dili söz ehtiyatı baxımından zəngin deyil. Ərəb dili alimlərin və elmin dilidir.
Səfəvilərin saray adamları isə türk dilində danışırlar.

Səfəvi sarayında hamının türk dilində danışması, xüsusilə, orduda bu dilin geniş
yayılması barədə Avropa səyyahlarının yazdıqları əsassız deyil.[55] Səfəvilər
sülaləsi mənşə etibarilə türk idi.[56] Onlar öz ana dillərini unutmamış,
hakimiyyətə çatdıqdan sonra da özləri bu dildə ünsiyyət qurmaqla onu yaşatmış və
öz əhatələrində də bu dilin hakim mövqeyini qoruyub saxlamışlar.[57]

Səfəvi adı Şah İsmayılın babası Şeyx Səfiəddindən gəlir. Şeyx Səfiəddin
Gilandakı Şeyx Zahid Gilaninin tələbəsi olmuş və o öldükdən sonra zahidiyyə
təriqətini səfəviyyə təriqətinə çevirmişdi.[58] Şeyx Heydər dövründə onun
müridləri qızılbaş adlanmağa başladı. Buna səbəb onların Qızılbaş, Şiə
olduqlarını bildirmək üçün başlarına 12 zolaqlı qırmızı çalma qoymaları
idi.[59][60] İsgəndər bəy Münşi yazır:

1447-ci ildə təriqətin başcısı Şeyx Cüneyd Anadoluya gələrək bölgədəki türk
tayfalarını ətrafına toplamağa başlamışdı.[62] Qaraqoyunlular ilə müharibə
halında olan Ağqoyunlu hökmdarı Uzun Həsənin yanına gedən Cüneyd onun bacısı
Xədicə Bəyim ilə evlənmişdi.[63] Bu evlilik ilə Uzun Həsən, Cüneyd'in türkmanlar
üzərindəki nüfuzundan istifadə etməyi düşünürdü. 1460-cı Ətrafına topladığı
orduyla Şirvanşahlara hücum edən Cüneyd döyüşdə öldürülür.[64][65][66] Yerinə
keçən oğlu Şeyx Heydər Ağqoyunlularla əlaqələri daha da möhkəmləndirmək üçün
dayısı Uzun Həsənin qızı Aləmşah bəyimlə evləndi. Şeyx Heydər də atası kimi
Dağıstana hücum edir.1483 və 1487-ci illərdə 2 dəfə hücum edir və böyük
qənimətlə geri dönür.Bu qələbələr Ağqoyunlu Sultan Yaqubu qorxuya salır və Şeyx
Heydərin 1488-ci ildəki 3-cü hücumu zamanı Dağıstana Süleyman bəy Bicanoğlunun
komandanlığı altında qoşun göndərir. Qoşun Şirvanşah Fərrux Yasar ın qoşunu ilə
birləşərək Şeyx Heydəri məğlub edir.Şeyxin özü isə öldürülür.[67][68][69] Sultan
Yaqub Şeyx Heydərin 3 oğlunu;Sultanəlini,İbrahimi və İsmayılı əsir alaraq İstəxr
qalasında həps etdirir.[70] Onlar yalnız Sultan Yaqub ölümündən sonra əsirlikdən
qurtulurlar.Sultanəli Səfəvi Şeyxi seçilir. 1493-cü ildə Ağqoyunlu Rüstəm Mirzə
Baysunqura qarşı Qızılbaşlardan istifadə etmək qərarına gəlir Sultanəli öz
qoşunu ilə Rüstəmin tərəfində vuruşur. Döyüşdə Baysunqur öldürülür. Sultanəlinin
qüvvətlənməsindən qorxan Rüstəm Mirzə onun üstünə 5 min süvari göndərir. Ərdəbil
yaxınlığında Şəməsidə baş verən döyüşdə Sultanəli öldürülür.[71] Sədaqətli
qızılbaşlar şeyx İsmayılı və qardaşı İbrahimi Ərdəbildə gizlədir.[72][73] ,
sonra Rəştə,[74] daha sonra isə Lahicana, Gilanın Biyepiş vilayətinin hakimi
Gərkiyə Mirzə Əlinin yanına gətirirlər.[75][76]

1499-cu ilin avqustunda Şeyx Heydərin 13 yaşlı oğlu İsmayıl Lahicandan Ərdəbilə
yola düşür.[77] Bu zaman onu yeddi nəfərdən ibarət ən yaxın şəxslər müşayiət
edirdi; Hüseyn bəy Lələ Şamlı, Əbdüləli bəy Dədə (Dədə bəy), Xadim bəy Xüləfa,
Rüstəm bəy Qaramanlı, Bayram bəy Qaramanlı, İlyas bəy Ayğut oğlu Xunuslu və
Qarapiri bəy Qacar. Onlar Deyləmdən keçib Gilana, Taroma gəldilər. Taromda sayı
1500 nəfərə çatmış qızılbaş qüvvələrinə baxış keçirildi. Yerli hakim Əmir
Hüsaməddindən ehtiyat edən İsmayıl Taromu tərk edir. Birbaşa Ərdəbilə gəlməyib,
cənuba və cənub-qərbə doğru - Xalxal tərəfə dolama yolla kiçik bir dövrə
vurulur. Qış Astarada, Ərcivanda keçirilir.[78] Qızılbaş rəhbərlərinin
müşavirəsində Anadoluya, Ərzincana hərəkət etmək qərarı verilir. Ərzincanda
İsmayılın bayraqları altında türkdilli şamlı, ustaclı, rumlu, təkəli, zülqədər,
əfşar, qacar, varsağ tayfalarından, həmçinin “Qaradağ sufilərindən” ibarət 7000
qazi toplanır.[79] Burada keçirilmiş qızılbaş ağsaqqallarının müşavirəsində
qərara alınır ki, təxirə salmadan mövcud qüvvələrlə başlıca zərbə Səfəvilərin
qəddar düşməni olan Şirvanşah Fərrux Yəsara qarşı
yönəldilməlidir.[80][81][82][83] I Şah İsmayıl 1500-cü ildə ordusu ilə Şirvanşah
hökmdarı Fərrux Yasarın üzərinə hücuma keçir. Gülüstan qalası yaxınlığındakı
Cabanı düzündə baş vermiş Cabanı döyüşündə Şirvanşahlar məğlub edilir və I
Fərrux Yasar öldürülür[84][85]. Səfəvilər Şirvanşahlar dövlətini özlərindən
asılı vəziyyətə salır. Ələ keçirilmiş qənimət qızılbaşlar arasında bölüşdürülür.
İsmayıl üç gün döyüş meydanında qalır, sonra isə Şamaxıya qayıdır[86] və şəhər
əyanları tərəfindən ehtiramla qarşılanır.[87] Sonra İsmayıl Mahmudabada gedərək
1500/1501-ci ilin qışını orada keçirir.[88] Məhəmməd bəy Ustaclı və İlyas bəy
Xunuslu isə Şirvanşahların ikinci əsas şəhəri Bakını tutmaq üçün göndərilir.
Qalanı ələ keçirmək üçün sərkərdələrinin göstərdiyi cəhdlərin
müvəffəqiyyətsizliyini görən İsmayıl 1501-ci il yazın əvvəlində özünün başlıca
qüvvələri ilə Mahmudabaddan Bakıya hərəkət edir.[89] Qalanın müdafiəsinə Fərrux
Yasarın oğlu olan Qazı bəyin arvadı başçılıq edirdi.[88][89][90] Bakı tutulur və
qənimət qızılbaşlar arasında bölüşdürülür.[91][92] Səfəvilərin Cabanı döyüşündə
darmadağın etdiyi Şirvanşahlar qoşunun bir hissəsi Gülüstan, Buğurt və Surxab
qalalarında müqavimət göstərməkdə davam edirdi. Buna görə də İsmayıl Bakını
tutduqdan sonra Gülüstan qalasına doğru hərəkət edir. Gülüstan mühasirədə
olarkən Təbrizdən Musa xəlidənin göndərdiyi çapar gəlib xəbər gətirir ki, Əlvənd
Mirzə(Abdul Müzəffər Nur Əhməd) böyük bir qoşunla paytaxtdan (Təbriz) çıxmışdır
O, Şirvanşah qoşunlarının qalıqları ilə birləşmək və qızılbaşlarla vuruşmaq üçün
Şirvana hərəkət edir.[93] Bu səbəbdən qızılbaşlar Gülüstan qalasının
mühasirəsini dayandıraraq Naxçıvana doğru hərəkət edirlər. Bu hadisə Tarix-i Şah
İsmayıl əsərində bu cür təsvir olunur:

1501-ci ildə Şərur döyüşündə Əlvənd Mirzə də məğlubiyyətə uğradılır.[95][96]
Əlvənd Mirzənin də məğlub edilməsi ilə 2 əsas təhlükəni sovuşduran İsmayıl
1501-ci ildə Təbrizə daxil olub özünü şah elan edir.[97][98][99][100]

1503-cü ildə I Şah İsmayıl Ağqoyunlu hökmdarı Murada onun hakimiyyətini tanımağa
və tanıdığı təqdirdə İraqi Əcəmin bir hissəsini ona təklif etdi. Murad təklifi
qəbul etmədi. Bundan sonra Səfəvi qoşunu 12 minlik orduyla Həmədana doğru
irəlilədi. 21 iyun 1503-cü idə Səfəvi və Ağqoyunlu qoşunları arasında Həmədan
yaxınlığında Almabulağı(Almaqulağı) deyilən yerdə Almabulağı döyüşü baş verdi.
Döyüşdə Səfəvilər qalib gəldi.[101][102] İsgəndər bəy Münşi Türkman yazır:

Ağqoyunlu hökmdarı Sultan Murad isə qaçdı.[104][105] Bundan sonra qızılbaşlar
həmin ildə müqavimətsiz Şiraz[105][106], Qum, Kaşan və İsfahanı, 1504-cü ildə
isə Gülxəndan, Firuzguh, Usta qalaları, Yəzd,[107][108] və Kirmanı, 1506-cı
ildə, Diyarbəkiri və Maraş[102] ələ keçirdilər. Bunun ardınca Şah İsmayıl öz
qoşunu ilə birgə Qərbə doğru hərəkət etməyə başladı və 1507-cı ildə Van və
Ərzincanı, 1508-ci ildə isə ərəb İraqını tutdu.[102][109]İsmayılın qərbdə hərbi
əməliyyatlar keçirməsindən istifadə edən Şeybanilər dövlətinin hökmdarı Məhəmməd
1507-1508-ci illərdə Teymurilər dövlətinə son qoyub Xorasanı işğal etdi və
Kirmana dağıdıcı yürşülər etdi. Şah İsmayıl Məhəmməd xan Şeybaninin yanına iki
dəfə elçi göndərdi, onu yürüşləri dayandırmağa çağırdı. Məhəmməd xan Şeybani Şah
İsmayıla cavab məktubunda tələb edirdi ki, o, xanın adını məscidlərdəki
xütbələrə və kəsilən sikkələrin üzərinə əlavə etməlidir. Məhəmməd xan Şeybani
yazırdı ki, dərvişlər və onların övladları dövlət idarəsi ilə deyil, ibadətlə
məşğul olmalıdırlar. I Şah İsmayıl cavab məktubunda qeyd edirdi ki, o,
Məşhəddəki səkkizinci imam İmam Rza məqbərəsini bir "dərviş" kimi ziyarət etmək
niyyətindədir və bunun üçün Xorasana qoşunla gələcəkdir.

I Şah İsmayıl 1510-cu ildə Xorasana doğru hərəkət etdi. Şeybani xan Heratdan
Mərvə çəkildi.[110]2 dekabr 1510-cu ildə baş vermiş Mərv döyüşündə Məhəmməd xan
Şeybanini məğlub edərək Xorasan vilayəti və Ceyhun çayına qədər uzanan
torpaqları ələ keçirdi.[111][112] Döyüş zamanı Məhəmməd xan Şeybani
öldürüldü.[113] Daha sonra Anadoluya dönən İsmayıl Ağqoyunlular dövründə onlara
tabe olan Şərqi Anadolunu ələ keçirmək üçün hərəkətə keçdi. 1512-ci ildə Qaraman
və Malatyanı tabe edən şah daha sonra Təbrizə döndü.

Osmanlılar ilə müharibədə yaranmış fasilədən istifadə edən I Şah Təhmasib
Şirvanı öz dövlətinə birləşdirdi. Şirvanşah II İbrahim Şeyxşahın üç oğlu
qalmışdı: Sultan Xəlil, Məhəmməd Mirzə və Müzəffər Mirzə.[114] Şirvan taxtı
Şeyxşahın böyük oğlu Sultan Xəlilə, yaxud onun rəsmi adı ilə deyilərsə, II
Xəlilullaha keçdi.

II Xəlilüllah bundan əvvəl qızılbaşlar tərəfindən darmadağın edilmiş Gilan
Biyəpəs hakimi Əmire Dubaca [115][116] Şamaxı sarayında sığınacaq vermişdi.
Şahın elçiləri Şamaxıya gələrək qaçqının təslim olunmasını tələb etmişdi.[117]
Lakin II Xəlilullah rədd cavabı vermişdi. Həmçinin məlumatlar vardır ki, bu
şirvanşah 1534-cü ildə Təbrizi tutmuş Osmanlı sərkərdəsi İbrahim paşaya qiymətli
hədiyyələr göndərmişdi.[118]

1535-ciildə II Xəlilüllahın vəfat etməsi ilə Şirvan taxtı varissiz qalmışdı.
Buna görə də Şirvan əyanları II Xəlilullahın qardaşı oğlu Şahruxu qaldığı
“Şamxal ölkəsindən“ dərhal paytaxta- Şamaxıya gətirdilər və taxta
oturtdular.[119]

Lakin ölkədə hakimiyyət azyaşlı Şahruxun adndan fəaliyyət göstərən Hüseyn bəy
adlı vəkilin başçılıq etdiyi Şirvan əyanlarının əlində cəmlənmişdi. Feodal
əyanlarının özbaşınalığı baş alıb gedirdi. İsgəndər bəy Münşi göstərir ki,
Şirvanda “qayda qanundan əsər qamamışdı, iğtişaşlar və asayişin pozulması bu
ölkədə adi hal aldı." [120]

Bu vaxt Mahmudabaddan və Salyandan Qələndər çıxış etməyə başladı və üsyançı
dəstəylə birlikdə Şirvanın paytaxtına hərəkət etdi.Əmirlər arasında birliyin
olmaması və qoşundakı çəkişmələr, Şirvan əyanlarını Şamaxı sarayını Qələndərə
müqavimət göstərmədən təslim etməyə və alınmaz sayılan Buğurt qalasında
gizlənməyə məcbur etdi. Üsyançılar müqavimətə rast gəlməyərək Şamaxını ələ
keçirdilər. Lakin aydın məqsədləri, möhkəm rəhbərliyi olmadığı üçün onlar öz
hakimiyyətlərini təşkil edə bilmədilər və buna görə də şəhərdə 40 gündən ertıq
qala bilmədilər”.[121] Qələndərin geri çəkilməsi xəbəri Buğurda çatanda Şirvan
əyanları Şahruxla bərabər qaladan çıxdılar və üsyançıları təqib etməyə
başladılar. Şahrux Salyandan bir qədər aralıda Qələndərə çatdı. Baş vermiş
döyüşdə üsyançılar darmadağın edildilər.[122][123]

Qələndərin üsyanı yatırıldıqdan sonra Şirvanda baş verən feodal dağınıqlığı
haqqında I Şah Təhmasibə xəbər çatdı.[124] Qorçubaşı Padar adlı hərbçi dəstə ilə
Şirvandan Təbrizə gəldi, kömək üçün I Təhmasibə müraciət etdi və onu ölkədə
"asayişi" bərpa etməyə çağırdı. 1538-ci ilin yayında, şahın qardaşı Əlqas Mirzə
20 minlik ordu, həmçinin Qarabağ və Muğanın qoşun dəstələri ilə Şirvana daxil
oldu.[125] “Həmin ölkədə bütün giriş və çıxışlara yaxşı bələd olan” adı çəkilən
Padar ordunu müşayiət edirdi. Surxab, Qorci qalaları, habelə Qəbələ tutuldu.
Sonra qızılbaşlar Gülüstan və Buğurt qalalarına hərəkət etdilər. Şirvan əyanları
Buğurt qalasına sığındılar. Buğurd (yaxud Qəle-yi Buğurd) Hürşahın məlumatına
görə, “böyük və meşələrlə əhatə olunmuş dağda yerləşirdi”. [126] Ərzaq
çatışmazlığından və xəstəliklərdən əziyyət çəkən qala sakinlərinin ağır
vəziyyətinə baxmayaraq, Buğurdun mühasirəsi bir neçə ay çəkdi. Müdafiəçilərin
mətinliyi xəbəri şaha gəlib çatdı və o, böyük qoşunla qala divarlarına
yaxınlaşdı. İndi qızılbaş qoşunlarının da malik olduğu toplar işə salındı və
qalanın müdafiəçiləri müqaviməti dayandırdılar. Onlar qaliblərin mərhəmətinə
tabe oldular. Qəle-yi Buğurd şirvanlıların ənənəvi olaraq xəzinə saxlanılan
anbarı idi və Hürşahın söylədiyinə görə, orada saxlanılan pulun, qiymətli
daş-qaşın və malların sayı-hesabı yox idi. I Şah Təhmasib bütün bunları şəxsən
müsadirə etdi.[127][128]

Səfəvilər dövlətinin bəylərbəyliklərindən biri kimi onun tərkibinə daxil oldu.
Şahın qardaçı Əlqas Mirzə Şirvanın birinci bəylərbəyi oldu. Şirvan əyanları hələ
uzun müddət baş vermiş bu gerçəkliklə və imtiyazlarının itirilməsi ilə barışa
bilmirdilər. Sülalənin ayrı-ayrı nəsillərinin itirilmiş səltənəyi bərpa etmək
səyləri sonralar, Azərbaycanı ələ keçirməyə cəhd göstərən Osmanlı sultanları
tərəfindən istifadə olunmuşdu. Şirvanın Azərbaycan Səfəvilər dövlətinin
tərkibinə daxil olması Azərbaycan xalqının tarixində obyektiv olaraq müsbət rol
oynadı. Ölkənin cənub və şimal vilayətlərinin Azərbaycan Səfəvilər dövlətinin
hüdudlarında birləşməsi Azərbaycanın sonrakı iqtisadi və mədəni yüksəlişinə
şərait yaratdı.[129]

XVI əsrin əvvəlində Şeybanilər bütün Xorasanı ələ keçirməyə can atdılar, lakin
onun yalnız Bəlx vilayətində kifayət qədər möhkəmlənə bildilər. O zamankı
Xorasanın qalan üç vilayəti- Herat, Məşhəd və Mərv yenə də Səfəvilərin
hakimiyyəti altında qaldı.[130]

Orta Asiyanın sünni ruhaniləri şiələrə münasibətdə bütün vasitələrlə dini
fanatizmi qızışdırır və Səfəvilər dövləti ilə mübarizədə Şeybaniləri hər
cəhətdən müdafiə edirdilər. Şeybanilər Xorasanda hökmdarlıq uğrunda
qızılbaşlarla mübarizəni "dönüklərə – şiələrə" qarşı "müqəddəs müharibə" şüarı
altında aparırdılar.[131][132]

I Şah İsmayılın vəfatından və qızılbaş tayfalarının ara müharibələri ilə
əlaqədar olaraq ölkədəki qarışıqlıqlardan istifadə edənn Şeybani xanın oğlu və
varisi Übeydulla xan Xorasan üzərinə dəfələrlə basqınlar etdi. Özbəklərin
hücumları demək olar ki, hər il təkrar olunurdu. "Qiyamçı qızılbaşlar kütləsinə"
qarşı ittifaq yaratmış Osmanlılar və özbəklərlə eyni vaxtda mübarizə aparmaq
Səfəvilər dövləti üçün çətin idi. Hicri 930 (1524)-cu ildə Übeydulla Herata
hərəkət etdi, lakin Xorasan bəylərbəyi Durmuş xan Şamlının qoşunları ilə
toqquşaraq geri döndü.[133]

Hicri 932 (1526)-ci ildə Durmuş xanın vəfatından sonra Xorasandakı qarışıqlıqdan
istifadə edən özbəklər Amudəryanı keçərək Tus şəhərini mühasirəyə aldılar və onu
tutdular.[134] Hicri 933 (1527)-cü ildə qızılbaşlar Bəstam yaxınlığında yenidən
məğlubiyyətə uğradılar. Özbəklər Astrabadı tutdular.[135]

Hicri 934 (1527-1528)-cü ildə Übeydulla Xorasanın paytaxtı Heratı mühasirəyə
aldı O, ancaq yeddi ay keçdikdən sonra şah ordusunun yaxınlaşma alaraq
mühasirəni aradan qaldırdı.[136]

Güman edilir ki, ən böyük toqquşma hicri 935 (1528)-ci ildə Cam vilayətində,
Sarıqamış adlı yeri yaxınlığında baş verdi.[137] Vuruşmanın miqyası haqqında
buna əsasən mühakimə yürütmək olar ki, Übeydulla öz qüvvələrini "Mavərənnəhr,
Qaşqar, Türküstan, Əndican, Otrar, Seyran, Kabil, Turfan, Qılman, Qazax, Qıpçaq
və Qırğız çöllərindən" elə bir sayda toplamışdı ki, "Çingiz xan dövründən indiyə
kimi Amudəryanı belə çoxsaylı qoşun keçməmişdi". [138] Döyüşün əvvəlində
qızılbaş ordusunun cinahları özbəklərin hücumuna tab gətirməyərək geri
çəkilmişdilər. Lakin I Şah Təhmasibin yerləşdiyi mərkəzi cəbhə möhkəm
dayanmışdı. Qızılbaşlar döyüşə yeni qüvvələr cəlb etməklə özbək qoşununu
məğlubiyyətə uğratdılar. Übeydulla qaçaraq güclə canını qurtardı. Lakin şah
Bağdada Zülfüqar xanın qiyamını yatırmağa getdikdən sonra Übeydulla xan əvvəlcə
Məşhədi, sonra isə Heratı tutdu.[139]

Hicri 936 (1529-cu ilin sonu) cı ildə 70 minlik şah qoşunu yenidən Xorasanı
tutdu. Şah Heratda qardaşı Bəhram Mirzəni lələsi Qazi xan Təkəli ilə Xorasan
hakimi kimi təsdiq etdi. Bütün yerlərə qızılbaş hakimləri təyin
edildilər.[140][141]

Hicri 938 (1531)-ci ildə Übeydulla Xorasan üzərinə yeni yürüş təşkil etdi.
Özbəklər Məşhədi tutub Heratı mühasirəyə aldılar. Şəhərin mühasirəsi il yarım
davam etdi. Qalada ərzaq ehtiyatları tükəndi. Qazi xan şəhər sakinlərini qaladan
çıxardı ki, onların hesabına qoşun davam gətirsin. “Təkəli tayfası bu
qarışıqlıqlar zamanı yoxsul rəiyyəti sıxışdırdı və onlara zülm etdi”.[142]

Şəhərdən çıxarılan hər ailədən üç yüz Təbriz dinarı alırdılar. Şəhəri tərk edən
sakinlərin evləri qızılbaşlar tərəfindən qarət edilirdi. Heratda dəhşətli aclıq
baş verdi.1532-ci ilin sonunda özbəklər şahın yürüşü xəbərini alıb Heratın
mühasirəsindən əl çəkdilər.[143]

Xorasan ərazisində ardı-arası kəsilməyən müharibələr nəticəsində yerli əhali
tamamilə dilənçi vəziyyətinə düşdü. Xalq həm özbək qoşunlarının əsarətindən, həm
də bəzi qızılbaş əyalət hakimlərinin zülm və özbaşınalığından eyni dərəcədə
əziyyət çəkirdi.[144] Übeydulla xan şəhərdən geri çəkildikdən sonra Herata daxil
olan şah, Heratın özbəklər tərəfindən mühasirəsi zamanı xalqı incitdiklərinə
görə Xorasan hakimi Qazi xanı və onun köməkçilərini vəzifədən kənar etməyə
məcbur olmuşdu. Xəzinədən "yoxsullara" və "zəiflərə" pul paylandı. Ağzıvar xan
Şamlı eyni zamanda vilayətin nominal hakimi şahzadə Sam Mirzənin atabəyi(lələsi)
yerini tutmaqla Xorasan hakimi təyin olundu.[145][146]

Qərbdən Osmanlı imperiyasının hücumu və Xorasandakı qarışıqlıqlarla əlaqədar
olaraq Səfəvilər dövlətinin düşmüş olduğu ağır vəziyyət Orta Asiya
hökmdarlarını, xüsusilə də Übeydulla xanı yeni, fəal əməliyyat kaçməyə
həvəsləndirdi. Onların göndərdikləri iki dəstə Xorasana soxuldu.Lakin Məşhədin
qızılbaş hakimi Sufiyan Xəlifə Rumlu tərəfindən darmadağın edildi. Bunun ardınca
Gərcistan hakimi Bayramoğlan Herat ərazisinə soxuldu. Müqavimət göstərmək üçün
kifayət qədər qüvvələri olmayan Herat hakimləri şəhərin və ətraf ərazilərin
sakinlərindənn icbari qaydada qoşun topladılar.Heratın 80 yaşlı hakimi Xəlifə
sultan Şamlının başçılıq etdiyi bu qoşun İsfizar ərazisində, hicri 941-ci il
zülqədərin 19-u (1535-ci ilin mayın 22-də) özbəklər tərəfindən darmadağın
edildi.[147][148]

Hakimsiz və qoşunsuz qalan heratlıların kömək üçün müraciət etdikləri Məşhəd
hakimi Sufiyan Xəlifə Rumlu qoşunla Herata gəldi. O, özünün zülm və qarətləri
ilə əhalini "ağır günə" qoydu.

Hicri 942-ci il ramazanın 18 (1536-cı il martın 11)-də Übeydulla xan böyük
qoşunla Herata yaxınlaşıb onu mühasirəyə aldı. Özbəklər yalnız beş aydan sonra
hicri 943-cü il səəfrin 27 (1536-cı il avqustun 15)-də şəhərə girə bildilər və
qısa toqquşmadan sonra onu ələ keçirdilər. Xızır Çələbinin öz ailəsi və yaxın
adamları ilə sığındığı məşhur Herat qalası olan İxtiyarəddin də bir qədər sonra
hiylə ilə alındı.[149][150] Bu dəfə Übeydulla Heratda bir ildən artıq qaldı.
Hicri 943-cü il şabanın 17 (1537-ci il yanvarın 29)-də I Şah Təhmasibin
başçılığı ilə Xorasana gəlmiş böyük qızılbaş ordusu ilə toqquşmaqdan çəkinən
özbəklər Heratı tərk edərək Buxaraya qayıtdılar və şəhər yenidənn qızılbaş
əmirlərinin hakimiyyəti altına keçdi.[151][152]

Beləliklə, Übeydulla xanın Xorasana yürüşləri bir nəticə vermədi. Səfəvilər bu
mühüm vilayəti öz əllərində saxlayaraq özbəklərin bütün basqınlarını dəf
etdilər. Deməli, Səfəvilər dövlətinin qərb cəbhəsində Osmanlılar qarşı olduğu
kimi, özbəklər əleyhinə də hərbi əməliyyatları müdafiə xarakteri daşıyırdı.[153]

1550-ci ildə Astrabad ərazisində türkmən mənşəli yaka tayfasının mərkəzi
hakimiyyətə qarşı üsyanı Səfəvilərin bu basqınlarla mübarizəsini
mürəkkəbləşdirmişdi. Üsyana əyan ailəsindən olan Aba adlı gənc rəhbərlik edirdi.
O, şah qoşunları ilə mübarizədə kömək üçün özbək xanlarına dəfələrlə müraciət
etmiş və onların qoşunları köməyə gəlmişdilər. Yalnız 1558-ci ildə üsyan
yatırıldı.

I Şah Abbasın Səfəvi taxtına oturduğu dövrdə Səfəvilər dövləti xarici basqınlar
və daxili çaxnaşmalar üzündən sarsılmışdı. Qərbdə osmanlılar, şərqdə özbəklər və
daxildə Qızılbaş əmirləri arasındaki anlaşılmazlıqlar Səfəvi dövlətini çətin
vəziyyətdə qoymuşdur.

Bundan istifadə edən Özbək xanı Abdullah 1588-ci ildə Heratı ələ keçirdi.
Özbəklər şəhərə daxil olan kimi əhalini qırmış [154] və şəhəri talan
etmişdilər.[155] Əmir Gökəltaşı şəhərə hakim təyin edən Abdullah xan Məşhədə
doğru hərəkət etdi, lakin şəhəri tuta bilmədi və geri çəkildi.[156]

9 aprel 1588-ci ildə I Şah Abbas Heratı Şeybanilərindən geri almaqdan ötrü
12.000 orduyla Xorasana üz tutdu.[157] Yolda olarkən Şah Abbasa osmanlıların
Gəncəni tutduqları və Həmədana doğru irəlilədikləri xəbəri çatdı.Bu səbəbdən,
şah Heratın mühasirəsini yarımçıq qoyaraq Qəzvinə geri döndü.[158] Şah Abbasın
geri dönməsindən istifadə edən Şeybanilər 1589-cu ildə Məşhədi [159][160] daha
sonra isə İsfərayin qalasını tutdular.[161]

1590-cı ildə Osmanlılarla-Səfəvilər arasında sülh müqaviləsi imzalandıqdan sonra
Səfəvilərin Şeybanilərlə mübarizəsi asanlaşdı.[162]

8 fevral 1598-ci ildə Abdullah xanın xəstələnib ölməsi Səfəvilər üçün əlverişli
vəziyyət yaratmışdı, Şah Abbas 9 iyul 1598-ci ildə İsfahandan Xorasana doğru
yola düşdü. Səfəvi ordusu Astrabadı ələ keçirdi, Nişapur əhalisi şahın
yaxınlaşmasından xəbər tutub Şeybanilərə qarşı qiyam qaldırdılar. Şah Abbas
Məhəmməd sultan Bayatı Nişapur hakimi təyin etdi. Fərhad xanı əsas qüvvələrlə
Məşhədə göndərən şah 29 iyul 1598-ci ildə şəhərə daxil oldu.[163] Ancaq hələ də
Xorasanın əsas şəhərlərindən biri olan Herat özbəklərin əlində idi. Şeybanilərlə
Səfəvilər arasında həlledici döyüş Herat şəhəri yaxınlığında baş verdi. Bu
döyüşdü Səfəvi ordusunun sayı 10-15 min özbəklər isə 20 min idilər.[164][165]

İki ordu da türklərdən ibarət olduğu üçün döyüşün çətin keçəcəyi hər iki tərəfə
məlum idi. Döyüş əsnasında Şeybani xanı Dinməhəmməd xanın ox zərbəsindən ölməsi
Şeybani ordusunu təlaşa saldı, özbəklər pərakəndə hala düşərək ağır məğlubiyyətə
uğradılar.[166] Herat hakimliyinə Hüseyn xan Şamlı təyin edildi.[167]

Şah Abbas Şeybaniləri cəzalandırmaq üçün yürüşü davam etdirərək Əbivərd, Nisa,
Bağbad, Dərun, Mərv şəhərlərini tutdu. 1601-ci ildə Bəlx ələ keçirildi.[168]

1512-ci ildə taxta çıxan I Səlim Avropa dövlətləriylə sülh bağladı və bütün
qüvvələrini Azərbaycana qarşı səfərbər etdi.[169] Sultan Səlim Ədirnədə
fövqaladə divan çağırdı. Bu divanda sünni üləmaları Qızılbaşları kafir elan
etdilər və onlarla müharibənin doğru olduğuna fətva verdilər.[170] Daha sonra I
Sultan Səlimin əmriylə Anadoluda 40 minə yaxın qızılbaş qılıncdan keçirildi.
1514-cü ildə Osmanlı ordusu I Səlimin rəhbərliyi ilə Səfəvilərin ərazilərinə
daxil oldu. Lakin I Şah İsmayıl Osmanlılara qarşı bir başa əməliyyata keçmədi və
ordular uzun müddət qarşılaşmadı. 1514-cü ildə Çaldıran düzündə Osmanlı ordusunu
qarşıladı . Qızılbaşlar qətiyyətlə Osmanlıların hücumunu dəf edirdilər lakin
Osmanlıların topları və tüfəngləri işə salması döyüşün gedişini dəyişdi. Şahın
taktikası pozuldu və Osmanlılar qalib gəldilər. Döyüş nəticəsində Qızılbaşlar
məğlub oldular və Osmanlılar Təbrizi tutdular.[171] Ancaq əhalinin müqaviməti və
Səfəvi ordusunun toplanması sultanı 6 gün sonra Təbrizi tərk etməyə məcbur etdi.
Sultan Şərqi Anadolunu ələ keçirdi və İstanbula döndü. Elə bu vaxt Azərbaycana
artilleriya gətirməli olan [Mənbə göstərin] Portuqaliya İran körfəzinə hücum
etdi və Səfəvilərin Hind okeanına çıxısını bağladı. Şah bəzi qızılbaşları
cənuba, portuqaliyalılara qarşı vuruşmağa, Qara xanı isə Diyarbəkiri almağa
göndərdi. Amma Qara xan 1516-cı ildə Qoçhisarda məğlub olaraq öldürüldü.
İsgəndər bəy Münşi yazır:

1524-cü ildə Şah I İsmayıl vəfat etdi və oğlu Təhmasib şah oldu. Şah I
Təhmasibin hakimiyyəti dövründə 1528-ci ildə özbəklər Xorasana hücum etdilər.
Həmin il şah ordusuyla şərqə doğru hərəkət etdi və özbəkləri Herat yaxınlığında
darmadağın etdi. Şahın şərqə səfərindən istifadə edən Luristan bəylərbəyi
Zülfüqar xan üsyan qaldırdı və 1528-ci ildə Bağdadı aldı. Bununla əlaqədar şah
Bağdadı mühasirəyə aldı və həmin il Bağdadı üsyançılardan təmizləyib Məhəmməd
xan Türkmanı Bağdad bəylərbəyi təyin etdi. 1531-ci ildə Təbriz bəylərbəyi Üləma
xan Təkəli xəyanət edərək öz əsgərləri ilə Osmanlıya qaçdı. Daha sonra Üləma xan
Sultan Süleymanı Azərbaycana yürüşə təhrik etdi. Ordunun ön dəstəsini böyük
vəzir İbrahim paşanın 90 min nəfərlik qoşunu təşkil edirdi. Üləma bəy 10 min
nəfərlə irəli çıxarılmışdı.[173]

Üləma bəy, Osmanlı qoşunları ilə Təbrizə daxil oldu. Bir neçə gündən sonra
İbrahim paşa şəhərin yaxınlığında öz düşərgəsini saldı. Üləma Ərdəbilə, Osmanlı
sərkərdəsi Xosrov paşa isə Əlincə qalasını ələ keçirməyə göndərildi. Cənubi
Azərbaycanın bir çox yerləri osmanlılar tərəfindən tutuldu.[174]

Osmanlı mənbələrinə görə Sultan Süleymanın ilk yürüşü zamanı İbrahim paşanın
hərbi hissələri hicri 940-cı il zilhiccənin 1-i (1534-cü il iyunun 13-də)
Təbrizə daxil olmuşdular.[175] Süleymanın da olduğu Osmanlıların əsas qüvvələri
iə şəhərə sentyabrın 27-də çatdılar.[176]

Düşmənin basqını barədə məlumat alan şah Xorasandan hərəkət etdi və Reyə çatdı.
Bu üzüntülü yol onların bir çoxunu sıradan çıxarmışdı. Üstəlik də şah qoşununun
sayı 7 min nəfərdən çox deyildi. Halbuki sultanın ordusu, Həsən bəy Rumlunun
obrazlı ifadəsinə görə, “səhranın qum zərrələrindən və payız yarpaqlarından daha
çox” idi. [177]

Bəhram Mirzənin başçılığı ilə qızılbaşların irəlidə gedən hissələri Qızılüzən
çayının sahilindəki Qaraağac yaxınlığında İbrahim paşanın qoşunları ilə üz-üzə
gəldilər. Qızılbaşlar döyüşə-döyüşə dağa doğru geri çəkilməyə məcbur oldular.
Ardı-arası kəsilməyən axınla gələn Osmanlı qoşunları qızılbaşların sıralarını
sarsıdırdı və onlar şah düşərgəsinə doğru çəkilirdilər. Bu vaxt Kuhkiluyə (Fars)
hakimi Əvənd xan Əfşar yeni qüvvələrlə şah qərargahına gəldi. Sultan Süleymanın
çox böyük qoşunla Miyanəni keçərək Sultaniyyəyə çatması barədə xəbər alındı. Bu
təhlükəli anda qızılbaş əmirlərim arasında ixtilaflar baş verdi. Məhəmməd xan
Zülqədəroğlu, Hüseyn xan Təkəli və başqaları düşmənin tərəfinə keçdilər. Şah,
Hüseyn xan Şamlıya, Qazi xan Təkəliyə və Məlik bəy Xoyluya da inanmırdı və bu
onu düşmən qoşunları ilə vuruşa girməkdən çəkinməyə məcbur edirdi.[178]

Payızın sonunda Sultaniyyə ərazisində bərk qar yağdı və güclü şaxtalar düşdü.
Osmanlı ordusu şiddəətli soyuqlar və azuqə çatışmazlığı üzündən böyük itkilər
verdi. Azərbaycanda möhkəmlənə bilməyən Sultan buranı tərk etdi və qışlamaq üçün
Bağdada üz tutdu. Sultan Süleyman böyük çətinliklərlə Şəhrizurdan keçərək
Bağdada yaxınlaşdı.[179][180] Şəhərdəki iğtişaşlar onun hakimi Məhəmməd xan
Şərəfəddin oğlu Təkəlini şəhəri heç bir müqavimət göstərmədən osmanlılara
verməyə məcbur etdi.Bundan sonra Məhəmməd xan ona sadiq olan adamlardan ibarət
dəstə ilə qaladakı ehtiyatlar od vurdurdu, qalan əmlakı çapıb – talayaraq
döyüşə-döyüşə Dəclə çayının sağ sahilinə keçdi.[181][182] Sultanın Bağdada üz
tutmasını əsirlərdən öyrənən I Şah Təhmasib Təbrizə daxil oldu və Vanı
mühasirəyə aldı.Van qalasının mühasirəsi qışın sonunadək davam etdi.

Hicri 941 (1534-1535)-ci ilin qışını Bağdadda keçirən Sultan Süleyman 1535-ci il
yazın əvvəlində Təbrizə hərəkət etdi. Bundan əvvəl şah, sakinləri Təbrizdən
köçürmüş, şəhəri boşaltmışdı.[183] Taxıl və əkinlər yandırılmış, yerdə qalan nə
varsa, mal-qaraya yedizdirilmişdi. Bu tədbirləri gördükdən sonra şah
Sultaniyyəyə çəkildi. Osmanlı ordusu Sultaniyyə ərazisinə çatanda aclıq və baş
verən taun xəstəliyi sultanın canlı qüvvəsinə böyük tələfat verdi.Burada
(Dərəcəzində) qızılbaşların irəlidə olan hissələri (çərxçiyan) Əmir Sultan Rumlu
və Çıraq Sultan Ustaclının başçılığı ilə rumluların qoşunları ilə toqqudular.
Osmanlılar qızılbaşlara hücum etdilər, lakin məğlub oldular. Ağır vəziyyətə
düşən osmanlı qoşunları geri çəkilməyə başladılar.[184]

Bəhram Mirzə bir dəstə əmirlə-Məntəşə Sultan, Əmir Sultan, Şahqulu xəlifə
möhrdar, Məhəmməd Əmin bəy Süfrəçi ilə birlikdə İbrahim paşanı təqib etmək üçün
göndərildi. Şah özü isə Van qalasına yola düşmüşdü. Qalada mühasirəyə düşmüş
osmanlılara yardım göstərmək üçün sultan Diyarbəkir hakimi Məhəmməd paşanı və
Üləmanı 2 min nəfərlik yeniçəri və 10 minlik süvari ilə ora göndərdi. Onlar
Vostan yaxınlığında türkman tayfasından olan şah qorçuları ilə qarşılaşdılar.
Xain Üləmanın yaxınlıqda olması xəbərini alan şah 2 min nəfərlə onun üzərinə
yeridi.[185]

Üləmanın dəfələrlə xəbərdarlıq etməsinə baxmayarq, Məhəmməd paşa özünün sayca
üstünlüyünə arxalanıb yeniçəriləri ön sırada yerləşdirərək qızılbaşlarla döyüşə
girməyi qərara aldı. Lakin Şiraz hakimi Qazi xan Zülqədər türkman və zülqədər
tayfalarından olan qorçilər dəstəsi ilə düşmənə hücum etdi. Həsən bəy Rumlunun
sözləri ilə desək, “bir anda dörd yüzə qədər rumi qızılbaşlar tərəfindən
öldürüldü və onların başları şah atının ayaqları altına atıldı”.Sultanın bir
neçə əyanı əsir alındı. Qızılbaşlar düşməni Bitlisədək təqib etdilər. Onlar
böyük qənimət ələ keçirdilər. Bəhram Mirzə əmirlərlə Ərcişə yola düşdü. Oranın
müdafiəçiləri qızılbaşları qalanın qarşısında qarşıladılar. Qızılbaşların
hücumuna davam gətirməyən osmanlılar qalaya çəkilib sultandan kömək göndərməsini
xahiş etdilər. Xondkar buraya Sinan paşa başda olmaqla qoşun göndərdi. Lakin
Budaq xan Qacarın dəstəsi onları qarşılayarq darmadağın etdi. Sinan paşa və
başqa Osmanlı sərkərdələri ilə birlikdə yüzlərlə osmanlı məhv edildi. Onların
başları Van yaxınlığında olan şaha çatdırıldı. Sinan paşanın həlak olmasından
xəbər tutan Sultan Süleyman öz ordusunun seçmə hissələrini İbrahim paşanın
başçılığı altına keçirdi və Ərcişdə mühasirədə qalanlara köməyə göndərdi. Lakin
qızılbaşlar İbrahim paşanın göndərdiyi dəstəni də darmadağın etdilər. Bundan
sonra İbrahim paşa qalanın sakinlərini də özü ilə götürərək oranı tərk
etdi.Beləliklə, Van və Ərciş əraziləri şahın əlinə keçdi.[186][187][188][189]
Ard-arda məğlubiyyətlərdən sonra Sultan geri çəkilməyə məcbur oldu və İstanbula
döndü

Bundan istifadə edən şah ölkənin birləşdirilməsini davam etdirmək üçün 1538-ci
ildə qardaşı Əlqasın rəhbərliyiylə 30 minlik ordunu Şirvanı tabe etmək üçün
göndərdi. Əlqas 1538-ci ildə Şirvanşahlar dövlətinin bütün qalalarını ələ
keçirdi, Şirvan bəylərbəyliyə çevrildi və Əlqas Şirvanın ilk bəylərbəyisi oldu.
Lakin Əlqas 1541-ci ildə qardaşına xəyanət edərək müstəqillik üçün mübarizəyə
başladı. Bununla əlaqədar I Şah Təhmasib Şirvana daxil oldu və bütün qalaları
özünə tabe etdi. Əlqas isə Krıma, oradan da İstanbula qaçdı və Üləma paşayla
birlikdə öz vətəninə qarşı yürüşlərdə iştirak etdi. İsgəndər bəy Münşi yazır:

Həsən bəy Rumlunun xəbər verdiyi kimi, hicri 955 (1548)-ci ildə Sultan Süleyman,
Osmanlı imperiyasının tabeliyində olan bütün ölkələrdən- Macarıstan, Əflak
(Valaxiya), Bosniya, Serbiya,Moreya, Moldoviya, Anadolu, Məntəşə eli, Qaraman,
Maraş, Hələb, Suriya, Misir, Hicaz, Yəmən, Diyarbəkir, Ərəb İraqı və Kufədən
toplanmış böyük ordu ilə Azərbaycana soxuldu. [191]

Şərəf xanın verdiyi məlumata görə, Sultan Süleymanı Səfəvilər üzərinə yürüş
etmək üçün dilə tutmuş Əlqas Mirzə ona demişdi ki, Sultan İraqa daxil olan kimi
qızılbaşlar şahdan üz döndərəcəklər. Lakin tarixçinin göstərdiyi kimi,
qızılbaşlardan heç biri Sultanın ən yaxın silahdaşlarını qarşılamadı. Əksinə,
Əlqasla birlikdə İstanbula gəlmiş mülazimlər onu tərk edərək şahın yanına
qayıtmağa başladılar.[192]

Qızılbaşlar osmanlı ordusnun hərəkətini çətinləşdirmək üçün Osmanlı sərhədindən
Təbrizin özünə qədər olan ərazini xüsusi olaraq viran qoydular. Burada düşmənə
“bir toxumcuq, ot saplağı” belə saxlanılmadı, daşınmaz əmlaka isə od vuruldu.
Özlərinin fədakarlığı ilə tanınan Təbriz sakinləri su mənbələrini, suvarma
kanallarını (qənov və kəhrizləri) elə bağladılar ki, “hətta özlərinin içməsi
üçün belə lazım olan qədər su qalmasın”.[193]

Üləma bəy və Əlqas Mirzə Sultan ordusunu müşayiət edirdilər. Həsən bəy Rumlunun
yazdığına görə, Süleyman Azərbaycana Ərzurum-Xoy-Təbriz yolu ilə gəlmişdi.[194]
Üləma osmanlı dəstəsi ilə Van qalasını tutmaq üçün göndərildi. Sultan Mərənddə
qızılbaşlara hücum etmək üçün 40 minlik qoşunla Xoydan hərəkət edəcək bir sıra
paşaları (o cümlədən Əlqas Mirzəni) ayırdı. Osmanlı qoşunları Abdulla xan
Ustaclının, Şahverdi Sultan Ziyad oğlunun və Əli Sultan Təkəlinin başçılıq
etdiyi qızılbaş hissələri ilə toqquşdular. Şahverdi Sultan döyüşdə böyük igidlik
göstərdi. Qızılbaşlar Osmanlıların üstün qüvvələrinin təzyiqi altında şahın
Eşkəmbərdə yerləşən qərargahına geri çəkilməyə məcbur oldular.[195]

Bu zaman Sultan Süleyman əsas qüvvələri ilə Təbrizə daxil olaraq orada cəmisi 4
gün qala bildi. Həmin günlər Osmanlı ordusu üçün çox kədərli keçdi. Həsən bəy
Rumlu xəbər verir ki, yem olmadığına görə osmanlılarım 5 min atı, dəvəsi və
qatırı tələf oldu. Şəhərdə ərzaq olmadığına görə osmanlı döyüşçüləri
şəhərlilərin şəxsi əmlakını qarət etməyə başladılar. Həsən bəy Rumlu yazır:
“Xalq nalə və fəryad səsini göylərə ucaltdı”. Hicri 955-ci il rəbi əs-saninin
24-ü (1548-ci ili iyunun 2-də) Sultan Təbrizi tərk etməyə məcbur oldu. Sakinlər
işğalçılara qarşı üsyan qaldırdılar. Rumlu yazır:

Qızılbaş qoşunları da düşmənə aman vermirdilər. Onlar gündüz və gecə düşmənin
ətrafında dövrə vurur və ayrı-ayrı dəstələri əsir alırdılar. İsgəndər bəy Münşi
qeyd edir ki, qızılbaşlar qəfil hücumları ilə;osmanlıları elə qorxutmuşdular
ki,“onlar özlərinə yemək əldə etmək üçün dayandıqları yerdən kənara bir addım da
ata bilmirdilər”[197][198]

İbrahim xan və Məhəmməd bəy Türkman sultanın geri çəkilən ordusunun arxasınca
hərəkət etdilər. Şəbüstər yaxınlığında Suriya və Diyarbəkir paşası, Mərəş paşası
ilə baş vermiş şiddətli vuruşmada osmanlılar böyük tələfat verdilər.[199]

Bu zaman I Şah Təhmasib məlumat aldı ki, sultan qullar ağası Osman Çələbini dörd
minlik qoşunla Qars qalasını bərpa etmək üçün göndərmişdir. Təhmasibin böyük
oğlu İsmayıl Mirzə Göyçə Sultan Qacarla birlikdə ona qarşı göndərildi. Şahzadə
qəfil hücumla 2 min nəfərədək döyüşçünü məhv etdi.[200] Onların bir hissəsi
qalada gizlənərək canlarını xilas etdilər, lakin üç gündən sonra qızılbaşlara
təslim oldular.[201] Osman Çələbi özü ilə 600 nəfər götürərək şahzadənin
qərargahına gəldi və qəflətən qılıncını sıyıraraq ona hücum etdi. Osmanın
adamları da onun kimi hərəkət edərək qızılbaşlara hücum etdilər. Lakin İsmayıl
Mirzə soyuqqanlılıq göstərdi, özünü itirmədi. Osmanlılardan bir nəfər də salamat
qalmadı.Qars qalası qızılbaşlar tərəfindən dağıdıldı.[202] Şah Əli Sultan Tatı
oğlunu on min nəfərlik dəstə ilə Əxlat, Gözəl Dərə, Adilcəvaz və Muş ərazilərini
viran qoymaq üçün göndərdi. Üləmanın Tərcanda olması xəbərini alan şah,
Sufiyandan keçib onun arxasınca hərəkət etdi. Lakin Üləma tələsik qaçdı. Onda
şah Tərcandan Ərzincan istiqamətinə irəlilədi. İsmayıl Mirzənin irəlidə gedən
hissələri Bayburt yaxınlığında Məhəmməd Paşa Təkoğlunun dəstələri ilə toqquşdu.
Osmanlılar darmadağın edildilər və qaçdılar. Ərzincan tutuldu və talan edildi.

Hicri 1552-cu ildə I Şah Təhmasib Osmanlı ərazilərinə daxil olaraq fəal hücum
əməliyyatlarına keçdi. Ərzurum hakimi İsgəndər paşanın qızılbaşların Çuxursəəd
(İrəvan) vilayətinə basqınları bu hücumlar üçün bəhanə oldu. 1552-ci ilin
əvvəlində İsgəndər paşa Xoy ərazisində Səfəvilərin hüdudlarına soxuldu, sonra
isə Çuxursəədə keçib şəhər bazarını yandırdı və geriyə qayıtdı. Ərzurum paşası
qızılbaş əmirlərinə lovğalıqla yazdığı, hədələrlə dolu məktublarda özünü Şirvan
və Gürcüstan hakimi adlandırmışdı.[203]

Bu əməliyyatda I Şah Təhmasib şəxsən iştirak edirdi. Məsələn, Əhlat ərazisində
30 min qoyun, 10 min qaramal, 3 min at ələ keçirilmişdi. Əhlat qalası yerlə
yeksan edildi. Van ərazisində evlər və əkinlər məhv edildi. Bitlis, Vostan,
Adilcəvaz, Ərciş, Muş, Pasin bölgələri oddan – qılıncdan keçirildi. Döyüşlərdə
çoxlu osmanlı və kürd məhv edildi.[205]

Ərzurumun “dikbaş” hakimi olan İsgəndər paşanı;“cəzalandırmaq” qərara alındı.
Şah öz oğlu İsmayıl Mirzənin başçılığı altında ordunu ona qarşı
göndərdi.İsgəndər paşa məğlub edildi və 2576 osmanlı döyüşcüsü öldürüldü.
Görkəmli Osmanlı əyanları Trabzon hakimi Mustafa bəy,Maraş hakimi Kəbir İsa,
Sultanın qullarağası Məhəmməd bəy, İsgəndər paşanın qardaşı Ramazan bəy, Malatya
hakimi Xeyrəddin bəy və bir çox başqaları əsir alındılar.[206][207]

Sonra İsmayıl Mirzə Ərciş yaxınlığındakı şah düşərgəsinə yetişdi. Qaladakı hərbi
hissənin döyüşçüləri qalabəyini öldürdülər və qalanı qızılbaşlara təslim etdiər.
Şahın əmri ilə qala istehkamı dağıdıldı. Sonra Bərgiri qalası tutuldu.İsmayıl
Mirzənin başcılığı ilə Ərciş, Ərzurum, Ərzincan, Van, Qars qalaları ələ
keçirildi. Xacə Zeynalabidin Əli Əbdi Bəy Şirazi, Təkmilətül-Əxbar kitabında bu
haqda yazır:

Sultan I Süleyman 1554-cü ildə sonuncu dəfə Azərbaycana hücum etdi, ancaq bu
dəfə də uğur əldə edə bilmədi.Əhalinin müqaviməti, Qızılbaşların ardıcıl
qələbələri sultana Azərbaycanı ələ keçirməyə imkan vermədi və 1555-ci ildə
Amasyada Osmanlı Səfəvi sülh müqaviləsi bağlandı. Müqaviləyə görə şərqi Anadolu,
İmeretiya, Quriya, Ərəb İraqı Osmanlıya, Kartli, Kaxetya və Mesxiya Səfəvilərə
verildi[209] .

1578-ci ildə Osmanlılar Amasya sülhünü pozaraq Səfəvi dövlətinin ərazilərinə
soxuldular.Avqustun 9-da Çıldırda osmanlı ordusunun əsas hissəsi ilə döyüşdə
qızılbaşlar məğlub oldular. Mustafa Lələ paşanın gəndərdiyi 20-30-min nəərlik
ordu Ahalsıxı ələ keçirib Kaxetiyaya daxil oldular.[210]

Çıldır döyüşündən sonra Mustafa Lələ paşa Şirvanı, avqust ayında Tiflisi, az
sonra Qorini tutdu.

1578-ci ildə Qanıx çayı sahilindəki döyüşdə Osmanlı ordusu böyük itki
verdi.Qızılbaşlar böyük qənimət əldə edərək Təbrizə qayıtdılar.

Mustafa Lələ paşa böyük çətinlikdən sonra sentysbrda Ərəşə daxil oldu.
Osmanlılar burda yem və ərzaq topladılar, qala tikdilər.

Osmanlı ordusu Ərəş, Şamaxı, Qəbələ, Bakı, Şabran, Mahmudabad, Salyanı
müqavimətsiz tutdu. Yerli sünni əyanlar keçmiş müstəqil Şirvan dövlətinin
bərpası üçün osmanlı ordusuna böyük ümid bəsləyirdilər.[211]

1579-cu ilin yayənda Krım xanı Məhəmməd Gəray 100 minlik ordu Şimali Qafqazdan
keçib, Osman paşa ilə Şamaxıya çatdı. Buradan Şirvanın müxtəlif yerlərinə qoşun
göndərib, Şimali Azərbaycanı qarət etdilər.Qızılbaşların əsas qüvvəsinin gəliıi
xəbərini eşidəndən sonra Azərbaycanı tərk etdilər. Qızlbaş qoşununun Şirvana
daxil olması Dərbənddəki Osmanlıları həyəcana saldı.[212]

1581-ci ildə Qazı Gəray və Səfi Gərayın rəhbərliyi ilə Krım tatarları Şirvana
yenidən hücum etdilər. İmamqulu xan Qacar qızılbaş dəstəsini Şirvan hakimi
Peykər xanın köməyonə göndərdi. Şamaxı ilə Şabran arasında baı vermiı döyüşdə
Qazı Gəray əsir alındı, Krım tatarları və Osmanlılar məğlub oldular.[213]

1583-cü ilin yazında Qarabağ hakimi İmamqulu xan Qacar yeni qüvvə ilə Kürü keçib
Şirvana daxil oldu. O, Şamaxıda Yaqub bəyin Osmanlı qüvvələrini Niyazabada
topladığını eşitdi və Rüstəm xanı öz dəstəsi ilə döyüşə göndərdi.Bi döyüşdə
Osmanlılar darmadağın edildilər. Samur çayı sahilində tarixdə Məşəl savaşı
adlanan döyüş isə Osmanlı qüvvələrinin üstünlüyü ilə qurtardı, qızılbaşlar döyüş
meydanını tərk etdilər.[214]

Osmanlı sultanı bütün Azərbaycana yiyələnmək niyyəti ilə Osman paşanı Şirvandan
geri çağırıb ona böyük ordu verdi və Şərq yürüşünün başçısı təyin etdi. Osman
paşa 1585-ci il avqustun 12-də Pasinabad-Çaldıran-Xoy-Mərənd-Sufiyan-Təbriz
istiqamətində yürüşə başladı.

1585-ci ilin sentyabrında Məhəmməd xan Toxmağın başçılığı ilə qızılbaşların əsas
dəstələri Sufiyan ərazisində döyüşdə əvvəlcə, qızılbaşlar Osmanlılara ağır zərbə
vursa da, onların sayca üstünlüyü qızılbaşları geri çəkilməyə məcbur etdi,Təbriz
Osmanlıların əlinə keçdi.[215]

On illərlə davam edən müharibə 1590-cı ildə İstanbul sülh müqaviləsi ilə
qurtardı.Xalxal, Qaracadağ və Lənkəran Səfəvilərin əlində qaldı. Azərbaycan
torpaqları ilə yanaşı, Şərqi Gürcüstan, habelə İranın qərb vilayətləri də
Osmanlı imperiyasının tərkibinə qatıldı.[216]

XVII əsrin əvvəllərində Azərbaycanda Osmanlı hakimiyyəti zəiflədi.Azərbaycanın
Osmanlı hakimiyyətinin altında olduğu bütün müddətdə I Şah Abbas onu Səfəvilərə
qaytarmaq haqqında düşünürdü.Bunun üçün də o, 1603-cü il sentyabrın 14-də yürüşə
başladı.Səfəvi qoşunu Təbrizə yaxınlaşanda şəhər əhalisi üsyan qaldırdı. 1603-cü
il oktyabrın 21-də Təbriz tutuldu. Osmanlı qoşunun əsas hissəsi darmadağın
edildi.Bununla, demək olar ki, Azərbaycanın cənub vilayətlərinin taleyi həll
olundu. Səfəvi ordusu Azərbaycanın şimalına irəlilədi.

Ordubad əhalisi şah qoşunun gəlişini gözləmədən üsyan qaldırmışdı.Naxçıvan
yaxınlığında ordubadlı Hacı Qəssab şəhəri ələ keçirmək üçün şahdan xusüsi
göstəriş aldı. Əhalinin köməyi ilə Ordubad qalası tutuldu.

Culfa və Naxçıvan tutulduqdan sonra 1603-cü ilin noyabrında İrəvan qalası
mühasirəyə alındı.1604-cü ilin avqustunda İrəvan tutuldu.İrəvanın idarə edilməsi
Əmirgünə xan Qacara, Naxçıvan isə Maqsud sultan Kəngərliyə tapşırıldı.[217]

1605-ci ildə Şirvanın xeyli hissəsini Səfəvi qüvvələri tutdu.I Şah Abbas Vanda
olan Osmanlı qüvvələrini dəf etnək üçün Təbrizdə yeni qala tikdirdi.1605-ci ildə
Allahveri xanın başçılığı ilə Vana 30 minlik qoşun göndərildi. Osmanlı qoşunu
darmadağın edildi.[218]

1605-1606-cı ilin sərt qışında Gəncə mühasirəyə alındı.Qalanın mühasirəsi 4 ay
davam etdi.Nəhayət, 1606-cı ilin iyununda Gəncə tutuldu.Şah Abbas Şirvandakı
Osmanlı hərbi hissəsinin yardım ala bilməməsindən istifadə edərək, Şamaxını sülh
yolu ilə təhvil verməyi onlara təklif etdi.Bu təklif rədd edildildə, şah qoşunu
Şirvana doğru irəlilədi. 1607-ci ilin iyununda Şirvan azad olundu.

Şamaxı tutulan vaxt Bakı və Dərbənd əhalisi də Osmanlılara qarşı üsyan etdi.
Bakıdakı üsyan, Şahin xəbəri olmadan 1607-ci ilin yanvarında baş verdi. Şəhər
üsyançıların əlinə keçdi və şah qərargahı ilə əlaqə yaradıldı.

Dərbənd əhalisi Osmanlı hərbi hissəsini qəflətən yaxaladı. 1607-ci ilin martında
qala tutuldu. Şah Dərbənd əhalisini bütün vergilərdən azad etdi.

1612-ci il oktyabrın 17-də Sərab şəhərində Osmanlı dövləti ilə müqavilə
imzalandı. Bu müqaviləyə əsasən, 1555-ci ilin sülhü bərpa edildi.[219]

Şah Abbasın Cənubi Qafqazdakı əməliyyatlarından narahat olan I Sultan Əhməd
1612-ci il sülhünü pozaraq 1616-cı ilin yazında qızılbaşlarla müharibəyə başladı
. Osmanlı ordusu Təbrizə hücum etdi, İrəvanı da mühasirəyə aldı. Lakin qışın
sərt keçməsi, xəstəlik və ərzaq qıtlığı Osmanlı ordusunu geri çəkilməyə məcbur
etdi.

1618-ci ildə osmanlılar Diyarbəkirdən Azərbaycana dövrü irəlilədilər. Osmanlılar
ilə birlikdə Krım xanı Canibəy Gəray xanın qoşunu da hərəkət edirdi. Sınıq körpü
adlı yerdə həlledici döyüşdə Osmanlı qoşunu ağır zərbə alaraq həri çəkildi. Bu
məğlubiyyətməğlubiyyətdən sonra 1618-ci ildə Osmanlılarla- Səfəvilər arasında
Mərənd sülh müqaviləsi imzalandı.[220]

Mərənd sülhü tezliklə Səfəvilər tərəfindən pozuldu. 1622-1623-cü illərdə Şah
Abbas Bağdadla birlikdə İraqı ələ keçirdi.

Osmanlı dövləti öz niyyətindən əl çəkmirdi. I Səfi dövründə 1634-cü ilin yayında
IV Murad böyük qoşunla hücum edərək Təbrizi və İrəvanı ələ keçirdi.Lakin qışın
yaxınlaşması, Səfəvi qoşununun hücum təhlükəsi Osmanlıları Təbrizdən çıxmağa
məcbur etdi.Bundan sonra 1635-ci ilin aprelində İrəvanı azad etdi.

1637-1638-ci ildə müharibələrin döyüş səhnəsi yenə də İraqa keçdi. 1638-ci ilin
dekabrında Bağdad itirildi.

1639-cu il mayın 17-də Qəsri-Şirində Osmanlı dövləti ilə Səfəvi dövləti arasında
1555-ci il Amasya sülhünün şərtlərini təsdiq edən sülh müqaviləsi imzalandı və
XVIII əsrin birinci rübünə kimi qüvvədə qaldı.[221]

Böyük Moğol İmperiyası ilə Səfəvilər arasındakı münasibətlər bəzi dövrlərdə
dostluq və müttəfiqliklə, bəzi dövrlərdə isə düşmənçilik və müharibələrlə
müşayiət olunmuşdu. Dövlətin əsasını qoyan Baburla Səfəvilər arasındakı
münasibətlər hələ Böyük Moğol İmperiyasının əsası qoyulmadığı dövrdən
yaranmışdı. Babur və Şah İsmayıl ortaq düşmənləri olan Şeybani xana qarşı birgə
hərəkət edirdi.[222] Səfəvilərin də köməyi ilə 1512-1513-cü illərdə Buxara və
Səmərqənd ələ keçirildi.[223] Baburun Səfəvilərlə yaxınlaşması uzun müddət davam
etmədi. 1514-cü ildə baş vermiş Çaldıran döyüşündə Şah İsmayılın Sultan Səlimə
məğlub olmasından sonra özbəklərə olan Səfəvi təzyiqi azaldı. Bundan sonra Babur
özbəklərin hücumları qarşısında geri çəkilməyə məcbur olmuş və Səfəvilərin
dəstəyini itirmişdi.

Səfəvi dövlətinin hökmdarı olan I Təhmasib 1537-ci ildə hücum edərək Qəndəharı
tutdu. 1538-ci ildə Sultan Hümayun Qəndəharı geri qaytarmağa cəhd göstərsə də
buna nail olmadı. Sultan Hümayun Şir şah Suri tərəfindən hakimiyyətdən məhrum
edildikdən sonra Səfəvilər dövlətinin hökmdarı I Təhmasibə sığındı.[224] Şir şah
Surinin Osmanlılarla yaxınlaşıb, Səfəvilərə düşmən olması səbəbindən I
Təhmasibin dəstəyini qazanan Sultan Hümayun 1544-cü ildə Sultaniyyədə əldə
olunan razılaşmaya əsasən Qəndəharın Səfəvilər dövlətinin tərkibində qalmasına
razı oldu.[225] Bunun müqabilində I Təhmasib Sultan Hümayunu Şir şah Suriyə
qarşı müdafiə etdi. Sultan Hümayun Səfəvilərin dəstəyi ilə hakimiyyətini bərpa
etdikdən sonra iki dövlət arasında olan yaxın münasibətlər uzun müddət davam
etmədi. Bundan sonra Sultan Hümayun Osmanlılara yaxınlaşmağa cəhd göstərdi.

Əkbər şahın hakimiyyəti illərində Səfəvilərlə münasibətlərdə Qəndəhar xüsusi
əhəmiyyət daşıyırdı. Qəndəhar şəhəri bölgədə mühüm strateji və hərbi
mərkəzdi.[226] 1558-ci ildə şəhər yenidən Səfəvilərin nəzarətinə keçmişdi.[227]
Səfəvilərlə Böyük Moğol İmperiyası arasındakı münasibətlərə 1576-ci ildə I
Təhmasibin ölümündən sonra son qoyulmuşdu.[228] Yalnız 1587-ci ildə Səfəvilər
dövlətində I Abbasın hakimiyyətə keçməsindən sonra əlaqələr bərpa edildi.[229]
1595-ci ildə Əkbər şah Qəndəhara hücum etdi və şəhər müqavimət göstərmədən
təslim oldu.[230] Səfəvilərlə Böyük Moğol İmperiyası arasındakı müharibənin
ikinci mərhələsi Əkbər şahın ölümündən sonra (1605) oğlu Sultan Cahangirin
hakimiyyəti illərində, 1606-cı ildə Böyük Moğol İmperiyasının qələbəsi ilə başa
çatdı. Müharibənin üçüncü mərhələsi isə 1622-1623-cü illərə təsadüf edir.
Qəndəhar ətrafında baş verən toqquşmalar Səfəvilərin qələbəsi ilə başa çatdı.
Səfəvilər və Böyük Moğol İmperiyası arasındakı müharibənin sonuncu, dördüncü
mərhələsi 1638-ci ildə başlamışdı. Bu mərhələnin əvvəllərində Sultan Cahan şah
Qəndəharı ələ keçirmişdi. Səfəvi hökmdarı Şah Səfi bölgəni geri almaq üçün
hücuma keçsə də, Xorasan istiqamətində irəliləyərkən Kaşan yaxınlığında öldü.
Səfəvi-Moğol müharibələri 1653-cü ildə Qəndəharın Səfəvilərin tərkibində qalması
ilə başa çatdı.

I Şah İsmayıl Cənubi Qafqaz ölkələrində, xüsusilə də Gürcüstanda öz mövqelərini
möhkəmləndirmək üçün ciddi tədbirlər gördü. Səfəvilərin vəziyyəti onun hesabına
yüngülləşmişdi ki, Gürcüstan XVI əsrin əvvəlində bir-birilə düşmənçilik edən bir
sıra müstəqil çarlıqlara parçalanmışdı.[231]

Qızılbaşların Gürcüstana yürüşləri üçün formal bəhanə gürcü çarlarının kömək
üçün özlərinin müraciəti oldu.Mesxi çarı IV Kvarkvare digər gürcü çarı “Başı
Açıq” (İmeretiya) hökmdarı Mənuçöhr tərəfindən məğlub edilərək I İsmayılın
Naxçıvandakı qış düşərgəsinə gəldi və müdafiə olunmasını xahiş etdi. Şah İsmayıl
Div Sultan Rumlunun başçılığı ilə bir neçə qızılbaş sərkərdəsini Gürcüstana
göndərdi.[232] Onlar Şuragöl yolu ilə buraya gəldilər.Yürüş nəticəsində
Mənuçöhrün ordusu darmadağın edildi və o, yardım almaq üçün Osmanlı ərazisinə
qaçdı. Kvarkvare isə taxt-tacı özünə qaytardı.[233]

Sonrakı ildə Mənuçöhr Qızıl Əhməd oğlunun komandası altında Osmanlı dəstəsi ilə
qayıtdı və yenidən Kvarkvarenin mülklərinə basqın etdi. Div Sultan Rumlu ikinci
dəfə Gürcüstana göndərildi. Dəbil (Dvin) rayonunda baş verən döyüşlərdə
qızılbaşlar Osmanlıları darmadağın etdilər.Onların başçısı isə
öldürüldü.Mənuçöhr meşələrə qaçmaqla canını qurtardı.

Div Sultan Rumlunun başçılığı ilə qızılbaşların üçüncü yürüşü hicri 927
(1521)-ci ilə təsadüf etmiş və Kaxetiya gürcü çarı Ləvənd xanın (1520-1574) Şəki
xanlığına basqını ilə əlaqədar olmuşdu.Şəki hakimi Həsən bəy kömək üçün
Naxçıvanda qışlayan I Şah İsmayıla müraciət etdi. Div Sultan Rumlu Qanıx
(Alazan) və Qabırrı çaylarını keçərək Zəyəm və Qərəm qalalarına hücum etdi.
Ləvənd xan günahını etiraf edərək Div Sultanın hüzuruna gəldi. Gürcüstanın digər
hökmdarları-IV Kvarkvare, Davud bəy [234][235] və Mənuçöhr də bu cür hərəkət
etdilər. Onlar Div Sultanla birlikdə Naxçıvanda qışlayan I Şah İsmayılın yanına
gəldilər. Burada gürcü çarları Səfəvilərə hər il vergi (bac) verməyi öhdələrinə
götürdülər və öz mülklərinə qayıtdılar.[236][237]

Qızılbaş yürüşlərinin əsas obyektləri Kartli, Kaxetiya və Mesxiya
(Samtsxe-Saatabaqo) idi. İsgəndər bəy Münşi göstərir ki, Şəki ilə Şirvanın
qonşuluğunda olan gürcü çarları keçmişdə bu ərazilərə soxulur və "müsəlmanlara
hücum edirdilər". Tarixçi davam edir: “Bu vilayətlər Səfəvilər dövlətinə
birləşdirildikdən sonra Kaxetiya çarı Levan (Ləvənd xan) [238] şahın vassalı
oldu.

Mesxiya atabəyi Keyxosrov da "yüksək şah astanasının mülazimləri sırasına"
Histoire de la Georgia, trad. par [239] daxil oldu. Lakin Kartli çarı Luarsab
[240] (Ləvəsən), İmeretiya çarı (Başı açıq) Baqrat [241] və Menqreliya hakimi
Dadian şahın vassalları Levan və Keyxosrova hücum etməklə "öz düşmənçiliklərini
biruzə verir və lazımi itaət göstərmirdilər". [242]

Hələ XVI əsrin birinci rübündə Səfəvilər Kartli və Kaxetiyanı tabe etməyə cəhd
göstərmişdilər. Lakin onlar Gürcüstanın fəth olunması uğrunda ardıcıl mübarizəyə
I Şah Təhmasibin dövründə başladılar. 1540-1554cü illərdə I Şah Təhmasib
Gürcüstana dörd dəfə yürüş etmişdi.

Həsən bəy Rumlunun məlumatına görə, I Şah Təhmasibin Gürcüstana yürüşləri hicri
947 [243] , 953[244] , 958 [245] və 961 [246] (1540-1541, 1546-1547, 1551 və
1554)-ci illərə təsadüf edir.

1555-ci ilin sülh müqaviləsinə görə, Qərbi Gürcüstan vilayətləri (İmeretiya ,
Menqreliya , Quriya) Osmanlı dövlətinin təsir dairəsinə, Şərqi Gürcüstan
vilayətləri (Mesxiya, Kartliya , Kaxetiya) isə Səfəvilər dövlətinin hakimiyyəti
altına düşürdü.[247]

Səfəvilərin Kartliyə yürüşləri sonralar da baş vermişdi. Qarabağ bəylərbəyi
Şahverdi Sultan Ziyadoğlu üç dəfə - hicri 963 (1556), 964 (1557), 968
(1560-1561)- ci illərdə qoşunları ilə bura daxil olmuş və dağıntılar törətmişdi.
Çar Luarsab onunla döyüşdə həlak olmuşdu. Simon isə qızılbaşların tərəfinə
keçmiş qardaşı Davidin (Davud bəyin) təhriki ilə hicri 976 (1568-1569)-cı ildə
Şamxal bəy Çərkəz tərəfindən ələ keçirilmiş və şahın gösrərişi ilə Ələmut
qalasına salınmışdı.[248]

Çıldır vuruşması Gürcüstanın qapılarını osmanlıların üzünə açdı. Osmanlı
basqınının təhlükəsi artdığı bir zamanda gürcü feodal hökmdarları arasında
didişmə və nifaq hökm sürürdü.[249] Onlardan bəziləri Səfəvilərin, bəziləri isə
Osmanlıların tərəfini saxlayırdılar. Səfəvilərin məğlubiyyəti onların
Gürcüstandakı nüfuzuna güclü zərbə vurdu və bəzi gürcü hökmdarlarını öz
mülklərini saxlamaq üçün Osmanlı tabeliyinə keçməyə razı olmağa məcbur etdi.

Çıldırdan sonra Mesxi vəliəhdi Mənüçöhr və onun qardaşı Kvarkvare Osmanlılar
tərəfinə keçməyə birinci olaraq razılıq verdilər. Onların irsi mülkləri öz
əllərində saxlandı. Mustafa paşa Şirvana yürüş [250] edərkən və geri qayıdarkən
Mənüçöhr ona bələdçi oldu.[251][252]

Mustafa Lələ paşa Axaltsıxı tutduqdan sonra Kaxetiyaya doğru hərəkət etdi. O,
“Rum xondkarına(Sultan) tabe olmaq və itaət göstərmək” çağırışı ilə Kartli çarı
Simonun və və Kaxetiya çarı Aleksandrın yanına adam göndərdi. İsgəndər bəy Münşi
göstərir: Onlar da bir-biri ilə düşmənçilik etdikləri üçün "Simon tabe olmaqdan
imtina etdi və osmanlılara qarşı həmlələr edərək onlara bir sıra təsirli
zərbələr endirdi. " [253]

Halbuki "hiyləgər və uzaqgörən adam" olan Aleksandr yaranmış şəraitdə Mustafa
Lələ paşaya itaətini bildirməyi özü üçün sərfəli hesab etdi. Osmanlı qoşunları
"keçilməzləyinə və əzəmətinə görə göylərlə bəhsləşən" Tiflis qalasını ələ
keçirmək üçün hərəkət etdilər. Şəhət Davidin (Davud xanın) mülkündə yerləşirdi.
I Şah Təhmasib Kartlini ona verərək, çarlığı onun qardaşı Simondan almışdı. Buna
görə də David qardaşından kömək gözləməyərək Tiflisi tərk etdi. Avqustun 24-də
Osmanlı ordusu sakinlərinin tərk etmiş olduğu Tiflisi, sonra isə həm də Qorini
ələ keçirdi. İstalaçılar Tiflisdə Məhəmməd paşanın başçılığı altında altı min
nəfərlik hərbi dəstə saxladılar. Zəgam və Geram hakimi də osmanlılara tabe oldu.
Gürcüstan Osmanlı qoşunları tərəfindən işğal edildikdən sonra Şəki hakimi İsa
xan [254] öz mülkünü tərk edərək Səfəvilərin sarayına getdi.[251][255][256]

Səfəvilərin yenidən qüvvətlənməsindən qorxan Gürcü kralı Aleksander, I Şah
Abbasa hədiyyələr göndərdi və tabeliyini bildirdi. O, həmçinin şaha Osmanlılarla
döyüşlərdə kömək söz vermişdi. Şərqi Gürcüstan yenidən Səfəvilərin əlinə keçdi.
Bir qədər sonra tabesizlik göstərdiyi üçün şahın əmri ilə öldürüldü.[257]

I Şah Abbas Teymuraz kimi bəzi yerli hakimləri və ərazini tamamilə tabe etmək
üçün 1613-1614-cü ildə yenidən Gürcüstana yürüş etdi. Teymurazı qaçmağa məcbur
edən I Şah Abbas Kaxet bölgəsini ələ keçirdi və İsa xanı oraya hakim təyin
etdi.[258]

II Şah Abbas dövründə şahın tәsdiqlәdiyi hаkimi, yәni Rüstəm xana qarşı
Teymurazın üsyanı baş verdi. II Şah Abbas Аdәm sultаnın bаşçılığı аltındа оrа
qüvvә göndәrdi.[259] Gürcüstandakı üsyan yatırıldı və Səfəvi hakimiyyəti orada
yenidən möhkəmləndi.

II Şah Abbas Azərbaycanın Cаvаnşir, Bayat vә digәr оbаlаrındаn оn beş min
аilәnin Gürcüstanа köçürülməsinə göstəriş verdi. Оnlаr Gürcüstandа üç güclü qala
tikmәli vә mühаcirlәr arasında bölüşdürülmüş әrаzilәrә әkinçilik etməklə
bölgənin təhlükəsizliyinə kömək etməli idilər.[260]

1587-ci ildə Mürşüdqulu xan başda оlmaqla qızılbaşların ustaclı və şamlı
tayfalarından ibarət Xorasan qrupu Şah Məhəmməd Xudabəndənin 16 yaşlı оğlu Abbas
Mirzəni Qəzvində şah elan etdilər. Bu vaxta qədər Qaradağ, Ərdəbil, Lənkəran
istisna olmaqla, Azərbaycanın bütün vilayətləri Osmanlılar tərəfindən
tutulmuşdu. Azərbaycan Səfəvilər dövləti tənəzzülə uğrayırdı.[261]

1598-ci ildə paytaxt İsfahana köçürüldü. İsfahan həm də Böyük Səlcuq
İmperiyasının da paytaxtı olmuşdu. Yeni paytaxta Qaradağ, Qəzvindən çoxlu
Azərbaycan türkləri köçüb gəlirdilər. Burada onlar üçün və Şah Abbasın şərəfinə
"Abbassabad" məhəlləsi salındı.

Şah Abbas odlu silahla təchiz edilmiş 44 min nəfərlik güclü nizami ordu yaratdı.
Azərbaycan türklərindən ibarət qızılbaş süvari dəstələri y/ref>

Şah Abbasın Cənubi Qafqazdakı əməliyyatlarından narahat olan I Sultan Əhməd
1612-ci il sülhünü pozaraq 1616-cı ilin yazında qızılbaşlarla müharibəyə başladı
. Osmanlı ordusu Təbrizə hücum etdi, İrəvanı da mühasirəyə aldı. Lakin qışın
sərt keçməsi, xəstəlik və ərzaq qıtlığı Osmanlı ordusunu geri çəkilməyə məcbur
etdi.

1618-ci ildə osmanlılar Diyarbəkirdən Azərbaycana dövrü irəlilədilər. Osmanlılar
ilə birlikdə Krım xanı Canibəy Gəray xanın qoşunu da hərəkət edirdi. Sınıq körpü
adlı yerdə həlledici döyüşdə Osmanlı qoşunu ağır zərbə alaraq həri çəkildi. Bu
məğlubiyyətməğlubiyyətdən sonra 1618-ci ildə Osmanlılarla- Səfəvilər arasında
Mərənd sülh müqaviləsi imzalandı. ref>Həbib əs-Siyər,səh.571-572 enidən bərpa
edildi.

O, Azərbaycan dövlətinin müstəqillik ənənələrini qoruyub saxlamaqla mərkəzi
aparatı möhkəmləndirdi, İngiltərə, Fransa, İspaniya, Roma papası, Rusiya ilə
diplomatik əlaqələr yaratmaq məqsədilə danışıqlara başlanıldı.

1593-cü ildən qızılbaşlara tabe olan Zəncan, Xalxal, Ərdəbil, Qaradağ,
Qızılağac, Lənkəran vilayətləri, Qızılüzən,və Kür çayları arasında geniş ərazi
Azərbaycan bəylərbəyliyində birləşdirirdi. Bəylərbəyliyin qoşunu 10 min idi və
Azərbaycan qoşunu adlanırdı. Tarixçi Xandəmir yazır:

On üç il müharibəsi 1722-1735-illərdə Səfəvilər ilə Hotaki, Rusiya, Osmanlı
arasında baş verən müharibədir. Səfəvilər ilə Hotakilər arasındakı müharibə
nəticəsində Səfəvilər Qəndəhar, Xorasan əyalətləri itirdi. 1722-ci ildə
Hotakilər İsfahan yaxınlığında Gülnabad döyüşündə Səfəviləri məğlub etdilər.
Tezliklə paytaxt İsfahanı da ələ keçirildi.[264] Bu vaxt Rusiya və Osmanlı
Səfəvilərin kifayət qədər zəiflədiyini görürdü. Nəhayət 1722-ci ildə Rusiya,
1723-cü ildə Osmanlı Səfəvilərə qarşı müharibəyə başladı. Bununlada yüz minlələ
insanın ölümünə səbəb olan On üç il müharibəsi başladı. Rusiya 1722-1723-cü
illərdə apardığı hərbi əməliyyatlar nəticəsində Dərbənd, Bakı, Lənkəran,
Rəşt[265] əsasən Xəzər dənizinin Səfəvilərin nəzarətində olan sahillər ələ
keçirildi. 1723-1726-cı illərdə Osmanlıların apardığı hərbi əməliyyatlar
nəticəsində Çuxursəəd(İrəvan)[266] , Qarabağ, Təbriz, Həmədan bəylərbəylikləri
ələ keçirdi. Səfəvilərin nəzarətində yalnız Mazandaranın bir qismi qalmışdı.
Artıq Səfəvilərin tam çökdüyünü zənn edən həmin dövlətlər Səfəvilər dövlətinin
ərazisini öz aralarında bölüşdürdülər. 1724-cü ildə Osmanlı ilə Rusiya arasında
bağlanmış İstanbul müqaviləsi[267] , 1727-ci ildə Osmanlı ilə Hotakilər arasında
imzalanmış Həmədan sülhü Səfəvilər imperiyasının bölüşdürülməsini rəsmiləşdirdi.

Bu hadisələr baş verən zaman Səfəvilərdə şah II Təhmasib hakimyyətdə idi. O bu
vəziyyətdən çıxmaq üçün Fətəli xan Qacarı qorçubaşı təyin etdi. Fətəli xan
Qacarın rəhbərliyi ilə keçirilən hərbi əməliyyatlar nəticəsində müəyyən ərazilər
geri alındı. 1726-cı ildə digər qızılbaş sərkərdəsi Nadir xan Əfşar ordunun
komandanlarından biri oldu. Onlar birgə çox uğurlu əməliyyatlar keçirdilər. Amma
1726-ci ildə Fətəli xan Qacar ilə Nadr xan Əfşar arasında yaranan ixtilaf
nəticəsində Fətəli xan Qacar öldürüldü. Həmin il Nadir xan şah II Təhmasib
tərəfindən qorçubaşı təyin edildi.

1728-1729-cu illərdə Nadir xan Hotakiləri məğlub edərək İsfahanı, Kirmanı,
Xorasanı geri aldı. 1729-cu ildə Damğan döyüşündə Hotakiləri məğlub etdikdən
sonra bütün Xorasanı azad elədi. Hotaki dövlətini məğlub etdikdən sonra Nadir
xan 1730-cu ildə Osmanlılara qarşı hərbi əməliyyatlara başladı. Həmin il
Ərdəbil, Marağa, Təbriz və digər ərazilər geri alındı.[268] Amma Hotaki
dövlətinin Herata hücum etdiyini eşidən Nadir xan Osmanlılara qarşı apardığı
əməliyyatları təxirə salıb, Hotakilərə qarşı yürüş etdi. Öz nüfuzunu qaldırmaq
istəyən şah II Təhmasib Nadir xanı gözləmədən Osmanlılara qarşı əməliyyata
başladı. Amma məğlub edildi və geri alınmş əraziləri itirdi.[269] 1732-ci ildə
şah Osmanlı ilə Kirmanşah sülhünü bağladı.[270] Nadir xan Hotakilərə qarşı
yürüşdən qayıdandan sonra şah II Təhmasibi hakimyyətdən saldı və Kirmanşah
sülhünü tanımadı. Səfəvilərin əvvəliki qüdrətini bərpa etdiyini görən Rusiya
1732-ci ildə Rəşt sülhü ilə Kür çayından cənubda olan əraziləri Səfəvilərə geri
qaytardı.[271] Nadir xanın 1733-1735-ci illərdə apardığı əməliyyatlar
nəticəsində Bağdad döyüşündə[272] , 1735-ci Üçmüədzin döyüşlərində Osmanlı
məğlub edildi[273] və 1723-cü ildən Osmanlı tərəfindən işğal edilmiş ərazilər
geri alındı. Nəhayət 1735-ci ildə Gəncə sülhü Rusiya tərəfindən, Osmanlı ilədə
sülh nəticəsində 1722-ci ildən işğal edilmiş bütün torpaqlar Səfəvilərə geri
qaytarıldı.[274]

Səfəvilər XVII əsrdə ənənəvi düşmənləri Osmanlılar və Şeybanilər ilə döyüşünü
davam etdirərkən, iki yeni qonşu ilə də rəqabətə girişmək məcburiyyətində qaldı.
Moskva Knyazlığı Altınorda Xanlığının davamı olan Astraxan, Qazan, Sibir Küçüm
və Noqay Xanlıqlarını aradan qaldırmış, nüfuzunu Qafqaz və Orta Asiyaya qədər
yaymışdı. Babür Dövləti isə Qəndəhar və Heratı isğal edərək daha əvvəl
Azərbaycan idarəsindəki Əfqanıstana sızmağa başlamışdı.Bütün bunlardan başqa
17-ci əsr boyunca Şərq - Qərb arasındakı ticarət yolu dəyişmiş, Avropalıların
kəşfləri və Osmanlıların dənizdə həddindən artıq səfərləri nəticəsində
Azərbaycandan uzaqlaşmışdı. I Şah Abbasın ordusunu ödənişli qulam (yığma)
sisteminə çevirməsi qısa vəd edə işə yaradısa da, sonrakı əsrdə əyalətlər
üzərindəki təzyiq və ağır vergilərlə birlikdə ölkənin sosyal - iqtisadi gücünün
zəifləməsinə gətirib çıxardı.Şeyx Əli Həzin yazır:

Ölkə tez-tez, mərkəzdən uzaq sərhəd boylarında basqınlara uğramağa başladı.
1698-ci ilfə Kirman əyaləti Beluclar tərəfindən, 1717-ci ildə Xorasan əfqanlar
tərəfindən və Mesopotamiya Ərəb bədəviləri tərəfindən zəbt və qarətlərə
uğradı.Səfəvi dövlətinin zəifləməsindən itifadə edən əfqanlar fəallaşmağa
başladılar. Gilzayi Mir Üveys Hotaki, Qandəharın Səfəvi hakimi Gürgən xana qarşı
qiyam qaldırdı və üzərinə göndərilən Səfəvi ordusunu məğlub etdi . 1722-ci ildə
Mir Üveysin oğlu Mir Mahmud Səfəvilərin paytaxtı İsfahanı ələ keçirərərək özünü
İran şahı elan etdi.[276]

Əfqanlar, on ildən çox bir müddətdə zəbt etdikləri Azərbaycan torpaqlarından
çıxarılamadılar. I Şah Abbas tərəfindən Azərbaycandan Xorasana köçürülən Əfşar
Türkmanlarının bəyi və Səfəvilərin ən təsirli komandiri Nadir Xan (sonrakı Nadir
Şah) nəhayət 1729-cu ildə Damğan döyüşündə əfqanları məğlubiyyətə uğratdı və
Azərbaycandan çıxardı. Lakin əfqanlar hələdə Səfəvi torpaqlarına daxil olub
talanlar törədirdilər. Bu səbəbdən 1738-ci ildə Nadir Şah başda Qəndəhər olmaq
üzrə təkrar Şərq İranı fəth etdi. Qəndəharın ələ keçirilməsi ilə əfqanlar
tamamilə məğlubiyyətə uğradıldılar.Nadir həmin ildə Qəznə, Kabul və Lahoru fəth
etdi.[277][278]

Nadir şah 1732-ci ildə II Şah Təhmasibi (1722 - 1732) taxtsan salaraq onun oğlu
III Şah Abbası hakimiyyətə gətirdi. Nəhayət 1736-cı ildə, onsuz da əlində olan
iqtidar çəryini istifadə edərək özünü Azərbaycan və İranın şahı elan etdi.
Bununla da 1736-cı ildə Səfəvi xanədanı süquta uğramışdır.[279]

1747-ci ildə Nadir Şahın sui-qəsd nəticəsində öldürülməsi[280] ilə Səfəvilər
yenidən şahlığı ələ keçirdilər. Əslində isə dövləti III Şah İsmayılın adından
Kərim xan Zənd idarə edirdi.[281] Lakin Zənd xanədanının da ömrü uzun sürmədi.
1794-cü ildə Qacarlar tərəfindən Zəndlər sülaləsinin hakimiyyətinə son
qoyuldu.[282]

Şeyx Səfiəddin Ərdəbilinın etnik mənşəyi məsələsi indiyədək tarixçilər arasında
mübahisə mövzusu olmuşdur. Bu məsələni aydınlaşdırmağın mürəkkəbliyi onunla
ələqədardır ki, Səfəvilərin uzaq əcdadları barədə məlumatları özündə əks etdirən
yeganə mənbə İbn Bəzzazın(Təvəkkül ibn İsmayıl ibn Bəzzazın) "Səfvət əs–Səfa"
("Saflığın saflığı") adlı agioqrafik əsəridir. Səfəvi tarixçilər Şeyx Səfiəddini
yeddinci şiə imamı İmam Museyi-Kazımın 21-ci nəslindən hesab edirdilər. Lakin
Əhməd Kəsrəvi "Səfvət əs–Səfa" əsərinin müqayisəli tədqiqi ilə məşğul olmuş və
belə bir nəticəyə gəlmişdir ki, Səfəvilərin əcdadları heç də seyidlər, (Məhəmməd
peyğəmbərin) nəslindən olanlar deyillər və onların nəsil şəcərəsini sonralar
Səfəvi tarixşünasları uydurmuş və İbn Bəzzazın əsərinin mətninə daxil
etmişlər.[283] Əhməd Kəsrəvi Şeyx Səfinin ərəblərlə əlaqəsinin olmadığını sübut
etdikdən sonra onu türk də hesab etmir və kürd mənşəli olduğunu söyləyir. Digər
İran müəllifləri onun Səfəvilərin kürd mənşəli olduğu barədəki ehtimalını şəksiz
həqiqət kimi qələmə verir və bununla da bütün Səfəvilər sülaləsini
iranlılaşdırmağa səy göstərirlər. Bəzi Avropa müəllifləri də bu fikiri müdafiə
edirlər. Türk müəllifi Zəki Vəlidi Toqan da Səfəvilərin mənşəyinə həsr olunmuş
məqaləsində onların kürd mənşəli olduğunu əsaslandırmağa cəhd göstərir, "kürd
əsilli şeyxin" nəslinin sonradan "tamamilə türkləşdiyini" yazır.[284]

Lakin V.V.Bartoldun sülalənin türk mənşəli olması barədə söylədiyi fikir daha
mötəbərdir və mənbə məlumatları ilə təsdiq edilir. Alim bu sülalənin eponimi və
banisi Şeyx Səfiəddin və onun nəslindən bəhs edərkən göstərirdi ki, "bu Ərdəbil
şeyxləri, şübhəsiz, fars deyil, türk mənşəlidirlər"[285] İ.P.Petruşevski də eyni
fikri söyləmişdir: "İlk Səfəvi şeyxləri Ərdəbildə yaşamışlar, onların doğma dili
Azərbaycan dili (Azərbaycan türk dili – tarixçi Nazim Xəlilov.)
olmuşdur"[286][287] Hanna Sohrveydə görə "Səfvət əs-Səfa" əsərində hamı Səfiyə
türk kimi müraciət edir: "Ey piri-türk" (ey türk müqəddəsi), "türk gənci", "türk
oğlu" və bu səbəbdən də onun türk olduğu şübhə doğurmur[288] M. Abbaslı Şeyx
Səfiəddinin türk mənşəli olması haqda zəngin material toplamışdır.

Səfəvilər sülaləsinin əzəldən kürd, yaxud İran mənşəli olması haqqındakı ehtimal
daha mötəbər mənbələrin məlumatlarına əsaslanmır. Həm də Şeyx Səfiəddinin türk
etnosuna mənsub olması, çətin ki, şübhə doğura bilər.[289]

Səfəvilər dövlətində mərkəzləşdirilmiş nizami ordu yox idi. Ordu müharibə zamanı
əyalət hakimlərinin, bəylərbəyilərin ayrı-ayrı, qeyri-nizami feodal
dəstələrindən (qoşun) təşkil edilirdi. Bu, demək olar ki, qoşunları özləri
gətirən və döyüşə aparan Azərbaycan tayfaları əmirlərinin süvari dəstələrindən
ibrət olurdu. Həmin yığma qoşunların döyüşçüləri (mülaziman,nukəran) tayfa
başçıları tərəfindən saxlanır və təchiz olunurdular. Hər tayfanın döyüşçüləri
sədaqətli qohumluq əlaqələri əsasında birləşdiklərinə görə, rəhbər şəxs kimi
özlərinin əmirinə tabe olurdular. Buna görə də hətta döyüşlər zamanı da əmirlər
xeyli dərəcədə müstəqil hərəkət edir, öz fəaliyyətlərini hər hansı bir ümumi
taktiki planla uyğunlaşdırmırdılar. Şah ordunun komandanı hesab olunurdu. Şah
yürüşdə iştirak etmədiyi hallarda, orduya Azərbaycan tayfalarının adlı-sanlı
əmirlərindən biri başçılıq edirdi.

I Şah İsmayılın hərbi qüvvələri Ağqoyunlu qoşunlarında mövcud olmuş tayfa
prinsipləri üzrə qurulmuşdu. Müharibə zamanı Səfəvilərin düşmənə qarşı çıxardığı
ordusunun sayı haqqında dəqiq məlumat əldə edilməmişdir. Ehtimal etmək olar ki,
feodal hakimlərin müharibədə iştirakı dərəcəsindən asılı olaraq daim
dəyişmişdir. Bunu hətta sayca az olan mənbələr də təsdiq edir.Bu barədə ən
qiymətli məlumatları Minadoi verir. O, müxtəlif vilayətlərin döyüşə çıxardığı
feodal yığma qoşunlarının sayını göstərir: İsfahan və onun əyaləti – 8 min
nəfər, Kaşan – 4 min, Savə – 1 min, Sultaniyyə – 1 min, Qəzvin – 12 min, Ərdəbil
– 1 min, Şiraz – 8 min, Təbriz – 4 min, Qum – 2 min, Gəncə və Gürcüstanın bir
hissəsi 4 min nəfər atlı verirdi.[300] Minadoi yazır: “Səfəvilər döyüşə 60 minə
qədər süvari çıxara bilirdilər.” O, həmdə yazır ki, əgər bütün əyalətlərin
hakimləri birlikdə çıxış etsəydilər, o zaman Səfəvilər döyüşə sayı 130-140 min
nəfərə çatan qoşun çıxara bilərdilər.[301]

Ümumiyyətlə, həmin məlumatlar Səfəvi mənbələrinin o dövrə aid sənədləri ilə
səsləşir. Bu mənada, Xorasana düşmənin növbəti basqınını dəf etmək üçün I Şah
Təhmasibin çağırışı ilə əlaqədar olaraq hicri 936 (1530)-cı ildə orduya baxışda
iştirak etmiş Qazi Əhmədin qoşun hissələrinin tərkibi, növləri və sayı haqqında
müfəssəl məlumatı mühüm əhəmiyyətə malikdir. Salnaməçinin məlumatına görə, həmin
rəsmi keçiddə iştirak etmiş qoşunların sayı 120 min nəfər olmuşdu[302] .Qazi
Əhməd yazır: "Qızılbaş tayfalarından və nəsillərindən 200 min adam var idi”[303]
Beləliklə, ehtimal etmək olar ki, hərbi əməliyyatlar dövründə Azərbaycan qoşun
hissələrinin sayı həqiqətən 120-150 min nəfər arasında olmuşdur.

Feodal yığma qoşunlarından (çərik, qoşun) əlavə, sayı 4500 nəfərə çatan
qorçuların qvardiya dəstəsi şahın yanında əlahiddə xidmətdə olurdu.[304]

Qorçuların sayı 6 min nəfər idi. Şahın yanında həmçinin,yasavulbaşının başçılıq
etdiyi, eyni vəzifələri yerinə yetirən 700 nəfərlik yasavul dəstəsi də xidmət
edirdi.[305]

Yay, nizə, qılınc, xəncər, döyüş baltaları və qalxanla silahlanmış
qorçular(qorçilər) tayfa süvari qoşununu təşkil edirdilər. Şeyx Heydərin tətbiq
etdiyi qızılbaş tacı həmin cəsur döyüşçülərin özünəməxsus baş geyimini təşkil
edirdi. Yürüşlər zamanı onlar yanaqları boyunca zirehdən qoruyucuları olan
dəbilqələr taxırdılar. Uzun bığ saxlamaları qorçiləri fərqləndirən xüsusiyyət
idi.

O,Səfəvilərdə hazırlanan silahların yaxşı keyfiyyətdə olduğunu göstərir və qeyd
edir ki, "onlarda silah hər hansı başqa xalqda olduğundan üstündür və yaxşı
düzəldilmişdir”[307]

Qızılbaşların top və tüfənfdən istifadə etməsinə dair mənbələrin ən ilkin
məlumatının Səfəvilərin 1552-ci ildə Ərciş qalasını mühasirəyə almasına aid
olduğunu göstərir.[308][309] I Şah İsmayılın müasiri İbrahim Əmini 1500-cü ildə
Bakını mühasirəyə almış qızılbaşların yalnız tüfəngdən deyil, həm də top
atəşindən istifadə etdiklərini göstərirlər.[310] Bu da məlumdur ki, I Şah
Təhmasibin 1538-ci il Şirvana yürüşü zamanı qızılbaş qoşunu Buğurd qalasına
qarşı toplardan istifadə etmişdir. Bütün faktlar onu göstərir ki, Səfəvilərin
əzəldən odlu silahı olmuşdur.[311] Lakin çox güman etmək olar ki, belə silah
onlarda sayca az idi, avropalılar vasitəsilə təsadüfən onların əlinə gəlib
düşürdü. Səfəvilər özləri hələ odlu silah istehsal etmirdilər.

Səfəvilər dövləti tipik feodal monarxiyası idi. Dövlətin başında duran Səfəvi
şahları dünyəvi hökmdarlar kimi nəinki qeyri-məhdud hakimiyyətdən istifadə edir,
həm də öz simalarında Ərdəbil dərviş təriqətinin irsi başçıları kimi ali ruhani
hakimiyyəti təmsil edirdilər.[312]

Səfəvi hökmdarları digər Şərq müstəbidləri kimi dövlət məsələlərini təkbaşına
həll edirdilər. Onların yanında məşvərətçi hüququna malik olan ali məclis
(məclisi-əla) olurdu. Məclisi-Əla I Şah Təhmasibin dövründə, məclis dövlət
işlərində böyük təcrübəsi olan adamlardan” – 12 nəfər üzvdən (yəni sultanlardan)
ibarət idi.[313]

Səfəvilər dövləti inzibati cəhətdən vilayətlərə əyalətlərə(bəylərbəyliklərə)
bölünmüşdü. Bu əyalətlərin başında "bəylərbəyi"lər dururdu. Bəylərbəyilərin
idarə etdikləri vilayətlərin sayı on üç idi:

Qüdrətli qızılbaş əyanları bəylərbəyi, əmir əl-üməra və hakim sifətilə
vilayətləri irsi olaraq idarə edirdilər. Məsələn, Qarabağ və Astrabadı qacar
tayfasından olan iki nəslin əmirləri idarə edirdi; Şirvan – ustaclı tayfası,
Cənubi Azərbaycan– təkəli və türkman tayfaları; Çuxursəəd – ustaclı tayfası;Fars
– zülqədər tayfası; Kirman - əfşar tayfası; Herat – şamlı tayfası və b.
tərəfindən idarə olunurdu.[324]

Bəylərbəyliyilərin tabeliyində özlərinin sarayları, vəzirləri,[325]
qorçubaşıları [326] və sədrləri [327] var idi.

XVI əsrin ikinci- XVII əsrin birinci yarısında Azərbaycanın bir sıra
şəhərlərində geniş məktəb və mədrəsə şəbəkəsi var idi. XVI əsrdə Təbrizdə böyük
bir kitabxana açılmışdı. I Şah İsmayıl Marağa rəsədxanasını bərpa etmək üçün
məşhur riyaziyyatçı və astronom Qiyasəddini Marağaya göndərmiş və bərpa işlərinə
başlanmışdı.[328]

XVI əsr XVII əsrin birinci yarısında Azərbaycanda tarix və fəlsəfə elmləri
inkişaf etməkdə idi. Öz dövrünün böyük şairi Füzuli təkcə böyük şair deyildi,
həmçinin fəlsəfəyə, astronomiyaya və başqa elmlərə dair əsərlər yaratmışdı.

Humanist və mütərəqqi ideyalar carçısı Füzulinin dünya görüşü, fəlsəfi fikirləri
"Mətlə-ül-etiqad (Etiqadın mənşəyi)" əsərində öz əksini tapmışdır . Bu əsərdə
Hindistan, İran, Ərəb İraqı və Azərbaycanın qədim fəlsəfəsinin təhlili ilə
bərabər, antik fəlsəfə haqqında da məlumat vardır.

Filosof Həqiri kainat və dinə öz münasibətini aydın bildirərək yazırdı ki,
məhəbbət, təbiət, insan və dinlər üzərində hakimdir.

Rəhməti XVI əsrin ortalarında Təbrizdə doğulmuşdur. XVII əsrin əvvəllərində
Hindistana səfər etmiş və 1616-cı ildə Aqra şəhərində olmuşdur. Rəhmətinin
yeganə poetik "Divanı" gəlib bizə çatmışdır. Rəhməti də öz sələfləri kimi
sufilik baxışlarını poetik tərzdə şərh edir, lakin hakim ideologiyaya loyal
münasibətilə fərqlənirdi.

Bu dövrün məşhur tarixçisi, I Şah Təhmasibin sarayında qulluq edən və onun
yürüşlərinin iştirakçısı Həsən bəy Rumlu idi. O, 12 cildlik "Əhsən Ət-Təvarix
(Tarixlərin ən yaxşısı)" əsərini yazmışdır. Bu əsərdən ancaq XI-XII cildlər bizə
gəlib çatmışdır ki bunlar XV-XVI əsrlər Azərbaycanın və qonşu ölkələrin tarixinə
həsr olunmuşdur.[329]

Görkəmli Azərbaycan tarixçisi İsgəndər bəy Münşi gəncliyində gəncliyində Şah
Məhəmməd Xudabəndənin sarayında divan katiblərindən biri olmuşdur. Sonralar I
Şah Abbasın tarixçisi olmuş, "Tarix-i-aləm arayi Abbasi (Dünyanı bəzəyən Abbasın
tarixi)" əsərini yazmış, əsərdə dövrün siyasi, ictimai-iqtisadi və mədəni həyatı
barədə məlumat vermişdir.[330]

Azərbaycanda əhalinin müəyyən hissəsi şəhərlərdə yaşayır və sənətkarlıqla məşğul
olurdu. XVI əsrin ikinci yarısı- XVII əsrin birinci yarısında Təbriz ustalarının
toxunduqları gözəl xalçalar və bəzəkli parçalar indi də dünyanın bir çox
muzeylərinin bəzəyi hesab olunur.[331]

1565-ci ildə I Şah Təhmasib vilayətlərin hər birindən alınan təqribən 80 min
tümənlik tamğa vergisini ləğv etdi. Bu, sənətkarlığın və ticarətin inkişafına
müsbət təsir göstərdi.

Bu Təbriz, Gəncə, Ərəş, Ərdəbil, Culfa, Bərdə, Naxçıvan, Marağa, Dərbənd
iqtisadi və siyasi-inzibati mərkəz idilər. Təbriz ən böyük şəhər hesab olunurdu.
Səyyahlar qeyd edirlər ki, o zaman burada 300 min əhali var idi.

Şamaxı Şirvanın iqtisadi və siyasi mərkəzi idi. XVI əsrdə Cənubi Qafqazda ipək
istehsalı və ticarətinin, demək olar ki, hamısı Şamaxı və Ərəşdə mərkəzləşmişdi.
Antoni Cenkinson Şamaxını gözəl şahlıq şəhəri adlandırırdı. Şamaxıda 25 min
nəfərə qədər əhali yaşayırdı.[332]

Bakıdan bir sıra ölkələrə dəniz yolu ilə müxtəlif mallar və neft göndərilirdi. O
zaman Bakıya gələn səyyahlar qeyd edirdilər ki, şəhərin ətrafında 500-ə qədər
neft quyusu var.

Bəhs edilən dövrdə Ərdəbil yenidən dirçəldi. Səfəvilər şəhərin azadlığına ciddi
əhəmiyyət verirdilər. Burada tikilmiş Şeyx Səfi məqbərəsinə ölkənin hər yerindən
ibadətə gəlirdilər. Misilsiz sənət incisi I Şah Təhmasibin 1536-cı ildə
toxutdurduğu Şeyx Səfi xalçası hazırda Londonun Viktoriya və Albert muzeyində
saxlanılır.

XVI əsrdə ingilis səyyahları Ərəşi Cənubi Qafqazda ipəkçiliyin mərkəzlərindən
biri kimi təsvir edirdilər. Antoni Cenkinsonun məlumatına görə, Ərəş bazarında
müxtəlif çeşidli 100 funt ipək almaq olardı. XVI əsrdə Venesiya taciri və
səyyahı Mindoi yazırdı ki, Ərəşdə əla növ ağ ipək istehsal olunur.[333]

XVI əsrin ikinci və XVII əsrin birinci yarısında Culfa beynalxalq ipək ticarəti
yolunun üzərində yerləşirdi. Culfa tacirləri ipəyi istehsal olunduğu
yerlərdən-Şamaxıdan,Ərəşdən və Gilandan alır, Venesiyada, Amsterdamda, Marseldə,
habelə Suriya, Osmanlı, Hindistan şəhərlərində satırdılar. 1581-ci ildə Culfada
3000 ev vardı, 1520 min əhali yaşayırdı.[334]

XVI əsrin ikinci yarısı- XVII əsrin birinci yarısında Ordubad, Naxçıvan, Əylis
kimi şəhərlərin mühüm ticarət əhəmiyyəti vardı. Gəncə Qarabağ bəylərbəyliyinin
mərkəzi idi. Don Juan adı ilə Avropada yaşayan tarixi-coğrafi əsərlər müəllifi
Oruc bəy Bayat burada 50 min ailənin (yəni 225 min nəfər) yaşadığını qeyd
etmişdi.[335]

I Şah İsmayılın sarayında şairlər şahı Həbibi başda olmaqla Süruri, Matəmi,
Tüfeyli, Qasimidən ibarət ədəbi məclis var idi. Şah İsmayıl Xətai həm də
görkəmli şair olmuşdur. Onun ədəbi irsi Azərbaycan türkcəsində yazılmış
Divandan, mənzumələrdən, lirik qoşmalardan,Nəsihətnamə adlı məsnəvidən Dəhnamə
poemasından ibarətdir.[336]

XVI əsr Azərbaycan ədəbiyyatının ən görkəmli nümayəndəsi şair və mütəfəkkir
Məhəmməd Füzuli idi. O, Şərqdə mühüm elm və mədəniyyət mərkəzlərindən biri olan
Bağdadda böyümüş və yaşamışdır. Füzulinin ulu babaları Əmir Teymurun yürüşləri
zamanı Azərbaycandan İraqa köçürülənlər olmuşlar. Klassik şərq ədəbiyyatına
yaxşı bələd olan Füzuli ömrünün 40 ildən çoxunu bədii və elmi yaradıcılığa həsr
etmişdi.

Tarix bizə Azərbaycan estetik ideyalarının görkəmli nümayəndəsi Sadiq bəy
Əfşarın adını saxlamışdır. O, Azərbaycanın məşhur naturalist rəssamı və
təzkirəçisi olmuşdur.[337]

Aşıq poeziyası yaxşı inkişaf edərək məhəbbət motivi ilə yanaşı, xalqın həyat və
məişətini əks etdirirdi. Xalq şeirinin ən görkəmli nümayəndəsi Aşıq Dirili
Qurbani idi. Şair şifahi xalq yaradıcılığının yeni forması olan dastanlar
yaradırdı.[338]

Azərbaycanda kitabxanaçılıq işi də inkişaf etmişdi. I Şah İsmayıl 1522-ci ildə
Kəmaləddin Behzadı Təbrizdəki saray kitabxanasına rəis təyin etmişdi. Burada
elmin inkişafına dair xeyli kitab toplanmışdı. Səfəvilər dövrünün tarixçisi Qazi
Əhməd Mir Münşi kitab saxlanılan bu yeri "Çiçəklənən kitab evi adlandırırdı"

XVI əsrin əvvəllərində Təbriz miniatür ustaları böyük şöhrət qazanmışdılar.
Bunlardan ən məşhuru Sultan Məhəmməd idi. Onun miniatürləri Sankt-Peterburq,
London, Leypsiq, Venesiya muzeylərində mühafizə olunur.[339]

XVI-XVII , əsrin əvvəllərində Azərbaycanda xeyli binalar, karvansaralar,
hamamlar, ovdanlar,körpülər, məqbərələr, məscidlər tikilmişdi. Bunlardan 1544-cü
Qusar rayonunun Həzrə kəndində tikilən Şeyx Cüneyd məqbərəsini, Naxçıvanda
Əlincə çayı üzərində tikilmiş körpünü Bakının Şərq darvazalarını, Ərdəbil və
Təbrizdə bir sıra abidələri göstərmək olar.[340]

XVI-XVII əsrlərdə Azərbaycan kəndlisi aşağıdakı vergiləri və mükəlləfiyyətləri
ödəyirdi: torpaq və gəlir vergisini – malcəhət, bəhrə, xərac - natura ilə ümumi
məhzulun 1/5, 1/3 hissəsini təşkil edirdi. Bu vergi sahibkar ilə dövlət arasında
bölünürdü. Birinciyə 1/10, ikinciyə 2/10 hissə çatırdı.

XVII əsrdə vergi və mükəlləfiyyətlərin sayı 35-ə çatmışdı. Onların arasında
natural səciyyə daşıyanlar üstünlük təşkil edirdi. Ölkədə əmtəə-pul
münasibətləri inkişaf edirdi. Dövlətin xəzinəsinin müflisləşməsi ilə əlaqədar
olaraq vergilərin məbləği kəskin surətdə﻿ artırıldı. 1699-1702-ci illərdə
əhalinin yeni siyahıya alınması keçirildi. Bu siyahıyaalınma ﻿ zamanı vergilər 3
dəfə artırıldı.[343]

XVIII əsrin I yarısında vergi və mükəlləfiyyətlərin ağırlığı əsasən rəiyyət və
elatların boynuna düşürdü. Vergilər dövlət xəzinəsini dolduran yeganə mənbə idi.
Vergi verməkdən boyun qaçırmasınlar deyə, şah hökuməti 15 yaşına çatmış bütün
kişi cinsindən olanları siyahıya alırdı.[344]

Səfəvilər dövlətində müsəlman hüququ ictimai münasibətləri, o cümlədən torpaq
münasibətlərini tənzimləyən əsas mənbə idi. Hüququn digər mənbəyi kimi şah
fərmanları ilə yanaşı, I Şah Təhmasibin “Dəstur-əl-əməl şah Təhmasib”, I Şah
Abbasın islahatları, I Şah Hüseynin vergi siyasəti böyük rol oynamışdır,
Səfəvilər dövründə hakim feodal sinfi beş qrupdan ibarət idi:

Feodal iyerarxiyasının ən yuxarı pilləsini təşkil edən Səfəvi şahları ən iri
torpaq mülkiyyətçiləri idilər. Şah və onun sülaləsinin üzvləri ən məhzuldar və
gəlirli torpaqların sahibləri olmaqla, Səfəvilərin əski zamanlardan Ərdəbildə və
onun ətrafındakı iri torpaq mülklərinə malik olmuşdular. Əkinçilik və ticarətlə
məşğul olan Səfəvi sülaləsi qədim[345] oturaq feodal əyanlarına mənsub idilər.

İlk Səfəvi şahları irsi soyurqal torpaq sahibliyini getdikcə
məhdudlaşdırılmasına çalışır və feodal torpaq mülkiyyətinin yeni forması olan -
tiyul şəklində torpaq paylayırdılar. Tiyul torpaq mülkiyyəti formasına aid
xüsusiyyətlər bunlar idi: irsi torpaq sahibliyinin şərti forması idi, tiyul
sahibi tiyuldar adlanırdı və o dövlətə xidmət etməyə borclu idi, bu torpaqlardan
toplanan məhzulun 1/5-dən 1/10-na qədəri xəzinəyə verilirdi, tiyuldar ona
verilən torpaqdan gələn gəlirin müəyyən hissəsini özünə götürmək hüququna malik
idi, tiyul yalnız şahın icazəsi ilə irsi olaraq keçə bilərdi.[347]

Torpaq sahibliyi və mülkiyyət əsasında formalaşmış mülk (mülk hüququ), daşınmaz
əmlaklar üzərində, məsələn, bağlar, üzümlüklər, həyətyanı sahələr, dəyirmanlar,
suvarma kanalları və s. üzərində sahibliyi bildirirdi. Bu mülkiyyət sahibləri
mülkdən istifadəyə görə dövlət xidmətində olmağa məcbur edilə bilməzdilər.[348]

Kənd icmasının-camaatın istifadə etdiyi torpaq camaat torpağı adlanırdı. İcmanın
başçısı ağsaqqal hesab olunurdu.

O, vergiləri bölüşdürür, toplayır, əvəzində məhzulun müəyyən hissəsini alırdı.
İcmada əkinçiliklə yanaşı, sənətkarlıq da müəyyən yer tuturdu. XVI əsrdə natural
təsərrüfatın hökm sürdüyü şəraitdə icma kəndlilərin ehtiyaclarını pulsuz ödəmək
üçün sənətkarları icma kollektivi hesabına saxlayırdı. İcma kənd təsərrüfatında
əmək alətlərinin geriliyinə səbəb olur, daha da mütərəqqi ictimai münasibətlərin
inkişafına əngəl törədirdi.[349]



https://az.wikipedia.org/wiki/Bayram_namaz%C4%B1

Fitr və Qurban bayramlarının namazının vaxtı bayram günü Günəş çıxandan
günortaya qədərdir.

Qurban bayramı namazını Günəşin yüksəlməsindən sonra qılmaq müstəhəbdir. Fitr
bayramında isə, Günəşin yüksəlməsindən sonra iftar edib, fitrəni verdikdən sonra
bayram namazını qılmaq müstəhəbbdir.

Fitr bayramı və Qurban bayramı namazları iki rəkətdir. Belə ki, hər rəkətdə Həmd
və surəni oxuduqdan sonra, 3 dəfə təkbir demək lazımdır. Yaxşı olar ki, birinci
rəkətdə beş təkbir deyilsin və hər iki təkbirin arasında bir qunut oxuyar və
beşinci təkbirdən sonra başqa bir təkbir də deyib, rukuya gedər, iki səcdə
etdikdən sonra təkrarən ayağa qalxar, ikinci rəkətdə isə dörd təkbir deyər və
hər iki təkbirin arasında bir qunut oxuyar və dördüncü təkbirdən sonra, başqa
bir təkbir də deyərək rukuya gedər, rukudan sonra iki səcdə edib təşəhhüdü
oxuyar və namazın salamını verər.

Fitr bayramı və Qurban bayramı namazlarının qunutunda hər hansı bir dua və zikri
oxusa kifayətdir. Amma yaxşıdır ki, bu duanı oxusun:

İmam (ə) qayib olan zamanda, əgər Fitr bayramı və Qurban bayramının namazı
camaatla qılınsa, lazım ehtiyat odur ki, ondan sonra iki xütbə oxunsun. Yaxşı
olar ki, Fitr bayramının xütbəsində fitrə zəkatının hökmləri, Qurban bayramının
xütbəsində isə qurbanlığın hökmləri şərh olunsun.

Bayram namazının xüsusi surəsi yoxdur. Amma yaxşı olar ki, onun birinci
rəkətində Şəms surəsi, ikinci rəkətində Ğaşiyə surəsi oxusun və yaxud birinci
rəkətdə "Əla surəsi, ikinci rəkətdə Şəms surəsi oxunsun.

Bayram namazını səhrada qılmaq müstəhəbbdir. Həmçinin Məkkədə, Məscidül-Həramda
da qılınması müstəhəbbdir.

Müstəhəbdir ki, bayram namazına piyada, ayaqyalın və vüqar ilə getsinlər və
namazdan qabaq qüsl edib, başlarına ağ əmmamə qoysunlar.

Bayram namazında yerə (torpağa) səcdə etmələri, təkbir deyərkən əllərini
qaldırmaları və bayram namazı qılan şəxsin, istər imam-camaat olsun, istər
münfərid qılsın, həmd-surəni uca səslə qılması müstəhəbbdir.

Fitr bayramı axşamının şam və işa namazından, sübh namazından və Fitr bayramının
namazından sonra bu təkbirləri demək müstəhəbbdir.

Müstəhəbdir ki, insan Qurban bayramında birincisi bayram gününün zöhr namazı,
axrıncısı isə on ikinci günün sübh namazı olan on namazdan sonra keçmiş məsələdə
olan təkbirləri desin və sonra əlavə etsin:

Amma Qurban bayramını Minada olsa, birincisi bayram gününün zöhr namazı,
axırıncısı isə Zilhiccə ayının on üçüncü günü sübh namazı olan on beş namazdan
sonra bu təkbirləri desin.

Qadınların bayram namazına getməkdən çəkinmələri ehtiyat-müstəhəbdir. Amma bu
ehtiyat, qoca qadınlara aid deyil.

Bayram namazında da başqa namazlar kimi məmum gərək Həmd və surədənbaşqa namazın
qalan zikrlərini özü oxusun.

Əgər məmum, imam təkbirlərdən bir neçəsini söylədikdən sonra özünü çatdırarsa,
imam rukuya əyildikdən sonra, imamla birlikdə söyləmədiyi təkbir və qunutları
özü deməlidir. Əgər hər qunutda bir "Subhanəllah", ya bir "Əlhəmdu lillah" desə
kifayətdir. Əgər buna da fürsət olmasa, təkcə təkbirləri desin. Əgər buna da
fürsət olmasa, kifayətdir ki, imama tabe olub rukuya getsin.

Əgər bayram namazında bir səcdəni unudarsa, namazdan sonra onu yerinə yetirməsi
lazımdır. Həmçinin, əgər gündəlik namazda səhv səcdəsini vacib edən bir əməl
qarşısına çıxarsa, iki səhv səcdəsi etməsi lazımdır.



https://az.wikipedia.org/wiki/G%C9%99nc%C9%99

Gəncə ( tələffüzü) — Azərbaycanın ərazisinin böyüklüyünə görə Bakıdan sonra
ikinci böyük şəhəri. 1804-cü ildən 1918-ci ilədək Yelizavetpol adlandırılmış,
1918-ci ildə Gəncə adı yenidən bərpa edilsə də 22 fevral 1935-cü ildə
dəyişdirilərək şəhər Kirovabad adlandırılmışdır. 1989-cü ildə Gəncə adı bərpa
edilmişdir. 24 yanvar 1939-cu ildən respublika tabeli şəhərdir. Şəhər
Azərbaycanın Qərbinin paytaxtı hesab edilir.

Ərazisi 110 km², əhalisinin sayı 328.4 min nəfərdir.[1] Şəhər əhalisinin orta
sıxlığı isə 2985 nəfər/km² təşkil edir.[1]

Şəhər Gəncə çayı, Kür çayının cənubunda kənd təsərrüfatı cəhətdən zəngin bir
ərazidə yerləşir. Gəncə uzun müddət Azərbaycanın əsas sənaye mərkəzlərindən biri
olmuşdur.

Gəncə Dövlət Universiteti, Azərbaycan Dövlət Aqrar Universiteti, Azərbaycan
Texnologiya Universiteti kimi ali təhsil məktəbləri, AZVAPA Proqramlaşdırma və
Təhsil Mərkəzi bu şəhərdə yerləşir.

Gəncə adının, toponiminin yaranması haqqında müxtəlif fərziyyələr mövcuddur.
Toponim ("Chanza" - ərəb dilində "Ganca" – gürcü dilində) Pəhləvi sözü kimi
qəbul edilir və xəzinə, bar-məhsul anbarı mənasına gəlir.[3] Bütün bu nəticələr
elmi cəhətdən əsassızdır. Şərhçinin sözlərinə əsaslansaq bu sözün Azərbaycan
dilinə uyğun olduğunu qeyd edə bilərik. Digər mənbəyə əsaslanaraq o, bu adın
Gancak tayfalarının adıyla bağlı olduğunu iddia edir. Orta Asiya tarixçiləri
yoxlamış və təsdiq etmişlər ki, həqiqətən də Gəncə adını tayfanın adından
götürmüşdür.

Qədim mədəniyyətin beşiyi, Nizaminin ana yurdu olan Gəncə şəhəri cənub-şərqdə
Kiçik Qafqazın ətəyində, Gəncə-Qazax düzənliyində, Gəncəçay çayının hər iki
sahilində yerləşir. Azərbaycanın sosial-iqtisadi, siyasi və mədəni həyatının
inkişafında əvəzedilməz rol oynayan və turistlərin burdan keçərkən ayaq saxlayıb
xarici elm adamlarıyla söhbət, müzakirələr aparmaqdan zövq aldığı bu cazibədar
məkan karvan yollarının kəsişdiyi bir ərazidə yerləşir. Gəncənin bir şəhər kimi
formalaşması haqqında müxtəlif tarixi mülahizələr mövcuddur. Bəzi alimlər
şəhərin yaranmasını eramızdan əvvəl, əksəriyyəti isə orta əsrlərin başlanğıcına
aid edirlər. Hətta 1940-cı illərdə aparılan arxeoloji qazıntılar da bu nəticəyə
gəlmiş və burada eramızdan əvvələ aid yaşayış məskənləri aşkar etmişlər. Şəhərin
tarixi haqqında danışarkən bu şəhərin sosial-iqtisadi və mədəniyyət mərkəzi
olduğunu qeyd etmək lazımdır. Gəncə ölkəmizin digər şəhərləri (Qəbələ, Naxçıvan,
Şəki, Şamaxı) kimi gözəl coğrafi mənzərəyə sahib olan yaşayış məskəni olub
tədricən şəhər kimi formalaşmışdır.

Cömərd Qəssab Məqbərəsi Gəncənin tarixi vəsiqəsi sayıla bilər. Cömərd Qəssab
dördüncü xəlifə Əli ibn Əbu Talibin (656-661) hakimiyyəti dövründə yaşamış və
özünün qanun tərəfdarı olması və düzlük, doğruluğu ilə seçilmişdir. Şəhər
əhlinin bütlərə inandığı bir dövrdə o gizlicə olaraq İslamı qəbul etmişdi. Öz
inancını gizli olaraq dəyişdirmə halları o zaman yəni VII əsrdə olan ciddi
siyasi hakimiyyətin və ruhanilərin Gəncənin idarəçiliyində olan ciddi
səlahiyyətlərə sahib olduğunun nümunəsidir.

VII əsrin birinci yarısında Gəncə iranlılar tərəfindən, ikinci yarısında isə
ərəblər tərəfindən dağıdılmışdır. VII əsrin axırlarında isə Gəncə ərəblərlə
xəzərlərin döyüş meydanına çevrilmişdir. Bütün bu hadisələrin VII əsrin
əvvəllərində və ümumiyyətlə VII əsr boyunca baş verdiyi "Dərbəndnamə" əsərində
təsvir edilib. Azərbaycanın ərazisi aramsız olaraq bir-birinin ardınca olan
hücumlara məruz qalmış və əlbətdə ki bunun bariz nəticəsi olaraq Gəncə şəhəri də
bu basqınlardan ziyan görmüş və dağıntılara məruz qalmışdır.

Aran xanlığının mərkəzi olan Bərdədən sonra Gəncə beynəlxalq ticarətdə mühüm
rollardan birini oynamış və karvanların tez-tez keçdiyi və qaldığı yerlərdən
biri olmuşdur. O zamanlarda pul vahidi olaraq ərəb dinarları və dirhəmlər
istifadə edilirdi.

X əsrdən, Bərdənin paytaxt statusunu itirdiyi dövrdən etibarən Gəncə şəhəri
ölkənin sosial-iqtisadi və mədəni həyatında vacib rol oynamağa başladı. Şəhərin
həyatında ticarət və incəsənət vacib faktorlardan birinə çevrildi. Burda
incəsənətin inkişafı üçün hər cür şərait mövcud idi. Dəmir, Mis, alüminium və
digər mədənlər Gəncə şəhərinin ətrafında fəaliyyət göstərir və yerli
sənətkarları xammalla təchiz edirdilər. Gəncə paytaxt olma yolunda xüsusi
diqqəti hərbi qüvvəsinin qücləndirilməsinə yönəltmişdi. Həmçinin bu dövrdə qala
divarları tikilmiş və onun ətrafında xəndək qazılaraq şəhərin mühafizəsi
gücləndirilmişdi.

IX-X əsrlərdə Ərəb xilafətinin zəiflədiyi bir dövrdə Azərbaycanda Şirvanşahlar,
Şəddadilər, Salarilər və Rəvvadilər müstəqil feodal dövlətləri yaranmağa
başladı. X əsrin ortalarında Gəncə şəhəri Salarilərin hakimiyyəti altında
olmuşdur. Daha sonra isə Şəddadilərin paytaxt şəhəri olmuşdur.

I Fəzlunun (895-1030) hökmranlığı dövründə Gəncə ən güclü dövrlərini yaşamışdır.
Şəddadilər dövründə qala, saraylar, körpülər və karvansaraylar inşa edilmiş və
burda pul kəsilməyə başlanmışdır. Şəhəri əhatə edən yeni və daha davamlı qala
inşa edildi. 1063-cü ildə dəmirçi İbrahim məşhur Gəncə darvazalarını tikdi.
Gəncənin geniş bir mərkəzə çevrildiyi bir dövrdə onun ərazisi də həmçinin
böyüyərək genişləndi. Yeni ticari zonaları tikilməyə başladı. İpək və ipək
məmulatları nəinki yerli həmçinin xarici alıcıların da rəğbətini qazandı. Gəncə
həm də dini mərkəz sayıla bilərdi. Belə ki, Alban katolikosu mərkəzi Bərdədən
Gəncəyə köçmüşdü. Qətran Təbrizi o dövrləri belə qələmə almışdı: "İndi Gəncə
sanki Cənnəti xatırladır". XI əsrin ortalarında Azərbaycan Səlcuqların işğalına
məruz qalmışdı. Təbrizi tutduqdan sonra I Toğrul (1038-1068) 1054-cü ildə
qoşunlarını Gəncə istiqamətində hərəkət elətdirdi. Gəncə hakimi Şavir I Toğrulun
vassalı olmağa öz razılığını verdi. Şavir I Toğrula bahalı hədiyyə verərək onun
şərəfinə xütbə oxutdurdu.

Səlcuqların aramsız basqınları XI əsrin ortalarında Şəddadi hökmdarı III Fəzlunu
göstərilən müqavimətin yetərsiz olduğunu görərək gec də olsa təslim olmağa qərar
verdi və münasib bir şəraiti gözləyərək yenidən hakimiyyətə gəldi. 1086-cı ildə
Səlcuq hökmdarı Məlik şah (1072-1092) öz ordu başçısını, Bugayı Gəncəyə
göndərdi. Yerli camaatın güclü müqavimətinə baxmayaraq Səlcuqlar şəhərin zəbtinə
nail oldular. Döyüşdə Gəncə hökmdarı III Fəzlunu əsir götürdülər və bununla da
100 ildən artıq hakimiyyətdə olan Şəddadilər sülaləsinin hökmranlığına son
verildi. Məlik şah Gəncə hakimi kimi öz oğlu olan Qiyas əd-din Taparı təyin
etdi. Qiyas əd-din Məhəmməd Tapar (1105-1117) sultan seçildikdən sonra belə
Gəncənin Səlcuq hökmdarı olaraq qaldı. XII əsrin birinci yarısında Gəncə bir
neçə dəfə Gürcü basqınlarına məruz qalmış, buna cavab olaraq Səlcuq ordusu
Gürcüstana güclə soxularaq oraları talan etmişdir.

Gəncə ilə əlaqəli digər bir hadisə isə bu dövrlərdə (25 sentyabr 1139-cu ildə)
burda baş vermiş güclü zəlzələdir. Kirakos Gandzaketsi yazırdı "Dağların başını
bulud və duman bürümüşdü və Gəncə qorxulu, dəhşətli zəlzələyə qərq olmuşdu.
Gəncə dağılmışdı və ... ". Zəlzələnin nəticəsi olaraq Kəpəz dağı uçmuş və dağın
ətəyindən keçən çayın qarşısını kəsərək hamımızın yaxşı bildiyi bir gölün
yaranmasıyla nəticələndi. Bu Göy göl idi. Hal hazırda bu göl mövcud olmasıyla
bərabər Azərbaycanın ən mənzərəli, gözəl təbiətli məkanlarından biri kimi
tanınır. Lakin müəllif bu zəlzələ nəticəsində yaranmış öz gözəlliyi və
valehediciliyi ilə seçilən digər gölləri — Maralgöl, Ceyran göl, Ördək göl,
Zalugölü, Ağg öl, Qaragöl, Şamlıgöl kimi təbiətimizin inciləri olan bu gölləri
qeyd etməyi unutmuşdur. Şəhərin məruz qaldığı dağıntılar səbəbiylə zəiflədiyi
bir dövrdə qonşu Gürcü feodalları fürsətdən istifadə edərək bura basqınlar etmiş
və Gəncəni çapıb, talamış, Gəncə Darvazalarını oğurlayıb aparmışlar. Azərbaycan
tarixinin nümunəsi olan bu abidənin qalıqları qeyri sərfəli şəraitin mövcudluğu
və nəzarətsizlik ucbatından hal hazırda Gürcüstan Respublikasının kilsəsi olan
Gelat kilsəsinin həyətində yerləşir. Gəncə Səlcuq Türklərinə məğlub olana yəni
XI əsrə qədər Qafqaz Alban xristianlığının mərkəzi olmuşdur. Şəhər 1139-cu ildə
zəlzələ nəticəsində 5 ci əsrdə yaranmış orjinal şəhər dağılmış və XII əsrdə
əvvəlkindən bir az şərqdə yenidən tikilmişdir.

Uzun sürən daxili feodal çəkişmələrinin nəticəsində Səlcuq dövləti xeyli
zəiflədi. Səlcuq dövləti yerli feodalların güclənməsi üçün şərait yaradaraq yeni
xırda dövlətlərin yaranmasına təkan verdi. Onlardan biri Şəmsəddin Eldəniz
tərəfindən yaradılmış Atabəylər dövləti idi. Gəncə Arranda yerləşən bu dövlətin
bir hissəsinə çevrildi. XII-XIII əsrlərin əvvələrini Gəncə üçün çiçəklənmə dövrü
adlandırmaq düzgün olardı. Atabəylər dövlətinin ikinci mərkəzi, paytaxtı olan
Gəncə istehsal etdiyi məhsullarla nəinki ölkə daxilində, həm də ölkə xaricində
böyük şöhrət qazanmış və "Arran şəhərlərinin anası" səviyyəsinə qədər ucalmışdı.
Gəncə ipəyi istehsal edən müəssisə qonşu ölkələr və Orta Şərq bazarlarında böyük
rəğbət qazanmışdı.

Məshəti Gəncəvi yaradıcılığını qeyd etmək yerinə düşərdi. O zamanının istedadlı,
qabiliyyətli şairəsi olub, xalqın və hakimiyyətin rəğbətini qazanmışdır.
Azərbaycanın dünya şöhrətli ixtiraçı və qeyri adi istedada sahib şairi Nizami
Gəncəvi bu dövrlərdə yaşayıb yaratmışdır. Onun Xəmsəsi dünya ədəbiyyatı
xəzinəsinin nadir incilərdən biridir. J.E.Bertels Nizami haqqında "O, sahib
olduğu fitri istedad və füsunkar ruhu ilə əbədi olaraq bəşəriyyətin məhəbbətini
qazanmışdır".

XIII əsrin əvvəllərində Azərbaycan bir sıra Monqol basqınlara məruz qaldı. Onlar
hər yerdə ciddi müqavimətə rast gəlirdilər. Onların 1220-ci ildə Azərbaycana ilk
basqını zamanı düşmənə layiqli müqavimət göstərən, o zamanlar güclü olan Gəncəni
tuta bilməmişdi. 1225-ci ildə Cəlaləddinin başçılığı altında davam edən
basqınlardan sonra, bir birinin ardınca Azərbaycan şəhərləri talanmağa başladı.
Bunların arasında Gəncə şəhəri də var idi. Aramsız olaraq sürən basqınların
nəticəsində Atabəylər dövləti süquta uğradı. Cəlaləddinin hökmranlığı dövründə
yerli əhaliyə qarşı amansız davranılmış və vergilər olduqca yüksəldilmişdi.
Bütün bunlar 1231-ci ildə Gəncə əhlinin xarici işğalçılara qarşı qaldırdığı
üsyanla (Gəncə üsyanı) nəticələndi. Qiyamlar nəticəsində şəhər hökmdarının
sarayı dağılmış, xidmətçiləri öldürülmüş və yerli varlılar bir neçə aylıq olaraq
vergilərin ödənilməsinə məcbur edilmişdilər. Üsyan yatırıldı. Üsyanın başçısı
Bəndər usta və onun 30 tərəfdaşı həbs edilmiş, daha sonra isə edam edilmişdilər.
1231-ci ildə Gəncə şəhərini mühasirəyə alan Mongollar yerli əhalinin güclü
müqavimətinə rast gəldi. Lakin bütün bunlara baxmayaraq işğalçılar Gəncəni zəbt
edərək şəhəri darmadağın etmiş və yerli əhalini olmazın işgəncələrə düçar
qılmışdılar. Uzun müddət şəhər bərpa edilməmişdi. Gəncənin bərpa edilməsinə
yalnız 1235-ci ildə sərəncam verildi.

XIII əsrin ortalarında Azərbaycan Xilafi xan (1256-1265) tərəfindən idarə olunan
Xilafətin tərkibinə daxil oldu. XIII əsrin 80-ci illərdə Azərbaycan Əmir
Teymurun hücümlarına məruz qaldı. Azərbaycan Teymurla Toxtamış arasında gedən
münaqişənin mübarizə sahəsinə çevrildi. Teymurun Gürcüstana etdiyi basqınlar
zamanı Gəncə hərbi baza rolunu oynadı. Teymurun Azərbaycana yürüşü fəlakətlə
nəticələndi. XVI əsrin əvvəllərində yeni Səfəvilər dövləti yarandı. Gəncə Şah
İsmayıl Xətai tərəfindən qurulan bu dövlətin bəylərbəyliyindən biri idi. Sultan
Şahverdinin Gəncə bəylərbəyliyinə hökmdar təyin edilməsindən sonra Gəncə və
Qarabağda uzun müddətli Qacar tayfasına mənsub yeni Ziyad oğulları sülalənin
nümayəndələrinin hökmranlığı dövrü başladı.

Müvəqqəti olaraq hərbi fəaliyyətlərin azalması və ticari əlaqələrin genişlənməsi
Gəncənin və digər şəhərlərin iqtisadiyyatının dirçəlməsinə və inkişafına gətirib
çıxartdı. Bu dövrlərdə burda olan Türk səyyahı olan Övliya Çələbi Gəncədə hər
birinin bağçası olan 6000 dən çox evin olduğu haqqında öz xatirələrində qeyd
edirdi. Xüsusilə o Gəncədə ipək sənayesinin inkişafını qeyd edirdi. Osmanlıların
Rusiyadan Xəzəryanı ərazilərin alınmasıyla daha çox dağıntılara səbəb oldular.
1723-də Osmanlılar Gəncəni mühasirəyə almış lakin oranı tutmağa nail ola
bilməmişdilər.

Gəncə İran tərəfindən dağıdıldı. İran ordususnun başında duran Nadir şah
Azərbaycandan Türklərin və Rusların çıxarılmasını və bu ərazilərin İranın
əsarəti altında olmasını qarşısına məqsəd qoymuşdu. 1735-ci ildə Gəncə
yaxınlığında İran və Rusiya arasında bağlanan müqavilyə əsasən Rusiya hökuməti
hərbi qüvvələrini Xəzəryanı ərazilərdən geri çəkdi.

Nadir şahın yürütdüyü siyasət əhalinin tamamilə viranına və kasıbçılığın
artmasına gətirib çıxartdı. 1747-ci ildə Nadir şahın öldürülməsi xalqın
müstəqilliyə doğru ruhlanmasına və nəticədə müstəqil feodal dövlətlərinin
–xanlıqların yaranmasıyla başa çatdı. XVIII əsrin ortalarında Gəncə xanlığı
yarandı. Ziyadoğlulları sülaləsinin nümayəndəsi olan, uzun müddət Gəncəni idarə
edən Şaxverdi xan(1740-1756) Gəncənin xanı oldu. XVIII əsrin 80-ci illərində
Cavad xanın hakimiyyəti dövründə Gəncə gücləndi. O, müstəqil xarici siyasətə
üstünlük verirdi. Gəncə xanlığının öz şəxsi pul vahidi mövcud idi.

Bu dövrlərdə Rusiya İmperiyası aristokratiya, zadəgan, mülkədar və tüccarların
maraqlarını dəstəkləyən və ticari əlaqələrini artırmaq üçün yeni ölkə və
dövlətləri tutmağı məqsədləşdirən bir siyasəti izləyirdi. Buna görə də Rusiya
imperiyası strateji və iqtisadi cəhətdən əlverişli vəziyyətdə yerləşən
Azərbaycana xüsusi bir maraq göstərirdi. Gəncə xanlığının yerləşdiyi yerin
əlverişli mövqeyini nəzərə alarsaq, Rusiya ilk olaraq buranı zəbt etmək, daha
sonra isə buranı hərbi baza kimi istifadə edərək burdan digər xanlıqlara hücum
edə biləcəkdi. Rusiya ordusu komandanı Gəncəni İranın şimal əyalətlərinə aparan
yolun açarı hesab edirdilər. Generalın yazdıqlarına görə Gəncə qalası
Azərbaycanın strateji cəhətdən çox əlverişli bir mövqedə yerləşmişdir. Bu
səbəblə Rusiya ilk növbədə Gəncə qalasının tutulmasını məqsədləşdirmişdi.
Sisianov dəfələrlə Gəncə xanı Cavad xana könüllü surətdə təslim olmağı təklifini
göndərmiş və hər dəfə də rədd cavabını almışdı. 1803-cü ildə o, Tiflisdən
keçərək ordusunu Gəncə istiqamətinə yönəltmiş, dekabr ayında isə Gəncə qalasına
yaxınlaşmışdı. Qalanın tutulmasının çətin bir proses olduğunu bilən ordu başçısı
xüsusi hazırlıqlardan sonra 1804-cü il yanvar ayının 3-ü səhər saat 5-də qalaya
hücum əmri verdi. Amansız keçən döyüşdən sonra onlar şəhəri tutmağa nail
oldular. Cavad xan öldürüldü. Gəncənin adı dəyişdirilərək Yelizavetpol (Rusiya
imperatoru Aleksandrın arvadı Yelizavetanın şərəfinə) adlandırıldı.

1805-ci ildə imperiya hökuməti rəsmi olaraq komendant idarə üsulunun tətbiqinə
başladı. O dövrdən etibarən bütün ordu, mülki və maliyyə strukturları birbaşa
komendanta tabe idilər. 1806-cı ildə Gəncədə yerli məhkəmə yaradıldı.

Gəncə şəhərində əhalinin üzərində nəzarətin gücləndirilməsi məqsədilə 1824-ci
ildə burda polis şöbəsi yaradıldı. Bu şöbə və onun fəaliyyəti yerli əhali
arasında ciddi narazılıqlara səbəb oldu. Komendant sistemi 1840-cı ildə ləğv
edildi. Daha sonra Gəncə Gürcüstanın İmeret əyalətinin tərkibinə qatıldı və
burda rayon mərkəzi yaradıldı.

Yelizavetpol əyaləti 1868-ci ildə quruldu və Gəncə bu əyalətin paytaxtı oldu.
Gəncə şəhərinin əlverişli mövqedə, Bakı-Tiflis karvan yollarının kəsişdiyi bir
yerdə yerləşməsi ona Qafqazdan da o tərəfə Şərqin böyük ticarət mərkəzləri ilə
ticari əlaqəlerinin yaratmasına imkan yaratdı. XIX əsrin birinci yarısında
Gəncədə mədəniyyətin dirçəlişi müşahidə edilirdi.

1606-cı ildən 1804-cü ildə Rusiya İmperiyasına birləşdiyi dövrə qədər Gəncə İran
imperiyasının tərkibində xanlıq mərkəzi olmuşdur. 1826-cı ildə Rus qoşunları
İran qüvvələrini məğlubiyyətə düçar edərək onları burdan sıxışdırıb çıxarmışlar.
Çoxlu sayıda erməni, rus, alman köçkünləri burda yerləşdirilmişdir. Şəhər
1804-cü ildən 1918-ci ilə qədər Çar birnci Aleksandrın arvadının adıyla
(Yelizavetpol) adlandırılıb. Hətta şəhərin tarixi adını əhaliyə unutdurmaq üçün
"Gəncə" sözünü işlədənlər 1 gümüş abbası cərimə olunurdu. 1918-ci ilə kimi olan
bütün rəsmi sənədlərdə Gəncə Yelezavetpol kimi xatırlanır. XIX əsrin 70 ci
illərində Gəncə eyni adlı əyalətin mərkəzi oldu. Şəhər haqqında qanunun 1870 ci
ildə qəbul edilməsinə baxmayaraq yalnız 27 il sonra Gəncədə qüvvəyə mindi.

Gəncə şəhəri qısa bir zaman müddətinə 1918-ci ildə yaradılmış müstəqil
Azərbaycanın müvəqqəti paytaxtı olmuşdur. Tarixdəki dəyişikliklər həmçinin
şəhərin adına da təsir etmişdir. Şəhərin tarixi adı 1918-ci ildə Azərbaycan Xalq
Cümhuriyyəti qurulduqdan sonra özünə qaytarıldı.

1920-ci il Sovet işğalı varlıların əlindən sahib olduqları imtiyazları alaraq
onları sadə kasıb əhaliylə bir tərəziyə qoyaraq Gəncənin inkişafına öz təsirini
göstərdi. Bir çox gəncəli, hətta varlı olmayanlar da İran və Türkiyəyə üz
tutaraq buranı tərk etdi və təxminən 70 ilə yaxın öz doğmaları və ana
vətənlərindən uzaq qalmaq məcburiyyətində qaldılar. Buna cavab olaraq 1920-ci
ildə Gəncədə güclü bir üsyan baş vermişdir. Yalnız 1990-cı illərin axırlarında
onlar yenidən vətənə qovuşmaq imkanı əldə etdilər. 1946-1950-ci illərdə bütün
ölkədə olduğu kimi Gəncəni də represiya, həbslər, deportasiya dalğası bürümüşdü.
Represiyaya məruz qalmışların bir qismi evə dönmə imkanı olmadan cənub sakinləri
üçün dözülməz bir şəraitdə yaşamış digərləri isə yalnız on il keçdikdən müxtəlif
xəstəliklərə tutulmuş olaraq dönə bilmişlər. İkinci dünya müharibəsində 25.643
Gəncəli cəbhəyə yollanmışdır. Gəncəli kiçik leytenant olan İsrafil Məmmədovun
Novqorod şəhəri yaxınlığında Pustinovka kjəndi uğrunda göstərdiyi şücaət ona
dünya şöhrəti qazandırmış və o, Sovet İttifaqı Qəhrəmanı adı ilə təltif
edilmişdir. Sovet İttifaqı qəhrəmanları arasında İ.Məmmədov ilk Azərbaycan.

Daha sonra 1989-cu ildə şəhərin Gəncə adı yenidən qaytarılmış və indiyədək də
şəhər bu adı daşıyır. 1993-cü ilin iyun ayında baş verən hərbi çevrilişin
cərəyan etdiyi və Prezident Əbülfəz Elçibəy hökumətinin devrilməsiylə
nəticələnən bir səhnəyə çevrilmişdi. Hal hazırda Gəncənin ərazisi 100 km²-dən
artıq olub, əhalisinin sayı isə 350 min nəfərdən ibarətdir. Quru Qobu ərazisində
"Gülüstan" mikrorayonu və "Yeni Gəncə" rayonun qurulması Gəncənin tutduğu
ərazinin genişlənməsi şəhərin gələcək inkişafı üçün bir əlverişli şərait
yaratdı. 2006-cı ildə Gəncədə Azərbaycanda ikinci beynəlxalq hava limanı açıldı.
Şəhərin ərazisi 110 kv. km, əhalisinin sayı 1 sentyabr 2012-ci il tarixə 321.7
min nəfərdir. Gəncə Şəhəri 2 rayon və 7 qəsəbə inzibati ərazi vahidindən
ibarətdir. “Gəncə şəhərinin Kəpəz rayonunun inzibati ərazi bölgüsündə qismən
dəyişikliklər edilməsi haqqında” Azərbaycan Respublikasının 2011-ci il 13 dekabr
tarixli 270-IVQ nömrəli Qanununun tətbiqi barədə Azərbaycan Respublikası
Prezidentinin 8 fevral 2012-ci il tarixli, 1991 №-li Sərəncamı ilə 5
yeni-Şıxzamanlı, Məhsəti, Sadıllı, Natəvan və Cavad xan adlı qəsəbələri
yaradılmışdır.

Bakıdan Gəncəyə aparan yol Azərbaycanın ən gözəl mənzərəli yollarından biridir.
Bu ərazi Kəpəz dağı və onun ətrafındakı yeddi göl, xüsusiylə də Göy-gölün orda
mövcudluğuna görə məşhurdur. Bu ərazi kanoya , üzgüçülük, gəzinti , səyahətlər,
ailə pikniklərinin keçirilməsi üçün ideal bir yerdir.

Kapitalizm boyunca geniş inkişafa nail olunmuş, ustaların sifarişiylə deyil,
birbaşa bazar üçün hazırlaya bildikləri sənət şöbələri fəaliyyət göstərirdi. Bu
dövrlərdə ən çox qabaqcıl sənət sahələrindən dəri məmulatlarının hazırlanması,
toxuculuq, xalçaçılıq və digərlərini misal göstərmək olar. Sənət öz əvvəlki
əhəmiyyətini qoruyaraq Gəncə əhalisinin əsas məşğuliyyətlərindən biri olaraq
qalırdı. Gəncə zadəganları istehsal sahələrinə və açılan yeni müəssisələrə pul
qoymağa başlamışdı. Xüsusilə şərab hazırlama, konyak istehsalı, səməni şəkəri
sahələri intensiv inkişaf edirdi. Gəncədəki ticari müəssisələr tədricən "Forer
Qardaşları", "Qomel Qardaşları", "Yelizavetpol", "Konkordia", "Pobeda", "P. və
E. Əmirxanov Qardaşları", "E.Franke və İ.Polonski", "Aşxatank" və birləşmiş
səhmdar şirkət olan "Cənub toxucuları" kimi ticarət cəmiyyətləri tərəfindən
özəlləşdirilməyə başlanmışdı. Meyvə şirəsi hazırlayan fabrik inkişaf edir, meyvə
istehsal sənayesi Gəncədə mühüm rol oynamışdı. 1906-cı ildə "Səməni şəkərinin
istehsalı və emalı ilə məşğul olan Qafqaz cəmiyyəti" birləşmiş səhmdar
cəmiyyətinin sahib olduğu fabrik əsas müəssisələrdən birinə çevrildi. Cəmiyyət
İngilis və Amerikan kapitalının əsasında quruldu. Təmizlənmiş pambıq
istehsalının inkişafı birbaşa olaraq əyalətdəki pambıq sənayesinin illik
artımına səbəb oldu. 1900-cu ildə 2 pambıq təmizləmə zavodu burda fəaliyyət
göstərirdi. Hər zavodda 20 işçi işləyirdi. 1911-ci ildə əyalətdə 24 mövcud
pambıq təmizləyən zavoddan 5-i Gəncədə yerləşirdi. Bu zavodlardan hər birində
illik ortalama olaraq 100 pud təmizlənmiş pambıq istehsal edilirdi. Geniş pambıq
təmizləmə zavodlarında istehsal edilən yüz minlərlə pud təmizlənmiş pambıq
Moskva, Lodz və digər şəhərlərə göndərilirdi. Bu zavodlar "Ümid", "Ulduz",
"Xlopok", "Kevorkov Qardaşları", "Rəfiyev Qardaşları" və komersiya-istehsalat
cəmiyyəti olan "Arzumanov və Co" ticari şirkətlərinə məxsus idi. Ticari
şirkətlərin qurucuları əsasən Gəncə vətəndaşları idi. 1919-cu ildə təmizlənmiş
pambığın istehsalı ilə məşğul olan digər birləşmiş səhmdar cəmiyyət olan
"Yelizavetpol kənd təsərrüfatı və istehsal ticarəti" yaradıldı. İnqilabdan əvvəl
Gəncədə keçən əsrin 50-ci illərində qurulmuş tütün fabriki fəaliyyət göstərirdi.
Kərpic zavodları da istehsalatda əhəmiyyətli yerlərdən birini tuturdu. İstehsal
yalnız yerli əhalinin tələblərini deyil, həmçinin əyalətin rayon və kəndlərinin
tələbatını ödəyirdi. 1883-cü ildə şəhərin iqtisadiyyatının inkişafına səbəb olan
Bakı–Tiflis dəmiryolu fəaliyyətə başladı. Bu dəmiryolu vasitəsilə bütün Qafqaz
ölkələrinə yerli kənd təsərrüfatı və istehsal məhsullarının göndərilməsi mümkün
oldu. Bütün bunlarla yanaşı Gəncə şəhərinin Bakı, Şuşa, Tiflis və İrəvan
şəhərləri ilə əlaqələri dəmiryolu vasitəsilə daha da sıxlaşdı. İstehsal
məhsulları vaqon və çənlərdə bu xətt vasitəsilə yuxarıda qeyd etdiyimiz
şəhərlərə göndərilirdi. Kapitalizmin inkişafının nəticəsi olaraq şəhərdə geniş
miqyasda Bank-kredit sistemi yarandı. 1896-cı ildə Azov-Don ticarət bankının
filialı, 1905-ci ildə ilk və 1907-ci ildə ikinci qarışıq ticarət-kredit
cəmiyyətləri, 1912-ci ildə Tiflis ticarət bankının şöbəsi, 1913-cü ildə
Volqodonsk ticarət bankı agentliyi və uzun sürən danışıqlardan sonra 1916-cı
ildə Yelizavetpol Dövlət Bankı açıldı. Gəncədə tərkibində müxtəlif növ
dəzgahların mövcud olduğu toxuculuq kombinatı tikildi. Kombinatda 83 min oxlu
(milli) 20480 toxucu dəzgahı yerləşdirildi. Gəncədəki elektrik problemi şəhərdən
50 km aralıda yerləşən Mingəçevir su elektrik anbarının tikilməsiylə öz həllini
tapdı. 1954-cü ildə isə Gəncədə yüksək cərəyanlı yarımstansiyanın tikintisi
başlandı. 1950-ci illərdə ağır sənaye inkişafı sahəsində aparılan nəzərə çarpan
işlər aparılırdı. Bu dövrdə yüksək potensiala malik Alüminium zavodu
(Transqafqaz məkanında ən böyük) inşa edildi. Gəncədə həmçinin ərzaq istehsal
sənayesi də inkişaf etmişdi. Bu illərdə Gəncədə ət istehsalı zavodu, şərab
zavodu, süd məmulatları fabriki, çörəkçi və şirniyyat fabriki və digər
müəssisələr fəaliyyət göstərməyə başladı. 1970 ci illərdə xalça-paltar
fabrikinin ikinci bölməsi istifadəyə verildi. Bu gün Gəncə inkişaf etmiş ağır
sənayesi, yüngül sənaye və ərzaq sənayesinə görə Bakı və Sumgayıtdan sonra
ölkənin ən böyük sənaye mərkəzlərindən biridir. Gəncədəki 22 istehsal
müəssisəsində 400 müxtəlif adda məhsul və istehlakçı malları istehsal edilir.
Yenidən qurma və keçən müharibə dövründə Gəncə mühüm dəyişikliklərə məruz
qalmışdır. Gəncədə yeni binaların, dövlət binalarının tikilməsi nəticəsində
şəhər küçə və meydanları ilə çox gözəl və cazibədar bir hala gəlmişdir. Sovet
hakimiyyətinin ilk dövrlərində su təchizatı məsələsi aktuallıq qazandı. Şəhərin
təşəbbüsü ilə su hövzələri quraşdırıldı. Yeni su borularının quraşdırılmasından
öncə köhnə borular və hövzələr təmir edildi. 1936-cı ildə tikilən su kəməri
şəhər əhlinin su ehtiyacını ödədi. 1939-1940-cı illərdə Gəncədə yeni su
kəmərlərinin tikintisi başladı və İkinci dünya müharibəsindən sonra ağır keçən
bir neçə ilə tamamlandı. Şəhərin ərazisinin genişlənməsi əhalinin artmasına bu
da öz növbəsində müvafiq olaraq əhalinin içməli suya olan tələbatını artırdı.
Ağsu-Gəncə su kəmərinin tikilməsi 1957-ci ildə tamamlandı. Su kəmərinin uzunluğu
28 km idi. 1950 ci illərdə isə bu uzunluq 122 km-ə və əsas su kəmərindən ayrılan
əlavə kəmərlərin uzunluğu isə 400 km-ə çatdı. İndi tam əminliklə su ehtiyacının
aradan qaldırıldığını demək olar.

Yaxınlıqda yerləşən mədənlərdən əldə edilən filiz minerallrı mis və alüminium
istehsal edən Gəncə metallurgiya sənayesini təmin edir. Burda həmçinin
qab-qacaq, ipək və ayaqqabı sənayeləri də mövcuddur. Digər sənayelər isə Gəncəni
əhatə edən fermalarda ərzaq, üzüm və pambıq istehsal edir. Gəncədə kənd
təsərrüfatı məktəbiylə yanaşı bu məktəbə kənd təsərrüfatı üzrə ayrılmış təcrübü
sahə və pambıq tədqiqatları ilə məşğul olan İnstitut fəaliyyət göstərir. Xüsusi
diqqəti isə keçmiş Aliminium zavodu indiki "Glinozem" sənaye assosiasiyasına
ayırmaq lazımdır. Bu sənaye nəhəngi 1976 cı ildə quraşdırılmış, 1986 cı ildə isə
boksitlərin istehsalı sahəsində aparılan işlər və çatdırma xidmətləri, 450 min
ton aliminum oksidlərinin hazırlanması üçün nəzərdə tutulmuş 300 min ton
boksitin və 150 min ton alunitin dəyişdirilməsi sayəsində genişləndirilmişdir.
İkinci dərəcəli məhsulların istehsalı üçün müəyyən edilmiş məhsulların
istehsalının nəticəsi olaraq 390 min ton sulfat turşusu və 103 min ton kalium
sulfadı misal göstərmək olar. Müxtəlif dövrlərdə müəssisədə 2000-3000 insan
arası fəaliyyət göstərib. Göstərilən zaman müddətində mal göndərən və istehlakçı
ilə olan münasibətlər pozulmuş və zavod tələbatın az olması səbəbiylə ümumi
potensialının yalnız 5-10 of %-ni istehsal edərək, yaranan situasiyadan çıxış
yollarını axtarır və gələcək inkişaf üçün lazımı addımları atmağa çalışır.
Diqqəti cəılb edən bir digər amil isə müəssisənin idarələrinin təmiri nəzərdə
tutulub ki, bu da öz növbəsində zavodun sahib olduğu müştəri və investorların
qarşısına sınıq- salxaq, çirkli otaqlarda deyil əksinə atalar sözlərində qeyd
olunduğu kimi adamı geyiminə görə qarşılayarlar təbirinə uyğun olaraq təmir
olunmuş rahat otaqlarda qarşılanmasıdır. 2012-ci ilin yanvar ayında Gəncədə
alüminium istehsal edən zavod açılıb. Yeni açılan “DET AL” alüminium
kompleksinin ümumi ərazisi 74 hektardır. Gəncə “DET AL” alüminium kompleksinin
işə başlaması nəticəsində birinci mərhələdə 640 nəfər işlə təmin ediləcəkdir.
İşçilərin orta aylıq əməkhaqqı 450 manat olacaqdır. Zavodun tikintisinə Gəncədən
və respublikamızın digər regionlarından 2000-dən çox işçi cəlb edilmişdir.
Zavodda istehsala başlanması və davamlılığın təmini üçün tələb olunan
keyfiyyətdə xammalın tədarükü vacib məsələlərdən biridir. Bu məqsədlə
Hollandiya, İndoneziya, Çin, Rusiya, Monqolustan, Latviya, Venesuela, Tacikistan
kimi ölkələrdən 15 adda xammal gətirilmişdir. Müəssisənin 2013-cü ilə kimi daha
da böyüdülərək istehsalının genişləndirilməsi və daha 300 nəfərin daimi işlə
təmin olunması nəzərdə tutulub. Bundan başqa poladtökmə zavodunun layihələndirmə
işləri həyata keçirilmiş, dəmir filizini zənginləşdirmə, pelet və ardıcıl
reduksiya zavodlarından ibarət olan “DET AL” inteqrallaşdırılmış polad
layihəsinin inkişaf etdirilməsi istiqamətində layihələndirmə işləri yerinə
yetirilmişdir. Burada pelet zavodunun tikintisi işləri davam etdiriləcək, martda
istehsal gücü 850 min ton olan yeni “DRI” zavodunun tikintisinə başlanacaqdır.
2013-cü ildə yeni pelet zavodunun tikintisi başa çatdırılacaq, “DRI” zavodunun
tikintisi davam etdiriləcəkdir. Bundan başqa, martda istehsal gücü 750 min ton
olan yeni polad zavodunun tikintisinə başlanacaqdır. 2014-cü ildə yeni “DRI”
zavodunun tikintisi başa çatdırılacaq, polad zavodunun tikintisi davam
etdiriləcəkdir. 2016-cı ildə isə Gəncədə yeni polad zavodunun tikintisi başa
çatdırılacaqdır. İstehsal olunan məhsullara beynəlxalq sertifikatlar
alınacaqdır. 2012-2016-cı illərdə həyata keçirilən layihəyə 630 milyon dollar
investisiya qoyulacaq, işçilərin sayı 3.800 nəfərə çatdırılacaqdır[4].

Əgər burda qalmaq üçün mənzilə ehtiyacınız olsa siz Nizami heykəlinin
yaxınlığında yerləşən Kəpəz mehmanxanasından vəya daha da mərkəzdə Elmlər
Akademiyasının yanında yerləşən Gəncə mehmanxanasının xidmətlərindən istifadə
edə bilərsiniz.

Gəncə əhalisinin sayı 328.4 nəfərdir.[1] Şəhər əhalisinin orta sıxlığı isə 2985
nəfər/km² təşkil edir.

Yuxarıda qeyd edilənlərdən ilk öncə ölkəmizin ən qədim təhsil ocaqlarından biri
olan [[Azərbaycan Dövlət Aqrar Universiteti]nı (ADAU) qeyd etmək olar. Akademiya
45 şöbə, 8 fakültə və 24 müxtəlif ixtisas üzrə fəaliyyət göstərir. ADAU
şəhərlərdə və ümumiyyətlə ölkə daxilindəki fəaliyyət göstərən digər ali
məktəblər üçün yararlı kadrlar hazırlamış və hal hazırda da hazırlamaqda davam
edir. Bugün burda 500 nəfərdən yuxar müəllim (onlardan 28-i elmlər doktoru,
300-ü elmlər namizədi, 229-u isə dosent- baş müəllimdir. Gəncə Dövlət
Universiteti (son zamanlara qədər Pedaqoji İnstitut) 26 fakültədə 22 ixtisas
üzrə fəaliyyət göstərir. Gəncə şəhərində fəaliyyət göstərən digər ali təhsil
müəssisələri isə Azərbaycan Dövlət Texnologiya Universiteti (29 fakültə, 24
ixtisas) və Azərbaycan müəllimlər İnstitunun Gəncə filialından ibarətdir.
Şəhərin iki özəl tədris müəssisəsi olan Nizami Gəncəvi adına Gəncə Universiteti
və Azərbaycan Aqroekologiya İnstitutu Gəncə şəhərindəki ilk özəl
müəssisələrindən biridir.

Əsrlər boyu mədrəsə və dini məktəblərdə təhsil programlarının olmamasına
baxmayaraq şagirdlər klassik şərq ədəbiyyatı ilə tanış olmuşlar. Əslində Gəncədə
tanınmış şair və müəllim olan Mirzə Şəfi Vazeh məktəb üçün hazırlanan dərsliyin
ilk müəllifi olmuşdur. Cümə məscidinin yanında, mədrəsədə 100 dən çox tələbə
tədris alırdı. 1833-cü ildə Gəncədə rayon məktəbləri açıldı. 1833-cü ildə tələbə
sayısının 38 olduğunu nəzərə alırsaq bu tərkib 1850-ci illərdə 100-ü keçmişdi.
XIX əsrin birinci yarısında Gəncədə xüsusi məktəblər fəaliyyət göstərməyə
başladı və 1860-cı ildə artıq 198 nəfər burda təhsil almışdı. 60-cı illərin
ortalarında Gəncədə artıq 981 insan təhsil almışdı.

Gəncə həmçinin elmin inkişafında da əvəzedilməz rol oynamışdır. Şərq təhsilini
Rusiyada yaradıcılarından biri Gəncədə yaşayıb yaratmış və ilk təhsilini
mədrəsədə almış M.D.Topçubaşovdur. 1877-ci ildə İran səfirliyinin tərkibində
Sankt-Peterburqa getmiş, daha sonralar Peterburg Universitetinin professoru kimi
Rus Arxeoloji Cəmiyyətinin Numizmatika şöbəsinin yardıcılarından biri olmuş və
ömrünün axırına qədər bu şöbənin şərq bölməsinə başçılıq etmişdir. Gəncədə
yaşayıb yaratmış şairlər arasında Mirzə Mehdi Nəci, Molla Abdulla, Hacı Abbas,
Xaki və digərlərini qeyd etmək olar. Mirzə Şəfi Vazeh Azərbaycanda maarifçiliyin
inkişafında mühüm rol oynamış incəsənət nümayəndələrindən biridir.

Vaxtilə Gəncə Azərbaycan mədəniyyətinin inkişafı tarixində əhəmiyyətli rol
oynamışdır. Bir çox əsərlərinin dünya şöhrəti qazanmış alim və şairlər burda
doğulub, yaşamışlar.Məshəti Gəncəvi yaradıcılığını xüsusilə qeyd etmək
lazımdır,çünki Məshəti xanım zamanının xalq tərəfindən sevilən və hörmət edilən
istedadlı şairələrindən bir olmuşdur və müasir dövrümüzdə də şerləri
sevilə-sevilə oxunur. Azərbaycanın əvəzedilməz dünya şöhrətli şairi və
mütəfəkkiri Nizami Gəncəvi, bu dövrlərdə Gəncədə yaşayıb yaratmışdır. Onun
Xəmsəsi dünya ədəbiyyatının nadir incilərindəndir.J.E.Bertelsin sözlərinə görə
Nizami sahib olduğu fövqəladə hiss, duyğu zənginliyilə əbədi olaraq insanlığın
zehnlərini fəth edib.

Azərbaycan futbolunun iki böyük futbol klubundan biri olan Kəpəz Gəncə şəhərini
təmsil edir.Kəpəz 3 dəfə Azərbaycan çempionatının və 4 dəfə Azərbaycan kubokunun
qalibi olmaqla "Neftçi"dən sonra ölkənin ən titullu 2ci klubudur.Həmçinin Kəpəz
klubu 1967-ci ildə keçirilən SSSR-i çempionatının 1ci divizyonunda qızıl
medalları qazanıb və bu göstəricidə yeganə Azərbaycan klubudur.Kəpəz in ev
oyunlarını keçirdiyi Gəncə Şəhər Stadionu isə 27,000 azarkeş tutumu ilə ölkənin
ən böyük klub stadionudur.



https://az.wikipedia.org/wiki/%C5%9Eah_%C4%B0smay%C4%B1l_X%C9%99tai

Şah İsmayıl (fars. شاه اسماعیل‎), I İsmayıl və ya Şah İsmayıl Səfəvi (tam adı:
Əbül-Müzəffər İsmail ibn Heydər əs-Səfəvi; d. 17 iyul 1487, Ərdəbil – ö. 23 may
1524, Sərab) — Səfəvi təriqətinin rəhbəri (şeyxi) (1494—1524); Səfəvilər
dövlətinin banisi və ilk şahı[4][5]; şair.

Onun yaratdığı Səfəvilər dövləti 1736-cı ilə qədər mövcud olmuşdur. İsmayıl
1500-cü ildən Cənubi Azərbaycanda On iki imam şiəliyinə əsaslanan Səfəviliyi
yayaraq 1509-cu ildə bütün İran, Azərbaycan, İraq, Şərqi Anadolunu və s.
əraziləri vahid dövlətdə birləşdirmişdir.[6]

Bədii əsərlərini "Xətai" təxəllüsü ilə yazmışdır. Bununla əlaqədar Şah İsmayıl
Xətai olaraq da tanınır. Əsərlərini əsasən Azərbaycan türkçəsində[7], qismən də
fars[8] və ərəbcə yazmışdır.

17 iyul 1487-ci ildə Ərdəbil şəhərində anadan olmuşdur. XIII əsr Azərbaycan
şairi Şeyx Səfinin nəslindəndir. Atası Ərdəbil hakimi Şeyx Heydər, anası
Ağqoyunlu hökmdarı Uzun Həsənin qızı Aləmşah bəyim idi.

Atası Şeyx Heydər 9 iyul 1488-ci ildə Tabasaranda Şahdağın ətəyində Şirvanşahın
birləşmiş qüvvələri ilə qızılbaşlar arasında baş verən döyüşdə öldürüldükdən
sonra, Sultan Yaqub tərəfindən iki yaşlı İsmayıl anası və qardaşları Sultan Əli
və İbrahim ilə birlikdə Şiraz yaxınlığındakı İstəxr qalasında həbs olunur və 5
il burada saxlanılır. Bir müddətdən sonra Həsənin Padşahın nəvəsi Rüstəm Mirzə
onları həbsdən azad etdirib müstəqil hakim kimi Sultan Əlini Ərdəbilə qaytarır.
1493-cü ildə Rüstəm Mirzə ilə birləşərək Baysunquru məğlub etsələr də, Rüstəm
Mirzə Səfəvilərin artan gücündən qorxaraq Şeyx Sultan Əliyə qarşı sui-qəsd
hazırlayır. Ancaq sui-qəsdin üstü açılır və Şeyx Sultan Əli qardaşları ilə
birlikdə Ərdəbilə qaçır. Ərdəbilə çatana qədər Rüstəm Mirzənin qoşunu ilə
qarşılaşan Şeyx Sultan Əli kiçik qardaşı İsmayılı Səfəvi təriqətinin başçısı
təyin edərək onları Ərdəbilə yollayır. Özü isə Rüstəm Mirzənin göndərdiyi qoşuna
tərəf geri dönür. 1494-cü ildə Şəməsi adlanan yerdə baş verən döyüşdə
qızılbaşlar məğlub olur. Şeyx Sultan Əli öldürülür.

Şeyx Sultan Əli öldürüldükdən sonra sədaqətli sufilər Şeyx Heydərin oğlanları
İsmayıl və İbrahimə Ərdəbildə gizlənməyə kömək etdilər. Onların ardınca Heydərin
oğlanlarını hər vasitə ilə tutmaq və məhv etmək tapşırığını almış Eybə Sultanın
dəstələri şəhərə daxil oldular. Eybə Sultanın dəstələri şahid təfsilatı ilə
həmin hadisələri danışan anonim salnaməçinin dediyinə görə, "Ərdəbil əhalisinə
münasibətdə zorakılığa və təzyiqə əl atdılar, qətl və qarətlərə başladılar".
İsmayıl, anası Aləmşah bəyimin ilk vaxtlar onları gizlətdiyi Şeyx Səfiəddin
məqbərəsini tərk edərək, Qazi Əhməd Kakuli adlı Səfəvi müridlərindən birinin
evinə köçür və üç gün ərzində orada qalır. Sonra isə yeddi yaşlı İsmayıl
Xancan[9] adlı qadının himayəsinə verilir. İsmayıl, babası Şeyx Cüneydin
qızlarından biri olan və burada ona baş çəkən bibisi Paşa xatun (Məhəmmədi bəy
Türkmanın arvadı) istisna olmaqla hamıdan gizlənərək bir ay həmin qadının
himayəsində qalır.

Eybə Sultan Ərdəbildə olduğu müddətdə İsmayılın olduğu yer anası Aləmşah bəyim
xatuna belə söylənmir.[10] Paşa xatun İsmayılı Zülqədər tayfasından olan
Übayi-cərrahə adlı qadının yanına gətirir. Həmin qadının evi “rumluların
məhəlləsində” (“məhəlleyi rumiyan”), Şeyx Xacə Əli-nin azad edərək Ərdəbilə
yerləşdirdiyi Əmir Teymurun türk əsirlərinin nəsilləri yaşayan məhəllədə idi.
Eybə Sultan Rüstəmdən İsmayılı və onun qardaşını hər vasitə ilə tapmaq barədə
təkidli göstərişlər alırdı. O, Ərdəbili “məhəllə-məhəllə, ev-ev” axtarırdı,
lakin bunun nəticəsi olmurdu. Eybə Sultanın adamlarının onun məhəlləsində
axtarışlara başladığından xəbər tutan Üba, İsmayılı ehtiyatla öz evindən çıxarır
və Ərdəbilin Cümə məscidinə gətirərək Allahvermiş ağanın dəfn edilmiş olduğu
sərdabədə yerləşdirir. Üba hərdənbir Aləmşah bəyimin yanına gəlir və ona oğlu
İsmayılın sağ-salamat olduğunu xəbər verir[10].

Lakin bir qədər keçdikdən sonra Üba İsmayılın olduğu yeri dəyişdirməyin
zəruriliyini yenidən hiss edir. Həmin məsciddə Eybə Sultanla döyüşdə yaralanmış
qızılbaşlardan biri də gizlənmiş və həkim köməyi üçün Übaya müraciət etmişdi.
Üba müridi İsmayılla görüşdürür. Mürid İsmayıla xəbər verir ki, "Şəməsi
kəndindəki döyüşdən qaçmaqla canını qurtarmış 80 sufi Ərdəbilin ətrafındakı
Baqrov dağında gizlənərək ona xidmət etmək üçün fürsət axtarır”. Mürid, Übanın
məsləhəti ilə Ərdəbili tərk edir və sağ qalmış qızılbaşların arasında olan
Rüstəm bəy Qaramanlıya İsmayıl barədə məlumat vermək üçün həmin dağa tərəf yola
düşür. Rüstəm bəy gecə yarısı öz adamları ilə gizlicə şəhərə gəlir. İsmayılı
məsciddən götürüb Baqrov dağına yola düşdü və İsmayılı Kərkan kəndində xətib
Fərruxzadın evində gizlədir.

Mənsur bəy Qıpçaği, Hüseyn bəy Lələ, Qırx Seyyidi Əli, Çulban bəy, Xadim bəy
Xəlifə, Dədə bəy Talış, Göy Əli bəy və digər sufilər özlərinin gənc rəhbərini
təhlükədən harada daha yaxşı qorunmağın mümkünlüyü barədə məsləhətləşməyə
başlayır. Qərara alınır ki, İsmayıl Məhəmməd bəy Türkman (İsmayılın bibisi Paşa
xatunun əri) və onun qardaşı Əhməd bəylə çoxdan bəri yaxşı münasibətdə olan Rəşt
hakimi Əmirə İshaqın evinə aparılsın[11][12][13]. Bu səfər zamanı İsmayılı
Rüstəm bəy Qaramanlı, Əhmədi bəy və onun qardaşı Məhəmmədi bəy Türkman 80
nəfərlik qızılbaş dəstəsi ilə müşayiət edir.

Onlar əvvəlcə Tulunay hakimi Əmirə Müzəffərin evinə gəlir. Bundan xəbər tutan
Eybə Sultan Əmirə Müzəffərə qasidlə məktub göndərərək Heydərin oğlanlarını
təslim etməyi tələb edir. Onlar Xalxal hakimi Çağrı bəy Pornakdan da eyni
məzmunlu məktub alırlar. Bu tələblərə əhəmiyyət verməyən Əmirə Müzəffər İsmayıl
və İbrahim qardaşları Kəskərə göndərir. Ondan bu barədə müvafiq tapşırıq almış
yerli hakim Əmirə Səyavuş onları öz evində qəbul edir.

Dördüncü gün İsmayılın dəstəsi Rəştə doğru hərəkət edir. İsmayılın tərəfdarları
Rəşt hakiminin dəvətinə baxmayaraq,onu “Ağ məscid” deyilən yerdə yerləşdirməyi
üstün tutdur. Rəştdə olduğu zaman İsmayıla daim məscidin qonşuluğunda yerləşən
zərgərlik dükanının sahibi olan Əmirə Nəcm (Əmirə Nəcm Zərgər) adında yerli
sakin qulluq edir. Rəşti də təhlükəsiz hesab etməyən sadiq müridlər İsmayıla
Lahicana, Gilanın Biyepiş vilayətinin hakimi Karkiya Mirzə Əlinin sarayına
keçməkdə kömək edir[14][15][16]. Lahicanda İsmayılı və onu müşayiət edənləri
mehribanlıqla qarşılayər və Key Əfridun mədrəsəsi ilə üzbəüz binada
yerləşdirlər. Karkiya Mirzə Əli öz qonaqlarına hər cür diqqət göstərir.

Tanınmış yerli alimlərdən biri-Şəmsəddin Lahici ərəb və fars dillərini öyrətmək,
Quranı oxumaq üçün İsmayılın və onun qardaşının tərbiyəçisi təyin olunur. Bir
neçə aydan sonra İsmayılın qardaşı İbrahim və ögey qardaşı Süleyman
Ərdəbilə-analarının yanına qayıdır. Bu hadisə İsmayılı çox kədərləndirir və
xəstə yatmasına səbəb olur[11]. Ağqoyunlu hökmdarı Rüstəm İsmayılla hesablaşmaq
ümidini itirmir. İsmayıl Gilana qaçdıqdan az sonra Eybə Sultan Übanı həbs etməyə
və ondan İsmayılın Ərdəbildə qaldığı yeri öyrənməyə nail olur. Üba Rüstəmin əmri
ilə Təbrizin bazar meydanında edam edilir.

İsmayılın qaçırılmasının təşkilinə kömək etmiş Məhəmmədi bəy və onun qardaşı
Əhmədi bəyin əmlakı hökumət tərəfindən müsadirə olunur. Qara Dədənin işə
qarışası və 30 min təngə cərimə verməsindən sonra Rüstəm onları əfv edir.[17]
Rüstəm İsmayılı qaytarmaq tələbi ilə Karkiya Mirzə Əliyə dəfələrlə hədələyici
məktublar göndərir, lakin Lahican hakimi hər dəfə üzürlü bəhanələr gətirməklə
onun tələblərini rədd edir. İsmayıl Lahicanda təqribən 6 il qalır. Bütün
məsələləri həll edən qızılbaş əmirlərinin hasablamalarına görə, Ağqoyunlu
şahzadələri arasındakı ara müharibələri və onların dövlətinin dağılması
İsmayılın qalibiyyətli yürüşünü asanlaşdırmalı idi. Bura, İsmayılın yanına
itaətkar olduqlarını bildirmək üçün, xüsusilə Rum, Qaracadağ və Əhərdən çoxlu
tərəfdarlar gəlir.[18]

İsmayıl 1499-cu ilin avqustunda Lahicandan Ərdəbilə yola düşür.[19][20] Onu bu
yolda yeddi nəfərdən ibarət ən yaxın şəxslər müşayiət edir: Hüseyn bəy Lələ
Şamlı, Əbdüləli bəy Dədə (Dədə bəy), Xadim bəy Xüləfa, Rüstəm bəy Qaramanlı,
Bayram bəy Qaramanlı, İlyas bəy Ayğut oğlu Xunuslu və Qarapiri bəy Qacar.
Deyləmdən keçib Taroma gəlirlər. Dayanacaqlar zamanı İsmayılın dəstəsinə “Rum və
Şam” tayfalarından tərəfdarlar qoşulurdular. Taromda sayı 1500 nəfərə çatmış
qızılbaş qüvvələrinə baxış keçirilir.

İsmayıl Gilandan birbaşa Ərdəbilə gəlməyib, cənuba və cənub-qərbə doğru-Xalxal
tərəfə dolama yolla kiçik bir dövrə vurur. Yerli hakim Əmir Hüsaməddindən
ehtiyat edən İsmayıl Taromu tərk edib, Xalxala doğru irəliləyir. Birinci
dayanacaq Bərəndik kəndində olur. Sonrakı gün o, "Şam-i Qızılüzən” adı ilə
tanınan və Şamlı tayfasına mənsub olan şumluq torpaqlarda dayanır.[21][22] Şamlı
tayfasının Xalxalda-Qızılüzən çayının sahillərində cəmləşirmiş. İsmayıl və onun
dəstələri Hicri Qəməri təqvimlə 905-ci ildə [23] qışını Xəzər dənizi
yaxınlığında, Astara ərazisindəki Ərcüvan adlı yerdə keçirirlər.[24][25] Onlar
burada Azərbaycanın cənub hissəsindən olan Səfəvi tərəfdarlarına qoşunla
birləşdirmək üçün vaxt qazandırmaq məqsədilə dayanır.

Qızılbaş rəhbərlərinin müşavirəsində Şərqi Anadoluya-Ərzincana hərəkət etmək
qərarı verilir. Qızılbaş rəhbərləri belə hesab edirdilər ki, İsmayıl orada
Anadolu və Suriyada olan tərəfdarlarına yaxın olacaq. Onlar İsmayılın yürüşündən
xəbər tutub onun bayrağı altına toplanacaq.[26][27] 1500-cü ilin yazında İsmayıl
Ərcüvandan Araz çayının şimalındakı dağlıq rayona, Göyçə gölünün cənub
sahillərinə doğru hərəkət edir. [[İbrahim Əmini]]nin verdiyi məlumata görə, bu
vilayətdə İsmayılın qoşunu tərkibində Ərəşli və Zülqədərli tayfaları çıxış
edir.[28] İsmayıl Çuxursədi keçdikdən sonra Doqquz Ulam adlı yerə gəlir. Burada
Anadolu qızılbaşları dəstəsinə başçılıq edən Qaraca İlyas ona qoşulur.[29]

İsmayıl daha sonra öz dəstəsi ilə Anadoluya doğru hərəkət edir və Arazın
mənbəyindəki Ustaclı[30] tayfasının yaşadığı Mingöl yaylağına gəlir. O, Tərcan
ərazisindəki Kağızmandan və Sarıqaya yaylağından keçərək Ərzincana çatır. Burada
H.Q. 906-cı ilin əvvəli/1500-cü il-yayın sonu, payızın əvvəli İsmayılın
bayraqları altında türkdilli şamlı, ustaclı, rumlu, təkəli, zülqədər, əfşar,
qacar, varsağ tayfalarından, həmçinin “Qaradağ sufilərindən” ibarət 7000[31] və
ya 12000[32] qazi toplanmışdı. Ərzincanda, qızılbaş ağsaqqallarının
müşavirəsində hərbi yürüşün istiqaməti məsələsi müzakirə olunur.

Bəziləri qüvvələrin kifayət qədər olmamasını əsalandırıb, qarşıdan gələn qışı
Ərzincanda keçirməyi və əlavə qüvvələr gəlməsini gözləməyi, yaz gəldikdə
(1501-ci il) isə Azərbaycana, Ağqoyunlu hakimlərindən Əlvənd Mirzəyə qarşı
yürüşə başlamağı, digərləri qarşıdan gələn qışda Gürcüstanda cihad həyata
keçirməyi, üçüncülər isə, Çuxursəd ərazisinə yola düşməyi və orada qışlamağı
təklif edir. Bu təkliflərdən heç biri qəbul olunmur. Təxirə salınmadan başlıca
zərbənin mövcud qüvvələrlə Səfəvilərin qəddar düşməni olan şirvanşah Fərrux
Yəsara vurulması qərar alınır.[33][34]

1500-cü ilin sonunda, Gülüstan qalası yaxınlığında, Cəbani adlı yerdə İsmayılla
Şirvanşah Fərrux Yasər arasında döyüş baş verir.[35] Döyüşdə Şirvan qoşunu
məğlub olur və Şirvanşah Fərrux Yasar öldürülür. İsmayıl üç gün döyüş meydanında
qalır, sonra isə Şamaxıya qayıdır və şəhər əyanları tərəfindən ehtiramla
qarşılanır.[36][37][38] Fərrux Yəsarın oğlanlarından biri-döyüşdən salamat
çıxmış İbrahim (Şeyxşah) Xəzər dənizinin sahilindəki Şəhrinov şəhərinə gələrək
atasının qoşunundan sağ qalanlarını toplamağa başlayır.

Lakin Xadim bəy Xüləfanın (Xüləfa bəy) yürüşündən xəbər tutaraq, gəmilərlə
Gilana üzür. Şeyxşahın ardınca gəlmiş İsmayıl bir neçə gündən sonra Şəhrinovu
tərk edib hicri 906/M. 1500-1501-cı ilin qışını keçirmək məqsədilə Muğandakı
Mahmudabada yola düşür.[39][40] Burada İsmayıla bildirilir ki, Bakı əhalisi
Səfəvilərin nümayəndələrinə itaət etməkdən və “xərac verməkdən” imtina edir.
Belə olduqda İsmayıl, Məhəmməd bəy Ustaclı və İlyas bəy Xunuslunu Bakını tutmaq
üçün göndərir. Qalanı ələ keçirmək üçün sərkərdələrinin göstərdiyi cəhdlərin
müvəffəqiyyətsizliyini görən İsmayıl 1501-ci il yazın əvvəlində özünün başlıca
qüvvələri ilə Mahmudabaddan Bakıya hərəkət edir.

1499-cu ilin avqust ayında 12 yaşlı İsmayıl özünün yaxın tərbiyəçisi və
məsləhətçisi olan bir neçə qızılbaş tayfa başçısı ilə birlikdə qoşun toplamaq
üçün Ərdəbilə yollanır, ancaq şəhər hakimi tərəfindən təqib olunur. O, 1500-cü
ilin yazında Şamlı və Rumlu tayfalarından, habelə Qaradağ və Talış əhalisindən
ona qoşulmuş 2 minə yaxın qızılbaşla Qarabağ, Çuxursəd, Şuragil, Kağızman,
Tircan yolu ilə Ərzincana gəlir.

Ərzincanda keçirilən müşavirəsində Səfəvilərin irsi düşməni Şirvanşah Fərrux
Yasarla müharibəyə başlamaq qərara alındı və əmirlərinin Gürcüstana bir neçə
basqınından sonra İsmayıl Anadoluda topladığı təqribən 7 min nəfərlik tərəfdarı
ilə 1500-cü ilin axırlarında Şirvana hücum edir. Cabanı döyüşündə Fərrux Yasar
məğlub edildi və şirvanşah öldürüldü.

İsmayıl üç gün düşərgəsində qaldıqdan sonra Şamaxıya daxil oldu. Burada onu
seyidlər, qazılar, rəislər və şəhər əyanları qarşıladı. Şamaxıya girən İsmayıl
şəhərdə yalnız bircə gün qaldı. Burada öyrəndi ki, Şirvanşahın döyüş meydanından
qaçıb canını qurtarmış oğlu II Şeyx İbrahim (Şeyxşah) Xəzər dənizinin
sahilindəki Şəhrinou qalasındadır və atasının qoşunlarının salamat qalmış
hissələrini ətrafına toplamışdır. İsmayıl sərkərdəsi Hülafə bəyə qoşun hissəsi
ilə oraya göndərdi, duruş gətirə bilməyəcəyini görən Şeyxşah yaxın adamları ilə
birlikdə qaçdı. Müqavimətə rast gəlməyən Hülafə bəy, Şəhrinouda düşərgə saldı.
Ertəsi gün İsmayıl özü buraya gəldi. İsmayıl Şəhrinounu tutduqdan sonra
Mahmudabada qışlağa getdi. Burada ona məlum oldu ki, Bakı şəhərinin əhalisi
qalalarının möhkəmliyinə bel bağlayaraq xərac verməkdən imtina edir və müqavimət
göstərirlər.[41] İsmayıl uzun çəkməyən mühasirədən sonra 1501-ci ilin baharında
Bakını aldı.

Şirvanşah qoşunlarının vuruşmadan sonra salamat qalmış hissələri Gülüstan
qalasına cəkilmişdi. İsmayıl Bakını aldıqdan sonra Gülüstan qalasını tutmağa
getdi. Lakin tezliklə Gülüstanın mühasirəsini buraxaraq, əmirlərinə bunu yuxuda
imamdan tapşırıq alması ilə izah etmişdir[42], Ağqoyunlu Əlvəndlə mübarizəyə
yollandı. Rəvayətə görə İsmayıl qızılbaş əmirlərini məşvərətə yığaraq onlardan
soruşur: "Siz nə istəyirsiniz, Azərbaycan taxt-tacını, yoxsa "Gülüstan"
qalasını?" Onlar yekdilliklə Azərbaycanı üstün tuturlar.

İsmayıl öz qoşunu ilə Naxçıvan istiqamətində hərəkət edir. 1501-ci ilin
ortalarında Əlvənd Mirzə onları Şərur düzündə qarşılayır. Şərur döyüşündə Əlvənd
Mirzənin 30 minlik ordusu İsmayıl 7 minlik qoşunu tərəfindən darmadağın edilir.
Vahiməyə düşüb qaçan döyüşçülərini saxlamaq və rəqibin arxadan zərbələrini dəf
etmək məqsədilə bir-birinə zəncirlənmiş dəvələrdən istifadə etmək cəhdi də
Əlvənd Mirzəyə kömək etmir.

İsmayıl bu döyüşdə də öz yaşına görə qeyri-adi dərəcədə sərkərdəlik qabiliyyəti
və şəxsi igidlik nümunəsi göstərir. O özü şəxsən Ağqoyunlu qoşununun sayılan
əmirlərindən Karqiçay bəyi qılınc döyüşündə məğlub edir. Digər məşhur
sərkərdələr də öldürülmüş və başları özgə düşmənlərə görk olmaq üçün qızılbaş
döyüşçülərinin tutduğu yüksəkliklərdə qoyulmuşdur. Əlvənd özü isə döyüş
meydanından güclə qaçaraq, canını qurtarmışdır. Beləliklə, İsmayıl xeyli qənimət
qazanmışdır və ən əsası isə Təbrizə yol açıqdır.

1501-ci ilin payızında Təbrizə daxil olan İsmayıl özünü şah elan etdi. Bununla
da paytaxtı Təbriz olan Azərbaycan Səfəvilər dövlətinin əsası qoyuldu.

I Şah İsmayılın tabe olmaq təklifini rədd edən Ağqoyunlu hökmdarı Sultan Muradla
1503-cü il iyunun 21-də Həmədan yaxınlığında döyüş Şah İsmayılın qələbəsi ilə
nəticələndi və Ağqoyunlu dövləti süqut etdi.

Çox qısa müddətdə şah İsmayıl Şeybani xanın özbək dövlətindən tutmuş Osmanlı
imperiyasının sərhədlərinə qədər uzanan möhtəşəm bir dövlət yarada bilir.

Özbək Şeybani xan İsmayıl üçün strateji əhəmiyyət daşıyan İsfahanı tutarkən ona
göndərdiyi "Mən İran və Azərbaycan sərhədlərinə gələrək, oranı tutandan sonra
İraqi-Ərəbə və Hicaza gedəcəyəm" məktubana cavab olaraq Şah İsmayıl öz
qoşunlarını Xorasana yeridir. Şeybani xan Mərv qalasında gizlənir, lakin İsmayıl
aldadıcı manevr edərək, onu qaladan bayıra çıxarır və 1510-cu il 2 dekabrda
Mahmudi kəndi yaxınlığında şah İsmayılla Şeybani xanın qoşunları arasındakı Mərv
döyüşü şah İsmayılın tam qələbəsi ilə başa çatır. Bütün gün ərzində davam edən
bu ağır döyüşdə məğlub olan Şeybani xan qaçmaq istədikdə Şah İsmayılın
döyüşçüləri və öz mühafizəçiləri tərəfindən qətlə yetirilir. Şeybani xanın
başını şaha gətirirlər. Əmrə əsasən, onun kəlləsini qızıl suyuna çəkib, qədəh
düzəldirlər. Bu döyüşdən sonra o, Herat, Mərv və Bəlx şəhərlərini tutur. Bütün
Şabran, Xorasan vilayəti şah İsmayılın hakimiyyəti altına keçir. Sonrakı illərdə
Şah İsmayıl bütün İranı,İraqi-Ərəbi Səfəvilər dövlətinə qatdı. Onun dövründə
Səfəvilər dövləti Yaxın Şərqin qüdrətli dövlətlərindən birinə çevrldi.Səfəvi
dövləti öz yüksəlişinin zirvə nöqtəsinə çatır. Onun ərazisinin sahəsi 2 milyon
800 min kvadrat kilometrə çatırdı.

Səfəvi dövləti kimi güclü bir dövlətin yaranması Osmanlı sultanlarını narahat
edirdi. Şah İsmayıl da geniş əraziləri əhatə edən şiə dövləti qurmaq
istəyirdi.[43] Anadoludakı türklər İsmayıla rəğbət bəsləməklə qalmır, bölgəni
geniş xalq üsyanları bürüyür.[44] Osmanlı ərazisindəki narazı əhali kütləvi
surətdə Səvəfi dövlətinə köçməyə başlayır.[45] Bütün bunlar Səvəfi
ideologiyasının təkcə şərqi Anadoluda deyil, mərkəzi Anadoluda böyük təsirə
malik olduğunu göstərir.[46]

Beləliklə siyasi səbəbdən yaranan Səfəvi-Osmanlı qarşıdurması gələcəkdə uzun
sürəcək və din pərdəsi arxasında aparılan müharibələrin səbəbi idi.[47] İlk dəfə
Çaldıran döyüşündən əvvəl Qızılbaşların kafir kimi öldürülməsinə fətva alan[48]
I Səlimin başlatdığı bu dini müharibə gələcəkdə onun oğlu I Süleymanın dövründə
Osmanlı şeyxül-islamı Müfti Əl-Həmzə tərəfindən verilən fətva[49] ilə
qızılbaşların öldürülüb malları ilə birgə arvad və uşaqlara sahib olmalarını
halal edən dövlət ideologiyasına çeviriləcək.[50]

1513-cü ildə Anadoluda 40-45 min uşaqlı-böyüklü qızılbaşı qılıncdan keçirtdirən
Səlim Yavuz Səfəvi dövlətinə hücum etdi. Səlimin təhqiramiz farsca yazdığı
məktublara türkcə cavab yazan İsmayıl məsələni sülh ilə həll etməyə cəhd etsə də
bu alınmadı. 1514-cü ildə Sultan I Səlimin (1512-1520) başçılıq etdiyi Osmanlı
ordusu ilə baş vermiş Çaldıran döyüşündə Şah İsmayılın qoşunları məğlub oldu.

Bu döyüşdə osmanlılar sayca çox idilər. Bundan başqa onların daha bir üstünlüyü
də 300-ə qədər topun olması idi. Bütün bunlar döyüşün gedişinə təsir göstərməyə
bilməzdi. Şah İsmayıl şəxsi igidlik və cəsurluq nümunələri göstərib, özünün
qeyri-adi gücü və döyüş bacarığı ilə məşhur olan Turəli bəy Məlkoçoğlunu
təkbətək döyüşdə şəxsən məhv etmişdir. Şah İsmayıl qılıncla ona elə bir zərbə
endirir ki, dəbilqəsi və başı iki yerə paralanır. İsmayılın qılıncı Əli bəyin
sinəsinə qədər işləyir. Döyüşün qızğın çağında İsmayıl azsaylı dəstəsi ilə
düşmənin artilleriyasına doğru can atır, lakin bu zaman onun atı büdrəyib
yıxılır. Şah İsmayıla çox bənzəyən Sultanəli Mirzə Əfşar: "Şah mənəm", deyə
qışqırmaqla onu əsir düşməkdən xilas edir və beləliklə yaralanan şah ata
qalxaraq döyüş meydanından qaça bilir. I Sultan Səlim Xoy, Mərənd və Təbriz
şəhərlərini tutur. Buna baxmayaraq, o, Təbrizdə çox qala bilməyib, 6 gündən
sonra Şah İsmayıl tacı, əlbisələri və bəzək əşyaları da içində olmaqla xeyli
qənimət götürərək, Təbrizi tərk edir.

Sultan Səlim qənimətlə birlikdə özü ilə İstanbula sonradan Türkiyənin incəsənət
və sənətkarlıqının inkişafında müstəsna rol oynamış bir çox incəsənət
xadimlərini və sənətkarları da aparır. Dünyanın ən zəngin muzeylərindən sayılan
İstanbul Topqapı sarayında, Əsgər muzeyində Azərbaycan tətbiqi sənətinin
Çaldıran döyüşündən sonra buraya gətirilmiş ən nadir nümunələri nümayiş
etdirilməkdədir.

Sonrakı illərdə Şah İsmayıl Şəki hökmdarlığını, Şirvanşahları, gürcü çarlarını
Səfəvilərdən asılı vəziyyətə saldı. Hakimiyyətinin son illərində şah İsmayılla
Şirvanşah Şeyxşah arasında dostluq və qohumluq münasibətləri yaranır. Əvvəlcə
Şah İsmayıl qızı Pərixan xanımı Şeyxşahın oğlu Sultan Xəlilə ərə verir, sonra
isə özü Şirvanşahın qızlarından biri ilə evlənir. Şah İsmayılın toyu 1523-cü il
5 noyabrda Təbriz yaxınlığında olur.

1524-cü ilin baharında – Novruz bayramından az sonra, Şah İsmayıl böyük qoşunla
Qarabağ düzündə cərgə üsulu ilə ov edə-edə Şəki hökmdarlığının ərazisinə daxil
olur. "Şəki valisi Həsən bəy onu qarşılamağa çıxıb, (şaha) təzim etmək şərəfinə
nail oldu və zəmanə hökmdarına bol-firavan peşkəşlər təqdim etdi. Əlahəzrət şah
ov etmək sevdasına və dağlara tamaşa etmək həvəsinə malik olduğu üçün hökm verdi
ki qazilər və Şəki əyanları Gürcüstanla Şəki arasında yerləşən və Şahdağı[51]
(adı) ilə məşhur olan yerdəki cüyürləri və digər vəhşi ov heyvanlarını qovub bir
yerə toplasınlar. Belə nəql edirlər ki, keçmiş sultanlar o vilayətdə Şahdağına
pənah aparan ovun ardınca getməzdilər və buna görə də o dağda çoxlu cüyür vardı.
Heç bir kəs o cüyürlərə dəyib-dolaşa bilmirdi. Çünki onların (Şahdağında)
ovlanması uğursuzluq əlaməti hesab olunurdu.

Bu məsələni (şaha) ərz etsələr də, o həzrət buna məhəl qoymadı və ovun
başlamasını əmr etdi. Elə ki cərgə ovu tərtib olundu, hökmdar çoxlu cüyür və
saysız-hesabsız vəhşi heyvanları Şahdağında ovlayıb, Ərdəbilə tərəf geri
qayıtdı"[52]. Lakin yolda ağır xəstələnir və Ərdəbildən tələm-tələsik Təbrizə
yola düşür. Sərab yaxınlığındakı Mənqutay adlı yerdə halı o qədər ağırlaşır ki
düşərgə salmalı olurlar. Həkimlərin müalicəsi bir fayda vermir. Şah ismayıl 23
may 1524-cü ildə vəfat edir. Nəşini Ərdəbilə gətirib Şeyx Səfi məqbərəsində dəfn
edirlər. Abbasqulu Ağa Bakıxanov “Gülüstani İrəmdə” yazır: “… Hicri 930-cu ilin
əvvəllərində (miladi 1524)… Şah İsmayıl vəfat etdi. O, mehribanlıqda dünyanı
işıqlandıran və qəhrəmanlıqda düşməni yaxan, od məcazlı bir sultan idi. Qurmuş
olduğu səltənətin mühüm işlərinə məşğul olmasına baxmayaraq, Şah İsmayıl
alimlərlə müsahib olub, şeir söyləməyə də mail idi”.

Şah İsmayıl Xətai 36 yaşında, həyatının, yaradıcılığının, arzularının ən qaynar
bir çağında dünyadan köçür, lakin qısa ömrü müddətində gördüyü işlər ona
ölməzlik qazandırmış, onu Azərbaycan xalqının siyasi və mədəni tarixinin ən
parlaq səhifələrindən birinin yaradıcısı kimi tanıtdırmışdır. Şah İsmayılın
yüksək hərbi istedadı haqqında K. Marks yazmışdır: "Səfəvilər xanədanının banisi
Şah İsmayıl fateh idi. O, on dörd illik hakimiyyəti dövründə on dörd əyalət fəth
etmişdi".

Şah İsmayıl hələ uşaq yaşlarından idman oyunlarına, cıdır yarışlarına böyük
həvəs göstərir, tez-tez ova gedirdi. Sərkərdəliyi dövründə o bir neçə zorxana
açdırmışdı ki, burada bayram şənlikləri düzənlənər və pəhləvanlar öz güclərini
sınayardılar. Şah İsmayıl həm də rəssamlıq və xəttatlıq bacarığı ilə də seçilir,
kitab oxumağı çox sevirdi. Uzun Həsənin Təbrizdə yaratdığı məşhur kitabxananın
nəzdində o, yeni tipli geniş bir kitabxana açdırmışdı ki, buradan həm öz
ölkəsinin əhalisi və alimləri, həm də qonşu ölkələrin alimləri istifadə
edirdilər.

Şah İsmayıl həm də gözəl səsə də malik idi. Bərbəd adlanan alətdə gözəl çalır və
oxuyurdu. O, uşaq yaşlarından şeir yazmağa başlamışdı.

O, Azərbaycan türkcəsini dövlət dilinə çevirmiş, ölkənin siyasi, ictimai,
iqtisadi və mədəni inkişafı üçün bölük işlər görmüşdür.

Xalq arasında indiyə qədər dildən-dilə gəzən əfsanədə də şah İsmayılın qeyri-adi
fiziki qüvvəsindən danışılır. Əfsanədə deyilir ki, Çaldıran döyüşündən sonra şah
İsmayılın öz qılıncı ilə düşmən toplarının lüləsini yarması xəbəri Sultan Səlimə
çatır. Maraqlanan sultan şah İsmayıla ismarış göndərib xahiş edir ki, qılıncını
ona göndərsin. Tezliklə onun bu xahişinə əməl olunur. Lakin sultan həmin
qılıncla topun lüləsini yarıb keçə bilmir və İsmayılı günahlandırır ki, guya o,
həqiqi qılıncı göndərməyibmiş. Şah İsmayıl məcburiyyət qarşısında yazdığı
məktubda məsələnin nə yerdə olduğunu anladığına işarə edir və yazır ki, qılınc
həmin qılıncdır, vuran əl isə həminki olmayıb.y

Azərbaycanda Xətai irsinin öyrənilməsi sovet hakimiyyəti illərindən
başlanmışdır. Azərbaycanın tarixçi və ədəbiyyatşünas alimlərindən S. Mümtaz, H.
Araslı, M. Quluzadə, Ə. Məmmədov, O. Əfəndiyev, Paşa Kərimov, M. Abbaslı kimi
mütəxəssislərin bu yöndə apardıqları araşdırmalar və yürütdükləri mülahizələr
xüsusilə diqqəti cəlb edir. Belə ki, AMEA-nın M.Füzuli adına Əlyazmalar
İnstitutunun elmi işlər üzrə direktor müavini, filologiya elmləri doktoru Paşa
Kərimov Almaniyada yaşayan soydaşımız Məhəmmədəli Hüseyninin köməyi ilə Şah
İsmayıl Xətainin xətt nümunələrinin rəngli surətlərini əldə edib. Burada Şah
İsmayıl Həzrət Əlinin kəlamlarını gözəl xətlə qızılı və mavi mürəkkəblə köçürüb.

Xatırladaq ki, Şah İsmayıl Xətainin gözəl xətt nümunəsinin
“Kəlimati-Mürtəzəviyyə” adı altında Münxenin Baviyera Dövlət Kitabxanasında
saxlandığı barədə ilk məlumatı türkiyəli alim İsmayıl Hikmət Ertaylan İstanbulda
1965-ci ildə çap etdirdiyi “Divani-türkiyi-Zəfər” kitabında verib. [53]

İsmayıl Xətai az yaşamasına, vaxtının çoxunu dövlət işlərinə sərf etməsinə
baxmayaraq zəngin və çoxcəhətli bir irs yaratmışdır. O, həm əruz, həm də heca
vəznində, həm epik, həm də lirik janrlarda qələmini işlətmiş, yaddaqalan,
nümunə, örnək ola bilən əsərləri ilə Azərbaycan ədəbiyyatını zənginləşdirmişdir.
Onun səmimi, ürəkdən qopub gələn, zamanın qarşıya qoyduğu tələblərə cavab kimi
meydana çıxan poeziyası çox vaxt siyasi-ictimai fəaliyyəti ilə birləşmişdir. Bu
poeziya gah qılıncla bərabər döyüş meydanlarına getmiş, gah müdrik el
ağsaqqallarının, təriqət şeyxinin öyüdlərinə çevrilmiş, gah da dünyaya və insana
məhəbbətlə dolu bir qəlbin tərcümanı olmuşdur. Bu poeziya qəhrəmanlığa,
gözəlliyə, mənəvi saflığa məhəbbətlə, şərə, eybəcərliyə, əqidəsizliyə,
dönüklüyə, sədaqətsizliyə, cılızlığa nifrətlə doludur. Bu poeziya, hər şeydən
əvvəl, mənəvi azadlığı təsdiq edir. Din və şəriətin mənəvi əsarətini bu poeziya
qəbul etmir. Dünyagörüşü etibarilə panteist olan şair Mənsur Həllac və İmadəddin
Nəsimi kimi "ənəlhəq" ("mənəm allah") şüarına, ideyasına tərəfdar çıxıb özünü
"vəhdət gülzarının bülbülü" adlandırır:

Şairin sufi olması onun poeziyasına da güclü təsir göstərmiş, ona daha cəsarətli
humanist ruh vermişdir. Lakin bu cəsarət Xətainin yaradıcılığını sırf təriqət
poeziyasına çevirməmişdir. O, bütün məqamlarda real həyat və real insan haqqında
düşünmüş, real insana müraciətlə yazıb yaratmış, real insandan və onun
hisslərindən, qayğılarından söhbət açmışdır.

Onun şerlərində xeyir və şər anlayışları ilə bağlı fikirlər də vardır. Bu
məsələdə Xətai Azərbaycan ədəbiyyatının dühası Nizami Gəncəvi ilə həmfikirdir. O
da belə hesab edir ki, insan yaxşı-yaman nə iş tutsa, onun bəhrəsini görəcək,
pis əməl sahibi öz əməlləri üçün xəcalət çəkəcəkdir. Ancaq xeyir işlər, əməllər
arxasınca gedənlər hər cür xəcalət, peşmanlıq hisslərindən uzaq olacaqlar.

Hələ XII əsrdə Nizami Gəncəvi sufizmə rəğbətlə yanaşmış, sufiləri ürəkdən
xəbərdar olan adamlar kimi təqdim etmişdir. Şairin "Sirlər xəzinəsi" əsərində
müxtəlif xarakterlərə malik sufi surətləri yaradılmışdır. Xətai də sufiləri
halal və haram yola gedənlər adı ilə iki yerə ayırır. O, ən yüksək insani
keyfiyyətləri əsl sufilər arasında axtarır, öz müridlərini əsl sufi kimi hərəkət
etməyə, sufi – insan adını uca tutmağa çağırır:

Real insanın, real insani hisslərin, arzuların, düşüncələrin romantik şəkildə
tərənnümü, həm də Xətaiyə məxsus bir tərzdə tərənnümü XVI əsrin birinci rübü
üçün qiymətli yeni bir hadisə idi. Nəsiminin, Kişvərinin, Həbibinin, Hamidinin
poeziyasından qidalanan bu şerlərdə yeni, orijinal, ancaq Xətaiyə məxsus
cəhətlər də çoxdur.

Xətainin çoxcəhətli poeziyasında epik əsərlər də mühüm yer tutur. Onun
"Nəsihətnamə" məsnəvisi və "Dəhnamə" poeması epik şerin qiymətli nümunələridir.
"Nəsihətnamə" adından da göründüyü kimi, nəsihətamiz, fəlsəfi poemadır. Burada
ardıcıl nəql edilən hadisə yoxdur. "Nəsihətnamə" sufizmin panteist müddəalarını
şərh edən fəlsəfi bir əsər olmaqla bərabər insan haqqında qabaqcıl humanist
düşüncələri də əks etdirir.

"Dəhnamə" Xətainin həcm, fikir və sənətkarlıq baxımından ən mühüm əsəridir. Bir
yandan klassik ədəbiyyatdan, bir yandan da xalq yaradıcılığının zəngin
xəzinəsindən, nağıl və dastanlardan istifadə ilə yaradılan bu poema başqa
"Dəhnamə"lərdən forma və məzmun əlvanlığı ilə seçilir. Xətainin özünəməxsusluğu:
hissləri səmimi, inandırıcı, təbii ifadə etmək, təbiəti duymaq, məhəbbətin
həyəcanlarını dolğun əks etdirmək, xalq ədəbiyyatından şüurlu şəkildə bol-bol
faydalanmaq keyfiyyətləri bu əsərdə də göz qabağındadır.

Azərbaycan ədəbiyyatşünaslığında bahariyyə adlı janra bir qayda olaraq Xətainin
həmin təsviri ən səciyyəvi nümunə kimi göstərilir. Ədəbiyyatımızda çoxlu təbiət
təsviri yaradılmasına baxmayaraq Xətainin yaratdığı həmin təsvir bu tipli
təsvirlər içərisində müstəsna yer tutur:

"Dəhnamə" mövzusunda Xətaidən əvvəl başqa Azərbaycan şairləri – Hümam Təbrizi,
Marağalı Əvhədi də əsərlər yazmışdır. Bu ənənəvi süjeti Xətai vəziyyət və
hadisələrə uyğun olaraq yaratdığı lövhələr və başqa poetik tapıntılar vasitəsilə
yeniləşdirə bilmişdir. Həmçinin Xətainin "Dəhnamə"si ana dilində yaranan ilk
epik əsərlərdəndir.

Epik əsərdə lirik janrlardan, o cümlədən qəzəllərdən istifadəyə Füzulidən, hətta
Həqiridən əvvəl Xətai poemasında rast gəlirik. Xətai bu poemanı hakimiyyət
uğrunda mübarizələrinin ən gərgin çağlarında, 1506-cı ildə, iyirmi yaşında
olanda yazmışdır. O, həyatının bu gənc çağlarında təkcə Azərbaycan Səfəvi
dövlətinin əsasını qoymaqla məşğul olmamış, həm də epik şerimizə "Dəhnamə" kimi
orijinal keyfiyyətlərə məxsus bir əsər bəxş etmişdir.

Bu şerlərdə xalq ruhuna və zövqünə yaxınlıq xüsusi yer tutur. Xətainin siyasi,
əxlaqi, estetik baxışları bu şerlərdə son dərəcə aydın və sadə bir tərzdə ifadə
olunur. Ümumiyyətlə, Xətai şerinə xas bir keyfiyyət olan sadəlik və aydınlıq
onun heca vəznli şerlərində daha qabarıq şəkildə nəzərə çarpır. Xətainin heca
vəznində yazdığı qoşma, gəraylı, varsağı, bayatı, nəfəs və ilahilər indi də
öyrənmək, ibrət almaq üçün nümunə olmaq dərəcəsindədir. Şair oxucularını
diqqətli, ehtiyatlı olmağa, əqidə, məslək yolunda sədaqətlə yürüməyə çağırır:

Nizaminin, Füzulinin, Saib Təbrizinin, Qövsi Təbrizinin, Vaqifin və başqa
Azərbaycan sənətkarlarının söz haqqındakı şerləri, fikirləri bu həqiqəti bir
daha təsdiq etməkdədir. Xətainin "Bir söz" rədifli gəraylısı Füzulinin "Söz"
rədifli qəzəli kimi yadda qalan qiymətli sənət əsərlərindən biridir:

Xalq şerinin bayatı şəkli də Xətainin məhəbbətlə, məharətlə müraciət etdiyi
formalardandır. Şair bayatılarının axıcılığına, yığcamlığına, atalar sözləri və
xalq məsəlləri kimi aforistik məna daşımasına xüsusi diqqət yetirmişdir:

Xətainin istər heca, istərsə də əruz vəznində yazdığı əsərlər klassik yazılı
ədəbiyyatımızın ən qiymətli nümunələrindən sayılır. Şairin irsi sonrakı
dövrlərin ədəbiyyatı üzərində dərin izlər buraxmışdır. Füzuli kimi dahi sənətkar
Xətainin bir sıra şerlərinə cavab yazmış, ilk böyük əsəri olan "Bəngü Badə"ni
ona ithaf etmişdir. Görkəmli el sənətkarı, hökmdar şairin müasiri Aşıq Qurbani
onu "Mürşidi-kamilim, şeyx oğlu şahim" deyə tərənnüm etmişdir. Şah İsmayıl
Xətainin əsərləri istər əlyazmaları, istərsə də şifahi şəkildə geniş yayılmış,
məclislərdə musiqi havalarının müşaiəti ilə ifa olunmuşdur. Onun həyat nə
mübarizəsi ilə bağlı məşhur Şah İsmayıl dastanı yaranmışdır.

Bu dastan əsasında Müslüm Maqomayev eyni adlı opera bəstələmişdir. Yazıçı Ə.
Cəfərzadənin "Bakı-1501", F. Kərimzadənin "Xudafərin körpüsü", Ə. Nicatın
"Qızılbaşlar" romanları və bir sıra bədii əsərlər son illərdə Şah İsmayıl
Xətainin həyatı və şəxsiyyətinə olan güclü marağın ifadəsi kimi meydana
çıxmışdır.[54]



https://az.wikipedia.org/wiki/Erm%C9%99nistan

Koordinatlar: 40°23′00″ şm. e. 44°57′00″ ş. u.﻿ / ﻿40.38333° şm. e.
44.95000° ş. u.﻿ / 40.38333; 44.95000

Ermənistan (ermənicə: Հայաստան - Hayastan), rəsmi olaraq Ermənistan Respublikası
(ermənicə: Հայաստանի Հանրապետություն) — Cənubi Qafqazda dövlət. Şimalda
Gürcüstan, şərqdə və cənub-şərqdə Azərbaycan, cənubda İran, qərbdə isə Türkiyə
ilə həmsərhəddir. Pakistan tərəfindən tanınmır. Avrasiya İqtisadi Birliyinin
üzvüdür.

Rusiya Elmlər Akademiyasının müxbir üzvü Anatoli Petroviç Novoseltsev[3] və Z.
İ. Yampolski[4] hesab edir ki, erkən orta əsrlərdə indiki Ermənistanın böyük
hissəsi Qafqaz Albaniyasına aid olmuşdur.

Bəzi tədqiqatçılar Uti və Artsak vilayətlərini II Tiqranın işğal sahələri
sayırlar. Yunan və Roma mənbələri isə sübut edir ki, II Tiqran alban
torpaqlarını işğal etməmişdir[5]. II Tiqran Ermənistanın Şərq və Qərb
hissələrini birləşdirib, vaxtilə Ermənistanın olan 70 vahəni parfiyalılardan
almışdır. C.Markvarta görə isə həmin vahələr I Artaşesin işğal etdiyi
Atropatenanın Şimal – Qərb torpaqları idi.[6] II Tiqran Lukull və Pompey
tərəfindən məğlub ediləndən sonra onun dövləti dağıldı. E.ə. 66 – cı ildə
bağlanmış müqaviləyə görə, II Tiqran vaxtilə ələ keçirdiyi torpaqlardan imtina
elədi. Yalnız Şimali Mesopotomiya və Korduena Ermənistanın hakimiyyəti altında
qaldı. Əgər Artsak və Utinin vaxtilə II Tiqran tərəfindən işğal olunduğunu fərz
edilsə belə, məğlubiyyətdən sonra başqa torpaqlar kimi, həmin yerlər də
Ermənistandan ayrılmışdır. Bununla da Arsaq və Utinin II Tiqran tərəfindən zəbt
olunması mülahizəsinin əsassızlığı üzə çıxır.[7][8]

İrəvan xanlığı – 1747-ci ildə Nadir şah Əfşarın ölümündən sonra əsası qoyulmuş
müstəqil xanlıq. Ərazisi müasir Ermənistanı habelə indiki Naxçıvan Muxtar
Respublikasının Şərur və Sədərək rayonlarını və indiki Türkiyənin İğdır ilini
əhatə etmişdir. 1828-ci ildə Rusiya İmperiyası ilə Qacar Şahənşahlığı arasında
imzalanmış Türkmənçay müqaviləsinə əsəsən Rusiyanın tərkibinə daxil edilmışdir.

1828-ci ildə Rusiya ilə İran arasında imzalanan Türkmənçay müqaviləsinə əsasən
Şimali Azərbaycanın Naxçıvan xanlığı və İrəvan xanlığı ərazisində Erməni
vilayəti təşkil edilmişdir. Cəmisi 25 min erməninin yaşadığı həmin ərazilərə
Qacar İran və Osmanlı İmperiyasından kütləvi surətdə ermənilər köçürülmüşdür ki,
vilayətin etnik tərkibi rusların daha loyal qəbul etdiyi xristianların say
üstünlüyü ilə nəticələnsin və bununla da erməni vilayətinin inzibati-ərazi
bölgüsü möhkəmləndirilsin. Şimali Azərbaycanın İrəvan xanlığı ərazisində
yaradılmış İrəvan quberniyası

Ermənilərin İran və Türkiyədən indiki Ermənistan ərazisinə kütləvi surətdə
köçürülməsi ilə paralel olaraq Erməni vilayətinə daxil edilən İrəvan əyalətinin
Qırxbulaq, Zəngibasar, Körpübasar, Vedibasar, Şərur, Sürməli, Dərəkənd-Parçanis,
Səədli, Talın, Seyidli-Ağsaqqallı, Sərdarabad, Gərnibasar, Abaran, Dərəçiçək,
Göyçə (bir hissəsi) mahallarının, Naxçıvan əyalətinin Əlincəçay, Məvazixatun,
Xok, Naxçıvan, Dərələyəz mahallarının, Ordubad dairəsinin Ordubad, Əylis, Dəstə,
Biləv və Çənnəp mahalları türklərinin əksəriyyəti əsasən Türkiyə və İrana
köçməyə məcbur olmuşlar. Azərbaycan türklərinin deportasiyası[11]

1903-cü ildə kilsə torpaqlarının Rusiya Torpaq və Əmlak Nazirliyinin sərəncamına
keçirilməsi haqqında çıxarılan qanun kilsənin maliyyələşdirdiyi siyasi
təşkilatların maddi vəziyyətinə zərbə vurduğu üçün erməni terrorizminin
genişlənməsinə, antitürk, antimüsəlman əfval-ruhiyyəsinin qızışmasına səbəb
olmuşdu. Erməni kilsəsi İrəvan və Eçmiədzində bu qanun əleyhinə qiyamlar təşkil
etmişdi. Həmin il avqustun 29-da Gəncədə, sentyabrın 2-də Qarsda və Bakıda,
sentyabrın 12-də Şuşada, oktyabrın 14-də Tiflisdə ermənilər iğtişaşlar və terror
törətmişdilər. 1905-ci ildə Rusiyanın özündə baş verən iğtişaşlar, çarizmə qarşı
narazılıq dalğasının güclənməsi Zaqavqaziyada güclü əks-səda doğururdu. Bu
qarışıqlıqdan ermənilər məharətlə istifadə edirlər. Rusiyanın hakim şovinist
dairələri də zərbəni özlərindən yayındırmaq üçün ermənilərin antitürk,
antimüsəlman kampaniyasını qızışdırırdılar.Qafqaz canişinliyinin yüksək rütbəli
erməni və ermənipərəst məmurları vasitəsilə silahlandırılan erməni dəstələri
1905-ci ildə Bakıda, İrəvanda, Naxçıvanda,Zəngəzurda, Qarabaqda, Gəncədə,
Tiflisdə və başqa yerlərdə yaşayan azərbaycanlılara qarşı silahlı hücumlar edib,
həmin ərazilərdən onları təmizləməklə ermənilərin say üstünlüyünə nail olmaq
istəyirdilər. Çünki həmin dövrdə Qafqazdakı 54 qəzadan yalnız beşində ermənilər
çoxluq təşkil edirdilər.1905-ci il fevralın 6-da Bakıda bir nəfər
azərbaycanlının ermənilər komitəçiləri tərəfindən öldürülməsi ilə başlanan
erməni-müsəlman qırğınları bir çox müəlliflərin iddia etdikləri kimi bir təsadüf
nəticəsində deyil, məhz bütün Qafqazın varlı ermənilərinin zaman-zaman cəm
olduqları bir şəhərdə planlı şəkildə baş vermişdi. Ermənilər Bakıda erməni
milyonerlərinin köməyi ilə istədiklərinə nail olacaqlarına, Bakının neft
səltənətini əllərinə keçirəcəklərinə və bundan sonra bütün Zaqafqaziyadan
müsəlmanları silah gücünə qovub Ermənistan dövləti yaradacaqlarına əmin idilər.
Fevralın 6-dan 10-a qədər Bakıda şiddətlə davam edən qırğınlar zamanı hər iki
tərəfdən tələfat min nəfərə çatsa da, ermənilərin niyyətləri baş tutmamış və
məğlub olmuşdular.[12] Ermənilər fevralın 21-23-də İrəvanda da qırğınlar
törətmişdilər. M.S.Ordubadi “Qanlı illər” kitabında verdiyi məlumata görə,
ermənilərin növbəti fitnəkarlığı 1905-ci il mayın 5-də Naxçıvan qəzasının Cəhri
kəndində üç nəfər müsəlmanın ağır yaralanması və mayın 7-də bir nəfər müsəlmanın
Tunbul kəndində öldürülməsi ilə yenidən qızışır. Mayın 8-də İrəvan
vitsequbernatoru Baranovski, İrəvan şəhər qlavası Ağamolovla birlikdə Naxçıvan
şəhər qlavası Cəfərqulu xan Naxçıvanski Naxçıvana gəlirlər. Qırğınlar ara
vermədiyi üçün Tiflisdən general Əlixanov Avarski də Naxçıvana göndərilir.
Ermənilər Naxçıvanda da məğlub olduqlarından növbəti iğtşaşları İrəvanda
törədirlər. Ermənilərin məqsədi ilk növbədə İrəvan və onun ətraf kəndlərini
müsəlmanlardan təmizləmək, sonra isə M.S.Ordubadinin təbirincə, “İrəvandan
Naxçıvana qədər yol üstə yerləşən islam kəndlərini dağıtmaqla İrəvan
ermənilərini Naxçıvanda hazır əskəri qüvvələrlə birləşdirmək, Naxçıvandan
Zəngəzura kimi yol boyunda olan köyləri dağıdıb Zəngəzur könüllüləri ilə
Naxçıvandakı əsgəri qüvvəni bitişdirmək kimi alçaq xəyallar”dan ibarət idi.
Mayın 23-də ermənilərin Qarsaçay bağçasında müsəlman gənclərinə hücumu ilə
İrəvanda qırğınlar başlanır. Mayın 31-də İrəvanda qırğınlar dayandırılsa da,
ermənilər ətraf müsəlman kəndlərinə hücum etməyi qərara alırlar. Elə həmin axşam
ermənilər Qırxbulaq mahalının Gözəcik kəndinə hücum edirlər. İyunun 2-də 10 min
nəfərlik erməni alayı Məngüs kəndinə hücum edir. Dağılmış 12 müsəlman kəndinin
əhalisi Təzəkəndə qaçır. Ermənilər iyunun 3-də Güllücə kəndinə hücum edirlər.
Silahsız əhali Tutiyə, Damagirməz, Kamal kəndlərinə qaçır. Qırğınlar 18 gün
davam edir. İyunun 3-də Abaran, Şörəyel, Pəmbək və Aleksandropol erməniləri
Eçmiədzin (Üçkilsə) qəzasının Üşü kəndinə hücum edir, iyunun 8-də müsəlmanlar
kəndi tərk edirlər. İyunun 9-da ermənilər Pərsi, Nəzrəvan, Kiçikkənd, Kötüklü,
Qoşabulaq, İrku, Ənkirsək, Təkiyə kəndlərini dağıdırlar. İyunun 10-da ermənilər
Eçmiədzində 10 kəndi dağıdırlar. M.S.Ordubadi 1905-ci ildə indiki Ermənistan
ərazisində ermənilərin törətdikləri soyqırımını belə səciyyələndirmişdi: “İrəvan
mahalı bir yanar dağa, vulkana dönüb nəcib islam millətini yandırmaqda, boğmaqda
idi”. 1897-ci ildə İrəvan quberniyasında azərbaycanlı əhali 313,176 nəfər olduğu
halda, 10 ildən sonra - yəni 1907-ci ildə 302,965 nəfər qalmışdı. Deməli,
1905-ci və 1906-cı illərdə İrəvan quberniyasında əhalinin 10 illik təbii
artımından 10 min nəfər artıq azərbaycanlı qətlə yetirilmişdi. İrəvan
quberniyasında öz məqsədlərinə nail olan erməni silahlı dəstələri Qarabağda
qırğınlar törətməyə başlamışdılar. İyunun 1-dən başlayan erməni hücumları
nəticəsində Cəbrayıl-Qaryakin bölgəsində Veysəlli, Qacar, Çəmənli, Arış, Qışlaq,
Məzrə kəndləri darmadağın edilir. Avqustun 16-da Şuşada qırğınlar törədilir.
1905-ci ilin noyabrında Gəncə şəhərində, Cavanşir və Qazax qəzalarında, Tiflis
şəhərində ermənilər iqtişaşlar törədərək minlərlə günahsız azərbaycanlını qətlə
yetirirlər. Erməni müəllifi S.Zavaryanın verdiyi məlumata görə həmin dövrdə Şuşa
qəzasında 12, Cavanşir qəzasında 15, Cəbrayıl qəzasında 5, Zəngəzur qəzasında 43
(cəmisi 75 kənd) müsəlman kəndi dağıdılmışdır.[13] 1906-cı ildə Tiflisdə
Qafqazın canişini Vorontsov-Daşkovun təşəbbüsü ilə ermənimüsəlman qırğınlarına
son qoymaq məqsədilə sülh konfransı (məclisi) keçirilir. Həmin konfransda
müsəlman nümayəndələri Əhməd bəy Ağayev, Əlimərdan bəy Topçubaşov, Ədil xan
Ziyadxanov və başqaları “Daşnaksutyun” partiyasının niyyətlərini ifşa edir, onun
Qafqazda törədilən qırğınların, terrorçuluğun təşkilatçısı və icraçısı olduqunu
göstərir, rəsmi hökumət dairələrinin bu təşkilatın əməllərinə göz yumduğunu
sübuta yetirilər. Lakin bu konfransın keçirilməsindən bir qədər sonra erməni
silahlı dəstələri yenidən qırğınlara başlamışdılar. Bakıda və Şuşadakı ikinci
məqlubiyyətlərindən sonra “Böyük Rusiya inqilabı söndü, biz işləri sona çatdıra
bilmədik” deyə 1906-cı ilin yayında Qarabağdan Zəngəzura yol açmaqdan ötrü
İrəvan, Abaran, Aleksandropol, Şörəyel ermənilərinə teleqramlar göndərərək əsgər
toplamışdılar. İrəvandan Zəngəzura, Zəngəzurdan Qarabağa qədər yol boyunca
erməni əhalisinin sayı olduqca az idi.Ona görə də erməni komandalarına yol
üstündə yerləşən müsəlman kəndlərinə hücum etmək əmri verilmişdi. Ermənilər
təkcə 1906-cı ilin avqust ayında Zəngəzur qəzasında Xələc, Karxana, Qatar,
İncəvar, Daşnov, Çöllü, Yeməzli, Saldaşlı, Mollalar, Batuman, Oxçu-Şəbədək,
Atqız, Pürdavud, Zurul, Cuman, İyilli-Sənalı, Minənəvur, Fərcan, Qalaboynu,
Bucağıq və başqa kəndləri yerlə yeksan etmiş, azərbaycanlı əhalisinə qarşı
soyqırım törətmişdilər. Ümumiyyətlə, 1905-1906-cı illərdə İrəvan və Gəncə
quberniyalarında 200-dən artıq azərbaycanlı yaşayış məntəqəsi viran edilmiş,
əhali soyqırıma məruz qalmışdır.

1918-ci ildə mayın 26-da Zaqafqaziya Seymi buraxıldıqdan sonra əvvəlcə
Gürcüstan, mayın 28-də isə Azərbaycan və Ermənistan öz müstəqilliyini elan edir.
İyunun 4-də Türkiyə ilə Ermənistan arasında Batumda sülh müqaviləsi imzalanır.
Bu müqaviləyə əsasən Ermənistan Respublikasının ərazisi təqribən 9 min kv.km,
əhalisi isə 321 min nəfər (o cümlədən 200 min erməni, 100 min Azərbaycanlı, 5
min yezidi kürdləri, 6 min digər millətlər) təşkil edirdi. Bu respublikanın
ərazisinə Yeni-Bəyazid qəzası, İrəvan qəzasının beşdə üçü, Eçmiədzin qəzasının
dörddə biri, Aleksandropol qəzasının dörddə biri daxil idi. (Kazım Karabekirin
Kaleminden, Doğunun Kurtuluşu, Ərzurum, 1990, səh. 371.)

Alman diplomatı Bernsdorf bu mənzərəni belə təsvir etmişdi: "Türkiyə ermənilərə
ancaq Sevan(Göyçə-müəllif) gölünü saxlayıb, hansı ki, çimə bilərlər, ancaq
çıxmağa və özlərini qurutmağa yer qalmayıb. Batum müqaviləsinə əsasən Ermənistan
Respublikasının ərazisi Birinci Dünya müharibəsinə qədər ermənilərin İrəvan
quberniyasında kompakt yaşadıqları ərazilərə məhdudlaşırdı. 1918-ci ildə Şərqi
Anadoluda qırğınlar törətdikdən sonra türk qoşunlarının önündən qaçan erməni
silahlı qüvvələri general Andranikin komandanlığı altında Gümrüdən Qarakilsəyə,
oradan Dilican dərəsinə və Göyçəyə, sonra Naxçıvana, oradan da Zəngəzura
adlayaraq, həmin ərazilərdəki müsəlman kəndlərini viran qoymuşdu. Erməni silahlı
qüvvələrinin Zəngəzurdan Qarabağı təhdid etməsi Azərbaycan hökumətini ciddi
narahat edirdi.

1918-ci ilin yayında erməni silahlı qüvvələri Göyçəni darmadağın etdikdən sonra
Naxçıvanı işğal etmiş oradan da Zəngəzur qəzasına daxil olmuş, Gorus nahiyəsini
və Şuşa yolunu ələ keçirmişdilər. Bununla əlaqədar Azərbaycan hökuməti avqustun
15-də Ermənistan hökumətinə etiraz notası göndərmiş, erməni silahlı qüvvələrinin
bu addımını təcavüz kimi qiymətləndirərək, əgər erməni qoşunlarının Azərbaycan
ərazisindən çıxarılmasına qarşı tədbir görülməzsə, hadisələrin sonrakı inkişafı
üçün məsuliyyətin Ermənistan hökumətinin üzrinə düşəcəyini kəskinliklə
bildirmişdi. Lakin Ermənistan hökuməti hiylə işlədib Andranikin silahlı
qüvvələrinin Ermənistan hökumətinə tabe olmadığını bəhanə edərək, avqustun 1-də
bildirmişdi ki, general Andranik və onun dəstəsi bütünlüklə Ermənistan ordusunun
tərkibindən silinmişdir. Buna səbəb isə Andranik və onun dəstəsinin Ermənistan
daşnak hökumətini tanımadıqlarını bəyan etmələri olmuşudu. Elə buna görə də
Ermənistan hökuməti Andranikin və onun dəstəsinin əməllərinə cavabdeh olmadığını
bildirmişdi[14].

N.N.Şavrov Rusiyanın Zaqafqaziyadakı müstəmləkəçilik siyasəti haqqında yazır:
"Biz müstəmləkəçilik fəaliyyətimizə Zaqafqaziyada rusların deyil, bizə yad olan
xalqların yerləşdirilməsindən başladıq... 1826-28-ci illər müharibəsinin
qurtarmasından sonrakı iki il ərzində 1828-ci ildən 1830-cu ilədək Zaqafqaziyaya
40 min İran və 84 min Türkiyə erməniləri köçürmüş və onları Yelizavetpol (Gəncə)
və İrəvan quberniyalarının ən yaxşı dövlət torpaqlarında yerləşdirmişdik ki,
orada erməni əhalisi cüzi idi. Onları həmçinin Tiflis quberniyasının Borçalı,
Axıska və Axılkələk qəzalarında yerləşdirdik, onların yerləşdirilməsi üçün 200
min desyatindən artıq dövlət torpağı ayrılmış, 2 milyon rubldan artıq məbləğdə
müsəlmanlardan xüsusi mülkiyyət torpaqları satın alınmışdı. Yelizavetpol
quberniyasının dağlıq hissəsi (Dağlıq Qarabağ, Xanlar və Şəmkir rayonları
nəzərdə tutulur – müəllif.) və Göyçə gölünün sahili həmin ermənilərlə
məskunlaşdırılmışdı. Nəzərə almaq lazımdır ki, 124 min rəsmi köçürülən
ermənilərlə yanaşı, qeyri-rəsmi şəkildə köçənlər də çox olmuşdur və ümumiyyətlə,
köçənlərin sayı 200 min nəfərdən xeyli artıqdır.

Ermənilərin indiki Ermənistan ərazisinə axını 1877-1878-ci illər Rusiya-Türkiyə
müharibəsindən sonra bir daha güclənmişdi. 90-cı illərdə Türkiyədə baş verən
erməni üsyanları nəticəsində 400 minə yaxın erməni yenə də Qafqaza köçüb
gəlmişdi. N.Şavrov qeyd edir ki, 20-ci əsrin əvvəlində Zaqafqaziyada yaşayan
1300000 ermənidən bir milyonu yerli əhali deyil, rusların vasitəsilə
məskunlaşdırılmışdı[15].

1921-ci ildə sovet əsgərləri Ermənistana daxil olub, müstəqilliyi ləğv edib
SSRİnin tərkibində Ermənistan Sovet Sosialist Respublikasını yaratdılar.
1922-1936-cı illərdə Zaqafqaziya Sovet Federativ Sosialist Respublikasına daxil
idi. 1988-ci ildə Azərbaycanla Dağlıq Qarabağ Muxtar Vilayətinin statusu üstündə
münaqişəyə cəlb olunmuşdu. Bu səbəbə görə 1988-1991-ci illərdə 200 min
Azərbaycan türkü , 18 minə yaxın kürd və 4 min nəfər Rus ölkədən
çıxarılmışdır.[16] Münaqişə indiyədək davam edir. 1991-ci ildən Ermənistan
Respublikası müstəqil dövlətdir.

Sovet dönəmində Ermənistan inkişaf etmiş sənayeyə malik bir respublika idi.
Kimya, maşınqayırma, elektronika, yeyinti sənayesi və toxuculuq bu ölkədə çox
yüksək dərəcədə inkişaf etmişdi. Lakin bu sənaye sahələrinin əksəriyyəti
xaricdən gələn xammaldan asılı idi. Kənd təsərrüfatı həm işçi sayına görə, həm
də istehsal miqdarına görə iqtisadiyyatda 20%-lik həcmə malik idi. Sovet
İmperiyasının dağılması nəticəsində Ermənistanda çalışan bir çox müəssisələr öz
fəaliyyətini dayandırdı, onlar hissələrə bölünərək metal parçaları kimi
satıldılar. Nəticədə kənd təsərrüfatı ilə məşğul olan əhalinin miqdarı 40%-ə,
kənd təsərrüfatı məhzullarının ÜDM-də payı isə 30%-ə qalxdı. Bundan başqa
Qarabağ Müharibəsi nəticəsində ölkə iqtisadiyyatına ağır zərbə dəydi.
Ermənistanın Azərbaycana qarşı işğalçılıq siyasəti aparması qonşu Azərbaycan və
Türkiyənin Ermənistanla olan sərhədlərini bağlaması ilə nəticələndi. Bundan
başqa qonşu Gürcüstanın da Ermənistana gedən mallara yüksək tranzit haqqı tətbiq
etməsi (Gürcüstan Ermənistana gedən mallar üçün Azərbaycana gedən mallara tətbiq
etdiyi tranzit haqqından iki dəfə yüksək vergi tətbiq edir) etməsi də Ermənistan
iqtisadiyyatında olan tənəzzülü dərinləşdirirdi. Digər tərəfdən Ermənistan
özünün ən yaxın iqtisadi tərəfdaşı olan Rusiya ilə yerüstü əlaqəyə malik
deyildi. Gürcüstanla Rusiya arasındakı münasibətlərin gərginləşməsi nəticəsində
Rusiyanın Gürcüstanla olan sərhədini 2006-cı ildə bağlaması da Ermənistanın
blokada vəziyyətini daha da dərinləşdirdi. Bununla belə Ermənistan rəhbərliyi
iqtisadiyyatda olan çətinliklərdən çıxış yolu kimi ölkədəki sənaye
müəssisələrini Rusiyaya təhvil verməklə həll etməyə çalışırdı. Rusiya isə bunun
qarşılığında Ermənistanın dövlət borcunun bir hissəsini ləğv edirdi. Rusiyanın
idarəçiliyinə verilmiş iri sənaye müəssisələri Metsamor Atom Elektrik
Stansiyası, Ermənistan Dəmir Yolları Konserni, Razdan İstilik Elektrik
Stansiyası, İrəvanda yerləşən (fəaliyyətdə olmayan) Mars Elekronika və Robot
Zavodu, Ermənistanın qazpaylayıcı şəbəkəsi olan ArmRosQazprom şirkəti və digər
sənaye müəssisələridir. Lakin 2008-ci ildə dünyada baş vermiş iqtisadi böhran
Ermənistan iqtisadiyyatında qəfil tənəzzül yaratdı. ÜDM 2009-cu ildə 15% azaldı.
Həmin ildə Ermənistan ÜDM azalmasına görə dünyada ikinci yeri tutmuşdu. Ölkədəki
bir çox müəssisələr işini dayandırdı, fəaliyyətdə olan müəssisələr isə ziyanla
işləməkdə idi. Buna görə də Rusiya Ermənistanın ziyanla işləyən sənaye
müəssisələrini borc əvəzində əldə etmək təkliflərindən imtina etdi. Nəticədə
ölkədəki bir çox sənaye müəssisələri iflas etməyə başladı. 2010-cu ildə
Ermənistandakı ən böyük kimya zavodu olan Nairit borclara görə öz fəaliyyətini
dayandırdı.[17] 2011-ci ildə dünyadakı nüfuzlu Forbes jurnalı Ermənistanı
dünyada ən pis iqtisadiyyata malik ölkələr siyahısında ikinci yerdə
göstərdi.[18]

Ermənistan iqtisadiyyatı çox böyük ölçüdə xaricdəki ermənilərin ölkəyə
göndərdiyi yardımlardan və investisiyalardan asılıdır. ABŞ, Avropa Birliyi,
Rusiya hökumətləri, eləcə erməni diasporu hər il Ermənistana yüz milyonlarla
dollar yardım edirlər. Təkcə ABŞ dövləti Ermənistana müstəqillik qazandıqdan
sonra indiyə kimi 2 milyard ABŞ dolları dəyərində yardım edib.[19]

Ermənistan təbii ehtiyatlardan filizlərlə nisbətən zəngin ölkədir. Ölkədə
qurğuşun, qızıl, mis, molibden və sink ehtiyatları var. Ölkədə istehsal olunan
elektrik enerjisinin böyük hissəsi Metsamor Atom Elektrik Stansiyasında istehsal
olunur (təxminən 40%).

Ermənistan Respublikası Milli Statistika Xidmətinin 1 iyul 2014-cü il tarixinə
olan rəsmi məlumatına əsasən Ermənistanın de-yuri əhalisi 3 milyon 9 min 8 yüz
nəfərdir.[1]

Ermənistan Respublikasının Konstitusiyasının I fəsil, XII maddəsinə əsasən
Ermənistan Respublikasının dövlət dili erməni dilidir.[20][21] 12-21 oktyabr,
2011-ci ildə aparılmış siyahıyaalınmaya əsasən Ermənistan Respublikasının
3.018.854 nəfər olan de-yuri əhalisinin 2.956.615 nəfəri və ya 97.94%-i erməni
dilində danışır.



https://az.wikipedia.org/wiki/Az%C9%99rbaycan_Silahl%C4%B1_Q%C3%BCvv%C9%99l%C9%99ri

Azərbaycan Silahlı Qüvvələri — Təyinatı Azərbaycan dövlətinin müstəqilliyini,
ərazi bütövlüyünü və onun xalqının azadlığını qorumaqdır. Quru Qoşunları, Hərbi
Hava Qüvvələri və Hərbi Dəniz Qüvvələrindən ibarətdir. Cənubi Qafqazda ən güclü
və hazırlıqlı ordu hesab edilir.

2003-cü ildə Azərbaycanın hərbi büdcəsi 135 milyon ABŞ dolları olduğu halda,
2010-cu ildə 2,7 milyard ABŞ dolları, 2011-ci ildə 3,413 milyard ABŞ dolları,
2012-ci ildə 3,474 milyard ABŞ dolları, 2013-ci ildə 3,7 milyard ABŞ dolları,
2015-ci ildə 4,2 milyard ABŞ dolları təşkil edir.[1]

1918-ci ilin may ayının 28-də qəbul edilmiş Azərbaycan Demokratik
Respublikasının istiqlal bəyannaməsində qeyd edilirdi ki, Azərbaycan özünü
xarici müdaxilələrdən müdafiə etmək, daxili düşmən qüvvələri zərərsizləşdirmək
üçün nizami orduya malik olmalı, özünün silahlı qüvvələrini yaratmalıdır. Çünki
müstəqil ordusu olmayan dövlətin milli dövlətçiliyi həmişə yadellilərin
təhlükəsi altında yaşamağa məhkumdur. Bu zərurətlə bağlı 1918-ci ilin may ayının
28-də yaradılan ilk kabinədə Azərbaycan hökumətinin müdafiə naziri vəzifəsinə
general Xosrov bəy Sultanov təyin edildi. Azərbaycan Demokratik Respublikasının
ordu quruculuğu haqqında tədbirlər planına müvafiq olaraq 1919-cu il noyabr
ayının 1-nə qədər ordunun ən mühüm struktur bölmələri və hissələri yaradılıb
başa çatdırılmalı idi. Azərbaycan Xalq Cümhuriyyəti yaradıldığı ilk dövrlərdə
onun hərbi qüvvələri 600 nəfərlik könüllü dəstələrdən ibarət idi. Hökumət
1918-ci il iyunun 19-da ölkə ərazisində hərbi vəziyyət elan etdi. Azərbaycan
Xalq Cümhuriyyəti Nazirlər Şurasının 1918-ci il 26 iyun tarixli qərarı ilə Çar
Rusiyası dövründə "Vəhşi diviziya" ("Дикая дивизия") adlanan keçmiş Tatar süvari
alayının əsgərlərindən formalaşdırılmış və general Əliağa Şıxlinskinin rəhbərlik
etdiyi Müsəlman korpusunun əsasında ilk ordu hissəsi, 5000 nəfər şəxsi heyəti
olan "Əlahiddə Azərbaycan korpusu" yaradıldı. İyulun 11-də hökumət fərmanı ilə
hərbi səfərbərlik elan edildi. Azərbaycan Respublikasının 1894-1899-cu illərdə
anadan olmuş bütün müsəlman vətəndaşları orduya hərbi qulluğa çağırıldılar.

1992-ci ilin yanvar ayında Azərbaycan Ordusu özünün ilk əməliyyatını həyata
keçirdi. Şuşa şəhəri yaxınlığındakı Daşaltı kəndini ələ keçirmək məqsədilə
həyata keçirilən Daşaltı əməliyyatı uğursuzluqla nəticələndi. Yayda 1992-ci il
Azərbaycan Müdafiə Nazirliyinin komandanlığının rəhbərliyi altında desant
qoşunları yaradıldı və Xəzərdə hərbi donanmanın komplektləşdirilməsi başa
çatmışdır. Azərbaycan Respublikası Prezidentinin 1992-ci il 18 sentyabr tarixli
Fərmanı ilə oktyabrın 9-u Azərbaycan Respublikası Silahlı Qüvvələri günü elan
edildi. Lakin, 22 may 1998-ci il tarixli prezident fərmanı ilə həmin fərman
qüvvədən düşürülərək 26 iyun tarixi Silahlı Qüvvələr günü elan edilmişdir.
1997-ci ilin yanvarında Azərbaycan sülhməramlı qüvvələri yaradılmışdı.

Azərbaycan ordusunun tarixində ən böyük silah anlaşması isə 2012-ci ildə baş
tutub. Həmin ilin fevral ayında İsrailin Israeli Aerospace Industries (İAİ) adlı
iri hərbi-sənaye şirkəti Azərbaycana pilotsuz kəşfiyyat təyyarələrinin ən yeni
versiyalarının və ən müasir Hava Hücumundan Müdafiə Sistemlərinin satılmasına
dair 1.6 milyard dollarlıq müqavilə bağlayıb. İsrail hərbi mütəxəssislərinin
böyük dəstəsi azərbaycanlı həmkarlarına yeni silah sistemləri ilə işləməyi
öyrətmək üçün Bakıya göndərilib. Yeni müqaviləyə əsasən İsraildən düşmən
hədəflərinə dəqiq raket zərbələri endirə bilən böyük pilotsuz kəşfiyyat
təyyarələri “Heron”ların alınması, habelə hava və raket hücumundan etibarlı
müdafiəni təmin edən HHM sistemlərinin alınmasından söhbət gedir. Bu HHM
sistemləri Azərbaycan ərazisini ballistik raket zərbələrindən müdafiə etməyə
qadirdir.

Azərbaycan Silahlı Qüvvələri 1994-cü ildən NATO ilə Sülh Naminə Tərəfdaşlıq
Proqramı çərçivəsində əməkdaşlıq edir, bundan başqa Azərbaycan Silahlı
Qüvvələrinin bir sıra xarici dövlətlərlə də əlaqələri var. Başqa ölkələrlə
əlaqələr Azərbaycan ordusunun güclənməsinə daha da yardım edir. Azərbaycan Hərbi
Dəniz Qüvvələri, Hərbi Hava Qüvvələri tam şəkildə NATO standartlarına
uyğunlaşdırılıb. NATO çərçivəsində Azərbaycanın hərbi qulluqçuları treninqlər
keçirir və xarici dil kurslarında iştirak edirlər. Sülh Naminə Tərəfdaşlığın ən
işlək mexanizmi olan Fərdi tərəfdaşlıq Fəaliyyəti Proqramı geniş sahəli tədris
və təlim işlərini əhatə edir. Hər il NATO-Azərbaycan arasında olan Fərdi
Tərəfdaşlıq Proqramı çərçivəsində Azərbaycan Silahlı Silahlı Qüvvələrinin
1000-dən çox şəxsi heyəti müxtəlif hərbi sahələr üzrə tədris tədbirləri və
təlimlərdə iştirak edir. 1997-ci ildən etibarən Heydər Əliyev adına Azərbaycan
Ali Hərbi Məktəbin, 2000-cı ildən etibarən Silahlı Qüvvələrin Hərbi
Akademiyasında, 2001-ci ildən isə Silahlı Qüvvələrin Təlim və Tədris Mərkəzində
NATO hərbi təhsil sistemi tətbiq olunur. Azərbaycanın NATO-ya inteqrasiyası ilə
bağlı yeni ikitərəfli plan hazırlanır. Yaxın vaxtlarda bu plan Azərbaycan
prezidenti İlham Əliyev tərəfindən təsdiqlənəcək.

Azərbaycan sülhməramlı qüvvələri 1999-2008-ci illərdə Kosovoda beynəlxalq
əməliyyatlarda iştirak etmişdir. 4 mart 2008-ci ildə Azərbaycan Respublikasının
Milli Məclisi 1999-cu ilin sentyabrından Kosovada yerləşən Azərbaycan
sülhməramlı qüvvələrinin geri çağrılması barədə qərar qəbul edib. Buna səbəb
Kosovada sülhməramlı əməliyyat keçirilməsi üçün mandat verən BMT Təhlükəsizlik
Şurasının qətnaməsinin pozulması və Kosovonun müstəqil dövlət elan edilməsidir.

Azərbaycan sülhməramlı qüvvələri Əfqanıstanda beynəlxalq əməliyyatlarda iştirak
edirlər.

Azərbaycan Respublikasının güc strukturlarına daxil olan digər nazirlik və
xidmət orqanlarının hərbi rütbələri əsasən  Quru Qoşunlarının rütbələri ilə
üst-üstə düşsə də,  paqonlar yalnız rənglərinə görə fərqlənir. Belə ki, digər
güc strukturlarında da hərbi rütbələrin sıralaması bu ardıcıllıqladır:



https://az.wikipedia.org/wiki/%C4%B0lham_%C6%8Fliyev

İlham Heydər oğlu Əliyev (d. 24 dekabr 1961, Bakı, Azərbaycan SSR, SSRİ) —
Azərbaycanın dövlət, siyasi və olimpiya hərəkatı xadimi, Azərbaycan Milli
Olimpiya Komitəsinin Prezidenti (1997-ci ildən), Azərbaycan Respublikasının Baş
Naziri (2003), Azərbaycan Respublikasının Prezidenti (2003-cü ildən), Yeni
Azərbaycan Partiyasının sədri (2005-ci ildən).

İlham Əliyev 1961-ci il dekabrın 24-də Bakı[1] şəhərində anadan olmuşdur.
1967-1977-ci illərdə Bakı şəhərindəki 6 saylı orta məktəbdə təhsil
almışdır......

1977-ci ildə Moskva Dövlət Beynəlxalq Münasibətlər İnstitutuna daxil olmuşdur.
Oranı bitirdikdən sonra institutun aspiranturasına qəbul edilmiş, 1985-ci ildə
dissertasiya müdafiə edərək tarix elmləri namizədi elmi dərəcəsi almışdır.[2][3]

1985-1990-cı illərdə Moskva Dövlət Beynəlxalq Münasibətlər İnstitutunda müəllim
işləmişdir.[2][3]

1991-1994-cü illərdə özəl biznes sahəsində çalışmışdır. Bir sıra
istehsal-kommersiya müəssisələrinə rəhbərlik etmişdir.[2][3]

1994-cü ildən 2003-cü ilin avqust ayınadək Azərbaycan Respublikası Dövlət Neft
Şirkətinin vitse-prezidenti, birinci vitse-prezidenti olmuşdur. Heydər Əliyevin
neft strategiyasının həyata keçirilməsində fəal iştirak etmişdir.

1995-ci və 2000-ci illərdə Azərbaycan Respublikası Milli Məclisinə deputat
seçilmişdir. 2003-cü ildə Azərbaycan Respublikasının Baş naziri vəzifəsinə təyin
edilməsi ilə əlaqədar olaraq deputat səlahiyyətlərinə xitam vermişdir.

1997-ci ildən Azərbaycan Milli Olimpiya Komitəsinin Prezidentidir. İdmanın və
Olimpiya hərəkatının inkişafında böyük xidmətlərinə görə Beynəlxalq Olimpiya
Komitəsinin ali ordeni ilə təltif edilmişdir.

1999-cü ildə Yeni Azərbaycan Partiyası sədrinin müavini, 2001-ci ildə sədrin
birinci müavini, 2005-ci ildə isə partiyanın sədri seçilmişdir.

2001-2003-cü illərdə Avropa Şurası Parlament Assambleyasında Azərbaycan
Respublikası Milli Məclisinin nümayəndə heyətinin rəhbəri olmuşdur.

2003-cü ilin yanvarında Avropa Şurası Parlament Assambleyası sədrinin müavini,
AŞPA-nın Büro üzvü seçilmişdir.[2][3]

2004-cü ilin aprelində AŞPA-nın fəaliyyətində fəal iştirakına və Avropa
ideallarına sədaqətinə görə AŞPA-nın fəxri üzvü diplomu və AŞPA medalı ilə
təltif edilmişdir.

2003-cü il avqustun 4-də Milli Məclis tərəfindən təsdiq edildikdən sonra
Azərbaycan Respublikasının Baş naziri təyin edilmişdir.

2003-cü il 15 oktyabrda Azərbaycan Republikasının Prezidenti seçilmişdir.
Prezident seçkilərində seçicilərin 76%-dən çoxu İlham Əliyevin lehinə səs
vermişdir. 2003-cü il oktyabrın 31-də vəzifəsinin icrasına başlamışdır.

2008-ci ildə yenidən prezident seçilmişdir. 2013-cü ildə üçüncü müddətə
prezident seçilmiş və hazırda prezident vəzifəsini icra edir.



https://az.wikipedia.org/wiki/Monteneqro

Monteneqro (Qaradağ) (qarad. Црна Гора, Crna Gora) — Avropada dövlət. Sahəsi
13812 km², əhalisi 2007-ci ilin siyahıya almasına əsasən 684730 nəfərdir.[1]
Monteneqro Azerbaycan dilinde menasi Qaradağ demekdir. monte - dag , neqro -
qara. Cәnub-şәrqi Avropa dövləti olan, gənc müstəqil Monteneqrın rəsmi paytaxtı
Çetinye şəhəri olsa da, Podqoritsa konstitusiyanın 7-ci maddəsinə əsasən "baş
şəhər" sayılır və dövlət əhəmiyyətli binalar burada yerləşir.

1878-ci ildә imzalanan Berlin Sazişi ilә Osmanlı dövlәtindәn ayrılan vә Birinci
Dünya müharibəsindən sonra Yuqoslaviyanın tərkibinə daxil edilәn Monteneqrın
qonşuları, Albaniya, Kosova, Serbiya, Xorvatiya vә Bosniya və Hersoqovinadır.
Ölkə sahillərini cәnubunda Adriatik dәnizinin suları yuyur. İdarəetmə forması
prezidentli (Filip Vuyanoviç) respublikadır. Parlament birpalatalıdır. Baş nazir
Milo Djukanoviçdir. İnzibati ərazi bölgüsü 21 bələdiyyədən ibarətdir.Beynəlxalq
turizm ölkənin iqtisadiyyatının 20% təmin edir.

Monteneqronun əhalisi keçmiş dövrdə albanlardan ibarət olub. VII əsrdə Bizans
İmperatoru Herakliyus hakimiyyəti dövründə Serblər oraya köçürülmüşdür.
Osmanlılar Rumelini keçib istilalara başladıqları vaxtlarda Qaradağ Venesiya
Respublikasının tabeliyində idi. Osmanlı Dövlətinin Qaradağı fəth etməsi Sultan
I Murad dövrünə rast gəlir. Belə ki, ilk Osmanlı-Qaradağ döyüşləri də I Murad
dövründə baş vermişdir. İkinci Osmanlı-Monteneqro toqquşması Sultan I Bəyazid
dövründə olmuşdur. Bu yürüşdə Osmanlı qüvvələri Skopyedən çıxıb Zveçan və Yeleç
üzərindən Lim və Tara çaylarına qədər çatmışdır. Osmanlı Dövlətinin Monteneqronu
tam istilası isə Sultan Fatih Mehmet dövründə olmuşdur. Əslində Osmanlı
Monteneqronu tam olaraq hakimiyyətinə almadı. Fatih, Monteneqroya bir növ
muxtariyyət statusu verdi və bu vəziyyət Qaradağlılar tərəfindən 1878-ci ildə
Osmanlıdan ayrılana qədər istifadə olundu. Qaradağlılar Osmanlı Dövlətinin
hakimiyyətinə girişindən başlayaraq çox sayda üsyan qaldırmışlar. Məsələn, 1711,
1712, 1714 üsyanlarını təşkil etdilər. 1877-78 Osmanlı-Rus Müharibəsində
Rusiyanın tərəfində yer alan Monteneqro, Osmanlı ordusunun mühüm bir qismini
Balkanlarda məşğul etmiş və müharibənin Rusiyanın xeyrinə nəticələnməsində böyük
bir amil olmuşdular. Müharibə sonrası imzalanan Aya-stefanos və dərhal sonra
Berlin Müqaviləsi ilə müstəqilliyini əldə edən Monteneqro, beləliklə müstəqil
dövlətlər platformasında yerini almışdır. Dövlət müstəqilliyini əldə etdikdən
sonra onu ilk tanıyan Osmanlı Dövləti olmuşdur. Müstəqilliklə yanaşı Osmanlı
Dövləti ilə diplomatik münasibətlər qurulmuşdur. Bu dövrdə iki dövlət
münasibətlərinin yaxşı bir səviyyəyə gəlməsində heç şübhəsiz, II Əbdülhəmidin
Balkan siyasətində tutduğu mövqeyin əhəmiyyətli bir rolu var idi. Buna
baxmayaraq Monteneqro Birinci və İkinci Balkan müharibələrində iştirak edib.
Birinci Dünya müharibəsi zamanı Avstriya-Macarıstan ordusu Monteneqronu işğal
etdi. 1918-ci ildə Serbiya ordusu ölkəni işğaldan azad etdi və Monteneqro,
Xorvatiya və Sloveniya ilə birlikdə Serbiyanın tərkibinə daxil oldu. 12 iyun
1941-ci ildə Alman-italyan ordusu Yuqoslaviyanı işğal etdikdən sonra Monteneqro
1943-cü ilə kimi İtaliyanın protektoratı oldu, daha sonra 1943-1944-cü illərdə
alman işğalı altında qaldı. 1944-1945-ci illərdə yuqoslaviyalı partizanlar
ölkəni işğaldan azad etdilər. Monteneqro 27 aprel 1992-ci ilə kimi
Yuqoslaviyanın tərkibində oldu. 1 mart 1992-ci ildə keçirilən referendumun
nəticələrinə görə, Monteneqroda yaşayan əhalinin 95,95%-i ölkənin Yuqoslaviyanın
tərkibində qalmasının lehinə səs verdilər. Səsvermədə əhalinin 66%-i iştirak
etdi. Monteneqroda yaşayan albanlar, xorvatlar və bosniyalılar referendumu
boykot etdilər. 1992-2006-cı illərdə Monteneqro keçmiş Yuqoslaviyanın tərkibində
olub (2003-cü ildən etibarən Serbiya və Monteneqro adlanırdı). 2006-cı ildə
keçirilmiş müstəqillik haqqında referendumun nəticələrinə əsasən seçicilərin
55,4%-i Monteneqronun müstəqilliyinin lehinə səs veriblər. 3 iyun 2006-cı ildə
Monteneqro müstəqilliyini elan edib, 15 iyunda Serbiya onun müstəqilliyini
tanıyıb, iyunun sonlarında isə Monteneqro BMT-yə qəbul edilib. 16 dekabr 2008-ci
ildə Monteneqro rəsmi olaraq Avropa Birliyinə üzv olmaq üçün müraciət edib.
Bundan başqa, ölkə NATO ilə yaxınlaşma kursunu götürüb.

Ölkə ərazisini şərti olaraq 3 yerə bölmək olar. Adriatik dənizi sahili, böyük
şəhərlərinin yerləşdiyi nisbətən düzənlik olan mərkəzi hissə və dağlıq
ərazilərdən ibarət şərqi hissə. Ölkənin quru sərhədləri 614 km təşkil edir.
Qərbdə Xorvatiya ilə 14 km, şimal-qərbdə Bosniya və Herseqovina ilə 225 km,
şimal-şərqdə Serbiya və Kosovo ilə 203 km, cənub-şərqdə Albaniya ilə 172 km
uzunluğunda sərhədi var. Monteneqronun kontinental sahil xəttinin uzunluğu 300
km təşkil edir. Ölkənin tərkibinə daxil olan 14 adanın ümumi sahil xəttinin
uzunluğu isə 15,6 km təşkil edir. Monteneqronun çimərliklərinin uzunluğu 73
km-dir.[2] Yeddi ay ərzində sahildəki dəniz suyunun temperaturu +12°C ilə +26°C
arasında dəyişir. Dəniz suyunun şəffaflığı bəzi yerlərdə 35 metrə çatır.

Monteneqronun ən uzun çayları: Tara çayı (144 km), Lim çayı (123 km), Çeotina
çayı (100 km), Moraça (99 km), Zeta (65 km) və Boyana çayıdır (30 km). Çayların
təxminən 52,2%-i Qara dəniz hövzəsinə, yerdə qalan 47,8%-i isə Adriatik dənizi
hövzəsinə aiddir. Monteneqronun üç çayı (Moraça, Zeta və Piva) ancaq Monteneqro
ərazisi boyunca axır. Ölkədəki çayların böyük hissəsi dağ çaylarıdır və dərin
kanyonlar formalaşdırırlar. Tara çayının kanyonu 1200 metr dərinliyindədir və bu
göstəricisinə görə dünyada ikinci, Avropada isə birinci yeri tutur.
Monteneqronun çaylarının enerji potensialı hər 1 km² ərazidə 115 kVt təşkil edir
ki, bu da çox yüksək göstərici hesab olunur. Lakin müxtəlif səbəblərə görə
(həmçinin ekoloji səbəblərə görə) ölkədə hidroenergetika çox da inkişaf etməyib.

Monteneqro və Balkan yarımadasının ən böyük gölü Skadar gölüdür. Səthinin sahəsi
369,7 km²-dir. Gölün ərazisinin üçdə ikisi Monteneqronun, üçdə biri isə
Albaniyanın ərazisinə aiddir. Ölkə ərazisinin 41% meşələrdən, 40% isə
otlaqlardan ibarətdir. Monteneqronun bitki növləri kifayət qədər rəngarəngdir.
Ümumilikdə ölkə ərazisində 2833 bitki növü qeydə alınıb, onların 212 növü Balkan
endemiki, 22 bitki növü isə Monteneqro endemikidir. Monteneqro konstitutsiyasına
əsasən respublika "ekoloji dövlət"dir, ölkə ərazisinin 8,1%-i qoruqlardan və
milli parklardan ibarətdir.

Monteneqronun şimalında iqlim mülayim-kontinental, Adriatik dənizi sahilində isə
Aralıq dənizi iqlimi hakimdir. Dənizsahili ərazilərdə yay mövsümü adətən
uzunmüddətli, isti (+23 — +25 °C) və quru, qışda isə qısa və sərin (+3 — +7 °C)
keçir. Dağlıq rayonlarda mülayim isti yay (+19 — +25 °C), nisbətən soyuq qış
(+5dən −10 °C kimi), yağıntılar adətən qar formasında yağır, qar örtüyü 5 aya
qədər qala bilər. Ölkədəki yağıntıların miqdarı illik 500 mm ilə 1500 mm
arasında dəyişir. Sahilə yaxın dağlıq ərazilərdə bu göstərici 3000 mm qədər
artır.

1991 əhalinin sayına görə Serblər, Serbiya və Monteneqronın ümumi əhalinin
69%-ni təşkil edirdi. Monteneqrolılar isə ümumi əhalinin 5%-ni, Monteneqro
əhalisinin isə 62%-ni təşkil edirdi. Slavyan olmayan Alban azlıq ölkədəki 2-ci
böyük etnik qrup və rəsmi proqnozlara görə ümumi əhalinin 17% idi. 1965-dən
sonra Serbiya və Monteneqrodan inkişaf etmiş Avropa ölkələrinə və Şimali
Amerikaya davamlı emiqrasiya baş vermişdir.

Monteneqronun dövlət başçısı Prezidentdir. Prezident ümumxalq səsverməsi yolu və
2 dəfədən artıq olmamaq şərti ilə 5 il müddətinə seçilir. 6 Aprel 2008-ci ildə
keçirilmiş Prezident seçkilərində Filip Vuyanoviç qalib gəlmişdir. Növbəti
seçkilər 2013-cü ildə keçiriləcəkdir. Baş Naziri Milo Dükanoviçdir. Parlament
Monteneqronun ali qanunverici orqanı bir palatadan ibarətdir (2006-cı ildə
yerlərin sayı 74-dən 81-ə artırılmışdır). Sonuncu Parlament seçkiləri 2009-cu
ilin 29 mart tarixində keçirilmişdir. Növbəti seçkilər 2013-cü ildə
keçiriləcəkdir. Parlament Sədri Ranko Krivokapiçdir. Monteneqro Parlamentində
aşağıdakı partiyalar təmsil olunmuşdur:

Yeni konstitusiyasına əsasən Monteneqro, demokratik və müstəqil dövlət kimi
dünyada bir sıra iri ölkələrlə siyasi, iqtisadi və digər əlaqələri qoruyub
saxlamağa və möhkəmləndirilməsinə davam edir. Monteneqro bu günədək 105 ölkə
tərəfindən tanınıb və 85 ölkə ilə diplomatik əlaqələr qurulduqdan sonra
Podqoritsada bir sıra səfirliklər açıldı və Monteneqro dünyada diplomatik
konsulluq şəbəkəsi qurmağa başladı. Monteneqronun məqsədi səmimi münasibətlər
qurmaq, siyasi, təhlükəsizlik, elmi və mədəni əməkdaşlığı inkişaf etdirməkdir.
Bütün aspektlərdə ikitərəfli münasibətlərin möhkəmləndirilməsi diaspora ilə daha
real, məhsuldar və dinamik ünsiyyət üçün əlverişli şərait yaradır. İkitərəfli
münasibətlərin gücləndirilməsində öndə gələn məsələlər bunlardır: Avropa və
Avropa Birliyi ölkələri ilə əlaqələr – Avropa Birliyinin nüfuzlu ölkələri olan
Almaniya, Böyük Britaniya, Fransa və İtaliya ilə, beynəlxalq təşkilatlarda və
beynəlxalq siyasi arenada sözü keçən ölkələrlə münasibətlər və əməkdaşlıq
Monteneqroya onun daxili inkişafı və xarici siyasətdə qarşısına qoyduğu başlıca
məqsədlərə çatması üçün güclü faktor ola bilər. Bu ölkələrlə ikitərəfli ünsiyyət
və Avropa və Avro-Atlantik inteqrasiyanın köməyi ilə qurulan əməkdaşlıq
Monteneqronun iqtisadi və demokratik inkişafına yardımçı olacaq və inteqrasiyanı
daha da sürətləndirəcək. Adı çəkilən ölkələrlə yanaşı Monteneqro, Avropanın
digər ölkələri ilə də sıx münasibətlər qurmağı çalışır və mərkəzi Avropa
ölkələri (Polşa, Çexiya, Slovakiya), Baltikyanı və Skandinaviya ölkələri ilə
səmimi münasibətlərin qurulmasına xüsusi əhəmiyyət verir. Monteneqro xırda
Avropa ölkələri (İslandiya, Kipr, Malta, Andorra, Lüksemburq, Lixtenşteyn,
Monako və San-Marino) ilə kiçik və dəyişkən idarəçiliklərin uğuruna və təcrübə
mübadiləsinə əsaslanan münasibətlər qurmağı nəzərdə tutur. ABŞ ilə münasibətlər
Monteneqro üçün xüsusi əhəmiyyət kəsb edir. Monteneqro ABŞ-ın NATO-da nüfuzlu
üzv, regionun və Avropa Birliyinin ən yaxın müttəfiqi olmasını, bütün beynəlxalq
təşkilatlarda mühüm rol oynamasını nəzərə alaraq xarici və siyasi fəaliyyətinin
böyük hissəsini bu ölkə ilə əməkdaşlığın gücləndirilməsinə sərf edir. Rusiya
Federasiyası ilə də münasibətlər Monteneqro üçün böyük əhəmiyyət kəsb edir. ATƏT
və BMT çərçivəsində Rusiya ilə bütün sahələrdə əməkdaşlığın gücləndirilməsi
ölkənin ümumi inkişafına və məqsədlərinə xidmət edir. Tarixi və mədəni səbəblərə
dayanaraq Rusiya ilə ənənəvi dostluq münasibətlərini qoruyub saxlamaq Monteneqro
üçün mühüm əhəmiyyət kəsb edir. Monteneqro üçün dünyada ən çox əhalisi olan Çin
Xalq Respublikası ilə siyasi, iqtisadi və təhlükəsizlik sahəsindəki münasibətlər
əvvəlkindən daha mühümdür. Monteneqro Çin iqtisadiyyatı və ticarətinin sürətli
inkişafını nəzərə alaraq Pekin ilə ticarət və iqtisadi əlaqələr qurmağı özünün
başlıca məqsədlərindən biri hesab edir. Cənub-şərqi Avropada yerləşməsinə
baxmayaraq Monteneqronu da coğrafi, tarixi və mədəni faktlara əsaslanaraq Aralıq
dənizi hövzəsi ölkələrinə aid etmək olar. Aralıq dənizi hövzəsi ölkəsi kimi
Monteneqro bütün Aralıq dənizi hövzəsi ölkələri ilə hazırkı münasibətlərini
iqtisadi, siyasi, hərbi və mədəni sahələrdə daha da gücləndirir və şərqi Aralıq
dənizi hövzəsinin iki nüfuzlu ölkələri olan Türkiyə və Yunanıstanla
münasibətlərə xüsusi yer ayırır. Monteneqro Hindistan, Yaponiya, Braziliya və
Kanada kimi böyük ölkələr ilə də dostluq əlaqələrinin qurulmasını və qorunub
saxlanılmasını, müntəzəm diplomatik əlaqələrin köməyi ilə bu ölkələrlə iqtisadi,
siyasi və digər əməkdaşlıq münasibətləri yaradılmasını xüsusilə diqqət
mərkəzində saxlayır. Monteneqro diasporasının cəmləşdiyi Argentina, Avstraliya
və digər ölkələrlə ikitərəfli əməkdaşlığın gücləndirilməsinə xüsusi əhəmiyyət
verir.

Ənənəvi olaraq Monteneqro iqtisadiyyatının əsasını qara metallurgiya (mərkəzi
Nikşiç), aliminium emalı (Potqoriça, elektrotexnika sənayesi (Çetinye),
toxuculuq (Bielo Pole), gəmiqayırma və gəmi təmiri (Biela, Bar), ağac emalı
(Rojae, Berane, Plevliya, Nikşiç) sənayesi təşkil edir. Əsas faydalı qazıntıları
boksit, dəmir filizi və daş kömürdür. Əsas sənaye fəaliyyəti tütün
yetişdirilməsindən, duz hasilatından və aliminium istehsalından ibarətdir. Əsas
kənd təsərrüfatı məhsulları taxıl, kartof, tütün, üzüm, sitruslar və əncirdir.

Yuqoslaviya dövründə Monteneqro federasiyanın geridə qalmış, dotasiya alan
respublikası idi. Ölkənin iqtisadiyyatı 90-cı illərdə daha da tənəzzülə uğradı.
Buna səbəb Balkanlarda gedən müharibə və kiçilmiş Yuqoslaviyaya qarşı tətbiq
edilmiş iqtisadi sanksiyalar idi. Buna baxmayaraq, 2000-ci illərin əvvəlində
Monteneqro dünya arenasında özünə yer tapa bildi. Ölkə həm qış, həm də yay
turizminin əsas məkanlarından birinə çevrildi, o zamandan bəri Monteneqroda hər
il iqtisadi artım qeydə alınır. 2014-cü ildə ölkənin turizmdən əldə etdiyi gəlir
ÜDM-nin 20%-ni təşkil edirdi. Ekspertlər yaxın 10 il ərzində gəlirlərin illik
ortalama 7,7% artacağını proqnozlaşdırır.[4] Herseq-Novi, Budva, Beçiçi,
Petrovaç şəhərlərində, həmçinin Kotor körfəzindəki Kotor şəhərində tarixi və
təbiətin görməli yerləri, keçmiş paytaxt Çetinye, Skadar gölü, Lovçen dağı,
yüksək zirvədə yerləşən Ostroq monastırı, Tara çayının kanyonu, Durmitor milli
parkı və onun dağ-xizək kurortu olan Jablyak (dəniz səviyyəsindən 1465 metr
hündürlükdə, Balkanlarda olan ən hündür şəhər) beynəlxalq turizm kurortları kimi
çox məşhurdur. Ölkə siyasəti turizm sahəsinin hərtərəfli inkişafına yönəlib,
turizmə sənaye və kənd təsərrüfatı üzərində prioritet verilib. Monteneqronun
ekoloji dövlət elan olunması da bu siyasətin tərkib hissəsidir. Ölkənin milli
valyutası avrodur. Lakin ölkə avrozonanın üzvü olmadığına görə avronun
emissiyası hüququna malik deyil və buna görə xaricdən gələn (əsasən xarici
turistlərdən) pul vasitələri ilə dolanır.

Ölkədə dəmiryolu iki əsas istiqamətə malikdir: Podqoriçadan şimala Nikşiçə və
Belqrada qədər, digəri Podqoriçadan Bar şəhərinə qədər. Monteneqroda şəhər
nəqliyyatı zəif inkişaf edib. Şəhərlərarası avtobus nəqliyyatı nəqliyyatın
köhnəliyinə və ölkənin dağlıq relyefə malik olmağı səbəbilə çox vaxt vaxt
cədvəlinə uyğun işləmir.[5] Ölkədə iki beynəlxalq aeroport fəaliyyət göstərir.
Podqoriça aeroportu əsasən daimi, Tivat aeroportu isə çarter reyslərini qəbul
edir. Monteneqronun milli sərnişindaşıma şirkəti Montenegro Airlines Avropanın
şəhərlərinə uçuşlar həyata keçirir. Ölkədə həmçinin cəmi üç mobil operator
fəaliyyət göstərir.



https://az.wikipedia.org/wiki/Fitr%C9%99_z%C9%99kat%C4%B1

Fitrə zəkatı – Fitr bayramının axşamı, günəş batdığı vaxt həddi-büluğa çatan və
ağıllı olub, bihuş, fəqir və başqasının qulu olmayan şəxsə, özü və onun çörək
yeyəni sayılan şəxslərin hər biri üçün, bir "sa`" – təqribən 3 kiloqram – öz
şəhərində normal olan yeməklərdən, məsələn; buğda, arpa, xurma, kişmiş düyü və
qarğıdalı kimi, müstəhəqqə verməlidir. Bunun əvəzinə pul verərsə, kifayətdir.
Lazım ehtiyat odur ki, öz şəhərində normal olmayan yeməklərdən, buğda, arpa,
xurma və kişmiş də olsa, verməsin.

İnsan, fitr bayramı gecəsinin gün batan vaxtı onun çörəyini yeyən hesab olunan
şəxslərin fitrəsini gərək versin. İstər kiçik olsun ya böyük, istər müsəlman
olsunlar, istərsə kafir, istər onların xərclərini vermək ona vacib olsun,
istərsə olmasın, istər onun şəhərində, istərsə başqa şəhərdə olmuş olsalar da,
gərək fitrələrini versin.

Fitr bayramı axşamı günəş batdıqdan sonra gələn qonağın fitrəsini vermək, onun
çörəyini yeyən hesab olunursa, ehtiyata əsasən, onun fitrəsini vermək vacibdir.
Əks təqdirdə, vacib deyildir. Bayram gecəsi iftara çağırdığı şəxs ev sahibinin
çörəyini yeyən hesab olunmur və onun fitrəsi ev sahibinə vacib deyil.

Fitr bayramı axşamı, gün batdığı vaxt, dəli olan şəxsin dəliliyi bayram gününün
zöhrünə qədər qalarsa, ona fitrə zəkatı vermək vacib deyildir. Əks təqdirdə
vacib ehtiyata əsasən fitrəni verməsi lazımdır.

Fitr bayaramı axşamı, gün batdığı vaxt, fitrə zəkatı vacib olmayan şəxs, əgər
bayram gününün zöhrünə qədər, fitrənin vacib olma şərtləri onda mövcud olsa,
vacib ehtiyat odur ki, fitrə zəkatını versin.

Fitr bayramı gecəsi, gün batandan sonra müsəlman olmuş kafirə fitrə vacib deyil,
amma şiə olmayan müsəlman Ayı gördükdən sonra şiə olsa, gərək fitrə zəkatını
versin.

Fəqət bir sa (təqribən 3 kq) buğda və bu kimi şeylərə malik olan şəxsə,
müstəhəbbdir ki, fitrə zəkatı versin. Ailəsi olub, onların da fitrə zəkatını
vermək istəsə, o bir sa`nı fitrə niyyəti ilə ailə üzvlərindən birinə verər, o da
bu niyyətlə bir başqasına verib, bu qayda ilə ailəsinin axırıncı üzvünə qədər
dolandırar. Axırıncı şəxsin də aldığı şeyi özlərindən olmayan bir başqasına
verməsi daha yaxşıdır. Əgər onlardan biri dəli, yaxud səğir uşaqdırsa, uşağın
vəlisi onun yerinə ala bilər. Amma ehtiyat müstəhəbb odur ki, onun niyyətinə
deyil, özü üçün götürsün.

Fitr bayramı gecəsi, gün batandan sonra bir şəxs uşaq sahibi olarsa, onun fitrə
zəkatını vermək vacib deyil. Əgər gün batandan əvvəl uşağı doğulsa, yaxud
izdivac etsə, əgər onun çörək yeyəni sayılsa, gərək onların da fitrəsini versin.
Əgər başqasının çörək yeyəni olsalar, ona vacib deyil. Əgər başqa bir kəsin
çörək yeyəni deyillərsə, qadının fitrəsi onun özünə vacibdir, uşağa isə bir şey
vacib deyil.

Seyyid olmayan şəxs, seyyidə fitrə verə bilməz. Hətta əgər bir seyyid onun çörək
yeyəni olsa, onun fitrəsini başqa seyyidə verə bilməz.

Fitrə zəkatı vacib ehtiyata əsasən, yalnız fəqirə verilməlidir. Məqsəd budur ki,
fitrə zəkatı mal zəkatına müstəhəqq olanların şərtlərini özündə cəm edən şiə
fəqirlərə verilməlidir. Amma əgər onun şəhərində şiə fəqir yoxdursa, başqa
müsəlmanların fəqirlərinə də verə bilər. Amma hər təqdirdə gərək nasibiyə
(Əhli-Beytlə düşmənlik edənə) verilməsin.



https://az.wikipedia.org/wiki/G%C3%BCrc%C3%BCstan

Gürcüstan (gürc. საქართველო – Sakartvelo) — Cənubi Qafqazda dövlət. Şimalda
Rusiya, şərqdə Azərbaycan, cənubda Ermənistan və Türkiyə ilə həmsərhəddir.
Paytaxtı Tbilisi şəhəridir. Şərqi Avropa ilə Qərbi Asiyanın kəsişməsində
yerləşir. Hazırda ölkənin ərazisi 69.700[4] km², əhalisi isə rəsmi rəqəmlərə
görə təxminən 3.7 milyon nəfərdir. Gürcüstan qədim tarixə malik bir ölkədir.
Gürcüstanın tarixi qədim Kolxida və İberiya krallıqlarına gedib çıxır. Dünyada
xristanlığı qəbul edən 2-ci dövlət olan Gürcüstan XI və XII əsrlərdə ən qüdrətli
çağını yaşamışdır. XIX əsrin əvvəlində Rusiyaya birləşdilib. 1918-ci ildə
müstəqillik əldə etsə də, qısa müddətdən sonra RSFSR tərəfindən işğal olundu.
1991-ci ildə Gürcüstan müstəqilliyini əldə etmişdir.

Gürcülər özlərini Kartvelebi, ölkələrini Sakartvelo, dillərini Kartuli olaraq
adlandırır. Sakartvelo "Kartvelilərin ölkəsi" deməkdir. Kartvelebi adlanan qrup
isə sadəcə gürcüləri deyil, orada olan digər millətləri də əhatə etməkdədir.

Uzaq keçmişdə bu ərazilərdə yunanlara və romalılara məlum olan iki dövlət mövcud
idi: İberiya və Kolxida. Bu dövlətlər 337-ci ildə xristianlıq qəbul etdilər.
Bizans və ərəb idarəsindən qurtarıb gürcü məlikləri XI əsrdə torpaqlarını
birləşdirib müstəqil Gürcü şahlığını yaratdılar. XII əsrdə bu şahlıq qonşu
əraziləri fəth edib güclü bir dövlətə dönür. XIV əsrdən bəri monqollar,
iranlılar və osmanlılar ölkəyə hücum edib müstəqilliyinə dəfələrlə son
qoyurdular. 1783-cü ildə gürcü Kartli-Kaxeti şahı İrakli II Rusiya ilə
Georgievsk müqaviləsini imzaladı. Bu müqavilə əsasəm Rusiya Gürcüstana mühafizə
tə'min etsə də, Qacarlar hələ də ölkəyə qarşı hücum etməyə davam edirdi. 1801-ci
ildə Gürcüstan Rusiya tərəfindən zəbt edildi. 1810 Rusiya qərbi gürcü İmereti
şahlığını da özünə tabe etdi. 1918-ci ilə 1921-ci illər arasında Gürcüstan
müstəqil respublika idi. 1921-ci ildə rus ordusu Gürcüstana daxil olub,
müstəqilliyi ləğv etdi və SSRİ-nin tərkibində Gürcüstan Sovet Sosialist
Respublikası yaradıldı. 1922-1936-cı illərdə Gürcüstan Zaqafqaziya Sovet
Federativ Sosialist Respublikasına daxil idi. 1991-ci ildən bəri Gürcüstana
Respublikası müstəqil ölkədir.

Gürcüstanın iqlimi coğrafi bölgələr üzrə dəyişkəndir. Qafqaz dağlarının soyuq
şimal küləklərini və ölkənin Qara Dənizdən gələn nəmli və isti bir hava axınının
təsirində qalması iqlimin yumşaq və yağışlı olmasına imkan yaradır.

Qara Dənizə yaxın Kolxida ovalığında isə astropikal iqlim özəllikləri görülür.
Əsasən payız və qış aylarında yağan yağışlar qərbdən şərqə doğru getdikcə
azalır. Kolxida ovalığında ildə orta hesabla 1600-2000 mm. olan yağış miqdarı
Kartli və Kaxetiya yaylalarında 508 miliimetrə qədər azalır.

Gürcüstanın ən vacib faydalı qazıntı ehtiyatları marqans, mis, arsen, qurğuşun,
sink filizi və digər metal filizi yataqları, həmçinin neft və daş kömürdür.
Gürcüstanın əsas neft yataqları Kolxida düzənliyində və Kaxetiya regionunun
cənub hissəsində, Azərbaycanla sərhəd ərazilərdə yerləşir. Neft yataqları
350-1500 metr dərinliklərdə yerləşir. Daş kömür ehtiyatları əsasən qərbi
Gürcüstanda yerləşir. Onun ehtiyatları bir neçə yüz milyon tondur. Dəmir filizi
ehtiyatı 150 milyon ton, marqans yataqları ehtiyatı 50 milyon ton həcmində
dəyərləndirilir.

Təbii su ehtiyatları baxımından zəngin bir ölkə olan Gürcüstanda Böyük Qafqaz
dağlarının buzlaqlarından qidalanan Bzibi, Kodori, İnguri, Çheniçkali və Rioni
çayları Qara dəniz hövzəsinə daxildirlər.Mənbəyi Türkiyədən başlayan Çoruk Batum
yaxınlarında Qara dənizə Kür isə Xəzər dənizinə tökülür. Kürün qolları olan
Liaxvi, Çama, Tana, Tedzami, Aragvi, Lori və Alazandan əkin sahələrinin
sulanmasında əhəmiyyətli yer tutur.

Cavaxetiya vulkanik yaylasında olan irili xırdalı bir neçə göl yağış və yeraltı
su mənbələrindən qidalanır; bu göllərdə bol miqdarda farel ve sazan balıqları
var.

Qərbdən Şərqə doğru getdikcə yüksələn Böyük Qafqaz sıra dağları ölkəni Rusiya
Federasiyasından ayırır. Ən yüksək zirvələri təşkil edən Şxara (5068 m), Kazbek
(5047 m), Rustavi (4960 m), Tetnults (4852 m) və Uşba (4700 m) bu bölgədədir;
cənubdakı Kiçik Qafqaz dağları daha alçaq olub yüksəklik Didi-Abuli doruğunda
ancaq 3301 metrə qədər çıxır.

Şimal və cənubdakı dağlıq kütlələr arasında qalan çöküntü alanının qərb
tərəfində Kolxida ovalığı, şərqdə Kartli və Kaxetiya yaylaları var.

Bol yağış alan Kolxida ovalığında astropikal bitki örtüyü görülür və burada
bambu, okaliptüs, palma kimi ağacların da yetişməsinə uyğun şərait var. Qara
Dənizə yaxın bölgələrdə 1000-1200 metrəyə qədər gürgən və 2000 metrəyə qədər şam
ağaclarından yaranan meşələr hakimdir: daha yüksəklərdə isə otlaqlar yerləşir.

Torpaqlarının üçdə biri meşələrə örtülü olan ölkədə şam, ladin, meşə,şabalıd ,
ağcaqayın, küknar, dişbudaq ve ihlamur boldur.

Meşələrin yüksək yerlərində və dağlarda dağ keçisi, karaca, çöl donuzu, ayı,
vaşaq, tülkü və qurd kimi heyvanlar, çaylarında bol miqdarda balıq yaşayır.

Gürcüstan 2 muxtar respublikadan və 9 diyardan ibarətdir. Muxtar respublikalara
Acarıstan və Abxaziya aiddir. Onların hər ikisi Sovet dövründə yaradılmış və
müasır Gürcüstan Konstitutsiyası tərəfindən tanınırlar. Separatist Cənubi
Osetiya isə administrativ olaraq Şida Kartli regionuna daxildir. Digər 9 region
isə Quriya, İmeretiya, Kaxetiya, Yuxarı Kartli, Mtsxeta-Mtianeti, Raça-Leçxumi
və Kvemo Svaneti, Sameqrelo-Zemo Svaneti, Samtsxe-Cavaxeti, Aşağı Kartli
regionlarıdır. Sağdakı cədvəldə Gürcüstanın inzibatı dairələri və onların
mərkəzi şəhərləri göstərilmişdir. Bu regionlar özləri də inzibati olaraq
rayonlara bölünürlər. Ümumi olaraq Gürcüstanda 72 rayon mövcuddur.

2006-cı ildə burada iqtisadi artım 9,6%, adambaşına düşən ÜDM 3153 lari (1771
ABŞ dolları) təşkil etmişdir. Son 3 ildə (2004-2006) büdcə xərclərinin orta
illik 47% artması qiymətlərin bahalaşmasını stimullaşdıraraq 2006-cı ildə 8,8%-ə
çatmasını şərtləndirmişdir. Xarici ticarət balansında irihəcmli kəsirə
baxmayaraq, ölkəyə intensiv axıb gələn xarici investisiyalar daxili valyuta
bazarında təzyiq yaradaraq ABŞ dollarına nəzərən larinin məzənnəsini 2002-ci
ilin aprelindən etibarən davamlı olaraq bahalaşdırmaqdadır.

Gürcüstanın ÜDM istehsalı 1990-cı ildə 8,5 milyard dollar olduğu halda 2010-cu
ildə 11,7 milyard dollara yüksəlib. Müqayisə üçün onu bildirək ki, 1990-cı ildə
Ermənistanın ümumi daxili məhsul (ÜDM) istehsalı indiki (2010-cu il) qiymətlərlə
2,2 milyard dollar idisə, 2010-cu ildə 9,3 milyard dollar, Azərbaycanda isə
1990-cı ildə olan 6,5 milyardlıq ÜDM istehsalı 2010-cu ilin yekununda 54,3
milyard dollarlıq istehsala çatıb. 1990-cı ildə Gürcüstan iqtisadiyyatı Cənubi
Qafqaz iqtisadiyyatının 50 faizini təşkil edirdi. 2010-cu ildə isə Gürcüstan
Cənubi Qafqaz iqtisadiyyatının 15,5 faizini formalaşdırır. 2010-cu ildə
Gürcüstanda adambaşına düşən ÜDM məbləği 2,6 min dollardır, 1990-cı ildə isə bu
göstərici 2.400 dollar olub. Bu göstəricilər onu bildirir ki, ötən 20 il ərzində
Gürcüstan iqtisadiyyatında artım çox cüzi olub. Proqnozlara görə 2015-ci ildə
Gürcüstanın Ümumi Daxili Məhsulu 14,8 milyard dollar olacaq.[5]

SSRİ dağıldıqdan sonra digər respublikalar kimi Gürcüstan da müstəqil ordu
quruculuğuna başladı. Lakin keçmiş Sovet İttifaqının digər regionlarından fərqli
olaraq Gürcüstanda ordu quruculuğu bir qədər fərqli aparıldı. Gürcüstan
müstəqilliyə müharibə ilə başladı. Cənubi Osetiya və Abxaziya Gürcüstanın
başağrısına çevrildi. Məhz buna görə, Gürcüstanın ordu quruculuğunda problemlər
yaşandı. Məhz 94-95-ci illərdən sonra Gürcüstanda ordu quruculuğuna start
verildi.

Gürcüstan Silahlı Qüvvələri NATO ölkələri hesabına formalaşdırılıb. 2003-cü ildə
Gürcüstanda baş verən Narıncı inqilabdan sonra hakimiyyətə gələn Mixail
Saakaşvili ölkədə digər sahələrlə yanaşı orduda da ciddi islahatlara başladı.
İlk növbədə ordunun Rusiya sistemindən NATO standartlarına keçidinə başlanıldı.
Digər sahələrdən fərqli olaraq, Silahlı Qüvvələrin modernləşdirilməsi daha
sürətlə aparıldı və demək olar ki, ölkə büdcəsinin çox hissəsi orduya
yönəldildi. Məhz ölkənin xarici dövlətlərdən aldığı çoxsaylı kreditlər bu gün
Gürcüstan üçün üçün nəhəng həcmdə borc yaratmışdır. Hazırda Gürcüstanın Silahlı
Qüvvələri Quru Qoşunlarından, Hərbi Hava və Hava Hücumundan Müdafiə
Qüvvələrindən, Hərbi Dəniz Qüvvələrindən, eləcə də Milli Qvardiyadan ibarətdir.
Şəxsi heyətin ümumi sayı 25-30 minə nəfərə yaxındır. Səfərbərlik ehtiyatı 100
minə yaxındır. Amma prezident Mixail Saakaşvili bir neçə il əvvəl bəyan etmişdi
ki, Gürcüstan Silahlı Qüvvələrinin şəxsi heyəti 100 min nəfərə qədər olacaq.
Ölkənin Quru Qoşunlarında 12,5 min hərbi qulluqçu (digər məlumata görə – 16,5
min nəfər) xidmət edir. 2007-ci ilin əvvəlinə olan məlumata görə, Quru
Qoşunlarına aşağıdakılar daxildir:

Gürcüstan Silahlı Quru Qoşunlarında 167 tank (30 ədəd T-55, 137 ədəd T-72), 40
ədəd BMP-1, 55 ədəd BMP-2, 11 ədəd BRDM-1, 37 ədəd BTR-70 və 33 ədəd BTR-80, 50
ədəd MTLB), 373 ədəd artilleriya sistemi (3 ədəd 152 mm-lik Qiaçint-B topları,
11 ədəd 152 mm-lik Msta-B qaubitsaları, 67 ədəd 122 mm-lik D-30 qautibsaları 62
– SAU (Pion, “Msta-S”, “Dana”, “Akasiya”, “Qvozdika”), 21 ədəd BM-21 Qrad RYAS
(Reaktiv Yaylım Atəş Sistemi), 6 ədəd RM-70 RYAS, 2 ədəd Uraqan RYAS var. HHQ və
HHM-də 2 min hərbi qulluqçu xidmət edir. Buraya daxildir: HHM əlahiddə
diviziyası (Kutaisi), Marneuli və Kopitnaridə aviabazalar, Alekseyevka
aerodromu. Aviasiya 10-12 ədəd Su-25 təyyarəsindən ibarətdir. Digər məlumatlara
görə, gürcü ordusunda 16 ədəd Su-25T (SSRİ istehsalı) və 5 ədəd Su-25 Scorrion
(İsrailin Elbit system şirkəti müasirləşdirib) var. Bundan başqa aviasiyada 2
ədəd MiQ-23, 4 ədəd – Yak-52, 4 ədəd L-29 “Delfin” təlim təyyarəsi, 6 ədəd An-2
desant təyyarəsi, 2 ədəd Yak-40, 4 ədəd MiQ-23 cəbhə qırıcısı, 4 ədəd L-159 ALCA
var. Orduda Mi-24 və Mi-8 vertolyotları var. Aviasiyada əlahiddə eskadrilya var.
HHM-ə 40 ədəd Strela-10 zenit raket kompleksi, Şilka, Neva, İqla və Strela
daxildir. Ukrayna istehsalı RLS 36D6-M kompleksi var. HDQ-yə 3,1 min hərbi
qulluqçu daxildir. Komanda qərargahı və əsas baza Potidə yerləşir. HDQ-yə eləcə
də dəniz eskadrilyası, dəniz piyadası (Poti), sahil mühafizəsi bölməsi daxildir.
HDQ-nin silah və texnikası aşağıdakılardan ibarətdir: “Dioskuriya” raket kateri
(1971-ci il istehsalı, Fransa istehsalı). Gəmi 2003-cü ilin əvvəlində
Yunanıstanda təmir olunub. Su tutumu 255 tondur; ”Tbilisi” raket kateri;
”Batumi” və “Akmeta” artilleriya katerləri; ”İveriya”, “Mestia”, “Kutaisi”,
“Bofors”, “Tsxaltubo”, “Qali” keşikçi katerləri, “Qantiadi” patrul kateri.
Bundan başqa kiçik desant katerləri və yardımçı gəmilər mövcuddur. Bir sıra
katerlər SSRİ-nin sərhəd qoşunlarından qalıb. Hazırda onlar təmir olunub. İki
“Point” tipli keşikçi kateri ABŞ Sahil Mühafizəsi tərəfindən verilib. Bundan
başqa Gürcüstan Silahlı Qüvvələri öz arsenalına Türkiyə istehsalı olan “Ejder”
və “Otokar Cobra” BTR-lərini daxil edib.

NATO standartlarına keçmiş gürcü ordusu 2008-ci il avqust hadisələri zamanı az
qala məhv olmaq təhlükəsi altında qalmışdı. Həmin müharibə Gürcüstan ordusunda
kifayət qədər nöqsanların olduğunu bir daha üzə çıxardı.[6] Gürcüstan ordusu həm
də xaricdə bir çox sülhməramlı və hərbi əməliyyatlarda iştirak edir. 2012-ci
ilin əvvəlinə olan məlumata görə Əfqanıstanda 900 gürcü hərbçisi xidmət edir,
2012-ci ilin payızından onların sayının 1.600 nəfərə çatdırılıb. Ümumilikdə,
2014-cü ilin iyun ayına qədər Əfqanıstanda 30 gürcü hərbçisi öldürülüb, daha 435
əsgər isə yaralanıb.[7]

2015-cü ilin yanvar ayının 1-ə olan rəsmi məlumata əsasən Gürcüstan əhalisi 3
729 500 nəfər təşkil etmişdir. (Abxaziyanın və Cənubi Osetiyanın əhalisi bu saya
əlavə edilməmişdir).[8] ki, onun da 2410.8 min nəfəri şəhər və şəhər tipli
qəsəbələrdə, 2073 min nəfəri kəndlərdə yaşayır.[8] Ümumi əhalinin 762.9 min
nəfərini 0-14 yaşlarda olanlar, 3100.2 min nəfərini 15-64 yaşda olanlar, 620.7
min nəfərini isə 65 və daha yuxarı yaşda olanlar təşkil edir.[9] Əhalinin
sayında Abxaziyada və Cənubi Osetiyada yaşayan insanlar nəzərə alınmayıb.

17-24 yanvar 2002-ci il ümumrespublika əhali siyahıyaalınmasının yekunlarına
əsasən Gürcüstanın ümumi 4.371.535 nəfər əhalisinin 3.661.173 nəfərini və ya
83.75 %-ni kartvellər, 284.761 nəfərini və ya 6.51 %-ni azərbaycanlılar, 248.929
nəfərini və ya 5.69 %-ni ermənilər, 67.671 nəfərini və ya 1.55 %-ni ruslar,
38.028 nəfərini və ya 0.87 %-ni osetinlər, 70.973 nəfərini və ya 1.63 %-ni isə
digərləri təşkil edir.

Gürcüstan Reyestr Xidmətinin məlumatına görə 2015-ci il üçün ölkədə ən populyar
10 soyad aşağıdakılardır[11]:

17-24 yanvar 2002-ci il ümumrespublika əhali siyahıyaalınmasının yekunlarına
əsasən Gürcüstanın ümumi 4.371.535[12] nəfər əhalisinin 3.872.099[12] nəfərini
və ya 88.58 %-ni xristianlar, 433.784[12] nəfərini və ya 9.92 %-ni müsəlmanlar,
3.541[12] nəfərini və ya 0.08 %-ni iudaistlər, 62.111[12] nəfərini və ya
1.42 %-ni isə digərləri təşkil edir.



https://az.wikipedia.org/wiki/Az%C9%99rbaycan_Respublikas%C4%B1_D%C3%B6vl%C9%99t_Neft_%C5%9Eirk%C9%99ti

Azərbaycan Respublikası Dövlət Neft Şirkəti (ARDNŞ, ingiliscə: SOCAR) — dünyanın
ən böyük milli neft şirkətlərindən biridir. Neftin çıxarılması, daşınması, emalı
və istehlakında olduğu üçün inteqrasiya olunmuş şirkətdir.

Azərbaycan Respublikasının neft sərvətlərindən istifadəni vahid dövlət siyasəti
əsasında həyata keçirmək, neft sənayesinin idarəetmə strukturunu
təkmilləşdirmək, yanacaq-enerji kompleksinin inkişafını təmin etmək məqsədi ilə
Azərbaycan respublika prezidentinin 13.09.1992-ci il Fərmanı ilə Azərineft
Dövlət Konserninin və Azərnefkimya İstehsalat Birliyininin bazasında Azərbaycan
Respublikası Dövlət Neft Şirkəti yaradılmışdır. Ümumiyyətlə, ayrı-ayrı vaxtlarda
Azərbaycanda neft sənayesini özündə birləşdirən Azərneft birləşdirdiyi və idarə
etdiyi müəssisələrin xüsusiyyətindən asılı olaraq İttifaq əhəmiyyətli trest və
ya birlik kimi müxtəlif ittifaq və respublika təşkilatlarına (Azərbaycan SSR
Xalq Komissarları Soveti, SSRİ Ali Xalq Təsərrüfatı Şurası, SSRİ Ağır Sənaye
Nazirliyi, Azərbaycan SSR Xalq Təsərrüfatı Şurası) tabe olmuş və
"Azərneftkomitə", "Azərneftkombinat" (sonralar "Azərneft", "Azərneftzavodlar" və
"Azərneftmaşınqayırma" birliklərinə ayrılmış), "Azərneftçıxarma" Birliyi
adlanmışdır.[2] Şirkətin nəzdində iki neftayırma zavodu, bir neçə beynəlxalq
neft-qaz boru kəməri və bir neçə mühəndislik şirkəti var. Hal-hazırda ARDNŞ
kapital həcminə görə dünyanın 68-ci ən böyük şirkətidir.[3]

Azərneftin əsasında Azərbaycan SSR Neft Sənayesi Nazirliyi (1954-1959),
Azərbaycan SSR Neftçıxarma Sənayesi Nazirliyi (1965-1970) yaradılmışdır. 1970-ci
ilin avqustunda yenidən "Azərneft" adlandırılmışdır. Azərneft Azərbaycanın neft
sənayesinə rəhbərliyi həyata keçirmək, dağıdılmış neft təsərrüfatını bərpa
etmək, neft və neft məhzulları istehsalını artırmaq üçün yaradılmış bir
təşkilatdır. ARDNŞ 1992-ci il sentyabrın 13-də Azərbaycan Respublikasının keçmiş
prezidenti Əbülfəz Elçibəyin fərmanı əsasında qurulmuşdur. Fərmana əsasən iki
dövlət müəssisəsi, "Azərneft" və "Azərneftkimya" Azərbaycan Respublikası Dövlət
Neft Şirkəti kimi birləşdirilib. ARDNŞ yarandığı vaxtdan onun strukturunda bir
sıra dəyişikliklər edilmişdir. Azərbaycan Respublikası Prezidentinin 10 yanvar
1994-cü il tarixli ARDNŞ-nin strukturunun təkmilləşdirilməsi haqqında 50 saylı
Sərəncamına əsasən Dövlət Neft Şirkətinin strukturunda Dənizdə və Quruda Neft və
Qazçıxarma İstehsalat Birlikləri yaradılmışdır. Azərbaycan Respublikası
Prezidentinin ARDNŞ-nin strukturunun təkmilləşdirilməsi haqqında 24 yanvar
2003-cü il tarixli 844 saylı Fərmanına əsasən isə Dənizdə və Quruda Neft və
Qazçıxarma İstehsalat Birlikləri birləşdirilərək "Azneft" İstehsalat Birliyi
yaradılmışdır.

ARDNŞ respublikanın bütün ərazisində, o cümlədən quru və dəniz ərazilərində neft
və qaz yataqlarının axtarışı, kəşfiyyatı və işlənməsi, neftin, qazın, qaz
kondensatının hazırlanması, emalı və nəqli, həmçinin onlardan alınan məhsulların
daxili və xarici bazarlarda satışı ilə məşğul olur. O, həmçinin, böyük həcmdə
elmi-tədqiqat və layihə işləri yerinə yetirir. Hazırda Azərbaycanda neftlə
zəngin 57 yataq mövcuddur ki, bunun da 18-i Xəzər dənizinin Azərbaycan
sektorunda, qalanı isə qurudadır. Ümumiyyətlə, Xəzər hövzəsi 30 milyard tona
yaxın neft, 18-20 trilyon kub metr həcmində qaz ehtiyatına malikdir ki, bu da
dünyanın karbohidrogen resurslarının 15%-ni təşkil edir. Xəzər hövzəsinin
Azərbaycana aid bölgəsində isə 3-5 milyard ton neft, 5 trilyon kub metr həcmində
qaz ehtiyatı mövcuddur. Azərbaycanda neft hasilatının 2005-ci ildən başlayaraq
sürətlə artacağı gözlənilir. Proqnozlara görə, Azəri-Çıraq-Günəşli layihəsi üzrə
neft hasilatının ən yüksək səviyyəsi 2010-cu ildə olub. Belə ki, həmin il neft
hasilatı 54,9 milyon tona çatdırılib. Şahdəniz layihəsi üzrə isə 2010-cu ildə
2,1 milyon ton kondensat hasil olunacaq. Hazırda ARDNŞ-də 58.945 nəfər, o
cümlədən 50 nəfəri elmlər doktoru, 392 nəfəri elmlər namizədi elmi dərəcəsinə
malik olan 17.500 mühəndis, texnik və mütəxəssis çalışır. ARDNŞ respublikanın
neft və neft məhzullarına olan tələbatını ödəmək, daxili tələbdən artıq hissəni
isə ixrac etmək imkanına malikdir. Bunu təmin etmək üçün ARDNŞ müvafiq istehsal
güclərinə, inkişaf etmiş xidmət sektoruna, böyük elmi və texniki potensiala
malikdir. ARDNŞ həm quru, həm də dəniz neft yataqlarının kəşfiyyatı, işlənməsi
və abadlaşdırılması ilə bağlı bütün məsələləri həll etmək qabiliyyətinə malik
yüksək ixtisaslı mühəndis, texnik və fəhlə kadrlara malikdir.

2012-ci il yanvarın 27-də dünyanın aparıcı maliyyə nəşrlərində və internet
saytlarında ARDNŞ-nin Avrobond buraxmaq niyyətində olduğu barədə açıqlama
verilmişdir. Avrobondların yerləşdirilməsi və tədavülü Azərbaycan
Respublikasının və Amerika Birləşmiş Ştatlarının hüdudlarından kənarda həyata
keçirilməklə, Böyük Britaniya və Şimali İrlandiya Birləşmiş Krallığı Listinq
Orqanının (UK Listing Authority) və London Fond Birjasının (London Stock
Exchange) listinqinə daxil ediləcək. Buraxılışın hüquqi rejimi ABŞ-ın 1933-cü il
tarixli “Qiymətli kağızlar” haqqında qanununun “Regulation S” hissəsinə
uyğundur. Bu işlərin həyata keçirilməsində Birgə Baş İdarəçilər (Joint Lead
Managers) qismində Citi Group Global Markets Limited, Deutsche Bank AG (London
filialı) və The Royal Bank of Scotland Plc., Birgə İdarəçilər (Co-Managers)
qismində Nomura International Plc. və Société Générale S.A., İnvestorların
təmsilçisi (Trustee) qismində Deutsche Trustee Company Limited, Əsas Ödəniş və
Köçürmə Agenti (Principal Paying and Transfer Agent) qismində isə Deutsche Bank
AG (London filialı) çıxış edirlər. Avrobondların buraxılması ilə bağlı müvafiq
qaydalara əsasən, dünyanın aparıcı reytinq şirkətləri buraxılacaq qiymətli
kağıza reytinq dərəcəsi şamil etməlidir. Artıq Fitch Ratings və Moody’s
şirkətləri tərəfindən ARDNŞ Avrobondlarına müvafiq olaraq BBB-(exp) və Ba1
reytinq dərəcələri şamil olunmuşdur.[4]

ARDNŞ-yə tabe olan Azərneftyağ Neft Emalı Zavodu yanacaq və yağların istehsalı
üzrə ixtisaslaşmışdır. Burada neftin emalı nəticəsində benzin, kerosin, dizel
distillatları, mühərrik, sənaye, turbin, transformator, digər müxtəlif yağlar və
bitum istehsal olunur. Son 2 ildə burada istehsal olunmuş bütün yanacaq
distillatları təkrar emal üçün Heydər Əliyev adına BNEZ-ə nəql olunur. 2010-cu
ildə zavodda 215,2 min ton ilkin emal benzini, 174,9 min ton kerosin, 599,8 min
ton dizel distillatları, 1,3 min ton mühərrik yağı, 27,6 min ton sənaye yağı,
7,9 min ton turbin yağları, 14,1 min ton transformator yağı, 36,2 min ton digər
yağlar və 241,4 min ton bitum istehsal olunmuşdur. Heydər Əliyev adına BNEZ-də
xam neftin emalı yanacaqların üstün istehsal sxemi ilə aparilir. Azərbaycan
neftinin 24 çeşidindən 21-i Heydər Əliyev adına Bakı Neft Emalı Zavodunda emal
olunur ki, bunlardan da öz növbəsində 15 adda neft məhzulu, o cümlədən avtomobil
benzinləri, aviasiya kerosini, dizel yanacağı, mazut, neft koksu və s. istehsal
olunur. Zavod respublikanın neft məhzullarına olan tələbatını tam ödəyir. Bundan
əlavə, istehsal olunan neft məhzullarının 45%-i xarici ölkələrə ixrac edilir.
Qaz Emalı Zavodu Azərbaycan Respublikası Prezidentinin Sərəncamına uyğun olaraq
ARDNŞ-in strukturuna aid edilmişdir. Qaz Emalı Zavodunda "Azneft" İB-də hasil
olunmuş təbii və səmt qazları emal edilir. Zavodun istehsal olunmuş məhzullarına
təmizlənmiş qaz, maye qaz və qaz benzini aiddir. 2010-cu ildə müəssisədə 4,030
milyard m³ təmizlənmiş qaz, 24,8 min ton maye və 26,7 min ton qaz benzini
istehsal olunmuşdur.

Azərbaycan Respublikası Prezidentinin "Neft-kimya sənayesində idarəetmə
mexanizmlərinin təkmilləşdirilməsi haqqında" 2 aprel 2010-cu il tarixli
Sərəncamına əsasən, "Azərikimya" Dövlət Şirkəti ARDNŞ-nin tabeçiliyinə
verilmişdir. "Azərikimya" İB-nin strukturuna "Etilen-Polietilen" zavodu, "Səthi
Aktiv Maddələr" zavodu, "Üzvi Sintez" zavodu, "Mexaniki Təmir" zavodu,
"Kimyalayihə" institutu, Təmir-Tikinti idarəsi, Nəqliyyat və Xüsusi Texnika
idarəsi, Anbar Təsərrüfatı daxildir. "Azərikimya" İB-in istehsal olunmuş
məhzullara – propilen, polietilen, butilen-butadien fraksiyası, propilen oksidi,
propilen qlikol, izopropil spirti, pirokondensat, maye xlor və qələvi aiddir.

Dövlət Neft Şirkətinin aparatının yerləşdiyi bina Bakı şəhərindəki qədim
tikililər arasında öz əzəməti və gözəlliyi ilə diqqəti xüsusi olaraq cəlb edir.
Ş.S. Fətullayevin "XIX əsrin sonu – XX əsrin əvvəllərində Azərbaycanda memarlıq
və şəhərsalma" adlı kitabında bu binanın inşası ilə bağlı deyilir: "Bağça küçəsi
Azneft meydanından başlayaraq şəhərin mərkəzi hissəsini tamamlayırdı. Tikililər
bu meydandan Bayıla tərəf uzanırdı. Meydan getdikcə öz memarlıq simasını
dəyişməyə başlayırdı. Bu dəyişikliklər meydanın əsas hissələrindən biri olan
Kakarev sahəsi adlandırılan ərazidə 1890-cı illərin əvvəllərində Tiflis memarı
P. Şternin layihəsi əsasında üçmərtəbəli bina inşa edilməsindən sonra daha da
sürətləndi.

Binanın layihəsi 1893-cü il may ayının 25-də təsdiq olunur, ayın sonlarında isə
binanın tikintisinə başlanır. Fransa intibah üslubunda inşa edilən fasad sahilin
qərb tərəfinə baxırdı. Üzü Azneft meydanına tərəf tikilən və rahat mənzillərdən
ibarət bina şəhərin layihələndirmə strukturunda çox mühüm əhəmiyyət daşıyırdı.
Binanın daxili dəhliz boyu yerləşdirilmiş otaqlarında şüşəbəndlər həyətə
açılırdı".

İngilis dilində çıxan "Azərbaycan memarlığının inkişafı" jurnalında isə bu
möhtəşəm tikili barədə digər faktlar verilib. Məqalədə binanın tanınmış milyonçu
Mir Tağı Babayevə məxsus olduğu bildirilir: "Tikilinin sahibi Mir Tağı Babayevin
ilkin peşəsi heç də neft sahəsi ilə bağlı deyildi. O, xalq musiqisinin, xüsusilə
muğamın vurğunu olan çox istedadlı və tanınmış xanəndə idi. Onun taleyi bir
gecənin içində dəyişir. Belə ki, həmin gün Mir Tağı tanınmış ailələrdən birinin
toy məclicində oxumalı imiş. Onun sənətinin pərəstişkarı olan bəyin
qohumlarından biri xanəndəyə torpaq sahəsi hədiyyə edir. Bundan sonra Mir Tağı
Babayevin neft sahəsində karyerası başlanır. 1912-ci ildə o, neftlə zəngin 3
böyük sahə alır və neft hasilatına başlayır. Onun 70 nəfər işçidən ibarət
kontoru 18 buruqdan ildə 150000 barrel neft hasil edirdi.

Mir Tağı Babayev bu möhtəşəm binanı da neft gəlirləri hesabına alır.
Azərbaycanda Sovet hakimiyyəti qurulduqdan sonra bolşeviklər onun bütün
mülklərini müsadirə edir. Mir Tağı Babayevin özü isə Fransaya mühacirət etməli
olur. Bəzi məlumatlara görə, o, Fransada ömrünün sonuna qədər müflis vəziyyətdə
yaşayır. Digər məlumatlara əsasən isə, hobbisi hələ lap əvvəllərdən zinət
əşyalarını kolleksiya etmək olan Mir Tağı özü ilə Fransaya gətirdiyi
daş-qaşların satışından əldə etdiyi vəsait hesabına yaşayıb. Sovet hakimiyyəti
illərində bu bina "Azneft"in sərəncamına verilmiş, Azərbaycan müstəqillik əldə
etdikdən (1991-ci il) sonra isə burada Dövlət Neft Şirkətinin aparatı
yerləşdirilmişdir. Son illərdə binada təmir-bərpa işləri aparılmışdır".

2010-cu ilin oktyabr ayında Prezident İlham Əliyev şirkətin yeni inzibati
binasının təməlqoyma mərasimində iştirak etdi.

Bina 42 mərtəbədən ibarət olacaq (2- yeraltı, 40- yerüstü). Binanın hündürlüyü
200 metr olacaq və 5 hektar ərazini əhatə edəcək. Bina rixter cədvəli üzrə 9
ballıq zəlzələyə davamlı olacaq. Binanın layihəsi Kanadadakı xüsusi beynəlxalq
laboratoriyada saatda 190 kilometr külək sürətinə hesablanan virtual şəraitdə
sınaqdan keçirilib. Binanı Koreya Respublikasının "Heerim Architects & Planners
Co. Ltd" şirkəti layihələşdirib. İnşaat işləri ilə isə Heerim Architects &
Planners Co. Ltd şirkəti məşqul olacaq. Binanın ümumi dəyəri 235 milyon dollar
təşkil edir. İnşaat işlərinin 32 aya başa çatması gözlənilir. Yeni inzibati
binada bir neçə konfrans zalı, qonaq otaqları, sosial-məişət obyektləri, yerüstü
və yeraltı dayanacaqlar, texniki sahələr və idman zalı fəaliyyət göstərəcək.
ARDNŞ artıq Heydər Əliyev prospektində yeni binanın inşası üçün yer
alıb.[10][11]

ARDNŞ-nin hal-hazırki rəhbəri Rövnəq Abdullayevdir. Geologiya, geofizika və
yataqların işlənməsi üzrə birinci vitse-prezidenti Xoşbəxt Yusifzadə, İqtisadi
məsələlər üzrə vitse-prezident Süleyman Qasımaov, Emal üzrə vitse-prezidenti
David Məmmədov, Sosial məsələlər üzrə vitse-prezidenti Bədəl Bədəlov, Kadr,
Rejim və İnformasiya texnologiyaları üzrə vitse-prezidenti Xalik Məmmədov,
Neftin, qazın hasilatı və nəqli üzrə vitse-prezidenti [[Rəhman Qurbanov]],
Strateji inkişaf üzrə vitse-prezidenti Tofiq Qəhrəmanov, Sərmayələr və marketinq
üzrə vitse-prezidenti Elşad Nəsirovdur.[12]

ARDNŞ istər dənizdə, istərsə də quruda neftin və təbii qazın daha səmərəli hasil
olunması məqsədilə dünyanın bir çox şirkətləri ilə birgə layihələr həyata
keçirir. Bu günə qədər ARDNŞ dünyanın 20-dən artıq ölkəsinin 30-dan yuxarı
şirkəti ilə Azərbaycanın neft və qaz yataqlarının birgə işlənməsinə dair 26
saziş imzalamışdır. Öz mühümlüyünə, qlobal əhəmiyyətinə görə
"Azəri-Çıraq-Günəşli", "Şahdəniz", Bakı-Tbilisi-Ceyhan və Cənubi Qafqaz qaz
kəməri layihələri çox böyük önəm kəsb edir. Hazırda bütün dünyanın diqqət
mərkəzində olan "Azəri-Çıraq-Günəşli" və "Şahdəniz" kimi layihələr məhz dənizdə,
Xəzərin Azərbaycan sektorunda həyata keçirilir. Sazişə əsasən, yataqların
tammiqyaslı işlənməsi 3 faza (mərhələ) üzrə həyata keçirilir. Faza-1 layihəsi
"Azəri" yatağının mərkəzi hissəsinin, Faza-2 layihəsi "Azəri" yatağının qərb və
şərq hissələrinin, Faza-3 layihəsi isə "Azəri", "Çıraq" yataqlarının və
"Günəşli" yatağının dərinlikdə yerləşən hissəsinin tammiqyaslı işlənməsini əhatə
edir.

"Azəri-Çıraq-Günəşli" layihəsi çərçivəsində hasil olunan neft dünya bazarlarına
Bakı-Tbilisi-Ceyhan Əsas İxrac Neft Kəməri vasitəsilə ixrac olunur. Bakıdan
Türkiyənin Ceyhan limanına çəkilən və uzunluğu 1770 km-ə qədər olan bu kəmər
Xəzər dənizindən Aralıq dənizinə qədər 3000 metr hündürlüyündə dağlardan, 1500
çay keçidindən və 7 seysmik zonadan keçir. Neftin nəql surəti saniyədə 2
metrdir. Bu kəmərin çəkilməsi iqtisadi cəhətdən sərfəli olmaqla yanaşı, region
üçün həm də strateji əhəmiyyət kəsb edir. Kəmərin tikintisi 2005-ci ildə başa
çatdı və 2006-cı ilin may ayının 28-də, Azərbaycanın Respublika günü ərəfəsində
kəmərə vurulmuş ilk neft Ceyhan limanına çıxarıldı. Kəmərin tikintisi 3 milyard
dollara hesablansa da, tikinti real olaraq daha baha dəyərə, 4 milyard ABŞ
dollarına başa gəlmişdir.[13] İyulun 4-də BTC kəməri ilə Səngəçal terminalından
Ceyhana qədər 1768 km məsafə qət etmiş Azərbaycan nefti ilə yüklənmiş ilk tanker
Aralıq dənizinin Türkiyə sahilindən yola salındı. Kəmərin təntənəli açılış
mərasimi iyulun 13-də Türkiyənin Ceyhan limanında və İstanbul şəhərində, 98
ölkənin yüksək səviyyəli təmsilçilərinin iştirakı ilə keçirildi. Azərbaycan,
Türkiyə və Gürcüstan prezidentləri BTC-nin müstəsna əhəmiyyətinin rəmzi olaraq,
kəmərin maketinə qızıldan sonluq əlavə etdilər. BTC kəməri iqtisadi cəhətdən çox
sərfəli olduğundan bəzi dövlətlər bu kəmər vasitəsi ilə öz neftini nəql etmək
niyyətindədirlər. Belə ki, artıq Azərbaycanla Qazaxıstan arasında Qazaxıstan
neftinin BTC vasitəsilə nəql olunmasına dair saziş imzalanmışdır.

4 iyun 1996-cı il tarixində Azərbaycan Respublikası Dövlət Neft Şirkəti və
Layihə İştirakçıları olan BP, Lukoyl, NİCO, Statoil, TPAO, TOTAL şirkətləri
arasında dünyanın ən iri qaz və qaz-kondensat yataqlarından olan və Xəzərin
Azərbaycan sektorunda yerləşən "Şahdəniz" perspektiv sahəsinin kəşfiyyatı,
işlənməsi və hasilatın pay bölgüsü haqqında Saziş imzalanmışdır. "Şahdəniz"
yatağının təbii qaz ehtiyatı 1 trilyon kubmetrdən çox, kondensat ehtiyatı isə
300 milyon tondan çox qiymətləndirilir. Yatağın işlənməsinin 1-ci mərhələsi
çərçivəsində ("plato dövrü"ndə) ildə 8 milyard kubmetr təbii qaz hasilatı
proqnozlaşdırılır. Hasil olunacaq qazın müvafiq müqavilələr üzrə Türkiyəyə (ildə
təqribən 6 milyard kubmetr), Gürcüstana (ildə 0.3 milyard kubmetr) və
Azərbaycana (ildə 1.5 milyard kubmetr) təchizatı nəzərdə tutulub. "Şahdəniz"
yatağının tam işlənməsi üzrə Faza-1 layihəsi çərçivəsində qazın satışının və
marketinqinin idarə edilməsi məqsədilə Norveçin "Statoyl" şirkətinin
operatorluğu ilə Azərbaycan Qaz Təchizatı Şirkəti yaradılmışdır. Bu yataqdan
hasil olunacaq qaz ilk növbədə Azərbaycanın daxili tələbatının ödənilməsinə sərf
ediləcək. Eyni zamanda Faza-1 dövründə hasil olunacaq qazın Türkiyənin "Botaş"
şirkətinə və Gürcüstanın Beynəlxalq Əməliyyat Şirkətinə satılması haqqında
sazişlər bağlanmışdır. Azərbaycan-Türkiyə, Azərbaycan-Gürcüstan,
Azərbaycan-Türkiyə-Yunanıstan arasında bağlanmış sazişlər "Şahdəniz" qazının
Avropaya nəqlinə imkan yaradacaqdır. Yatağın işlənməsinin 2-ci mərhələsində isə
proqnozlara görə, ildə təxminən 12 milyard kubmetr təbii qaz hasil olunmalıdır.
2015-ci ilə kimi "Şahdəniz" yatağından ildə təqribən 20 milyard kubmetr qazın
hasilatı gözlənilir. Dünyanın ən zəngin qaz-kondensat yataqlarından sayılan
"Şahdəniz" yatağından hasilat 2006-cı ilin dekabrında başlanmışdır. 2010-cu il
aprel ayının 1-dək bu yataqdan 18,8 milyard kubmetr qaz hasil edilmişdir.
2007-ci il mart ayından etibarən Xəzərin Azərbaycan sektorundakı "Şahdəniz"
yatağından hasil olunan təbii qaz Bakı-Tbilisi-Ərzurum boru kəməri vasitəsi ilə
Gürcüstana nəql olunmağa başlanıb. 2007-ci il iyulun 3-də isə "Şahdəniz"
qaz-kondensat yatağından hasil edilən təbii qaz Bakı-Tbilisi-Ərzurum marşrutu
üzrə Cənubi Qafqaz qaz boru kəməri ilə Türkiyə sərhədlərini aşaraq, qardaş
ölkənin qaz kəmərləri sisteminə daxil olmuşdur. Cənubi Qafqaz qaz boru kəmərinin
ötürücülük qabiliyyəti ildə 20 milyard kubmetr həcmində ölçülür. Azərbaycan
ərazisində kəmərin uzunluğu 442 km, Gürcüstan ərazisində isə 248 km-dir.
Diametri 42 düymdür (105 sm). Kəmərin son çatdırılma nöqtəsi Gürcüstan-Türkiyə
sərhədində yerləşir. Türkiyə ərazisində isə qaz kəmərinin uzunluğu 280 km təşkil
edir. Kəmərin Gürcüstan–Türkiyə sərhədindən Ərzuruma qədər olan hissəsi BOTAŞ
şirkətinin qaz kəmər sisteminin bir hissəsi hesab edilir.

BTƏ qaz kəməri təkcə Azərbaycanın deyil, Qazaxıstan və Türkmənistanın da maraq
dairəsindədir. Belə ki, bu ölkələr də gələcəkdə Cənubi Qafqaz boru kəməri ilə öz
qazını nəql etməyi planlaşdırırlar. Bundan əlavə, Yunanıstan ilə Türkiyə
arasında imzalanmış sazişə əsasən, Ankaradan Komotiniyə qədər qaz boru kəmərinin
çəkilməsinə dair saziş imzalanmışdır. Bu isə "Şahdəniz" qazının Türkiyədən
əlavə, Yunanıstana, İtaliyaya, Balkan yarımadası dövlətlərinə və digər Avropa
ölkələrinə nəql olunmasına zəmin yaradıb.

ARDNŞ bir neçə şəhərdə öz nümayəndəliklərini açıb. Bu şəhərlər arasına İstanbul,
Tehran, Astana, Buxarest, Frankfurt, Cenevrə, London, Vyana, Tbilisi, Kiyev
şəhərləri aiddir.[14] Rumıniyada ARDNŞ neft-kimya emalı kompleksi tikməyi
nəzərdə tutur. Bu zavodda istehsal olunan məhzullar Avropa ölkələrinə
göndəriləcək. ARDNŞ-nin Almaniya və Avstriyadakı nümayəndəlikləri Nabukko
layihəsinin reallaşdırılması istiqamətində Avropa şirkətləri ilə əməkdaşlıq
edirlər. İsveçrədə ARDNŞ-nin törəmə şirkəti olan SOCAR Trading SA 2008-ci ildə
açılmışdır. Onun əsas funksiyası Avropada Azərbaycan neftinin satışını təşkil
etməkdir. Şirkətin maliyyə fondu 5 milyon İsveçrə frankıdır.

2007-ci ildə Türkiyə hökuməti ölkədə ən böyük neftayırma zavodlarından biri olan
Petkim zavodunu özəlləşdirməyə çıxarıb. Tenderin qalibi ARDNŞ, Türkiyənin Turcas
və Səudiyyə Ərəbistanının İnjas şirkətlərinin qurduğu konsorsium olub.
Müəssisənin özəlləşdirilməsinin dəyəri 1,6 milyard dollar olub. Konsorsium
2015-ci ilə qədər zavodun yerləşdiyi ərazidə daha böyük gücə malik ikinci bir
neftayırma zavodu tikməyi və mövcud müəssisənin emal gücünü artırmağı
planlaşdırır. Konsorsium bu məqsədlə 10 milyard dollar xərcləməyi nəzərdə
tutur.[15]

Azərbaycan Dövlət Neft Şirkəti 2011-ci ilin sonunadək Ukraynada 17
yanacaqdoldurma məntəqəsi açmaq niyyətindədir. 2015-ci ilə qədər isə şirkət
Rumıniyada 300 yanacaqdoldurma məntəqəsi işə salacaq.[16]

16 noyabr 2011-ci ildə ARDNŞ Exxon Mobil şirkətinin İsveçrə filialı olan Esso
Schweiz GmbH-ı satın alır.[17]

ARDNŞ-nin daha bir törəmə şirkəti olan SOCAR Energy Georgia MMC 2006-cı ildə
qurulmuşdur. Şirkətin bütün fəaliyyəti Gürcüstanda həyata keçirilir. SOCAR
Energy Georgia MMC-nin əsas fəaliyyət sahəsi Gürcüstanda neftin topdan və
pərakəndə satışı, neft və neft məhzullarının, həmçinin mayeləşdirilmiş qazın
ölkəyə idxalı, neft terminalı və anbarlarının tikintisidir. Şirkət Gürcüstandakı
neft satışının 72%, dizel satışının isə 61%-nə nəzarət edir, bundan başqa Kulevi
neft terminalı da şirkətin ixtiyarındadır. ARDNŞ Gürcüstana hər ay 20.000 ton
neft məhzulu, həmçinin 15.000 ton benzin idxal edir. Şirkətin indiyə kimi
Gürcüstan iqtisadiyyatına yatırdığı investisiyanın həcmi 700 milyon ABŞ
dollarıdır,[18] bundan başqa ARDNŞ 3 il dalbadal (2008, 2009, 2010-cu illərdə)
Gürcüstanda ən böyük həcmdə vergi ödəyən şirkət olub. Təkcə 2010-cu ildə ARDNŞ
Gürcüstan büdcəsinə 100 milyon ABŞ dolları miqdarında vergi ödəyib.[19] Bundan
başqa ARDNŞ Gürcüstanda bir neçə yanacaqdoldurma məntəqəsi də açıb. Hal-hazırda
Gürcüstanda ARDNŞ-ə məxsus yanacaqdoldurma məntəqələrinin sayı 60-a çatıb.[20]
Həmçinin 2010-cu ildə əldə edilən razılaşmaya əsasən SOCAR Energy Georgia
şirkəti Gürcüstan Futbol Federasiyasının baş sponsoru olmuşdur.[21]. 2013-cü
ilin dekabr ayında ARDNŞ Gürcüstanda 114-cü yanacaqdoldurma məntəqəsini
istifadəyə verdi.[22]

Beynəlxalq Şəffaflıq Təşkilatı (Transparency İnternational) və Gəlirlərə Nəzarət
İnstitutunun (Revenue Watch Institute) 2011-ci ildə açıqladıqları hesabatda
ARDNŞ şəffaflığa görə ən aşağı dərəcəni, "0" balını alıb. ARDNŞ ilə yanaşı ən
aşağı dərəcəni Rusiyanın Qazprom şirkəti də alıb. Hesabata görə ARDNŞ
antikorrupsiya proqramları barədə ümumiyyətlə ictimaiyyətə məlumat vermir.
Təşkilat kimi açıqlıq baxımdan isə ARDNŞ-nin göstəricilərinin bir qədər yaxşı,
təxminən 50 faiz olduğu göstərilib. Amma bu da ümumi dünya göstəricisindən aşağı
nəticədir. Açıqlıq baxımdan dünyada neft-qaz şirkətlərinin orta göstəricisi 65
faizdir.[23]



https://az.wikipedia.org/wiki/Nax%C3%A7%C4%B1van_Muxtar_Respublikas%C4%B1

Naxçıvan Muxtar Respublikası (1920-1923-cü illərdə Naxçıvan Sovet Sosialist
Respublikası, 1923-1924-cü illərdə Naxçıvan Muxtar Diyarı, 1924-1990-cı illərdə
Naxçıvan Muxtar Sovet Sosialist Respublikası, 1990-cı ildən bu günə kimi
Naxçıvan Muxtar Respublikası) — Azərbaycan Respublikasının tərkibində muxtar
dövlət. Şimalda və Şərqdə Ermənistan Respublikası (sərhəd xəttinin uzunluğu
246 km), Qərbdə Türkiyə Cümhuriyyəti (sərhəd xəttinin uzunluğu
15 km)[2][3][4][5][6][7], Cənubda isə İran İslam Respublikası (sərhəd xəttinin
uzunluğu 204 km) ilə həmsərhəddir.

Naxçıvan Muxtar Sovet Sosialist Respublikası 9 fevral 1924-cü ildə
yaradılmışdır. Naxçıvan MR-in Ermənistan ilə təbii sərhəddini, əsasən Zəngəzur
və Dərələyəz silsiləsinin suayırıcıları, Türkiyə və İranla sərhəddini isə Araz
çayı təşkil edir. Ərazisi şimal-qərbdən Cənub-Şərqə doğru 158 km məsafədə
uzanır. Naxçıvan Muxtar Respublikasının şimalda ən ucqar nöqtəsi Saraybulaq
silsiləsinin Şərur rayonu ərazisindəki Kömürlü dağı (2064 m), ən cənub nöqtəsi
isə Araz çayının sol sahilində 600 m yüksəklikdə yerləşən Zerəni dəmir yol
stansiyasıdır. Şimaldan cənuba doğru ən böyük məsafəsi 75 km-ə bərabərdir.

Qədim Azərbaycan torpağı olan Zəngəzurun 1920-ci ildə sovet rəhbərliyi
tərəfindən Ermənistana verilməsi nəticəsində 44–45 km enində zolaq Araz çayına
doğru uzanaraq, Naxçıvan Muxtar Respublikasını Azərbaycan Respublikasının qalan
ərazisindən ayırmışdır. 1924-cü ildə Naxçıvan MSSR-də 3 qəza və 12 dairə təşkil
olunmuş, 1925-ci ildə qəzalar ləğv edilmiş, dairələrin sayı 8-ə endirilmişdi:
Baş Noraşen, Qıvraq, Tumbul, Əbrəqunis, Nərimanov, Culfa, Parağa və Ordubad
dairələri. 1930-cu ilin birinci yarısında Şahbuz rayonu əlavə edilməklə Şərur,
Naxçıvan, Culfa, Ordubad və Əbrəqunis rayonları yaradılmışdır. 1948-ci ildə
Əbrəqunis rayonu Culfa rayonu ilə birləşdirildikdən sonra, Naxçıvan MSSR
inzibati cəhətdən beş rayona (Naxçıvan (1978-ci ildən Babək), Şərur, Şahbuz,
Culfa və Ordubad) bölünmüşdür. 1990-cı il 28 avqustda Azərbaycan SSR Ali
Sovetinin fərmanına əsasən Türkiyə ilə həmsərhəd bölgənin sosial-iqtisadi
inkişafını daha da sürətləndirmək və gücləndirmək məqsədi ilə, həmçinin ərazinin
geostrateji mövqeyi nəzərə alınaraq, Sədərək kəndi və ona məxsus ərazilər
əsasında Sədərək rayonu yaradılmışdır. 2013-cü ildə Babək və Şərur rayonlarının
bəzi kəndləri hesabına Kəngərli rayonu yaradılmışdır.

1929-cu il 18 fevralda Zaqafqaziya MİK totalitar inzibati-amirlik şəraitində
Naxçıvan MSSR-in doqquz kəndinin – Şərur dairəsinin Qurdqulaq, Xaçik, Horadiz,
Şahbuz nahiyyəsinin Oğbin, Sultanbəy, Ağxəç, Almalı, İtqıran kəndlərinin,
Ordubad dairəsinin Qorçevan kəndinin, habelə Kilit kəndinin torpaqlarının bir
hissəsinin, əkin sahələri və torpaqları ilə birlikdə Ermənistan SSR-ə
birləşdirilməsi haqqında qərar qəbul etmişdir. Zaqafqaziya MİK-in Naxçıvanın
sərhədləri məsələsinə baxması, Moskva müqaviləsi (1921) və Qars müqaviləsi
(1921) sənədlərini imzalayan tərəflərin iştirakı olmadan Naxçıvan ərazisinin bir
hissəsinin Ermənistana verilməsi beynəlxalq hüquq normalarının kobudcasına
pozulması olmuşdur[8].

1 yanvar 2014-cü ilə olan vəziyyətə əsasən Muxtar Respublika inzibati cəhətdən
yeddi rayona və Naxçıvan şəhər inzibati ərazi dairəsinə bölünmüşdür; bu inzibati
vahidlərdə 5-i şəhər (Naxçıvan, Ordubad, Culfa, Şərur və Şahbuz), 8-i şəhər
tipli qəsəbə, 206-sı kənd olmaqla toplam 219 yaşayış məntəqəsi yerləşir.[1][9]
Muxtar Respublikanın inzibati mərkəzi qədim Naxçıvan şəhəridir.

Naxçıvan Muxtar Respublikası, Azərbaycan Respublikasının tərkibində muxtar
dövlətdir. 1995-ci il 12 noyabrda referendum yolu ilə qəbul olunmuş Azərbaycan
Respublikasının Konstitusiyasına əsasən Naxçıvan Muxtar Respublikası Azərbaycan
Respublikasının ayrılmaz tərkib hissəsidir və onun statusu bu Konstitusiya ilə
müəyyən edilir.

Konstitusiyaya əsasən, Naxçıvan MR Ali Məclisinin sədri muxtar respublikanın ali
vəzifəli şəxsidir. O, Ali Məclisdə seçilir. Naxçıvan MR Ali Məclisi 45
deputatdan ibarətdir. Muxtar Respublikanın şəhər və rayon ərazi vahidləri icra
hakimiyyətləri tərəfindən idarə edilir. İcra hakimiyyətlərinin başçıları
Naxçıvan MR Ali Məclisi sədrinin təqdimatı ilə Azərbaycan Respublikasının
Prezidenti tərəfindən təyin olunur. Naxçıvan MR–də yerli idarəetmə orqanları –
bələdiyyələr fəaliyyət göstərir.

Naxçıvan MR ərazisində zəngin maddi mədəniyyət nümunələrinin aşkar olunması
burada qədim daş dövründən başlayaraq ardıcıl yaşayış olduğunu, bu mədəniyyətlər
arasında qırılmaz varislik əlaqələrinin olduğunu göstərir[14]. Tədqiqatlar
nəticəsində müəyyənləşdirilmişdir ki, Naxçıvanda insanlar 500-300 min il bundan
əvvəl məskunlaşmışdır. 100 – 35 min il bundan əvvəl Mustye mədəniyyəti dövründə
burada ibtidai insanların məskunlaşması davam etmişdir[15]. Batabat yaylağında,
Qazma mağarasında, Naxçıvançay və Əlincəçay vadilərində, Ordubad rayonu
ərazisindəki Kilit mağarasında, İlandağın Cənub ətəyində və digər abidələrdə daş
dövrü mədəniyyətinin izləri aşkar olunmuşdur. Arxeoloji qazıntılar nəticəsində
Qazma mağarasından, əsasən, çaxmaqdaşı və obsidiandan hazırlanmış Mustye dövrü
əmək alətləri, ovlanmış heyvanların çapılıb doğranmış sümükləri aşkar
olunmuşdur. I Kültəpə yaşayış yeri yaxınlığından Aşel mədəniyyəti dövründə
hazırlanmış əl çapacağı qeydə alınmışdır[16].

Naxçıvan şəhərindən 8 km şimal-şərqdə, indiki Kültəpə və Sirab kəndlərinin
ərazisində Neolit dövrü (e.ə. VII-VI minilliklər) yaşayış məskənləri
yerləşir.Naxçıvanda Yeni Neolit abidələri Sədərək, Şorsu, Yeni yol və Uçan
Ağılda aşkar olunmuşdur. Naxçıvanda Neolit mədəniyyəti əsasında mis metalın kəşf
olunduğunu Eneolit dövrü mədəniyyəti (e.ə. VI-V minilliklər) inkişaf tapmışdır.
I Kültəpənin ən qədim mədəni təbəqəsindən mis-mərgümüş qatışıqlı müxtəlif
alətlər və bəzək nümunələri əldə edilmişdir. I Kültəpə yaşayış yerinin Eneolit
təbəqəsinin alt qatlarında düzplanlı, orta qatda dairəvi və düzplanlı, son
mərhələdə üst qatlarda isə yalnız düzplanlı tikinti qalıqlarına rast
gəlinmişdir.

Eneolit dövrü oturaq əkinçi-maldar qəbilələr Naxçıvançay, Arpaçay vadilərində və
digər ərazilərdə məskunlaşmışlar. Eneolit dövrü I Kültəpə, Ovçulartəpəsi,
Damlama, Xələc yaşayış yerlərində və Sədərəkdə tədqiq edilmişdir. Bu dövrdə
Naxçıvanda əsas təsərrüfat sahələri kimi əkinçilik və maldarlıq, eləcə də
mütalişləmə, dulusçuluq, daşişləmə, toxuculuq və sair sənət sahələri inkişaf
tapmışdı. Arxeoloji materiallar göstərir ki, bütün Eneolit dövrü ərzində
Azərbaycan, eləcə də qədim Naxçıvan əhalisi ilə Mesopotamiya arasında əlaqələr
olmuşdur[17].

Tunc dövründə (e.ə. IV – II minilliklər) qədim Naxçıvan qəbilələrinin iqtisadi,
ictimai və mədəni həyat tərzində böyük təkamül baş vermişdir. Naxçıvanda da
etnik proseslər güclənmiş və iri tayfa ittifaqları yaranmışdır. I və II Kültəpə,
Maxta, Ovçulartəpəsi, Daşarx və sair Kür-Araz mədəniyyəti abidələrində aparılmış
arxeoloji tədqiqatlar göstərir ki, e.ə. IV minilliyin II yarısı-III minillikdə
Naxçıvan qəbilələrinin əkinçilik, maldarlıq mədəniyyəti yeni inkişaf mərhələsinə
qədəm qoymuş, texniki tərəqqi yüksəlmiş, əmək alətlərinin çeşidi və keyfiyyəti
daha da artmışdır. Bu dövrdə tuncun kəşfi mühüm rol oynamışdır.[19]

Yaxın Şərq ölkələri ilə Azərbaycanı, eləcə də bütün Qafqazı əlaqələndirən əsas
yolların kəsişdiyi əlverişli mövqedə yerləşən iri tayfa ittifaqları mərkəzləri
iqtisadi, mədəni cəhətdən yüksəldi və nəticədə II minilliyin əvvəllərindən
Naxçıvanda ilkin şəhər mərkəzləri yarandı.Belə şəhər mərkəzlərindən olan II
Kültəpədə, Govurqala, Qarabağlar, Oğlanqala, Plovtəpə, Qazançıda arxeoloji
tədqiqatlar aparılmışdır. Tunc dövründə Naxçıvan yüksək incəsənəti ilə Yaxın
Şərq dünyasında tanınmışdır. Gəmiqaya təsviri sənət abidələri, bədii tərtibatlı
boyalı qablar (Boyalı Qablar mədəniyyəti), tunc məmulatları və sair Naxçıvanın
qədim tayfalarının həyat tərzini, dini – ideoloji və fəlsəfi estetik
dünyagörüşünü əks etdirir.

E.ə. II minilliyin sonu – I minilliyin əvvəllərində Naxçıvan ərazisinin tarixi
mürəkkəb ictimai – siyasi hadisələrlə zəngin olmuşdur. Bu dövrdə Azərbaycan
ərazisində Xocalı – Gədəbəy arxeoloji mədəniyyətinin formalaşması prosesi
getmişdir. Naxçıvan ərazisində bu mədəniyyətə aid abidələr I Kültəpə, Şahtaxtı,
Kolanı, Sarıdərə, Haqqıxlıq, Bəyəhməd, Qarabulaq, Zeyvə və sairləri aşkar
edilmişdir. Bu abidələrin tədqiqi Xocalı – Gədəbəy mədəniyyətini yaradan
tayfaların qədim dövrdən bu ərazilərdə məskunlaşmış aborigenlərdən ibarət
olduğunu göstərmişdir.[20] Bu dövrdə Naxçıvan ərazisi üçün əsas təhlükə
qonşuluqda olan Urartu dövləti tərəfindən yaranmışdır. Culfa rayonu ərazisindəki
İlandağda e.ə. 820 – 810-cu illərə aid mixi yazılı kitabə aşkar olunmuşdur.
Kitabədən məlum olur ki, Urartu çarları İşpuini və onun oğlu Minuanın dövləti
birgə idarə etdikləri dövrdə bu əraziyə basqınlar edilmişdir.[21] İşğalçılara
qarşı mübarizə məqsədi ilə regionun qədim yaşayış yerlərində möhtəşəm müdafiə
istehkamları (Oğlanqala, Qalacıq, Govurqala və sair) inşa edilmişdir[22].

E.ə. IX-VI əsrlərdə Naxçıvan ərazisi Azərbaycan ərazisində ilk mərkəzləşmiş
dövlət olan Mannanın[23], daha sonra isə, onun tarixi və mədəni varisi olan
Midiyanın[24] tərkibində olmuşdur. Qazıntılar nəticəsində əldə olunmuş
materiallar Naxçıvan ərazisinin, həmçinin, Manna mədəniyyətinin təsir dairəsinə
daxil olduğunu sübut etmişdir.[25] Midiyanın süqutundan sonra Əhəmənilərin
hakimiyyəti altına düşən Naxçıvan, e.ə. IV əsrin sonlarından Atropatenanın[26],
eramızın III əsrindən isə Sasanilər imperiyasının[27] tərkibinə daxil olmuşdur.

Atropatena hökmdarlarının əsas iqamətgahı olan Qazaka şəhəri Naxçıvana yaxın
ərazidə - Güney Azərbaycanın Marağa şəhəri yaxınlığında yerləşdiyindən Naxçıvan,
Yaxın Şərqin bir sıra şəhərləri ilə iqtisadi və mədəni əlaqələri gücləndirmiş,
antik dünya xalqları ilə sıx ticarət əlaqələri yaratmışdı. Bu barədə, qədim
yunan, Roma, ərəb, erməni, Suriya müəlliflərinin əsərlərində məlumatlar vardır.
Şərur rayonun Püsyan kəndi yaxınlığındakı yaşayış yeri və nekropoldan,
Oğlanqala, Qoşatəpə, Babatəpə və s., Babək rayonu ərazisində Meydantəpə,
Nurudərəsi abidələrindən antik dövr mədəniyyətinin izləri qeydə alınıb, ilkin
tədqiqat işləri aparılmışdır. Naxçıvan nekropolundan əldə edilən saxsı məmulatı,
metal, şüşə, bəzək əşyaları, qliptika nümunələri, Şahbuz rayonu ərazisindən
tapılan Makedoniyalı İskəndərin adından kəsilmiş gümüş pullar (e.ə. IV əsr) bu
bölgədə küp qəbirlərinin e.ə. IV əsrdən gec olmayaraq yayıldığını göstərir[28].

Naxçıvan bölgəsinin orta əsrlər dövrünün ayrı-ayrı mərhələlərinə aid abidələr öz
zənginliyi ilə xüsusilə diqqəti cəlb edir. Əlincəçay vadisindəki Zoğallı
abidəsindən tapılmış sütun altlıqları, tunc qrifon, Cavanşirin tunc heykəli[29]
(Naxçıvan şəhəri), Batabat yaxınlığındakı Fərhad evi, onun üzərindəki kitabə,
yaxınlığından keçən qədim karvan yolu və bir çox abidələrdən aşkar olunmuş
materialların müqayisəli təhlili göstərmişdir ki, Naxçıvan orta əsrlərdə
Azərbaycanın əsas ticarət mərkəzlərindən biri olmuş, Yaxın Şərq və Qafqazla
iqtisadi, mədəni əlaqələrin daha da genişlənməsində önəmli rol oynamışdır.

Midiya dövləti dövründə E. ə. IX-VI əsrlərdə Naxçıvan tanınmış şəhərlərdən biri
idi. E. ə. 633-cü ildə Naxçıvan skiflərin hücumuna məruz qalaraq xeyli zərər
çəkmişdi. E. ə. VI əsrin ortalarından (e. ə. 550-cii ildə Midiya dövləti
tənəzzülə uğradıqdan sonra) e.ə. IV əsrin 30-cu illərinədək Əhəmənilər
dövlətinin hakimiyyəti altında olan Naxçıvan IV əsrin sonlarından e. ə. I əsrin
1-ci yarısınadək Atropatenanın (Kiçik Midiyanın) tərkibində olmuşdur. Eramızın
əvvəllərində Naxçıvan Albaniyada (Qafqaz) şəhər və vilayət olmuşdur. Qafqaz
Albaniyasının Araksena (Arazın orta və aşağı axarı boyunda yerləşirdi) vilayəti
Naxçıvan ərazisini də əhatə edirdi.[30] Naxçıvan MR ərazisinin cənub – qərb
hissəsi Vaspurakan tarixi vilayətinə daxil edildi.[31] Naxçıvan MR-in qalan
ərazisi isə Sünik (mərkəzi müasir Naxçıvan şəhəri) və Qoğtən (mərkəzi müasir
Ordubad ərazisi) vilayətlərinin tərkibinə daxil idi.[32] Eyni zamanda Sünikin öz
alban mənşəli yerli hakim sülaləsi və kilsəsi də olmuşdur.[33] Naxçıvan IV
əsrdən isə Sasanilər İmperiyasının tərkibində olmuşdur. Sasani hökmdarı II Şapur
[309–379] yürüşü zamanı (364–367 illər) Naxçıvanı dağıtmış, şəhərdən 18 min ailə
əsir aparmışdı. Bəzi vaxtlarda Albaniya Sasanilərin nüfuz dairəsində olduğuna
görə Naxçıvan da Sasani canişinləri–mərzbanlar tərəfindən idarə edilmiş, Sasani
mərzbanlarının iqamətgahı Dəbildən (Dvin) Naxçıvana köçürülmüşdür. VI əsrin 1-ci
yarısından Naxçıvanda Sasanilərə məxsus zərbxana olmuşdur. Bu, Azərbaycanda ən
qədim zərbxanalardan biri sayılır.[34] Mehranilər sülaləsinin Qafqaz
Albaniyasında yenidən dövlətçiliyi bərpa etməsindən sonra isə Naxçıvan və Qoğtən
qəti şəkildə Albaniyanın tərkibinə qatılmışdır.[35]

VII əsrin II yarısından başlamış ərəb istilaları nəticəsində yaranan Xilafətin
tərkibinə daxil edilmiş Vaspurakan ərəb mənbələrində Basfurcan adı ilə qeydə
alınmışdır. Ərəb istilalarına xüsusi əsər həsr etmiş ərəb tarixçisi
əl-Bəlazurinin[36] (IX əsr) məlumatına görə Basfurcan ərəblərin Cənubi Qafqazda
tutduqları yerləri özündə birləşdirən yeni ərəb inzibati bölgüsünə daxil edilir.
Burada və digər ərəb mənbələrində Nəşavə (Naxçıvan) həmin bölgüyə əsasən, Arran
vilayətinə daxil edilən Basfurcanın əsas şəhəri adlandırılır. Bu dövrdə
Azərbaycanda yayılmış Xürrəmilər hərəkatı Naxçıvanı da əhatə etmiş[37], Naxçıvan
ərazisi həm xürrəmilərin, həm də əsasən xristian dinli əhali arasında yayılmış
Pavlikan hərəkatının[38] əsas dayaq nöqtələrindən biri olmuşdur.

IX əsrdə Naxçıvan Sacilər dövlətinin tərkibinə daxil edilir və X əsrin 30-cu
illərinədək bu sülalənin hakimiyyəti altında qalır. Sacilər xanədanı süquta
uğradıqdan sonra (942) Naxçıvan bir müddət bu sülaləyə sadiq olan Deysəm ibn
İbrahimin hakimiyyəti altında qalmışdır. 942–981-ci illərdə Naxçıvan Salarilər
dövlətinin tərkibinə daxil olmuşdur.[39] X əsrin sonundan XI əsrin 60-cı
illərinə kimi Naxçıvan şəhəri əsasən müasir Naxçıvan MR və qisəmən də Ermənistan
(Qərbi Azərbaycan) ərazisini əhatə edən və ərəb mənşəli Əbudüləfilər sülaləsi
tərəfindən idarə olunan Naxçıvanşahlıq dövlətinin mərkəzi olmuşdur.[40]

XI əsrin I yarısından Azərbaycan, eyni zamanda Naxçıvan bölgəsi Səlcuqluların
başçılıq etdikləri oğuzlar və başqa türk tayfaları tərəfindən ələ keçirilir.
1018-1021-ci illərdə Araz çayını keçən oğuzlar cənub istiqamətindən Arran
torpaqlarına yürüş edərək, Naxçıvan, daha sonra isə ermənilərin qədim paytaxt
şəhərlərindən olan Dəbil şəhərini ələ keçirirlər[41].

1038-ci ildə Səlcuq dövləti yarandı.[42] Onun ilk hökmdarı Toğrul bəyin
(1038–1063) varisi Alp Arslan (1063–1072) Azərbaycanın cənub vilayətlərində
Rəvvadilər sülaləsinin hakimiyyətinə son qoyduqdan sonra səlcuqlular bütün
Naxçıvana yiyələndilər.[43] (1064) Səlcuqlular imperiyasının süqutundan sonra
1136-cı ildə qıpçaq mənşəli[44][45] Eldənizlər sülaləsinin idarə etdiyi
Azərbaycan Atabəyləri dövləti (1136–1225) yaranmış və Naxçıvan şəhəri bu
dövlətin ilk paytaxtı[46] olmuşdur.

Atabəylərin xəzinəsi həmişə atabəyin olduğu yerdə saxlanırdı. Əsas dövlət
xəzinəsi isə Naxçıvan şəhəri yaxınlığındakı Əlincə qalasında mühafizə olunurdu.
Şəmsəddin Eldənizin dövründən başlayaraq dövlətin bütün gəlirləri burada
toplanırdı.[47] Bu dövrdə Naxçıvan paytaxt kimi xeyli inkişaf edir, şəhərdə
qiymətli memarlıq abidələri – qalalar, saray, məscid, hamam və xatirə abidələri
inşa edilirdi.

Eldənizlərdən sonra Naxçıvan bir müddət xarəzmşah Məhəmmədin oğlu Cəlal əd-Din
Məngburninın nüfuz dairəsində qalır.[48] Həmin dövrdə Naxçıvanın hakimi Məhəmməd
Cahan Pəhləvanın Zahidə Xatundan olan qızı Cəlaliyyə Xatun idi.[49]

XIII-XIV əsrlərdə Naxçıvan bölgəsi Azərbaycanda və ümumiyyətlə, Yaxın Şərqdə
gedən siyasi – iqtisadi, mədəni proseslərin mərkəzlərindən birinə çevrilir.
Hülakülərin, Çobanilərin, Cəlairilərin nüfuz dairələrində olan Naxçıvan bu
dövlətlərin siyasi həyatında da yaxından iştirak edir. Əmir Teymurun Azərbaycana
yürüşləri və Naxçıvanda ona göstərilən müqavimət bölgənin tarixində mühüm yer
tutur. Dövrün mənbələrindən aydın olur ki, inzibati ərazi baxımından 9 tümənə
ayrılan Azərbaycanın bir tüməni olan Naxçıvan bölgəsi dövlətə 10.000 döyüşçü
vermək qüdrətində idi[50]. Tarixçi Həmdullah Qəzviniyə görə, Azərbaycanın 27
şəhərindən 5-i Naxçıvan, Ordubad, Azad, Əncan və Makuyə Naxçıvan tüməninə daxil
idi və o, geniş ərazini – Araz çayının şimal və cənub tərəflərini əhatə
edirdi.[51]

XV əsrdə Naxçıvan ərazisi əvvəlcə Qaraqoyunlu, daha sonra isə Ağqoyunlu
dövlətlərinin tərkibində idi. 1501-ci ildə Şərur döyüşündə qızılbaşların
Ağqoyunlular üzərində qələbəsindən sonra Naxçıvan Səfəvilərin hakimiyyəti altına
keçdi. Səfəvilərin hakimiyyəti dövründə 280 – 300 min km² ərazini əhatə edən
tarixi Azərbaycan vilayəti inzibati-ərazi baxımından dörd bəylərbəyliyə
bölünmüşdü: Şirvan, Gəncə (Qarabağ), Çuxursəd və Təbriz bəylərbəylikləri.
Naxçıvan ərazisindən yalnız Ordubad şəhəri Təbriz bəylərbəyliyinin tərkibinə
daxil idi. Naxçıvan MR – in digər əraziləri isə Çuxursəd bəylərbəyliyinin
tərkibinə daxil olmuşdur.[52]

Çuxursəd bəylərbəyliyinin mərkəzi İrəvan şəhəri idi. İrəvan, eləcə də Naxçıvan
şəhəri qızılbaş ustaclılar tayfasının iqamətgahı olmuşdur. Səfəvi-Osmanlı
müharibələri dövründə (XVI-XVII əsrlər) Naxçıvan ərazisi döyüş meydanına
çevrildi. Dəfələrlə əldən-ələ keçən Naxçıvan şəhəri isə dağıntılara məruz qaldı.
Dövrün hərbi-siyasi hadisələri üzündən Naxçıvan şəhəri əski əzəmətini,
Azərbaycanın iqtisadi-siyasi, mədəni həyatındakı rolunu və mövqeyini itirmişdi.
Culfa, Ordubad, Əylis kimi mərkəzlərə də xeyli zərər dəymişdi. I Şah Abbasın
hakimiyyəti dövründə (1587–1629) isə Naxçıvandan İrana çoxlu əhali sürgün
olundu.[53]

XVII-XVIII əsrlərdə Naxçıvan ərazisi ustaclılar tayfasının idarəsinə verilmişdi.
Bu tayfanın tərkibinə daxil olan Kəngərlilər Naxçıvanın siyasi və mədəni
həyatında aktiv iştirak edirdilər.

XVIII əsrin əvvəllərində Azərbaycana sahib olmaq uğrunda iki türk sülaləsi –
Osmanlılar və Səfəvilər arasında mübarizə yenidən gücləndi. 1724-cü ilin
sentyabrında osmanlılar Naxçıvan şəhərini, bir neçə gün sonra isə Ordubad
şəhərini tutdular. Naxçıvan vilayətinin böyük bir hissəsi yeni təşkil olunmuş
Naxçıvan sancağının tərkibinə daxil edildi. Osmanlılar dövründə Naxçıvan sancağı
14 nahiyyəyə bölünmüşdü: Naxçıvan, Əlincə, Sair Məvazi, Dərəşahbuz,
Mülki-Arslan, Məvazeyi-Xatun, Qarabağ, Qışlağat, Dərəşam, Azadciran, Şorlut,
Dərəşürgüt, Sisyan, Dərələyəz. Ordubad ayrıca nahiyyə təşkil etməyərək Azadciran
nahiyyəsinə daxil idi.[54]

1735-ci ildə Azərbaycanın digər əraziləri kimi, Naxçıvan da Nadir xanın
hakimiyyətinə keçdi. 1736-cı il Muğan qurultayında özünü şah elan edən Nadir şah
Əfşar Səfəvilər sülaləsinin hakimiyyətinə son qoydu. Mərkəzləşdirmə siyasəti
yeridən Nadir şah inzibati - ərazi bölgüsünü dəyişdi., bəylərbəylikləri ləğv
edərək Azərbaycanın bütün ərazisini vahid Azərbaycan vilayəti (mərkəzi Təbriz
şəhəri) adı altında birləşdirdi və vilayətin idarəsini qardaşı İbrahim xana
həvalə etdi. Naxçıvan bölgəsində yaşayan Kəngərli tayfası Nadir şaha itaətsizlik
göstərdiyinə görə bu tayfanın bəzi üzvləri Əfqanıstana sürgün edildi. Nadir şah
Naxçıvan əyalətinə eyni zamanda iki hakim təyin etdi: “Hakim-e ölkə-ye Naxçıvan”
(tayfa vəkili və əyalətdən toplanan qoşunun rəisi) və “Hakim-e tümən-e Naxçıvan”
(şah tərəfindən təyin olunur, iqtisadi-inzibati idarə işlərinə rəhbərlik
edirdi).

1747-ci ildə Nadir şah Əfşarın sui – qəsd nəticəsində öldürülməsindən sonra
Kəngərli tayfasının başçısı Heydərqulu xan özünü Naxçıvanın müstəqil xanı elan
edərək Naxçıvan xanlığının əsasını qoydu.[55] Zəngəzur dağlarından Araz vadisinə
qədər ərazini əhatə edən xanlığın mərkəzi Naxçıvan şəhəri oldu. Xanlıq inzibati
cəhətdən Əlincə, Xok, Dərələyəz, Ordubad, Əylis, Dəstə, Çənənəb və Biləv
mahallarına bölünmüşdü.[56]

1826–1828-ci illər Rusiya – Qacar müharibəsi dövründə Naxçıvan rus qoşunları
tərəfindən işğal olundu, Türkmənçay müqaviləsinə əsasən isə xanlığın ərazisi Çar
Rusiyasına ilhaq olundu.[57] İstiladan sonra çar hökuməti İrandan və Türkiyədən
10 minlərlə erməni ailəsini Naxçıvana köçürmüş[58][59] və diyarın demoqrafik
quruluşunu ciddi surətdə dəyişmiş[60], Naxçıvan və İrəvan xanlıqları ərazisində
Erməni vilayəti yaradılmışdı.[61][62] Naxçıvan diyarı, çar hökumətinin Qafqazda
apardığı inzibati islahata (1840, 10 aprel) əsasən Gürcüstan-İmeretiya
quberniyasının tərkibində Naxçıvan qəzası kimi təşkil edildi. 1849-cu ildən isə
İrəvan quberniyasının tərkibinə keçirildi.[63]

1917-ci ilin fevralında Rusiyada çar mütləqiyyəti devrildikdən sonra imperiyanın
bir çox əyalətlərində olduğu kimi, Naxçıvanda da ikihakimiyyətlilik meydana
gəldi. Naxçıvanda yerli hakimiyyət orqanlarının – qəza və kənd ictimai
təşkilatları icraiyyə komitələrinin təşkilinə başlanıldı. Naxçıvan diyarında
vəziyyət daha da mürəkkəbləşdi. 1918-ci ildə erməni-daşnak hökumətinin maddi və
mənəvi yardımına arxalanan “erməni milli komitəsi” Naxçıvan bölgəsində
qarşıdurmanı, qırğınları daha da artırdı.[64]

1918-ci ilin payızında yerli əhalini erməni qırğınlarından qorumaq və Naxçıvanın
yad əllərə keçməsinin qarşısını almaq məqsədi ilə Araz-Türk Respublikası
yaradıldı. Türk ordusunun polkovniki Xəlil bəy Araz-Türk Respublikasında
səlahiyyətli nümayəndəliyin başçısı təyin olundu. Araz-Türk Respublikasının
ərazisində Naxçıvan, Şərur, Mehri, Vadibasar, Qəmərli dairələri daxil idi.[65]
Araz-Türk Respublikasının silahlı qüvvələrinin köməyi ilə və yerli əhalinin fəal
müqaviməti nəticəsində Ermənistanın daşnak hökumətinin Naxçıvanı ilhaq etmək
siyasətinin qarşısı alındı. 1919-cu ilin əvvəllərində ingilislər Naxçıvanı işğal
edərək Araz-Türk Respublikasını və Naxçıvan Milli Komitəsini ləğv etdilər.

1919-cu ilin iyulunda daşnak hərbi dəstələri ingilislərin köməyi ilə Şərur
mahalını tutdular. Yerli əhali canını xilas etmək üçün Güney Azərbaycana qaçmalı
oldu. Az sonra Naxçıvan Milli Komitəsinin hərbi dəstələri daşnakların hərbi
birləşmələrini Naxçıvandan qovdu.[66] 1919-cu ilin yay və payızında
Şərur–Dərələyəzdə və Naxçıvanda Amerika general – qubernatorluğunun yaradılması
təşəbbüsü də uğursuzluqla nəticələndi.

1920-ci il 28 apreldə Azərbaycan Sovet Sosialist Respublikası bərqərar oldu.
Naxçıvan əhalisi kömək üçün Azərbaycan SSR hökumətinə müraciət etdi. 28 iyul
1920-ci ildə Naxçıvan Sovet Respublikası elan olundu. Naxçıvanda əmin-amanlığın
yaradılmasında, diyarın daşnak ünsürlərindən təmizlənməsində A. Şadlinskinin
başçılığı ilə “Qırmız tabor” fəal iştirak etdi. Bu dövrdə tarixi Azərbaycan
ərazisi olan Zəngəzur mahalı Ermənistan respublikasına verildi.[67][68] Naxçıvan
ərazisini Azərbaycandan ayıran Zəngəzur mahalının Ermənistana verilməsi
Naxçıvanın muxtariyyət məsələsini zəruri etdi. Ermənistan SSR hökuməti dəfələrlə
Naxçıvanı özünə ilhaq etmək üçün siyasi cəhdlər göstərdi. Lakin, 1921 - ci ilin
yanvarında Azərbaycan, Ermənistan və Rusiya nümayəndələrinin təşəbbüsü ilə
keçirilmiş rəy sorğusunda Naxçıvan əhalisinin 90 faizdən çoxu Naxçıvan mahalının
muxtariyyət statusunda Azərbaycan SSR – in tərkibində qalmasına səs verdi.
Naxçıvanın Azərbaycanın himayəsi altında muxtariyyət statusu RSFSR və Türkiyə
Cümhuriyyəti arasında bağlanmış Moskva müqaviləsində[69] (1921) daha sonra isə,
Rusiya, Azərbaycan, Gürcüstan, Ermənistan və Türkiyə arasında bağlanmış Qars
müqaviləsində[70] (1921) təsbit edildi. Hər iki müqavilə Türkiyəyə Naxçıvan
ərazisinə Azərbaycan ordusundan başqa bir ordunun daxil olması halında,
Naxçıvanın təhlükəsizliyini özü üzərinə götürmək hüququ verdi[71][72].

I Zaqafqaziya Sovetlər Qurultayı (1922, dekabr) Naxçıvan məsələsi üzrə qəbul
etdiyi xüsusi qərarında Naxçıvanın muxtariyyət statusunda Azərbaycan SSR – in
ayrılmaz tərkib hissəsi olduğunu təsdiq etdi.[73] Azərbaycan MİK Naxçıvan Muxtar
Diyarının Azərbaycan SSR – in tərkibində Naxçıvan Muxtar Sovet Sosialist
Respublikasına çevrilməsi haqqında qərar qəbul edərək, onun təsdiq olunmasını
Zaqafqaziya MİK – dən xahiş etdi. 1924-cü il, 8 yanvarda Zaqafqaziya MİK – in
plenumu Q. Musabəyovun məruzəsini və Azərbaycan MİK – in qərarını müzakirə
edərək, Azərbaycan SSR – in tərkibində Naxçıvan Muxtar Sovet Sosialist
Respublikası elan olunmasını təsdiq etdi. Azərbaycan SSR MİK – in 1924-cü il, 9
fevral tarixli dekreti ilə Naxçıvan Muxtar Diyarının Azərbaycan SSR – in
tərkibində Naxçıvan Muxtar Sovet Sosialist Respublikasına çevrilməsi
rəsmiləşdirildi.[74]

1929-cu ildə Zaqafqaziya MİK–in qərarı ilə Naxçıvanın 657 km² ərazisi - Şərur
dairəsinin Qurdqulaq, Xaçik, Horadiz, Şahbuz nahiyyəsinin Oğbin, Sultanbəy,
Ağxəç, Almalı, İtqıran kəndlərinin, Ordubad dairəsinin Qorçevan kəndinin, habelə
Kilit kəndinin torpaqlarının bir hissəsinin, əkin sahələri və torpaqları ilə
birlikdə Ermənistan SSR - ə verildi. 1930-cu ildə isə Aldərə, Lehvaz, Astazur,
Nüvədi və sair yaşayış məntəqələri Ermənistana verilmiş və həmin ərazilərdə
Ermənistan SSR – in Mehri rayonu yaradılmışdır.[75]

Naxçıvanın muxtar ərazi ststusunun möhkəmləndirilməsində 18 aprel 1926-cı ildə V
Ümumnaxçıvan Sovetlər Qurultayında qəbul olunmuş Naxçıvan MSSR-in birinci
Konstitusiyasının, 17 sntyabr, 1937-ci ildə Naxçıvan MSSR-in X fövqəladə
Sovetlər Qurultayında qəbul olunmuş Naxçıvan MSSR-in ikinci Konstitusiyasının,
30 may, 1978-ci ildə Naxçıvan MSSR Ali Sovetinin IX çağırış növbədənkənar VIII
sessiyasının qəbul etdiyi üçüncü Konstitusiyasının mühüm əhəmiyyəti olmuşdur.

Naxçıvan MSSR SSRİ dövründə sosial-iqtisadi və mədəni inkişaf sahəsində əldə
etdiyi nailiyyətlərə görə Lenin ordeninə, Xalqlar Dostluğu və Oktyabr İnqlabı
ordenlərinə layiq görülmüşdür.

1990-cı ilin yanvarın 19-dan 20-nə keçən gecə sovet qoşunlarının Bakıya
yeridilməsindən 8 saat əvvəl sovet-erməni silahlı dəstələri Naxçıvan MR
ərazisinə hücuma keçdi və ermənilər Sədərək rayonunun Kərki kəndini işğal
etdilər.[76] Ermənistanın apardığı təcavüzkarlıq siyasəti nəticəsində vaxtilə
ümumittifaq şəbəkəsinə daxil olan, Azərbaycanı Naxçıvanla bağlayan dəmir yolu
xəttləri kəsildi, Naxçıvan Azərbaycandan təcrid olunmuş vəziyyətdə, blokada
şəraitində yaşamağa başladı. 1992-ci ilin mayında Azərbaycanda hakimiyyət
dəyişikliyi, Azərbaycan Xalq Cəbhəsinin və onun rəhbəri tanınmış alim və
siyasətçi Əbülfəz Elçibəyin iqtidara gəlməsi də Naxçıvanın vəziyyətini
dəyişdirmədi. Əksinə Rusiya və Ermənistanın hərbi – iqtisadi blokadaya aldığı
Naxçıvan AXC iqtidarının da siyasi blokadası ilə üzləşdi.

Hələ 1990-cı ilin yayında seçilmiş Naxçıvan MSSR Ali sovetinin 17 noyabrda
keçirilən I sessiyasının qərarı ilə "Sovet" və "Sosialist" sözləri Muxtar
Rrespublikanın adından çıxarıldı, Ali Sovetin adı dəyişdirilərək Ali Məclis
adlandırılması qərara alındı, Azərbaycan Xalq Cümhuriyyətinin 1918-ci ildə qəbul
edilmiş üçrəngli bayrağı Naxçıvan MR-in də bayrağı kimi qəbul olundu. Elə həmin
vaxtdan H. Əliyevin təşəbbüsü ilə Naxçıvan MR–in ali qanunvericilik orqanı
Qarabağda vəziyyət, Bakıda fövqəladə vəziyyətin aradan götürülməsi, habelə,
1990–cı ilin 19–20 yanvar hadisələrinə siyasi qiymət verilməsi haqqında qərarlar
qəbul etdi.[77] Muxtar respublika ərazisində kommunist partiyasının
fəaliyyətinin dayandırılması, Naxçıvan əhalisinin SSRİ–nin saxlanması barədə
referendumda iştirakdan imtina etməsi, 31 dekabrın Dünya Azərbaycanlılarının
Həmrəyliyi Günü elan olunması kimi siyasi aksiyalar həyata keçirildi.[78]

Muxtar respublikanın əhalisi müstəqil Azərbaycan Respublikasının qurulması və
möhkəmləndirilməsi, Azərbaycanda demokratik dəyərlərin bərqərar olması kimi
amallara qovuşmaq üçün Heydər Əliyevin respublika rəhbərliyinə qayıtması uğrunda
mübarizənin ön sıralarında getmişdir. 3 sentyabr 1991-ci ildə Naxçıvan MR Ali
Məclisinin fövqəladə sessiyasında Heydər Əliyev Naxçıvan MR Ali Məclisinin sədri
vəzifəsini öhdəsinə götürmüşdür. 1992-ci ilin noyabrında isə Azərbaycanın bir
çox görkəmli ziyalıları Naxçıvan şəhərinə üz tutur. Naxçıvan şəhərində H.
Əliyevin sədrliyi ilə Yeni Azərbaycan Partiyasının əsası qoyuldu.[79]

12 noyabr 1995-ci ildə Azərbaycan Respublikasının Konstitusiyası qəbul edildi,
Azərbaycan və Naxçıvan Parlamentlərində ilk demokratik seçkilər keçirildi. V. Y.
Talıbov Naxçıvan Ali Məclisinin sədri seçildi. Azərbaycan Konstitusiyası
Naxçıvan MR-ə Azərbaycanın tərkibində muxtar dövlət statusu verdi. Azərbaycan
Konstutusiyası əsasında Naxçıvan MR-in Konstitusiyası hazırlandı və 28 aprel
1998-ci ildə muxtar respublikanın Ali Məclisində qəbul edilərək, həmin il 29
dekabrda Azərbaycan Respublikasının Milli Məclisi tərəfindən təsdiqləndi.

Naxçıvan MR Kiçik Qafqazın Cənub–Qərbində yerləşir. Azərbaycan Respublikası
ərazisinin geomorfoloji rayonlaşdırılması bölgüsündə Naxçıvan MR–in ərazisi
Kiçik Qafqaz geomorfoloji vilayətinin Arazyanı dağlar və Naxçıvan (Orta Araz)
çökəkliyi yarımvilayətlərinə aid edilir. Arazyanı dağlar yarımvilayəti muxtar
respublika ərazisində Dərələyəz və Zəngəzur silsilələrini, Naxçıvan çökəkliyi
geomorfoloji yarımvilayəti isə, əsasən, Arazboyu düzənlikləri əhatə edir. Dəniz
səviyyəsindən orta yüksəkliyi 1450 m-dir. Ərazinin üçdə iki hissəsi hündürlüyü
1000 m–dən yuxarı olan dağlıq sahələrdir. Ərazinin üçdə bir hissəsi isə
bir-birindən dağ qolları və tirələri ilə ayrılan maili Arazboyu düzənliklər
(Sədərək, Şərur, Böyükdüz, Naxçıvan, Culfa, Yaycı, Kəngərli, Dəstə, Ordubad və
s.) tutur. Bu düznliklərin ümumi sahəsi 10 min hektara qədərdir. Arazboyu
düznliklərin ən geniş yeri Şərqi Arpaçayın mənsəb hissəsində olub, bu ərazidə
bir tərəfdən tektonik çökmənin, digər tərəfdən isə akkumulyasiya prosesinin
getməsi nəticəsində yaranmışdır.

Muxtar Respublika ərazisinin çox hissəsini Kiçik Qafqazın Zəngəzur və Dərələyəz
silsilələri və onların Araz çayının dərəsinə doğru uzanan və müasir relyefdə
orta və alçaq dağlıq yaradan qolları əhatə edir. Zəngəzur silsiləsi Kiçik
Qafqazın ən yüksək silsilələrindəndir; ən hündür zirvəsi Qapıcıq dağı (3906 m)
eyni zamanda Kiçik Qafqazın Azərbaycan Respublikası ərazisindəki ən yüksək
zirvəsidir və daimi qar xəttindən 41 m yuxarıda yerləşir. Alt Pliosen yaşlı
kiçik intruzivlər və ekstruzivlər silsilənin cənub-qərb yamacında konusvari,
gümbəzvari çıxıntılar yaradaraq təkrarolunmaz relyef əmələ gətirir. Hündür
zirvələri Yağlıdərə dağı – 3827 m, Qazangöldağ – 3814 m, Sarıdərə dağı – 3754 m,
Dəvəboynu dağı – 3560 m və sairdir. Dağ aşırımlarının mütləq hündürlüyü 2346
metrlə (Biçənək aşırımı), 3362 metr (Ayçonqal aşırımı) arasındadır.[80]

Dərələyəz silsiləsi muxtar respublika ərazisinin şimal-qərb hissəsində yerləşir
və Zəngəzur silsiləsinə nisbətən alçaqdır (ən uca zirvəsi Küküdağ – 3120 m).
Silsilənin Cəhri çayından qərbdəki hissəsi qövs şəklində cənuba doğru uzanaraq
alçalır. Burada ən hündür zirvə Keşəltəpə dağıdır (2740 m). Silsilənin muxtar
respublika ərazisinə daxil olan hissəsi mürəkkəb oroqrafik quruluşa malikdir. Bu
mürəkkəblik relyefdə, xüsusilə Keçəltəpə dağından cənubda daha aydın nəzərə
çarpır. Silsilədən Qaranquş, Cəhri, Qaraultəpə, Rəmlər və Buzqov qolları
ayrılır. Dərələyəz silsiləsinin Cəhri çayından şimaldakı əsas hissəsi şərqə və
cənub – qərbə doğru uzanır. Burada mütləq yüksəklik 2900–3110 m-dir (Sipər dağı
– 3117 m, Keçəldağ – 3118 m, Küküdağ 3120 m). Silsilənin suayırıcısı bəzən
ensiz, bəzən də geniş və hamardır. Dərələyəz silsiləsinin şimal – şərq
qurtaracağı hündürlüyü 3087 m olan adsız zirvənin yaxınlığında Zəngəzur
silsiləsi ilə birləşir. Silsilənin cənub – qərb hissəsi isə Cəhri və Naxçıvan
çaylarının arası ilə uzanır[81].

Naxçıvan Muxtar Respublikası ərazisində Yerin müxtəlif yaşlı geoloji qatlarının
aydın çıxışları, təkrarolunmaz və cazibədar intruziv süxurların mövcudluğu
geoloq və səyyahların diqqətini hələ XVIII əsrdən cəlb etmişdir. Bu, istər Qərbi
Avropa, istərsə də Rusiya geoloji ədəbiyyatında Alp qurşağının stratiqrafik
məsələlərinin həllində öz əksini tapmışdır. Alp qurşağında bənzəri olduqca az
tapılan Naxçıvan lakkolitləri və Culfa dərəsində Paleozoyun ardıcıl qatları
dünya şöhrəti qazanmış və bu günədək klassik qiymətini itirməmişdir. Faydalı
qazıntı sahələrində (Duzdağ, Darıdağ, Şəkərdərə, Gömür, Quyuludağ, Qızılqaya və
s.) mağaraların, quyuların aşkar olunması, ibtidai əmək alətlərinin tapılması
Naxçıvan ərazisində hələ qədim vaxtlardan duz, mərgümüş, mis, qızıl, kükürd və
sair çıxarıldığını göstərir. Orta əsrlərdə Azərbaycanda elmi-təsviri
mineralogiya traktatları – “Cəvahirnamə” yaranmışdır. Ərazidə ilk geoloji
tədqiqatlar və mineral sərvətlərin öyrənilməsi XVIII əsrin II yarısından
başlamış, planauyğun surətdə, müntəzəm öyrənilməsi isə Naxçıvan MR-in
yaranmasından sonrakı dövrə aiddir[82].

Muxtar respublikanın ərazisi geoloji cəhətdən Kiçik Qafqazın Naxçıvan qırışıqlıq
tektonik zonasında yerləşir. Digər tektonik zonalardan fərqli olaraq, geoloji
quruluşu ümumi qalınlığı 14 km-ə qədər Kaynozoy, Mezozoy, Paleozoy dövrlərinin
çökmə, vulkanogen – çökmə, yerüstü vulkanların püskürmə qatlarından və intruziv,
metamorfik komponentlərindən təşkil olunmuşdur. Bunların yer üzərində çıxışları
ərazinin 400 milyon illik geoloji tarixini bərpa etməyə imkan vermişdir.
Naxçıvan qırışıqlıq zonasının tektonik quruluşunda Hersen qırışıqlığını təmsil
edən Şərur-Culfa antiklinoriumu, Alp qırışıqlığında yaranmış Ordubad
sinklinoriumu və Naxçıvan çuxuru iştirak edir. Tektonik quruluşunun özülü isə
Baykal tektonik siklində (600 milyon il bundan əvvəl) yüksək dərəcədə
metamorfizmə uğramış müxtəlif mənşəli və tərkibli (çöküntü, maqmatik və sair)
süxur qatları təbəqələrindən, Yer qabığının "qranit" qatından ibarətdir. Onların
yer səthinə yaxın yatımlarında Devon–Trias çöküntülərinn çıxışları sahəsində
təsadüf olunur və Dəhnə dayaq quyusunda 331 m dərinlikdə 1414 m-ə qədər
kəsiliblər. Dəhnə qalxıntısının Arazın sağ sahilində metamorfik süxurlar Yer
səthinə çıxır. Ərazinin dərinlik quruluşunda Yer qabığının qalınlığı 48–54 km
olaraq, “qranit” qatı 15–20 km-ə, “bazalt” qatı 20–25 km-ə çatır[83].

Şərur–Culfa antiklinoriumu terrigen-karbonat və karbonat fasiyası və qalınlığı
3000-3600 metrə çatan Devon, Alt Karbon, Perm və Triasın lay qatları Dərələyəz
qitəkənarı açıq dəniz hövzəsinin (400-211 milyon illər arasında) çökmə
süxurlarıdır. Dərələyəz dənizi ərazidə uzun sürən kontinental quru paleocoğafi
şəraiti əvəz etmişdir. Orta və Üst Karbon dövründə hövzənin geotektonik
inkişafını təmsil edən boksit təzahürləri Yer qatının laterit aşınmasının
məhsuludur. Dərinlik qırılmalarında yerləşən kvarslı qabro-dolerit kiçik
intruziyaları ilə Gümüşlü sink-qurğuşun yatağı və təzahürləri əlaqədardır.
Paleozoy və Triasın çökmə süxurlar qatında geniş yayılmış məmulat daşları
(çəhrayı dolomit, araqonit) tikinti daşları (qara mərmər, mozaika lövhələri üçün
rəngli üzlük daşlar) və şüşə məmulatı (kvarsitlər, kvarsitli qumdaşılar) yerli
sənaye üçün əhəmiyyət kəsb edir[84].

Ordubad sinklinoriumu muxtar respublika ərazisinin şimal və şimal-şərq
sahələrini əhatə edərək, kənar sərhədləri qərbdə Culfa–Əznəbürt qırılması,
şərqdə isə Zəngəzur silsiləsindən sonra Giryataq qırılması ilə izlənir.
Sinklinoriumun müstəqil geotektonik inkişafı Mezotetisin dərya qabıqlı Zəngəzur
troqunun Üst Tabaşirdə başlanmasından sonra davam etmişdir. Onun quruluşunda
iştirak edən Mezokaynozoy qatları müxtəlif geodinamik şəraiti təmsil edir.
Sinklinoriumun qərb kənarındakı Alt Yura yaşlı bazalt vulkanizmi ərazidə
riftogen proseslərin başlanğıcından və Zəngəzur dərya qabıqlı dərin hövzənin
əmələ gəlməsindən xəbər verirsə, Yura dövrünün aalen – kellovey mərtəbələrinin
ardıcıl gilli-qumlu qatları dərin dəryavari hövzəni passiv kontinental ətəyinin
çöküntüləridir.

Naxçıvan çuxuru Ordubad sinklinoriumu və Şərur–Culfa antiklinoriumunun üstünü
örtür və bu prosesdə qərbə doğru miqrasiya qeyd olunur. Dağarası çuxurun əmələ
gəlməsi bir neçə qırılmanın, əsasən, onun şimal-şərq kənarı boyu izlənən
Naxçıvan dərinlik qırılmasının Oliqosen və Miosen dövrlərində aktiv fəaliyyəti
ilə əlaqədardır. Naxçıvan çuxuru ətrafında baş verən zəlzələlər bu qırılma ilə
bağlıdır. Həmin qırılma çöküntü qatlarının qalınlığına nəzarət etməklə bərabər,
maqmatik proseslərin fəaliyyət mərkəzi olmuşdur. Oliqosenin ekstruziv
avtoplastik kütlələri (Qaracəlal, Qurddağ, Xalxal, Qutandağ, Quyuludağ) qırılma
boyu nüfuz etmiş və Miosenin vulkanogen qatı (14,8-15,9 mln. il) Əsədkəf,
Kaşırdağ və Qırxlardağ sahələrini əhatə edir. Antropogendə isti mineral bulaqlar
gölündə travertinlər əmələ gəlmişdir. Travertinlərdən başqa Naxçıvan
çökəkliyinin təbii sərvətlərindən zəngin duz (Duzdağ, Püsyan və Nehrəmdə),
Palıqroskit gili (Yurdçu, Kabullu), gips – antihidrit – qaja və teşenit üzlük
daşı yataqları və onun şimal-şərq kənarı boyu səpələnmiş filiz (uran, mis, bor)
təzahürləri aşkar olunmuşdur. Darıdağ sürmə-mərgümüş yatağı da bu dövrdə əmələ
gəlmişdir[85].

Mineral su bulaqlarının rəngarəngliyinə görə Naxçıvan MR dünyanın ən
diqqətəlayiq bölgələrindəndir. Muxtar respublikanın 5,5 min km 2 – lik sahəsində
250–dən artıq mineral su mənbəyi qeydə alınmışdır. Bu bulaqların böyük
əksəriyyəti Şərqi Arpaçay, Naxçıvançay, Əlincəçay, Gilançay, Ordubadçay,
Qaradərə və Əylis çaylarının vadilərində və yaxınlıqlarındadır.[86] Onlar
kimyəvi tərkiblərinə görə müxtəlif tipli olub təsərrüfatda, içməli su
təchizatında, müalicə məqsədi ilə və sənayedə istifadə edilir. Ərazidə suların
təbii formalaşmasında relyefin, çay şəbəkəsinin, yarandıqları geoloji mühitin,
iqlimin böyük əhəmiyyəti vardır. Naxçıvanın müalicə suları müxtəlif tərkibli və
yaşlı çöküntülərdən çıxır və bu onların kimyəvi – balneoloji xassələrini
müəyyənləşdirir. Ərazidə ən qədim su daşıyan süxurların yaşı 400 milyon illə
500-700 milyon il arasında dəyişir. Tarixi qaynaqlardan məlum olur ki, həmişə
dirilik suyu, şəfa suyu olan bulaqlardan bəhrələnib, onların müalicə qüdrətinə
"Tanrı ocağı" deyə inanmışlar.

Naxçıvanın mineral suları ta qədim zamanlardan insanların diqqətini cəlb
etmişdir. Naxçıvan MR-də mineral su bulaqlarının və onların formalaşdığı mühitin
– geologiyası və tektonikasının öyrənilməsinə 1843-cü ildən başlanılmışdır.
Lakin bu sahədə planlı kəşfiyyat işləri XX yüzillikdən aparılmışdır. Müəyyən
edilmişdir ki, Naxçıvanda mineral suların 6 tipi, 16 sinfi və 33 müxtəlif növü
mövcuddur. Bu suların 98%-i karbon qazlı olub, hidrokarbonat tipli sulara aid
edilir. Yer səthinə təbii çıxışları olan mineral su bulaqlarından yüksək
hərarətlisi demək olar ki, yoxdur. Mineral suların əksəriyyətinin tempraturu 8 C
– 22 C arasındadır. Sirabda və Darıdağda buruq quyularının hərarəti 50 C və daha
yuxarı olan sular aşkar edilmişdir. Azərbaycanda olan karbon qazlı suların 35%-i
Naxçıvan MR ərazisindədir. Mineral-müalicə su bulaqlarının ion tərkibinin əsas
komponentlərini kalsium-ca, qələvilər – Na + K və maqnezium – Mg kationları və
hidrokarbonat – HCO3, sulfat - SO4 və xlor-cl anionları təşkil edir. Muxtar
respublikanın mineral su mənbələri gün ərzində yer səthinə 24 milyon litr su
axıdır. Əsas mineral su mənbələri ərazi üzrə aşağıdakı şəkildə yerləşmişdir[81]:

Ordubad rayonunda təqribən 1000 km² sahədə 29 mineral su bulağı vardır. Onların
tərkibində suların müalicə xassələrini müəyyənləşdirən qələvilər mühüm rol
oynayır. Rayonun qələvili – hidrokarbonatlı sularının bir qismi məşhur “Narzan”
suyunun tərkibi ilə oxşardır.

Culfa rayonunda 900 km² sahədə 85 mineral su bulağı qeydə alınmışdır; onlardan
42 – si buruq quyuları vasitəsiylə aşkar edilmişdir. Bu sular qiymətli
karbonat-mərgümüşlü olub, mieral suların karbonatlı – mərgümüşlü – dəmirli –
xlorlu – hidrokarbonatlı – natriumlu tipinə aid edilir. Burada 37 mənbə, o
cümlədən, 32 quyu vardır. Darıdağ mineral sular qrupunun debiti üst – üstə
3125783 l/gün, tempreturu 17 – 52 C arasındadır. Mənbələrin bir çoxu qaynayır və
fontanla yer üzünə çıxır.

Şahbuz rayonu ərazisindəki çay vadiləri boyu 40 km² sahədə 50–dək mineral su
mənbəyi kəşf olunmuşdur. Rayonun mineral bulaqları arasında məşhur Badamlı
mineral sular qrupu xüsusi yer tutur. Bu sular, olduqca şəffaf, iysiz və
rəngsizdir. İçmək üçün çox dadlıdır. Debiti üst – üstə 2750640 l/gündür. Kimyəvi
tərkibinə görə əsasən, karbon turşulu – hidrokarbonatlı – natriumlu – xloridli –
kalsiumludur. Badamlının müalicə əhəmiyyəti tədqiq edilmiş və onun qaraciyər və
öd kisəsi xəstəliklərində müsbət təsir göstərməsi müəyyənləşdirilmişdir.

Babək rayonunun 1200 km² ərazisi daxilində 50 mineral su – müalicə mənbəyi
öyrənilmiş, onların 27-si buruq quyuları vasitəsiylə aşkar olunmuşdur. Rayon
ərazisindəki məşhur Sirab mineral sularının debiti 2247265 l/gündür. Tempraturu
16-24 C-dir. Müalicə əhəmiyyətinə görə Sirab, Qahab, Vayxır, Cəhri və Qızılvəng
bulaqları üstündür.

Şərur rayonu mineral su bulaqları baxımından zəngin deyildir. Rayonun 1316 km²
ərazisində cəmi 7 mineral su mənbəyi öyrənilmişdir.

Muxtar respublikanın iqliminə onun coğrfi mövqeyi - ərazinin hər tərəfdən dağ
silsilələri (Koqnur – Alangöz, Zəngəzur və Dərələyəz) ilə əhatə olunması və iri
su hövzələrindən (Qara dəniz və Xəzər dənizi) uzaqda yerləşməsi çox təsir
göstərir. Ərazinin iqlimi beş tipə ayrılır[87]:

IV və V iqlim tiplərinin hakim olduğu ərazilərdəki günəş radiasiyasının ümumi
miqdarı (150 – 160 k/kal sm2) bütün Cənubi Qafqaz regionu üçün maksimum miqdar
hesab edilir.

Muxtar respublikanın ərazisi, xüsusilə Araz dərəsi böyük su hövzələrindən uzaqda
olduğundan buraya rütubətli hava kütlələri daxil olmur, ona görə də Azərbaycanın
digər regionları ilə müqayisədə bu ərazi atmosfer yağıntılarının azlığı ilə
səciyyələnir. Yağıntının çox hissəsi yaz mövsümündə düşür, iyul, avqust və
sentyabr ayları demək olar ki, tamamilə yağıntısız olur. Güclü leysan yağışları
çox təsadüfi hallarda baş verir. Əsasən yerli dağ – dərə küləkləri əsir. Onların
istiqamətləri çox vaxt relyef xüsisyyətlərindən asılı olur. Küləyin orta illik
surəti 2 – 4 m/san – dir. Küləklər əsasən yayda şərq və cənub – şərq, qışda qərb
istiqamətli olur.

Naxçıvan MR hidroqrafik cəhətdən Araz çayı hövzəsinə aiddir. Ərazinin mərkəzi və
cənub-şərq hissəsində çaylar başlanğıcını Zəngəzur və Dərələyəz silsilələrindən
götürür. Muxtar respublikanın hidroqrafik şəbəkəsi uzun geoloji dövrdə yaranmış
və bu müddətdə xeyli dəyişikliyə uğramışdır. Zəngəzur silsiləsinin cənub-qərb
yamacında Naxçıvan çökəkliyinə doğru istiqamətlənən qədim çay dərələrinin
qalıqları izlənilir. Zəngəzur silsiləsində - Sağarsuyun yuxarı axarında,
Qazangöldağ, Qapıcıq, Gəmiqaya bölgələrində qədim buzlaq relyefi formaları
(troq, kar, moren), həmçinin zirvələrdə yayda əriməyən qar kütlələri vardır.
Süni su arxları (kanallar) və su anbarları da hidroqrafik şəbəkəyə aid edilir.
Çayların bir çoxundan suvarmada və su təchizatında istifadə edildiyindən aşağı
axarında onların suyu mənsəbə çatmır, tam quruyur.

Muxtar respublika ərazisində ümumi uzunluğu 1,8 min km olan təqribən 400 böyük
və kiçik çay var. Bunlardan 334 – nün uzunluğu 5 km – dək, 31 – ki 6 – 10 km, 24
– kü 11 – 25 km, 7 – ki 25 – 50 km, 3 – kü (Naxçıvançay, Əlincəçay, Gilançay) 51
– 100 km, 1 – ki (Şərqi Arpaçay) isə 100 km – dən artıqdır.

Yazda və yayda daşqınlar olur. Azərbaycan Respublikasında baş verən sellərin
33-35 %-i Naxçıvan MR-in payına düşür. Muxtar respublika çaylarının ehtiyatları
həm suvarma, həm də enerji mənbəyi kimi istifadədə böyük əhəmiyyət kəsb edir. Bu
çayların ümumi enerji gücü 183,4 min kvt-dır. Onların suyundan isə mənbəyindən
başlamış mənsəbinə kimi bütün çaylar boyunca suvarma məqsədi üçün istifadə
edilir.

Naxçıvan MR ərazisində torpaq tipləri, yarımtipləri və sair taksonomik vahidlər
relyef xüsusiyyətlərinin, torpaqəmələgətirən proseslərin təsiri altında
formalaşmışdır. Müəyyən edilmiş torpaq tipləri fiziki-coğrafi şəraitə uyğun
olaraq bir-birindən aydınşəkildə fərqlənməklə bütün səciyyəvi-zonal əlamətlərə
malikdirlər. Bölgədə yayılmış dağ və düzən torpaqlarını əsasən ibtidai və torflu
dağ-çəmən, çimli dağ-çəmən, bozqır dağ-çəmən, yuyulmuş qəhvəyi dağ-meşə,
karbonatlı və qismən bozqırlaşan qəhvəyi dağ-meşə, mədəniləşmiş tünd və aid
dağ-şabalıdı, qismən çürüntülü-sulfatlı (əhəngli) və tam inkişaf etməmiş dağ
şabalıdı, suvarılan tipik-boz, açıq və ibtidai boz-çəmən, suvarılan
sibasar-allüvial-çəmən, tipik və şoranlı şorakətlər tiplərinə bölürlər[88].

Torpaqların eroziyaya uğraması prosesinə görə Naxçıvan MR ərazisi Azərbaycan
Respublikasının digər bölgələrindən fərqlənir. Burada minlərlə hektar sahə bitki
örtüyündən məhrumdur. Dağlıq ərazilərdə torpaqların şiddətli eroziyası əsasən,
bozqır-dağ-meşə, tipik qəhvəyi dağ-meşə, karbonatlı və qismən bozqırlaşan
qəhvəyi dağ-meşə, mədəniləşmiş tünd və aid dağ-şabalıdı, açıq dağ-şabalıdı
torpaqlarda baş verir.

Naxçıvan MR ərazisi zəngin floraya və rəngarəng bitki örtüyünə malikdir. Bu, ilk
növbədə burada təbii şəraitin, geoloji və geomorfoloji quruluşun son dərəcə
mürəkkəb olması ilə əlaqədardır. Bitki örtüyünün formalaşmasında fiziki
amillərdən başqa, antropoloji amillər də müəyyən rol oynamışdır. Muxtar
respublikada iqlimin quraqlığı və kontinentallığı ilə əlaqədar bitki örtüyü və
onun şaquli və üfüqi zonallığı Azərbaycanın digər rayonlarından kəskin şəkildə
fərqlənir. Belə ki, bitki örtükləri eynilik təşkil etdiyi halda, Kür-Araz
ovalığında səhralar hündürlüyü 28–350 m arasındakı əraziləri, muxtar
respublikada isə 600–700 m-lə 1100 m arasındakı əraziləri əhatə edir. 1100–1200
m-lə 1500 m arasında friqana tipli kserofit bitkiliyi, 1500–1700 m-lə 1900 m
arasında dağ-bozqır bitkiliyi, 1900–2350 m-də qarika, yaxud, çəmən-bozqır
bitkiliyi, kserofit kollu çəmənliklər, bəzən kiçik meşəliklər (Biçənək
meşəliyi), 2350-2400-2500 m-də subalp bitkiliyi, 2400–3000 m və 3500 m
hündürlüklərdə isə subalp və xırda boylu Alp çəmənliyi və Alp xalıları geniş
ərazilərdə öz müxtəlifliyi ilə fərqlənir[89].

Muxtar Respublikanın ərazisi təbii şəritinə görə Azərbaycanın digər
bölgələrindən kəskin surətdə fərqlənir və bu bölgənin heyanlar aləminin
zənginliyində öz əksini tapır. Burada olan heyvanların növ tərkibi və miqdarı
Azərbaycan faunasının 60-80 %-ni təşkil edir.[90] Muxtar respublikada endemik və
yeni növlər məkən salmışlar; yalnız bu əraziyə xas olan çoxsaylı endemik və
relikt, hətta, elm üçün yeni olan heyvan növləri mövcuddur. Belə çoxsaylılıq,
ərazidə rast gəlinən bütün hüyvan qruplarında nəzərə çarpır. Buna görə də
Naxçıvan MR ərazisi hələ qədimdən bir sıra yerli və xarici alimlərin marağına
səbəb olmuşdur. Muxtar respublikanın faunası XIX əsrin II yarısından başlayaraq
tədqiq olunur[91].

Bir sıra xarici və rus alimlərinin Cənubi Qafqazda cücüləri öyrənilməsi ilə
əlaqədar apardıqları tədqiqatlar nəticəsində toplanmış materiallarda Naxçıvan
bölgəsinə, xüsusilə Ordubad rayonuna daha çox diqqət yetirilir. Sonralar,
1911-ci ildə alman alimi Y. Miller Ordubad rayonunda xeyli kəpənək növü
toplamışdır[92]. Bu alimlər bölgədə 117, Azərbaycan alimləri isə əlavə olaraq2
813 kəpənək növü aşkar etmişlər. Bunların da 150 növü yalnız Naxçıvan MR ərazisi
üçün səciyyəvidir[93].

Ərazidə 4 növ qulağagirən, 3 növ yüyrük (1 növü elm üçün yeni), 4 növ
dəvədəlləyi, 67 növ düzqanadlı (4 növü elm üçün yeni), və 75 növ cırcırama, 480
növ yarımsərtqanadlı (7 növü endemik) qeydə alınmışdır. Burada yayılmış 2250
böcək növünün 25 növü Cənubi Qafqaz üçün, 51 növü isə Naxçıvan bölgəsi üçün
endemikdir. Böcəklər içərisində faydalı sayılan 46 pərəbüzən növündən 39-na
Naxçıvan ərazisində rast gəlinir[94].

Ərazidə kənd təsərrüfatı heyvanları və insanlar arasında bir sıra qorxulu
yoluxucu xəstəliklər yayan 42 növ nəm milçəyi qeydə alınmışdır ki, bunlardan da
5 növü elm üçün yeni, 10 növü isə endemikdir[95].

Muxtar Respublikanın çay və göllərində sümüklü balıqlar sinfinə daxil olan 29
növ balıq aşkara çıxarılmışdır ki, onlar da 4 dəstə, 8 fəsilə və 24 cinsdə
cəmləşirlər. Həmin növlərə Kür altağızı, Kür qumlaqçası, Araz xramulyası, Kür
şirbiti, Cənubi Qafqaz gümüşçəsi, qaraqaş, şərq qıjovçusu, Cənubi Qafqaz
yastıqarını, anqor çılpaqcası, zərtəpər, qızılxallı, həşəm, mursa, çəki, naxa və
s. aiddir[96].

Naxçıvan MR-də amfibiyaların 6 növü: Suriya sarımsaq iyli qurbağası, yaşıl quru
qurbağası, göl qurbağası, Cənubi Qafqaz qurbağası və Kiçik Asiya qurbağası;
sürünənlərin 19 növü (Xəzər tısbağası, Aralıq dənizi tısbağası, Qafqaz kələzi,
yovşanlıq girdəbaşı, zolaqlı kərtənkələ, ştraux, Cənubi Qafqaz kərtənkələsi,
koramal, cılız koramal, kor ilan, kiçik yatağan, adi suilanı, İran suilanı,
suilanı, xaltalı kontiya, kələz ilan, gürzə və Naxçıvan gürzəsi) qeydə
alınmışdır[97].

Azərbaycan respublikasında qeydə alınmış 366 növ quşun yarıdan çoxuna (218 növ)
muxtar respublika ərazisində rast gəlinir. Burada səciyyəvi quşlardan qırmızıbaş
alacöhrə, iri zəvzək, oxuyan silvi, dovdaq, bala dovda (cek), çillər, Suriya
ağacdələni, səhra muymulu kəkliyi, Xəzər uları, quzuqapan və s. göstərmək
olar[98]. Ərazidə məməlilərin 61 növü məlumdur. Bunlar dörd qrupa bölünür:
cücülərlə qidalanan məməlilər-adi kirpi, kiçik qonurdiş, su kutoru; yarasalar –
böyük nalburun, nalburun, blazaus, uzunqanad yarasa, palazqulaq yarasa, cırtdan
yarasa, payız palazqulağı; yırtıcı məməlilər-çaqqal, canavar, tülkü, qonur ayı,
çöl donuzu, gəlincik, ağdiş dələ, bəbir, porsuq, qamış pişiyi, manul, vaşaq;
cütdırnaq məməlilər-cüyür, bezoar keçisi, muflon; gəmirici məməlilər-meşə
süleysini, kiçik rəb dovşanı, qara siçovul, boz siçovul, siçovul, Qafqaz siçanı,
meşə siçanı, Asiya dağsiçanı, Vinoqradov qum siçanı, adi korca, dağ korcası,
tirəndaz[99].

Muxtar respublikada yayılan 350 növ onurğalı heyvanlardan 45 növü Naxçıvan MR-in
"Qırmızı kitab"ına salınmışdır[100].

Naxçıvan MR-in əhalisi (99,1 %) Azərbaycan türklərindən ibarətdir[111]. Burada
həmçinin ruslar, gürcülər, kürdlər və sair xalqların nümayəndələri də yaşayır.
Naxçıvan MR Azərbaycan Respublikasının özünəməxsus demoqrafik inkişaf
xüsusiyyətlərinə malik regionlarından biridir.

Muxtar respublikanın 361,2 min əhalisi var (2001, avqust). Əhalinin 96, 2 min
nəfəri, yaxud 26,6 %-i şəhər, 265 min nəfəri, yaxud 73,4 %-i isə kənd
əhalisidir; 178,1 min nəfəri, yaxud 49,3 %-i kişilərdən, 183,1 min nəfəri, yaxud
50,7 %-i qadınlardan ibarətdir. Naxçıvan MR-in yarandığı 1924-cü ildən keçən
dövr ərzində bütünlükdə Azərbaycanda olduğu kimi, burada da əhalinin doğum, ölüm
və təbii artım göstəricilərində, həmçinin miqrasiyası prosesində tədricən
müəyyən müsbət dəyişikliklər yaranmağa başlamış və bu dəyişikliklər əhalinin
artımına zəmin yaratmışdır.

Muxtar respublikanın mövcud olduğu dövrdə əhalinin ən sürətli orta illik artımı
bütünlükdə Azərbaycanda əhalinin demoqrafik inkişaf səviyyəsinin ən yüksək
göstəriciyə malik olduğu 1960–1970-ci illərə təsadüf etmişdir. 1959–1970-ci
illərin əhali siyahıyaalması dövründə Naxçıvan MR-də əhalinin sayı 43 %
(Azərbaycan SSR-də 38,4 %) artmışdır. Həmin dövrdə bütünlükdə Azərbaycan SSR-də
əhalinin orta illik artım surəti 3,5 % olduğu halda, Naxçıvan MSSR-də 3,9 %
təşkil etmişdir. Bu, hər şeydən əvvəl həmin dövrdə muxtar respublikada əhalinin
hər 1000 nəfərinə düşən doğum və təbii artım göstəricilərinin Azərbaycan SSR-dən
xeyli yüksək olması ilə əlaqədar idi.

Muxtar respublikada 1970–1990-cı illərdə əhalinin sayı 48,6 % artaraq 205,7 min
nəfərdən 305,7 min nəfərə, o cümlədən şəhər əhalisi 99,2 % artaraq 51,0 min
nəfərdən 101,6 min nəfərə, kənd əhalisi isə 31,9 % artaraq 154,7 min nəfərdən
204,1 min nəfərə çatmışdı. 1990-cı illərin sosial-iqtisadi çətinliklərinə
baxmayaraq, bu dövrdə burada əhalinin sayı 15,8 % artaraq 305,7 min nəfərdən
361,2 min nəfərə çatmışdır. Orta sıxlıq 1 km²-də 66 nəfərdir (2001, yanvar).

Azərbaycanın Naxçıvan Muxtar Respublikasının əhalisinin sayı 2013-cü il mayın
1-nə olan statistikaya əsasən 430103 nəfərə çatıb[112]. 2013-cü il mayın 1-nə
olan statistikaya əsasən muxtar respublikada əhalinin sayı 2012-ci ilin müvafiq
dövrü ilə müqayisədə 8728 nəfər və ya 2,1% artıb. 2013-cü ilin yanvar-aprel
aylarında Naxçıvanda 3500 uşaq anadan olub.

Azərbaycan Respublikasının iqtisadi-coğrafi rayonlaşdırılmasında Naxçıvan MR
ərazisi bütövlükdə ölkədaxili iqtisadi rayonlardan biri kimi qeyd olunmuşdur.
Lakin o, özünün çoxsahəli strukturu ilə fərqlənir. Bu, muxtar respublikanın
Azərbaycan Respublikasının əsas ərazisindən təcrid edilmiş coğrafi məkanda
yerləşməsi və bununla əlaqədar burada yerli tələbatı müvafiq istehsal sahələri
yaratmaq hesabına təmin etmək zərurəti ilə izah olunur. Son 80 ildə muxtar
respublikada yeni istehsal sahələri yaradılmış, zəngin təbii ehtiyatlar aşkara
çıxarılaraq istismara cəlb olunmuş, sənaye müasir texnika və texnologiya ilə
təchiz edilmişdir. Naxçıvan MR inkişafda olan çoxsahəli sənaye və aqrar-sənaye
respublikasıdır. Sənayedə yerli kənd təsərrüfatı məhsullarının emalı və faydalı
qazıntı hasilatı xüsusi yer tutur. Elektronika, metal emalı, yüngül, tikinti
materialları sənayesi var. Kənd təsərrüfatı, əsasən, üzümçülük, tütünçülük və
bağçılıq sahəsində ixtisaslaşmışdır. Taxılçılıq və heyvandarlıq inkişaf
etmişdir.

Naxçıvan MR sənayesi tarixən Azərbaycan iqtisadiyyatında önəmli yerlərdən birini
tutmuşdur. Hələ 1970–1980-ci illərdə muxtar respublikada istehsal olunan
yüzlərlə məhsul növünün xeyli hissəsi xarici ölkələrə ixrac olunurdu.
1990–2000-ci illərdə muxtar respublikada aparılmış elmi ixtisaslaşma və ictimai
əmək bölgüsü sayəsində emal və hasilat sənayesi formalaşmışdır. Naxçıvan MR-in
xarici ölkələrlə, xüsusilə İran və Türkiyə, MDB ölkələri ilə ticarət-iqtisadi
əlaqələri genişlənmişdir. Sənayenin ümumi məhsulunun həcmi 1924-cü ildəkinə
nisbətən 1990-cı ildə 200 dəfədən çox, 2001-ci ildə isə 1995-ci illə müqayisədə
1,7 dəfə artmışdır. Bütünlükdə, regionun sənayesi yerli xammala əsaslanır və
yüngül və yeyinti sənayesi müsissələri əksəriyyət təşkil edir.

1999-cu ildə Ordubad rayonunun Parağaçay və Ağdərə mədən yataqlarının kəşfiyyat
və istismarı üzrə Böyük Britaniya şirkətləri ilə bağlanmış müqavilə Naxçıvan
MR-də mədən sənayesinin bərpası işlərinə başlamağa imkan vermişdir.

2000-ci il muxtar respublikada torpaq islahatında həlledici il olmuş, nəzərdə
tutulan 54,9 min ha torpağın hamısı xüsusi təsərrüfatçılara paylanmışdır.
Özəlləşdirilmiş torpaq sahələrinin su təchizatını təmin etmək məqsədi ilə
Sədərək, Şərur, Babək və Ordubad rayonlarının kəndlərində yeni nasos
stansiyaları tikilmiş və köhnələri bərpa edilmiş, Şərur kollektor-drenaj
şəbəkəsi yenidən qurulmuş Daşarx (Culfa), Quru arx və Şamlar (Şahbuz)
kanallarında bərpa işləri aparılmış, Cəhri çayında (Babək) 2,5 km-lik kaptaj
qazılmış, 17 nasos stansiyası, 80 subartezian quyusu bərpa edilərək istifadəyə
verilmişdir.

Muxtar respublikanın düzənlik yerlərində, əsasən, ətlik-südlük və yunluq, dağlıq
yerlərdən ətlik-yunluq heyvandarlıqla məşğul olunur. Balbas cinsli qoyunlar
yetişdirilir. Muxtar respublikada quşçuluq, baramaçılıq və arıçılıqla da məşğul
olunur.

Naxçıvan MR–də dəmir yolu nəqliyyatı mühüm əhəmiyyət daşıyır. Araz çayı boyunca
Bakı–İrəvan dəmir yolu keçir (Naxçıvan MR–də təqribən 190 km-dir). Həmin dəmir
yolunun Culfa–İrəvan hissəsi 1906-cı ildə, Culfa–Mincivan (Zəngilan rayonu)
hissəsi 1941-ci ildə istifadəyə verilmişdir. Culfadan Təbrizə qol (1916-cı ildə
Rusiya hökuməti çəkmişdir) ayrılır. Qarabağ müharibəsi nəticəsində vaxtilə
ümumittifaq şəbəkəsinə daxil olan və muxtar respublikanı Azərbaycanla bağlayan
(Zəngəzurun Ermənistana verilməsindən sonra) dəmir yolu xətti 1992-ci il, 24
apreldə tamamilə kəsildi və həmin vaxtan Naxçıvan MR Azərbaycandan təcrid
olunmuş şəkildə, blokada vəziyyətində yaşayır. Muxtar respublikanın yeganə
əlaqələri təyyarə nəqliyyatı vasitəsiylə həyata keçirilir. 1993–1995-ci illərdə
Naxçıvan Hava Limanı genişləndirilərək yenidən qurulmuş, sərnişin və ağır yüklü
nəqliyyat təyyarələrinin qəbul olunmasına imkan yaranmışdır.

1990-cı ildən dəmir yolları bütün istiqamətlərə işləmədiyi üçün avtomobillərin
sayı xeyli artmışdır. 1985-ci ilə nisbətən 1999-cu ildə minik avtomobillərinin
sayı 30 dəfədən çox, yük avtomobillərinin sayı 2 dəfə, bütün növlərdən olan
avtomobillərin sayı təqribən beş dəfə artmışdır.

1991-ci ildə Türkiyə ilə birgə Ümid körpüsünün tikilib istifadəyə verilməsi,
muxtar respublika ilə Türkiyə və İran arasında 3 gömrükxana və keçid
məntəqəsinin yaradılması Azərbaycanın müstəqillik qazanmasından sonra blokada
vəziyyətində olan Naxçıvanın xarici iqtisadi əlaqələr qurmasına imkan vermişdir.
Naxçıvan MR-də istehsal olunan şəkər çuğunduru İran və Türkiyənin fabriklərində,
şərab məmulatı isə Türkiyə müəsissələrində emal olunur. Təbrizdə İranla
bağlanmış protokola görə muxtar respublikanın quşçuluq fabrikləri İranla
müştərək müəsissələr kimi işlədilir.

1920-ci ilin oktyabrında Naxçıvanda ilk səhiyyə şöbəsi təşkil edilmiş, sonralar
bu şöbə səhiyyə komissarlığına çevrilmişdir. 1920–1924-cü illərdə Naxçıvanda
tibb müəsissələrinin açılmasına başlanmışdır. Naxçıvan şəhərində xəstəxana,
şəhər ambulatoriyası, Ordubad şəhərində həkim məntəqəsi, Çənənəb, Culfa,
Əbrəqunis, Cəhri, Qıvraq və Baş Noraşendə (indiki Cəlilabad kəndi) feldşer
məntəqələri işə başlamışdır.

1950–1960-cı illərdə muxtar respublikada səhiyyə ocaqlarının sayı sürətlə
artmağa başlamışdı. Malyariyaya qarşı tədbirlər nəticəsində, 1958-ci ildə muxtar
respublikada bu xəstəliyin kökü kəsilmişdir. 1970–1990-cı illərdə də Naxçıvan
səhiyyəsi inkişaf etmişdir.

2000-ci ildə Naxçıvan MR-də 55 xəstəxana müəsissəsi, 5 poliklinika, 49
ambulatoriya, 123 feldşer-mama məntəqəsi, 8 gigiyena və epidemiologiya mərkəzi,
3 təcili-tibbi yardım stanisyası və 62 aptek fəaliyyət göstərirdi.

Naxçıvanda xalq arasında güc, çeviklik və bacarıq tələb edən milli idman
oyunları qədimdən yaranmışdır. Güləş, at çapmaq, qılınc və gürz oynatmaq, nizə
və ox atmaq, üzmək, qaçış və s. üzrə keçirilən yarışlarda əsas məqsəd gəncləri
əməyə və hərbi işə hazırlamaq idi. Naxçıvanda pəhləvanların hazırlanmasında
zorxanalar mühüm rol oynamışdı.

1924-cü ildə Naxçıvanda Bədən Tərbiyəsi və İdman Şurası yaradılmışdır.
1931–1934-cü illərdə Naxçıvan MSSR ƏMH və ƏMHO kompleksi nişançılarının
hazırlanmasında mühüm işlər görmüşdü. 1937-ci ildə ağır atletika üzrə Azərbaycan
birinciliyi Naxçıvan şəhərində keçirilmişdi. 1962-ci ildə Naxçıvan voleybol
komandası Azərbaycan birinciliyində ikinci yeri, futbol komandası isə üçüncü
yeri tutmuşdu[113].

Naxçıvanda maarif və təhsil hələ orta əsrlərdən inkişaf etmiş, məktəb və mədrəsə
təhsili geniş yayılmışdı. Elxanilər dövrünə aid bir fərmandan məlum olur ki,
hələ XII əsrin sonlarında Naxçıvanda iki mədrəsə mövcud idi. Orta əsr
mənbələrinə görə, XIII əsrin sonlarında Naxçıvanda 4 ali tipli mədrəsə,
məscidlərin nəzdində mollaxana adlanan 60-a qədər ibtidai mədrəsə fəaliyyət
göstərirdi. Dünyəvi fənlərin də təlim edildiyi Naxçıvan və Ordubad
mədrəsələrindəYaxın Şərq ölkələrindən gəlmiş tələbələr də təhsil alırdı.
Naxçıvan şəhərində ilk dünyəvi məktəb Ehsan xan Kəngərlinin XIX əsrin 30-cu
illərinin sonlarında açdığı rus-tatar qəza məktəbidir. Həmin məktəb 1879-cu ildə
üçsinifli şəhər məktəbinə çevirilmişdi[114].

XIX əsrin sonlarında bütün Azərbaycanda olduğu kimi, Naxçıvanda da üsuli-cədid
məktəbləri yaranmağa başladı. M. T. Sidqi Ordubadda "Əxtər" (1892), "Qız
məktəbi" (1896) məktəbləri təsis etdi. 1920-ci ilədək Naxçıvanda 45 məktəb
fəaliyyət göstərirdi. Sonrakı dövrlərdə Naxçıvanda təhsil daha da inkişaf etmiş,
müxtəlif sahəli elm ocaqları yaradılmışdı.

1991–2001-ci illərdə muxtar respublikada 45 yeni məktəb binası inşa edilmiş, 18
məktəb binası isə əsaslı təmir edilərək yenidən qurulmuşdur. Hal hazırda muxtar
respublikada 106 daimi məktəbəqədər uşaq tərbiyə müəsissəsi, 26 məktəbdənkənar
müəsissə, 233 orta təhsil müəsissəsi, 14 uşaq idman və şahmat məktəbi fəaliyyət
göstərir. Bundan əlavə 6 peşə litseyi və 3 kollec(Naxçıvan Musiqi
Kolleci,Texniki Kollec və Tibb Kolleci)də vardır. Naxçıvan MR-də ali təhsil
sistemi də yaradılmışdır. C. Məmmədquluzadə adına Naxçıvan Dövlət Müəllimlər
İnstitutu ,Naxçıvan Dövlət Universiteti və Naxçıvan Özəl Universiteti muxtar
respublikanın müxtəlif elm sahələrində olan mütəxəssislərə olan tələbatının
ödənilməsində mühüm rol oynayır.

Naxçıvan diyarı qədimdən Azərbaycanın mühüm elm mərkəzlərindən biri olmuşdur.
Naxçıvan orta əsrlərdə Azərbaycan elminə, bütün Yaxın və Orta Şərqdə şöhrət
qazanmış onlarla görkəmli alim, mütəfəkkir, filosof, hüquqşünas, tarixçi,
filoloq, təbib və ilahiyyatçı bəxş etmişdir. Əbu Əbdüllah əl-Müfərric Nəşəvi,
Əhməd ibn Hacəf Nəşəvi, Əkmələddin Naxçıvani, Hinduşah Naxçıvani, Məhəmməd
Naxçıvani, Fəxrəddin Naxçıvani, Baba Nemətullah Naxçıvani, Kəmaləddin Naxçıvani,
Nəcməddin Naxçıvani, İzzəddin Naxçıvani, Həsən ibn Ömər Naxçıvani, Fəzlullah
Nəimi və başqa naxçıvanlı alimlər dünya elm xəzinəsinə dəyərli töhfələr
vermişlər.

XX əsrin 20–ci illərindən Azərbaycanda, o cümlədən də Naxçıvan MR-də müasir
elmin əksər sahələri böyük inkişaf yoluna qədəm qoydu. “Azərbaycanı Tədqiq və
Tətəbbö Cəmiyyəti”nin Naxçıvan şöbəsinin yaradılması diyarın zəngin təbii
sərvətlərinin aşkara çıxarılmasında, tarix, elm və mədəni irsin öyrənilməsində
əhəmiyyətli rol oynadı. AMEA-nın yaradılması (1945) muxtar respublikada da elmin
inkişafına güclü təkan verdi. Muxtar respublikada elmi idarələr, o cümlədən Araz
(Naxçıvan) Kompleks Zona Təcrübə Stansiyası, Naxçıvan Elmi-Tədqiqat Baytarlıq
Stansiyası, AMEA – nın Naxçıvan Regional Elmi Mərkəzi, Elm və Texnika Mərkəzi,
Şamaxı Astrofizika Rəsədxanasının Günəşi Müşahidə Stansiyası (Batabat
rəsədxanası) yaradıldı. 1972-ci ildə təşkil olunmuş Naxçıvan Elm Mərkəzində
fundamental elmin müxtəlif sahələri üzrə tədqiqatlar aparılır. Burada muxtar
respublikanın təbii sərvətlərinin, tarix və mədəniyyət abidələrinin tədqiqi və
öyrənilməsi sahəsində çoxlu işlər görülür. 1999-cu ildə yaradılmış Naxçıvan Elm
və Texnika Mərkəzində muxtar respublikada yayılmış dərman bitkilərinin
toplanması, öyrənilməsi, onlardan dərman preparatlarının hazırlanması işləri
aparılmaqdadır.

Naxçıvan MR–də ilk mətbuat orqanı Muxtar Respublika Ali Məclisinin və Nazirlər
Kabinetinin orqanı olan “Şərq qapısı” qəzetidir. 1921-ci ildən nəşr olunan
qəzetin “Cavanlar həyatı” (1921 noyabr – dekabr) və “Füqəra səsi” (1922 yanvar –
mart); 1980–1990-cı illərdə isə “Sovet Naxçıvanı” və “Sovetskaya Naxiçevan”
adları ilə Azərbaycan və rus dillərində çıxmışdır. 1996-cı ildən Naxçıvan Şəhər
İcra Hakimiyyətinin “Nuh Yurdu” adlı qəzeti nəşr edilir. 30-cu illərdən muxtar
respublikada yaradılmış inzibati rayonlarda Rayon İcra Hakimiyyətlərinin
orqanları olan “Şərurun səsi” (Şərur), “El Həyatı” (Ordubad), “Şərqin səhəri”
(Babək), “Arazın səsi” (Culfa), “Oğuz səsi” (Şahbuz), “Oğuz Yurdu” (Sədərək)
qəzetləri çıxır. 2004-cü ildə yaradılmış Kəngərli rayonunda isə "Yeni
Həyat"qəzeti çıxır.

1921-ci ildə yaradılmış Naxçıvan mətbəəsi 1938-ci ilə kimi “Şərq qapısı” qəzeti
redaksiyasının tabeliyində fəaliyyət göstərmiş , həmin ildən müstəqil müəsissəyə
çevrilmişdir. 1976-cı ildə mətbəə üçün xüsusi bina tikilmişdir. Muxtar
respublikada çıxan qəzetlər burada rotasiya üsulu ilə çap edilmişdir. Mətbəə
1985-ci ildən Azərbaycan Nəşriyyat-Poliqrafiya və Kitab Ticarəti İşləri
Komitəsinin (sonralar Mətbuat və İnformasiya Nazirliyi) strukturuna daxil
edilərək, Naxçıvan Şəhər Poliqrafiya Müəsissəsi adlandırılmışdır. 1997-ci ildən
müəsissə “Əcəmi” Nəşriyyat-Poliqrafiya Birliyi kimi fəaliyyət göstərir. Bununla
bərabər Naxçıvan Dövlət Universiteti nəzdində “Qeyrət” nəşriyyatı – mətbəəsi də
fəaliyyət göstərir.

Naxçıvan MR – də radio verilişlərinə 1926-cı ildən, yerli radio verilişlərinə
isə 1930-cu ildən başlanmışdır. 1963-cü ildə isə Naxçıvanda televiziya mərkəzi
fəaliyyətə başlamışdır. Həmin il muxtar respublikanın Nazirlər Sovetinin qərarı
ilə yerli radionun bazasında Naxçıvan MR Televiziya və Radio Verilişləri
Komitəsi yaradılmışdır.Hal-hazırda Naxçıvan ərazisində 2 televiziya(Naxçıvan
Televiziyası və Kanal 35) və 2 radiostansiya (Naxçıvanın səsi) fəaliyyət
göstərir.

Naxçıvan diyarı qədim və zəngin ədəbi ənənələrə malikdir. Azərbaycan Şifahi Xalq
Ədəbiyyatında Naxçıvan motivləri əhəmiyyətli yer tutur. Kitabi Dədə Qorqudun
boylarında Naxçıvan bölgəsi ilə səsləşən süjetlərə və toponimlərə rast gəlinir.
Qorqudşünaslar dastandakı “Basatln təpəgözü öldürdüyü boy” və “Bəkil oğlu İmran”
boylarında cərəyan edən hadisələrin, əsasən, Naxçıvanla bağlı olduğunu
göstərmişlər. Naxçıvan süjetləri və toponimləri Koroğlu, Əsli və Kərəm və Qaçaq
Nəbi dastanlarında da özünə yer almışdır.

Hələ qədim zamanlarda bir çox görkəmli şairlər, o cümlədən, Qətran Təbrizi bir
müddət Naxçıvanda yaşayıb yaratmışdır. Atabəy Məhəmməd Cahan Pəhləvanın sarayına
yaxın olan, “təbiblər sulatnı” kimi şöhrət qazanmış Kəmaləddin Naxçıvani şair
kimi də məşhur idi. Əbubəkr ibn Xosrovun Atabəylər sarayında xidməti dövründə
yazdığı məşhur “Munisnamə” əsəri mühüm sosial-əxlaqi motivləri və humanizmi ilə
seçilir. Orta əsrlərdə Əhməd ən – Nəşəvi, Nəcməddin Naxçıvani, Hinduşah
Naxçıvani, Sadiq bəy Ordubadi, Baba Nemətullah Naxçıvani, Fəzlullah Nəimi və
başqa mütəfəkkir Azərbaycan alimləri eyni zamanda bədii əsərləri ilə də
Azərbaycan ədəbiyyatını zənginləşdirmişlər[115].

XIX əsrdə maarifçilik hərəkatının geniş yayılması bu bölgədə də ədəbiyyat və
mədəniyyətin sürətli inkişafına təkan verdi. Heyran xanım və Qönçəbəyimin
yaradıcılığında məhəbbət lirikası ilə yanaşı, zəmanədən şikayət, zülmə, sosial
ədalətsizliyə qarşı etiraz motivləri də güclüdür. Bu dövrdə Naxçıvan ədəbi
mühitində ciddi canlanma nəzərə çarpır. Ordubadda yaradılmış ”Əncüməni – şüəra”
ədəbi məclisi (1838) klassik ədəbi ənənələrlə yanaşı, yeni maarifçi ədəbiyyatın
da inkişafına müəyyən təsir göstərmişdir. Məclisin fəali üzvlərindən Qüdsi
Vənəndi, Fəqir Ordubadi, Əhmədağa Şəmi və başqalarının yaradıcılığında klassik
məhəbbət lirikasının ənənəvi mövzuları ilə yanaşı, maarifçilik ideyaları,
tənqidi – realistik – stairik meyllər də əhəmiyyətli yer tutur. T. Sidqinin
(1854 - 1903) ədəbi pedoqoji irsinin də Azərbaycanın maarifçi – realist
ədəbiyyatına özünəməxsus yeri var.[116]

XX əsrdə Naxçıvan diyarı Azərbaycanın ictimai, ədəbi-bədii fikrinə və
mədəniyyətinə bir sıra böyük şəxsiyyətlər bəxş etmişdir. Dahi yazıçı, dramaturq
və publisist, “Molla Nəsrəddin” jurnalının yaradıcısı Cəlil Məmmədquluzadənin
yaradıcılığı realis-demokratik Azərbaycan ədəbiyyatı tarixində müstəsna yer
tutur. Ədib “Çay dəstgahı”, “Kişmiş oyunu”, “Danabaş kəndinin əhvalatları”,
“Poçt qutusu” kimi əsərlərini Naxçıvanda yaşadığı illərdə (1903-cü ilə kimi)
yazmışdır.

Böyük romançı Məmməd Səid Ordubadi Azərbaycan ədəbiyyatında tarixi-roman
janrının əsasını qoymuş və onun kamil nümunələrini (dörd cildlik “Dumanlı
Təbriz” epopeyası, “Qılınc və Qələm” və s.) yaratmışdır. “Dumanlı Təbriz”
romanındakı süjetlərin əksəriyyəti ədibin həyatının Naxçıvan dövrü ilə bağlı
müşahidələrinin məhsuludur. Milli romantik Azərbaycan şeri və dramaturgiyasının
korifeyi Hüseyn Cavidin humanist lirikası, yaratdığı möhtəşəm əsərlər Azərbaycan
ədəbiyyatının ən dəyərli nümunələri sırasına daxil olmuşdur.

Çağdaş Azərbaycan ədəbiyyatının görkəmli nümayəndələri olan İ. Səfərli, M. Araz,
Ə. Əylisli, R. Behrudi də Naxçıvan torpağının yetirmələridir. Azərbaycan
yazıçılarının böyük bir hissəsi Naxçıvanda yaşayıb yaratmaqdadır. Naxçıvan
Yazıçılar Birliyinin yaradılması da Naxçıvanda ədəbi – mühitə müsbət təsir
göstərmişdir.

Naxçıvan Azərbaycanın əsas memarlıq mərkəzlərindən biridir. E.ə. III minilliyin
sonu – II minilliyin əvvəllərinə aid yaşayış məskənlıərindən Naxçıvanın qədim
memarlığına aid çiy kərpic və möhrədən inşa edilmiş bina qalıqları, Naxçıvan
ərazisində möhtəşəm qala divarları, düzbucaqlı və yarımdairəvi bürclərlə əhatə
olunmuş erkən şəhər yerləri (I və II Kültəpə, Govurqala, Qarabağlar, Oğlanqala,
Plovtəpə, Qazançı, Vayxır, Çalxanqala və s.) meydana gəlmişdir. Bu abidələr
Azərbaycanın, eyni zamanda Naxçıvanın, Qafqaz və Yaxın Şərqin inkişaf tapmış
mədəniyyət mərkəzləri ilə əlaqələrini aşkara çıxarmışdır. Naxçıvanın ayrı – ayrı
yaşayış dövrlərinə aid yaşayış məskənləri, siklop tikililəri, madii mədəniyyət
və memarlıq abidələri, qalaları, istehkamları, inşaat materialları, tikinti
texnikası və sair zənginliyi ilə diqqəti cəlb edir.

Naxçıvan XII əsrdə qüdrətli Azərbaycan Atabəylər dövlətinin paytaxtı olaraq
əzəmətli bir şəhər, Azərbaycanın iqtisadi, siyasi və mədəniyyət mərkıəzlərindən
biri idi.Burada memarlıq sənəti yüksək səviyyəyə çatmışdı. Çoxsaylı dini
memarlıq abidələri və mülkki binalar, zəngin ornamentlər və boyalarla bəzədilmiş
əzəmətli məscidlər, öz möhtəşəmliyi, mozaikaları və incə tərtibatı ilə diqqəti
cəlb edən monastır və kilsələr, türbələr, saraylar, karvansaralar, körpülər,
qala və bürclər, mədrəsələr, bəzəkli yaşayış evləri, zəngin tərtibatlı hamamlar
və s. inşa edilmişdi. Məşhur Atabəylər Memarlıq Kompleksi də məhz bu dövrün
məhsuludur.

Azərbaycanda orta əsr xatirə memarlığının ən geniş yayılmış tipi olan qülləvari
türbələrin yaradılmasında naxçıvanlı memarlar Əcəmi Əbubəkr oğlu və Əhəmd Əyyub
oğlunun böyük xidmətləri olmuşdur. Memar Əcəminin XII əsrin II yarısında
Naxçıvanda ucaltığı və dövrümüzədək salamat qalmış Yusif Küseyir oğlu türbəsi və
Mömünə Xatun türbəsi dünya memarlığında insan xatirəsini monumental biçimlərlə
əbədiləşdirən ən uğurlu örnəklərdəndir. Təkcə Azərbaycan memarlığında deyil,
ümumilikdə İslam memarlığında ən uca və incə kompozisiyalı türbələrdən olan
Mömünə Xatun türbəsinin belə uzunömürlülüyü, onun mühəndis həllinin bitkinliyi
ilə izah olunur. Memar Əcəminin fəaliyyəti ilə Azərbaycan memarlığı tarixində
Naxçıvan – Marağa memarlıq məktəbi kimi tanın üslub yaranmış və formalaşmışdır.
Bu məktəbin təsiri ilə Yaxın Şərq ölklərində bir sıra memarlıq kompozisiyaları
yaradılmışdır.

Naxçıvan memarlığı yalnız daş memarlıq abidələriilə deyil, əsas inşaat materialı
qırmızı bişmiş və bənövşəyi kaşılı kərpiclər olan abidələrlə də məşhurdur
(Naxçıvan İmamzadə kompleksi, Qarabağlar türbəsi və sair). Monqol istilaları
nəticəsində əvvəlki əzəmətini itirmiş, Elxani hökmdarları dövründə digər
Azərbaycan şəhərləri kimi dirçəlmiş, XIV əsrin II yarısında Çobani və Cəlairi
əmirləri arasındakı dağıdıcı müharibələrdən zərə çəkmiş, Qızıl Orda xanları və
Əmir Teymurun yürüşləri zamanı qətl-qarətlə üzləşmiş, XVI əsrdə dəfələrlə
əldən-ələ keçmiş, XVII əsrdə iki dəfə ciddi dağıntılara məruz qalmış Naxçıvan
əski əzəmətini, Azərbaycanın iqtisadi, siyasi və mədəni həyatındakı aparıcı
rolunu itirmişdi. Hərbi siyasi hadisələr Cuğa, Ordubad, Əylis kimi mədəni
mərkəzlərə də xeyli zərər yetirmişdi. Görkəmli memarların yaratdıqları yüzlərlə
qiymətli tikinti və abidə ara müharibələri zamanı dağıdılmış, dövrümüzə qədər
gəlib çatmamışdır. Çox zaman bunları yaradan sənətkarların və xalq ustalarının
adı belə unudulmuşdur.

XVII əsrin ikinci yarısından başlayaraq Naxçıvanın, Ordubadın, Culfanın şəhər
həyatında müəyyən canlanma hiss olunur. Türk tarixçisi Övliya Çələbinin
məlumatına görə, XVII əsrdə Naxçıvanda 20 min ev, 70 dini bina, 20 karvansara, 7
hamam və bazarlar olmuşdur. İmamzadə Memarlıq Kompleksi (XVI-XVII əsrlər),
İsmayıl xan hamamı (XVIII-XIX əsrlər), Naxçıvan xan sarayı (XIX əsr), Ordubad
Cümə məscidi və Ordubad mədrəsəsi, zorxana, hamam və karvanasaralar tikilmişdir.

Naxçıvan diyarı hələ qədim zamanlardan sənətkarları ilə Yaxın Şərqdə
tanınmışdır. Qədim xalq sənəti sahələri olan dulusçuluq, metalişləmə, misgərlik,
daşişləmə, ağacişləmə, toxuculuq, zərgərlik və sair Eneolit və İlk Tunc
dövrlərindən Naxçıvanda inkişaf etmişdir. Burada əkinçiliyin və maldarlığın
intensiv inkişafı sənətkarlığın təkamülünə inkişaf yaratmışdır. Mədəni tələbatın
artması bəzək əşyalarının, hətta əmək alətlərinin, məişət avadanlıqlarının,
silahların müəyyən hissəsinin gözəl bədii təribatla hazırlanması ilə
nəticələnmişdir.

Arxeoloji qazıntılar nəticəsində qədim yaşayış yerlərindən (I[118] və II
Kültəpə, Sədərək, Maxta, Ovçular təpəsi, Daşarx, Qızılburun, Şahtaxtı,
Qarabağlar, Külüs, Kolanı və s.) müxtəlif əmək alətləri, məişət və bəzəkəşyaları
aşkara çıxarılmışdır. Arazın sol sahilində yaşamış qədim tayfaların sosial həyat
tərzi, dini –ideoloji dünyagörüşləri, inamları vəadət - ənənələri bu dövrün
sənətkarlığında öz əksini tapmışdır.[119] Naxçıvanın Tunc dövrü mədəniyyəti üçün
səciyyəvi sayılan yüksək ustalıqla hazırlanmış bədii tərtibatlı boyalı gil
qabları (bu dövrdə Naxçıvanda bir sıra xüsusiyyətləri ilə fərqlənən Boyalı
Qablar mədəniyyəti təşəkkül tapmışdır), rəngarəng motivli bəzəklər, həmçinin
tunc və gümüşdən nəfis zərgərlik məmulatı, qızıl bəzək əşyaları, müxtəlif
minerallardan hazırlanmış muncuqlar, metal, ağac, sümük, gil və daşdan zərif
sənətkarlıq əsərləri, gil və daş heykəlciklər buna parlaq sübutdur.[120]

Qədim sənətkarlığın mühüm sahəsi olan dulusçuluq Naxçıvan ərazisində e.ə. IV
minillikdə yaranmışdır. Arxeoloji materiallar göstərir ki, Eneolit və Tunc
dövrlərinə aid gil qablar dulus çarxlarında hazırlanmış və xüsusi kürələrdə
bişirilmişdir. Dulus kürələrinin ən qədim qalıqları I Kültəpə yaşayış yerində
aşkar olunmuşdur. Tunc dövrünə aid II Kültəpə yaşayış yerindən əl ilə, qismən də
dulus çarxında hazırlanmış müxtəlif formalı sadə, həndəsi və nəbati naxışlar,
insan, heyvan və quş təsvirləri ilə bəzədilmiş boyalı qab nümunələri məlumdur.
Yüksək keyfiyyəti, rəngarəngliyi və çeşidli formaları ilə seçilən dulus
qablarının bəzədilməsi, şüyrələnməsi, şirlənməsi xalq sənətinin mühüm
sahələridir.[121]

Naxçıvan eyni zamanda dünyanınən qədim metal işləmə ocaqlarından biridir. I
Kültəpənin ən qədim mədəni təbəqəsindən müxtəlif mis – mərgümüş, nikel –
mərgümüş qatışığı olan alətlər və bəzək nümunələri əldə edilmişdir. Ordubad
rayonunun Plovdağ nekropolundan çoxlu tunc sancaqlar, Kültəpədən tunc dövrünə
aid başı ilgəkli dörd sancaq, bıçaq parçası və sair tapılmışdır. Arxeoloji
qazıntılar nəticəsində aşkara çıxarılmış materiallar Naxçıvanın qədim
sakinlərinin sümükdən və daşdan əmək alətləri və bəzək hazırlamaq məharətinə
malik olduqlarını göstərmişdir.[122]

Toxuculuq peşəsinə aid daş, sümük və gil iy başlıqlarına, həmçinin, çox zərif
parça qalıqlarına rast gəlinmişdir. Orta əsrlərdə misgərlik, zərgərlik,
ipəkçilik, xalçaçılıq kimi sənətlər xüsusilə vüsət almış, yüksək sənətkarlıq və
zövq ilə hazırlanmış müxtəlif məişət əşyaları və zərgərlik məmulatları şöhrət
qazanmışdı. Bu sənətkarlıq məhsulları xarici bazarlara da ixrac edilirdi. Bədii
metal ustası Osman ibn Salman Naxçıvaninin oyma naxışlarla bəzədilmiş bürünc
dolçası (1190) Fransanın məşhur Luvr muzeyində sərgilənməkdədir.[123]

Erkən orta əsrlərdən başlayaraq istehsal texnikası təkmilləşmiş, ipək
istehsalında ayaqla hərəkətə gətirilən təkərli mancanaqlar (baramaaçan
dəzgahlar), ipək karxanalarında mütəhərrik toxucu dəzgahları tətbiq olunmuşdur.
Ordubad şəhəri Azərbaycanın ipək parça istehsal edən əsas mərkəzlərindən biri
idi. Culfa, Ordubad və Naxçıvanda bez istehsalı (bəzzazlıq) sənəti də geniş
yayılmışdı.

Azərbaycanın qədim xalçaçılıq ənənəsinin formalaşmasında Naxçıvanın da öz rolu
vardır. Orta əsrlərdə Naxçıvanda xalçaçılıq sənəti daha da inkişaf etmiş,
sonrakı dövrlərdə Naxçıvan əhalisinin məişət və iqtisadiyyatında mühüm yer
tutmuşdur. Naxçıvan xalçaçılıq məktəbi Azərbaycan xalçaçılığının xüsusi bir
qolunu təşkil edir. Naxçıvanda xalçaçılıq bu gün də yaşadılmaqdadır.[124]

Naxçıvanda təsviri sənətin kökləri qədim Gəmiqaya rəsmlərinə (e.ə. VII-I
minilliklər) gedib çıxır. Bu diyarın qədim sakinlərinin dünyagörüşünü, bədii –
estetik təfəkkürünü əks etdirən həmin rəsmlərdə onların təsərrüfat həyatı və
məişəti əbədiləşdirilmişdir. Ərazidən tapılmış maddi mədəniyyət nümunələri,
xüsusilə Əlincəçay vadisindəki Zoğala yaşayış yerindən tapılmış sütun
altlıqları, orijinal tunc qrifon fiqurları (VI – VII əsrlər), Cavanşirin tunc
heykəli və s. sənət əsərləri Naxçıvanda təsviri sənətin qədim tarixindən xəbər
verir.

Orta əsrlərdə bütün müsəlman şərqində olduğu kimi Naxçıvanda da xəttatlıq,
kitabşünaslıq və miniatür sənəti inkişaf etmişdir. Naxçıvanın məşhur
sənətkarlarından Nəşəvi Həddad ibn Asim (XI əsr), İzzəddin Əbülfəzl Dövlətşah əs
– Sahibi (XII əsr), Ətiq Ordubadi, Mirzə Məhəmməd Ordubadi (XVI – XVII əsrlər)
və başqaları bütün Yaxın Şərqdə məşhur olmuşdu. Görkəmli şair Usta Zeynal Nəqqaş
(XIX əsr) həm də məşhur nəqqaş idi.[125]

Naxçıvanda professional rəssamlıq sənəti XX əsrin əvvəllərində yaranmışdır.
Realist Azərbaycan rəssamlığının banisi Bəhruz Kəngərlinin əsərlərində dövrün
kaloriti, öncül mövzuları əksini tapmışdır. Azərbaycan boyakarlığında mənzərə və
portret janrlarının təşəkkülü onun adı ilə bağlıdır. Ermənilərin
azərbaycanlılara qarşı törətdikləri soyqırımı nəticəsində doğma yurdundan
didərgin düşmüş insanların portretlər silsiləsi (“Qaçqın qadın”, 1921-ci il,
Azərbaycan Dövlət İncəsənət Muzeyi və sair əsərlər) təkcə rəssamın
yaradıcılığında deyil, həm də Azərbaycan boyakarlığında əhəmiyyətli yer
tutur.[126]

Məşhur Azərbaycan və türk boyakarı İbrahim Səfi, xalq rəssamları Hüseyn Əliyev
və Elmira Şahtaxtinskaya, əməkdar incəsənət xadimi Əyyub Hüseynov, əməkdar
rəssam Cəmil Müfidzadə də Naxçıvan torpağının yetirməsidir. Əməkdar incəsənət
xadimləri Şamil Qazıyev, Əyyub Fətəliyev, M. Qasımov isə əsasən teatr rəssamları
kimi tanınmışdırlar. Ş. Qazıyevin “Çoban portreti” (1931) Tretyakov
qalereyasında (Moskva) sərgilənməkdədir. Naxçıvan MR – də Azərbaycan Rəssamlar
İttifaqının filialı fəaliyyət göstərir.

Naxçıvanda meydan teatrı və şəbeh tamaşaları formasında teatr sənəti hələ qədim
dövrdən mövcud olmuşdur. Peşəkar teatrın isə 120 yaşı var. 1882-ci ildə tanınmış
ziyalı E. Sultanovun təşəbbüsü ilə Naxçıvanda əsas üzvləri müəllimlərdən ibarət
olan “Müsəlman şiə incəsənəti və dram cəmiyyəti”, “Ziyalı məclisi” yaradılmışdı.
E. Sultanov 1884-cü ildə birpərdəli “Tatarka” (“Azərbaycan qızı”) pyesini
yazmışdı. Cəmiyyət və məclis üzvlərinin təşəbbüsü ilə 12 avqust 1886-cı ildə
mütərəqqi ziyalılardan Hacı Nəcəf Zeynalovun Naxçıvanın Zaviyə məhəlləsindəki
evində M. F. Axundzadənin “Müsyo Jordan və Dərviş Məstəli Şah” komediyası
oynanıldı. Bu tamaşa ilə Naxçıvan teatrının əsası qoyuldu.[127]

Naxçıvan teatrının təşəkkülündə E. Sultanovla yanaşı C. Məmmədquluzadə, M. T.
Sidqi, Q. Şərifov, Ə. Sultanov, M. C. Şürbi, sonralar isə B. Naxçıvani, R.
Təhmasib, Ə. Qəmküsar, R. İsfəndiyarlı və başqalarının da rolu olmuşdur.[128]
Azərbaycan teatrının müqtədir ustadları H. Ərəblinskinin, M. Əliyevin, S.
Ruhullanın tez – tez Naxçıvana gələrək, yerli aktyor və rejissorlarla birgə
tamaşalar göstərməsi, Naxçıvan teatrının peşəkarlıq səviyyəinin artmasına və
püxtələşməsinə güclü təsir göstərmişdir.

XX əsrin 20-ci illərindən Naxçıvan teatrı yeni inkişaf mərhələsinə qədəm
qoymuşdur. Bu dövrdə Naxçıvan aktyorları vahid truppada birləşdi. 1922-ci ildə
Naxçıvan şəhərində Naxçıvan Dövlət Dram Teatrı yaradıldı.[129] H. Cavid və C.
Cabbarlının pyeslərinin tamaşaya qoyulması Naxçıvan teatrına yeni ab – hava
gətirdi.

Azərbaycan hökumətinin 14 sentyabr 1989-cu il tarixli qərarı ilə uşaq və
yeniyetmələrin milli – mənəvi - əxlaqi dəyərlər ruhunda tərbiyəsini
gücləndirmək, dünyagörüşünü formalaşdırmaq məqsədi ilə Naxçıvan Dövlət Kukla
Teatrı yaradılmışdır.

Naxçıvan diyarında ta qədimdən həm xalq musiqisi, həm də klassik musiqi (muğam)
yanaşı şəkildə yayılmışdı. Musiqi mədəniyyətinin inkişafında xalq
yaradıcılığının – xalq mahnı və rəqs havalarının, aşıq sənətinin mühüm rolu
olmuşdur. Mövsüm və mərasimlərlə (üzərliksalma, xan bəzəmə, cangülüm, duvaqqapma
və s.), əmək fəaliyyəti ilə bağlı nəğmələr (qodu – qodu, sayaçı sözləri, xırman
nəğmələri) Naxçıvanın musiqi folklorunun qədim nümunələridir. Xalq mahnıları,
habelə, toy mərasimi ilə bağlı haxıştalar, gülümeylər, rəqs havaları, xüsusilə
xalq yaradıcılığının sintetik janrı, vokal və instrumental musiqini özündə
birləşdirən yallı və yallıbaşı mahnılar (bu sahədə Şərur bölgəsi seçilir) geniş
yayılmışdı.[130]

Xalq yaradıcılığında özünəməxsus yeri olan aşıq sənəti, əsasən, Şərur və Şahbuz
bölgələrində yayılmış və inkişaf etmişdir. Professional klassik musiqi – muğam
ifaçılığı, xanəndəlik isə əsasən, Ordubad və Naxçıvanda yayılmışdı. Məşhur
çalğıçı Muradağa Naxçıvanlı Osmanlı sultanı IV Muradın saray musiqiçisi kimi
fəaliyyət göstərmişdir.

1937-ci ildə Ü. Hacıbəylinin təşəbbüsü ilə Naxçıvanda musiqi məktəbi (indiki
musiqi texnikumu) açıldı, dahi bəstəkar məktəbə notlar bə “Berlin” markalı
pianino hədiyyə etmişdi. XX əsrin 50-ci illərindən başlayaraq muxtar
respublikada musiqi mədəniyyətinin inkişafı yeni vüsət aldı. Naxçıvan musiqi
məktəbinin yetirmələri təhsillərini Azərbaycan Dövlət Konservatoriyasında
(indiki Bakı Musiqi Akademiyasında) davam etdirirdilər.

1958-ci ildə Naxçıvan Dövlət Mahnı və Rəqs Ansamblı (1983-cü ildən Naxçıvan
Dövlət Filarmoniyası) yaradıldı. Filarmoniyada instrumental ansambl, xalq çalğı
alətləri orkestrı, simfonik heyət, rəqs kollektivi fəaliyyət göstərir. 1994-cü
ildən Naxçıvan Dövlət Universitetində musiqi ixtisası üzrə mütəxəssislərin
hazırlanmasına başlanıldı. 1998-ci ildə universitetin incəsənət fakültəsi
nəzdində konservatoriya açılmışdır.



https://az.wikipedia.org/wiki/Leyla_%C6%8Fliyeva

Leyla İlham qızı Əliyeva (3 iyul 1984, Moskva şəhəri, SSRİ) — Azərbaycanlı
ictimai xadim, 2007-ci ildən Heydər Əliyev Fondunun Rusiya nümayəndəliyinin
rəhbəri, 2007-ci ildən Baku jurnalının təsisçisi və baş redaktoru, 2011-ci ildən
Heydər Əliyev Fondunun vitse-prezidenti, İslam Əməkdaşlıq Təşkilatı Gənclər
forumunun mədəniyyətlərarası dialoqunun baş koordinatoru, Rusiyadakı
Azərbaycanlı Gənclər Təşkilatının (AMOR) sədri, Ətraf mühitin mühafizəsi naminə
beynəlxalq dialoq ictimai birliyinin (IDEA) təsisçisi və sədridir. Azərbaycan
Respublikasının Prezidenti İlham Əliyevin böyük qızı.

Leyla Əliyeva 3 iyul 1984-cü ildə Moskva şəhərində İlham Əliyevin və Mehriban
Əliyevanın ailəsində anadan olmuşdur. 1989-2000-ci illərdə Bakı şəhərinin 160
saylı tam orta məktəbində orta təhsil alıb. Orta məktəbi bitirdikdən sonra isə
həmin il Avropa Biznes Məktəbinə (ESB) daxil olub. Kiçik bacısı Arzu Əliyeva ilə
birlikdə İsveçrə və Böyük Britaniyada təhsil aldıqdan sonra 2006-2008-ci illərdə
Rusiyada Moskva Dövlət Beynəlxalq Münasibətlər İnstitutunda politologiya
fakültəsində dünya siyasəti üzrə magistr təhsili alıb.

30 aprel 2006-cı ildə Crocus Group kampaniyasının vitse-prezidenti və musiqiçi
Emin Ağalarov ilə ailə həyatı qurub. Toydan sonra cütlük Moskva şəhərinə köçüb
və Leyla Əliyeva orada ictimai fəaliyyət ilə məşğul olmaqa başlayıb. 10 may
2007-ci ildən Heydər Əliyev Fondunun Rusiya nümayəndəliyinin rəhbəridir. 19
dekabr 2007-ci ildə Rusiyada Baku jurnalını təsis edir və həmin jurnalında baş
redaktoru olur. 8 may 2008-ci ildə Xocalıya ədalət kampaniyasını başlayır.
2008-ci ilin may ayından İslam Əməkdaşlıq Təşkilatı Gənclər forumunun
mədəniyyətlərarası dialoqunun baş koordinatoru vəzifəsində çalışır. 18 aprel
2009-cu ildə Rusiyadakı Azərbaycanlı Gənclər Təşkilatının (AMOR) sədri
vəzifəsinə seçilib.

2011-ci ildən Heydər Əliyev Fondunun vitse-prezidentidir. 2011-ci ilin İyul
ayında Azərbaycanla bağlı həqiqətlərin dünya ictimaiyyətinə çatdırılmasında
xidmətlərinə görə Azərbaycan Respublikasının Prezidenti İlham Əliyevin sərancamı
ilə "Tərəqqi" medalı ilə təltif olunub. 12 sentyabr 2012-ci ildə “Həştərxan
vilayəti qarşısında xidmətlərinə görə” medalı ilə təltif olunub.

5 aprel 2013-cü ildə Ətraf Mühitin Mühafizəsi VII Beynəlxalq Layihə Olimpiadası
(İNEPO-Avrasiya) Təşkilat Komitəsinin idarə heyəti tərəfindən “Ekoloji mühitin
qorunmasına görə” xüsusi beynəlxalq şərəf mükafatı ilə mükafatlandırılıb. 1
oktyabr 2013-cü ildə 3-cü dərəcəli "Müqəddəs mələksima knyaqina Olqa” ordeni ilə
20 dekabr 2013-cü ildə isə “Volqoqrad vilayəti qarşısında xidmətlərə görə”
medalı ilə təltif olunub.

2015-ci ilin may ayında Leyla Əliyeva aclıqla mübarizə, ərzaq təhlükəsizliyinin
təmin olunması, kənd təsərrüfatı, meşə və balıqçılıq təsərrüfatının
səmərəliyinin artırılması, sağlam ərzaq sistemlərinin yaradılması
kimi məqsədlərə nail olunmasında verdiyi töhfəyə görə BMT-nin Ərzaq və Kənd
Təsərrüfatı Təşkilatının Xoşməramlı səfiri adına layiq görülüb. 30 may 2015-ci
ildə Leyla Əliyeva və Emin Ağalarov boşandıqlarını elan ediblər. 20 oktyabr
2015-ci ildə “Puşkin” medalı ilə təltif olunub.

Leyla Əliyeva rəssamlıq, rejissorluq kimi sahələrlə yanaşı şeirlərdə yazır.
Leyla Əliyevanın öz babası Heydər Əliyevə həsr etdiyi Elegiya şeiri orta
məktəblərin 5-ci sinif ədəbiyyat dərsliklərinə salınmışdır.



https://az.wikipedia.org/wiki/Quran

Quran (Qurani Kərim, Qurani Şərif) (ərəbcə: القُرآن əl-quran) — İslam dininin
müqəddəs və ən əsas kitabı. İslam dinində Quran Allahın buyurduğu sözlərdir,
mələyi vasitəsi ilə onları Hz. Məhəmmədə vəhy eyləyib.

Quranın özünəməxsus adı olan 114 surəsi və 6236 ayəsi var. Quranın ən uzun
surəsi Bəqərə surəsi (286 ayə), ən qısa surəsi isə Kövsər surəsidir (3 ayə).
Quranın ən uzun ayəsi Bəqərə surəsinin 282-ci ayəsidir.

Quranı digər səmavi kitablardan fərqləndirən əsas cəhət onun uzun zaman
müddətində – 23 ilə hissə-hissə nazil olunmasıdır. Quran Allah tərəfindən
birbaşa deyil mələk – Cəbrayıl vasitəsilə nəql olunmuşdur. Bəzilərinə görə
Bəqərə surəsinin sonuncu 2 ayəsi Allah tərəfindən birbaşa Məhəmməd peyğəmbərə
(s) vəhy edilmişdir.

Quran kəliməsinin mənası oxumaq, qiraət etmək deməkdir. Quran ləfzi və mənaları
vəhyə istinad edən, Cəbrayıl (ə) vasitəsiylə son nəbi Məhəmmədə (s) endirilən,
qiraətiylə ibadət edilən, özünə xas xüsusiyyətləri olan Fatihə surəsi ilə
başlayıb Nas surəsi ilə bitən səmavi kitabdır.

İlk nazil olan ayələrin Ələq surəsinin 1–5-ci ayələri olduğu hesab edilir. Lakin
Muddəssir və Fatihə surələrinin də bu ilk nazil olanlar arasında yer aldığına
dair rəvayətlər vardır. Mədinədə ilk nazil olan surə Bəqərə surəsidir.

Ən son nazil olan ayələrin hansı ayə olduğu barəsində bir neçə görüş vardır.
Aşağıda zikr edilən ayələrdən hər birinin ən son nazil olan ayə olduğu ehtimal
edilir: Bəqərə surəsi 278 və ya 281-ci ayə, Nisa surəsi 176-cı ayə; Tövbə surəsi
128-129-cu ayələr; Nur surəsi 1-3-cü ayələr, Maidə surəsi 3-cü ayə. Bunların
arasında ən çox ehtimal ediləni Maidə surəsinin 3-cü ayəsidir: "Mən bu gün sizin
üçün dininizi kamilləşdirdim, sizə olan nemətimi tamamladım və İslamı sizin üçün
din olaraq bəyəndim".

Quranda 114 surə vardır. Hicrətdən öncə Məkkədə 86 və Hicrətdən sonra Mədinədə
28 surə nazil olmuşdur. "Ey insanlar" deyə başlayan surələr Məkkədə, "Ey iman
gətirənlər" deyə başlayan surələr və ayələr Mədinədə nazil olanlardır.

Quranın 114 surəsindən yalnız Tövbə surəsi "Bismillahir-rəhmanir-rəhim!"-lə
başlamayır. Buna baxmayaraq Quranda "Bismillahir-rəhmanir-rəhim" kəlməsi 114
dəfə işlədilib. Belə ki, Nəml surəsinin 30-cu ayəsində Süleyman peyğəmbərin
yazdığı məktub "Bismillahir-rəhmanir-rəhim"-lə başlayır.

Şiə rəvayətlərində qeyd olunur ki, peyğəmbərin (s) vəfatından sonra Hz.Əlinin
(ə) 6 ay ərzində Quranın surələrini ayəbəayə şəni-nüzul və səbəbi-nüzulla
birlikdə yazıb. Bu kitab tamamlanan vaxt, Quran hafizlərinin çox olması səbəb
göstərilərək ona ehtiyacın olmaması vurğulanıb. Həmin kitab imamlardan
bir-birinə ötürülüb.

Ayənin mənasının hökmünün doğru olaraq başa düşülməsində nüzül səbəbinin
əhəmiyyəti böyükdür. Belə ki, Səhabələr ayələrin nüzül səbəblərini bildiklərinə
görə mənalarını daha yaxşı başa düşürdülər. Baxmayaraq ki, hər ayənin nazil olma
səbəbinin olduğunu iddia etmək olmaz, ayənin nüzül səbəbini bilmədikcə, onun tam
olaraq başa düşülməsi mümkün deyil. Məsələn, Bəqərə surəsinin 158-ci ayəsi: "(Ey
möminlər!) Həqiqətən, Səfa (dağı) və Mərvə (dağı) Allahın əlamətlərindəndir
(ibadət nişanələrindəndir). Evi (Kəbəni) həcc və ya ümrə yolu ilə (qaydası ilə)
ziyarət edən şəxsin bunları təvaf etməsində (ətrafına dolanmasında) heç bir
günah yoxdur. Hər kəs (vacibdən əlavə) könüllü olaraq yaxşı bir iş görərsə,
Allah (onun etdiyi yaxşı işdən) razı qalandır (əvəzini verəndir), (onu)
biləndir".

Bir ayədə nəsihlə əlaqəli olaraq belə buyrulur: "Biz (zaman, məkan və şəraitin
tələbinə görə) hər hansı bir ayəni (ayənin hökmünü) ləğv edir və ya onu
unutdururuqsa, ondan daha yaxşısını, yaxud ona bənzərini gətiririk. Allahın hər
şeyə qadir olmasını bilmirsənmi?!" [2].

Məsələn, "Şərq də, Qərb də Allahındır: hansı tərəfə yönəlsəniz (üz tutsanız)
Allah oradadır. Şübhəsiz ki, Allah (öz mərhəməti ilə) genişdir, (O, hər şeyi)
biləndir!" [3] ayəsini "(Ya Rəsulum!) Biz sənin üzünün göyə tərəf çevrildiyini
görürük, ona görə də səni razı olduğun qibləyə tərəf döndərəcəyik. İndi üzünü
Məscidülhərama tərəf çevir! (Ey müsəlmanlar!) Harada olsanız (namaz vaxtı)
üzünüzü oraya döndərin! Kitab verilmişlər bunun öz Rəbbi tərəfindən bir həqiqət
olduğunu yaxşı bilirlər. Allah onların əməllərindən xəbərsiz deyildir" [4]
ayəsinin nəsh etdiyini görürük.

Yaxud, "Ey iman gətirənlər! Peyğəmbərlə (hər hansı bir iş barəsində) məxfi
danışacağınız zaman bu danışıqdan əvvəl (ona hörmət əlaməti olaraq yoxsullara)
sədəqə verin. Bu (əməl) sizin üçün (Allah yanında) daha xeyirli, daka pakdır.
Əgər (sədəqə verməyə) bir şey tapmasanız (ürəyinizi qısmayın)."[5] ayəsinin
hökmü "Məgər siz (Peyğəmbərlə) məxfi danışmazdan əvvəl sədəqə verməkdən
qorxdunuzmu? Madam ki, siz (bunu) etmədiniz (sədəqə vermədiniz) və Allah da
tövbənizi qəbul buyurdu, onda namaz qılıb zəkat verin, Allaha və Onun
Peyğəmbərinə itaət edin. Allah nə etdiklərinizdən xəbərdardır!"[6] ayəsi
vasitəsilə nəsx olunub.

"(Ya Rəsulum!) Sənə Kitabı (Quranı) nazil edən Odur. Onun (Kitabın) bir hissəsi
(Quranın əslini, əsasını təşkil edən) möhkəm (mənası aydın, hökmü bəlli), digər
qismi isə mütəşabih (çətin anlaşılan, dəqiq mənası bilinməyən, məğzi bəlli
olmayan) ayələrdir. Ürəklərində əyrilik (şəkk-şübhə) olanlar fitnə-fəsad salmaq
və istədikləri kimi məna vermək məqsədilə mütəşabih ayələrə uyarlar (tabe
olarlar). Halbuki onların yozumunu (həqiqi mənasını) Allahdan (yaxud Allahdan və
elmdə qüvvətli olanlardan) başqa heç kəs bilməz. Elmdə qüvvətli olanlar isə: "
Biz onlara iman gətirdik, onların hamısı Rəbbimizin dərgahındandır", – deyərlər.
Bunları ancaq ağıllı adamlar dərk edərlər."[7]

Əqli məcaza misal olaraq "Onların ticarəti kar vermədi"[9] cümləsini göstərmək
olar. Belə ki, buradakı "kar vermədi" və "ticarət" kəlimələri, məcazi mənada
işlədilmişdir. Mənası budur: Onların hidayəti buraxıb, zəlaləti seçmələri
özlərinə heç bir fayda gətirməz. Eləcə də, "Korla görən, iman gətirib yaxşı
əməllər edənlərlə pislik edən eyni olmaz. Nə az düşünürsünüz!"[10], yaxud "Heç
korla görən və ya zülmətlə nur eyni ola bilərmi?!"[11][12][13]

Lüğəvi məcaz misal olaraq yenə "Onlar barmaqlarını qulaqlarına soxurlar"[14]
cümləsini göstərmək olar. Belə ki, əslində, barmaqları qulağa soxmaq mümkün
deyildir. Burada barmağın ucu nəzərdə tutulmuşdur. Dolayısıyla bu bir məcazi
ifadədir.

Quranın təhrif olunma iddiasını iki kitab və iki şəxs irəli sürüblər onların adı
İbni Xətib Mis­­rinin yazdığı "Əl-furqan fi təhrifil-Quran" kita­bı­dır ki,
1948-ci ilində nəşr olun­muş və Əl-Əzhər Universiteti vaxtında bu məsələni
iz­lə­­miş, onun bütün nüsxələrini yığıb məhv etmişlər, la­kin onun bir neçə
nüsxəsi qanunsuz olaraq müəyyən şəxs­lə­rin əlinə düşmüşdür. Həmçinin, şiə
mühəddislərindən olan Hacı Nurinin yaz­dığı «Fəslül-xitab fi təhrifi kitabi
Rəbbil-ərbab» ki­ta­bı 1870-ə çap olun­­maqla eyni zamanda dərhal Nəcəfi-Əşrəfin
elmiyyə höv­­zə­sinin şəxsiyyətləri tərəfindən inkar edil­miş, onun bütün
nüsxələrinin toplanıb məhv edilməsi ba­­rə­­sində fətva verilmiş və onun
cavabında çoxlu ki­tab­lar yazılmışdır. Bu kitaba cavab yazaraq onun
nəzər­ləri­ni rədd edən böyük alimlərdən aşağıdakıların adını qeyd etmək
olar[16]:

Əllamə Seyyid Hibətuddin Şəhristani deyir: Samirrada olduğum vaxtlar Mirza
Şirazi oranı şiə­lərin elm və mərifət (maarif) mərkəzinə çevir­miş­di. O, hər
bir məclisə daxil olsaydı, Hacı Nuri və onun ki­ta­bının əleyhinə fəryad edərdi.
Onun sözlərindən olan bəzi ifadələr hələ də yadımdadır...»[20]

Bütün bunlarla yanaşı Əhli-Sünnənin sihahlarında səhih hesab edilən hədislərə
əsasən aydın olur ki, II xəlifə Ömər bin Xəttab Quranda "rəcm ayəsi"[22] nin
olduğu iddia edib. Lakin həmin iddia o zaman digər heç bir səhabə tərəfindən
təsdiq edilmir və Qurana daxil edilmir. Bəziləri tərəfindən iddia olunur ki,
guya belə bir ayə olub, lakin onun tilavəti nəsx olunub:

Abdullah ibn-Abbas deyir: Ömər minbərin üstündə əyləşdi. Müəzzinlər susduqdan
sonra durdu və Allaha şükr və sənadan sonra dedi: Mənə nəsib olan məqaləni sizə
deyirəm. Bilmirəm, bəlkə də əcəlim yaxındadır. Kim onu dərk edib, başa düşərsə
və kim onu anlamamaqda qorxarsa məni yalanda günahlandıranların heç birini halal
etmirəm.

Həqiqətən Allah Muhəmmədi (s) haqq olaraq göndərmişdir. Ona kitab nazil
etmişdir. Allah-təalanın nazil etdiklərindən biri də rəcm ayəsi idi. Biz onu
oxuyub, dərk edib, başa düşmüşük. Allahın Rəsulu (s) rəcm edib və biz də ondan
sonra rəcm etmişik. Qorxuram ki, bir zaman gələ və insanlar deyə: "Vallahi biz
rəcm haqqında ayəni Allahın kitabında görmürük və beləliklə də, Allahın nazil
etdiyi fərz əməli tərk etməklə doğru yoldan azalar. Rəcm isə Allahın kitabında
haqq olduğu kimi evli olan kişi və ya qadın zina etdikdə əgər buna dəlil, sübut
olarsa və ya hamiləlik olarsa və ya hər hansı biri tərəfdən etiraf olarsa həyata
keçirilir".[23]

Həqiqətən Quranı Biz nazil etdik və onun qorunub-hifz olunması da Bizim
öhdəmizdədir.[24]

Bu, şübhəsiz izzətli və məğlubedilməz bir ki­tab­dır, heç növ batil – nə
arxadan, nə də öndən ona yol tapa bil­məz. Çünki o, hikmətli və tərifə layiq
olan Allah tərə­findən nazil edilmişdir.[25]

Sayı 14 nəfərdən 400 nəfərə qədər qeyd olunan Quran katibləri (kuttabi vəhy) hər
bir ayə nazil olan kimi dərhal onu qeyd edib əzbərləyirdilər.O dövrdə Quran
qiraəti ən böyük ibadətlərdən hesab olu­nurdu[26], müsəlmanlar gecə-gündüz onu
qiraət və tilavət edir­dilər. bundan əlavə, Quran İslamın Əsas Qanunu və
müsəl­man­ların həyat ayini olmaqla, onların həyatının bütün dövrlərinə nəzarət
edirdi.[27] Müsəlmanlara görə Əql qəti şəkildə hökm edərək deyir ki, belə bir
kita­bın təhrif edilməsi, ona bir şeyin artırılıb-azaldıl­ma­s­ı
qeyri-mümkündür. İslam rəvayətlərində və imamlar-dan nəql olunan hədislərdə
Quranın əsalət, tamamlıq və təh­rif olunmamasına dair təkidlər edilmişdir

Allah-Taala hər bir şeyi bəyan edən Quranı nazil et­di və Peyğəmbərə siz ümmət
arasında o qədər ömür verdi ki, Quranın vasitəsi ilə Öz dinini sizin üçün kamil
etmiş olsun.[28] Nəhcül-bəlağənin xütbələrinin çoxunda Qurandan söh­bət
açılmışdır, amma heç bir yerdə onun təhrif olun­ma­sına azacıq belə, işarə
yoxdur; üstəlik Quranın kamil və tamam olması aşkar şəkildə bəyan
olunmuşdur.[29]

Camaatın bir qrupu Qurani-məcidi boşlamış, söz­lərini düzgün oxuduqları halda
onların məfhumlarını təh­rif etmişlər.[30]

Buradan mühüm bir məsələ aydınlaşır: əgər bəzi rə­va­yətlərdə təhrifdən söz
açılmışsa da, məqsəd onun məna ba­xı­mından təhrif olunması, şəxsi rəy əsasında
təfsir edil­məsidir, amma ibarə və kəlmələrində olan təhrif deyil­dir.[31]

Bizim sözlərimizin, rəvayətlərimizin düz olub-olma­ma­sını bilmək üçün, xüsusilə
onların arasında təzad gö­rün­­düyü zaman onları Quranla tutuşdurun: Qur’anla
uyğun gə­lən­lər düzgündür, ona əməl edin. Quranla müxalif olan­ları isə
boşlayın![32]

Mən sizin aranızda iki ağır, qiyimətli əmanət qoyub ge­­­di­rəm: Allahın Kitabı
və mənim itrətim. Əgər onlara sa­­­rıl­­­sanız, məndən sonra heç vaxt yolunuzu
azmayacaq­sı­nız.[33]

Bu günə qədər ən qədim Quran əlyazması 671-ci ilə aid Səna əlyazması hesab
edilirdi. Bu tapıntı ilə 649-675-ci illər arasında yazıldığı məlum olan “Ma VI
165” əlyazması “ən qədim əlyazma” adına şərik çıxmış oldu. Hətta “Ma VI 165”
əlyazmasının ən qədim hesab edilməsinə bir çox sübutlar var ki, onlardan biri də
yazının Hicazi üslubda (hərfləri sağa meyl etmiş üslubda) yazılmasıdır. Bu üslub
da yazılmış nüsxələr hər zaman çox diqqət cəlb etmişdir, çünki sadəcə ən qədim
nüsxələrdə rast gəlinir.[35]



https://az.wikipedia.org/wiki/M%C9%99h%C9%99mm%C9%99d

Məhəmməd peyğəmbər (ərəb. :محمد بن عبدالله‎‎ [mʊˈħæmmæd]) — İslam dininin
banisi, müsəlmanlar üçün Allahın elçisi (Rəsulullah), peyğəmbərlərin möhürü
(Xətəmul ənbiya), sonuncu peyğəmbər.

Məhəmmədin anadan olduğu il adətən eramızın 570-ci ili sayılır. Məhəmmədin
uşaqlıq və gənclik illəri haqqında məlumat azdır. Dəqiq məlum olan ancaq budur
ki, o erkən yetim qalmışdır: atası Abdulla uşaq anadan olmazdan əvvəl vəfat
etmiş, anası Aminə isə Məhəmməd altı yaşında olarkən ölmüşdür. Bundan iki il
sonra babası Əbdül Mütalib də vəfat etmişdir. Anasının ölümündən sonra Məhəmmədə
babası baxmışdır. Onun vəfatından sonra yetim qalmış uşağa əmisi Əbu Talib qayğı
göstərməyə başlamışdır. Məhəmməd onu məhəbbət və qayğı ilə saxlayan babasına və
əmisinə bütün ömrü boyu dərin minnətdarlıq hissi bəsləmişdir.

On iki yaşında ikən Məhəmməd Əbu Talibin ticarət işləri ilə əlaqədar olaraq uzaq
Suriyaya aylarla davam edən səfərində iştirak etmişdi. Ərəbistan yarımadasının
hüdudlarından kənarda özünün bu ilk səyahəti zamanı o, özü üçün yeni olan,
bilavasitə doğulub boya-başa çatdığı bütpərəst qəbilə-tayfa mühiti ilə çox böyük
təzad təşkil edən xristian, yəhudi və digər dini icmaların dünyası ilə təmasda
olmuşdur. Bir çox şərhçilər belə güman edirlər ki, bu yeni aləmlə tanışlıq
balaca Məhəmmədə silinməz təsir bağışlamış, onda mənəvi bir gərginlik
yaratmışdı. Bu gərginlik Məhəmmədin bütün sonrakı həyatı boyu zəifləməmiş və onu
nəticə etibarı ilə yeni dinin yaradıcısı kimi böyük bir iş görməyə sövq
etmişdir.

Məhəmmədin 21 yaşı tamam olanda o, Məkkə cəmiyyəti içərisində əmin (sədaqətli,
etibarlı adam) kimi ad çıxarmışdı. Əbu Talibin məsləhəti ilə Məhəmməd Xüvəylid
ibn Əsədin qızı, varlı dul qadın Xədicənin yanında pirkeşlik (ticarət işlərini
idarə edən şəxs) vəzifəsi alır. Xədicənin ticarət işlərini aparan Məhəmməd
Suriyaya daha bir səfər edir, həm də yeniyetməlik dövründə getdiyi yolu demək
olar eynilə təkrar edir, Hələbdə və Dəməşqdə olur. Müxtəlif dini icmalar, ilk
növbədə xristian və yəhudi icmaları dünyası ilə bilavasitə yeni təmas, onların
həyat tərzi və ideologiyası ilə yeniyetməlik dövründə olduğundan daha şüurlu və
hətta, demək olar, daha məqsədyönlü tanışlıq nəticə etibarilə onun mənəvi
təcrübəsini artırmışdır. Bunu Məhəmmədin xristian rahibləri ilə xüsusi
görüşlərindən və söhbətlərindən bəhs edən bir çox müsəlman rəvayətləri
bilavasitə nəzərə çatdırır. Həm yəhudi, həm də xristian dinlərinin təkallahlılıq
haqqında əsas ümumi ehkamı Məhəmmədin təkallahlılıq ideyasının qətiləşib
möhkəmlənməsinə, şübhəsiz kömək etməli idi. Eyni zamanda bu dinlərin bir-birini
inkar etməsi, onların "yolu azmaq", "səhv yol ilə getmək" haqqında kəskin və
sadəcə olaraq düşmən ittihamları Məhəmmədə Allaha qovuşmaq üçün öz doğru yolunu
axtarmağa sövq edən əlavə amil oldu. Quranın ideya-mövzu istiqaməti bunu tam
aşkar şəkildə təsdiq edir. Əksər hallarda Əhdi-Ətiq və Əhdi-Cədidlə səsləşən
Quranın məzmununun başlıca fərqləndirici xüsusiyyəti də ilk növbədə yəhudiliyin
və xristianlığın məhz belə cəhətlərinin tənqididir ki, bunların üstündə həmin
dinlər qədim vaxtdan bəri öz aralarında şiddətli və amansız mübahisə aparmışlar.

595-ci ildə Məhəmməd Xədicə ilə evlənmişdir. Həmin vaxt Xədicənin yaşı qırxa
yaxın idi və o, iki dəfə ərdə olmuşdu, əvvəlki ərlərindən iki oğlu və bir qızı
vardı. Buna baxmayaraq Məhəmmədlə Xədicənin qarşılıqlı məhəbbəti dillərə
düşmüşdür. Məhəmmədin bütün yaxın adamları arasında birinci olaraq Xədicə onun
peyğəmbərliyinə inanıb iman gətirmiş və yeni din – İslam dini uğrunda
mübarizənin çox çətin başlanğıcında Məhəmmədə kömək etmək qüvvəsini və
varidatını əsirgəməmişdir. Məhəmməd bunun müqabilində Xədicəyə böyük məhəbbət,
dərin minnətdarlıq və hörmət hissi bəsləmişdir. Xədicə ilə ömür sürdüyü 25 il
ərzində o, başqa heç bir qadınla evlənməmişdir.

Xədicənin Məhəmməddən daha iki oğlu və dörd qızı doğulmuşdur. İki yaşında ölən
böyük oğlunun adı Qasim idi. Qədim ərəb adəti ilə bu hadisədən sonra Məhəmməd
hörmətlə "Əbül-Qasim" (Qasımın atası) adlandırılmışdır. İkinci oğlu Abdullah da
körpə yaşında ikən ölmüş, Məhəmmədin Zeynəb, Ruqiyyə, Ümmü Külsüm və Fatimə adlı
dörd qızından isə yalnız sonuncusu onun nəslini davam etdirmişdir.

Məhəmməd 40 yaşında ikən dini düşüncələr və axtarışlar onun həyatında getdikcə
daha çox yer tutmağa başlamışdı, o bəzən bütün asudə vaxtını bunlara sərf
edirdi. Hələ yeniyetməlik dövründə onun daxilində baş qaldıran ruhi həyəcan
misli görünməmiş dərəcədə şiddətlənmişdi, çox vaxt əsl sarsıntı vəziyyətinə
keçirdi. O, getdikcə daha tez-tez vəcdə gəlir, gözünə anlaşılmaz surətlər
görünür və qulağına hələlik o qədər də başa düşmədiyi səslər gəlirdi. Məhəmməd
tez-tez Məkkə yaxınlığındakı Hirə mağarasına çəkilib (xüsusən gecələr) orada
dini düşüncələrə dalırdı. Belə məqamaların birində Məhəmməd insanlara həqiqi
sözü – Allahın sözünü oxumağı başlamaq haqqında ona əmr verən mələyi qəflətən
aydın görmüşdür[2]. Bu hadisə Məhəmmədi o qədər sarsıtmışdı ki, o, uzun müddət
dərin ruhi düşkünlük vəziyyətində qalmış, onu belə vəziyyətdən çıxaran da həmin
mələk olmuşdur. Mələk ona Allahın sözünü adamlara çatdırmağı yenidən əmr
etmişdir[3].

Məhəmmədi birinci olaraq danışıqsız Allahın elçisi kimi tanıyan Xədicə, öz əmisi
oğlu Əli (Əbu Talibin oğlu) və oğulluğa götürdüyü Zeyd olmuşlar. Tezliklə
adlı-sanlı Məkkə taciri Əbu Bəkr, onun ardınca isə Osman, Təlhə və Əbdürrəhman
da ona iman gətirmişlər. Məhəmmədin tərəfdarlarının sayı əvvəlcə 50 nəfərdən
artıq olmayan, əsasən onun qohum-əqrabasından ibarət olan dəstəsi Məkkə
cəmiyyətinin qalan hissəsinin, ilk növbədə də nüfuzlu qüreyşlilərin aşkar
ədavətinə, demək olar, düşmən münasibətinə rast gəldi. Onun tərəfdarlarının on
bir nəfərininin (ailəlikcə) Həbəşistana təcili köçməsi də bunu kifayət qədər
aşkar sübut edir.

53 yaşlı Məhəmmədin köçdüyü şəhər sonradan Mədinə (Peyğəmbərin şəhəri)
adlandırılacaq. Yəsribə köçməsi onun ictimai statusunu kökündən dəyişdirdi. O,
yeni dinin mübəlliğindən, dini nəsihətçidən və çəkindiricidən sözün tam
mənasında adamlara ilahi qanunları çatdıran Allah elçisinə (Allahın Rəsuluna)
çevrildi. Adamlar yer üzündəki həyatlarında onun söylədiyi qanunlara riayət
etməli idilər. Müsəlmanların həyat tərzi və yeni dinin başlıca ayinləri haqqında
bütün əsas göstərişləri də Məhəmməd öz peyğəmbərliyinin məhz Mədinə dövründə
yaratmışdır.

Hicrətin ikinci ili Məhəmməd qibləni dəyişdirdi, namaz qılarkən üzü Qüdsə tərəf
deyil, Məkkədəki Kəbə məbədinə tərəf tutmağı əmr etdi. Bu tədbir təkcə yəhudi
mədinəlilərə qarşı getdikcə daha da şiddətlənən mübarizənin nəticəsi deyildi: o,
həm də Məhəmmədin ən mühüm strateji məqsədini – bütün Qərbi Ərəbistanın baş dini
mərkəzi olan Məkkəni tabe etdirmək məqsədini ifadə edirdi. Məhəmmədin
məkkəlilərə qarşı təşkil etdiyi iqtisadi müharibə də həmin məqsədə xidmət
edirdi. 624-cü ildə bu zəmin üzərində Bədr kəhrizləri yaxınlığında əsl hərbi
çarpışma baş verdi və çarpışmada məkkəlilər məğlubiyyətə uğradılar. Lakin onlar
625-ci ildə Uhud dağı yanında Mədinə qoşununu məğlub etdilər, 626-cı ildə isə öz
karvan yollarını mədinəlilərin təhlükəsindən tamamilə qurtarmaq məqsədilə onlara
qəti zərbə endirməyə cəhd göstərdilər. Məkkəlilər bədəvi tayfaları və Mədinədən
sürgün edilib Xeybərdə sığınacaq tapmış yəhudilərlə ittifaq bağlayıb Mədinə
icmasına qarşı böyük yürüşə başladılar. Məhəmməd ağıllı hərəkət edib açıq
çarpışmadan çəkinməyi, lakin Mədinəni uzunmüddətli müdafiəyə hazırlamağı qərara
aldı. Bu məqsədlə şəhərin ətrafında xəndək qazıldı və oxatanlar bu xəndəkdə
oturub düşməni gözləməyə başladılar. Ərəbistan yarımadasında əvvəllər məlum
olmayan, məkkəlilərin başlıca qüvvəsini təşkil edən bədəvi süvarilərinin döyüş
imkanlarını ciddi surətdə məhdudlaşdıran bu yeni taktika məkkəliləri çaşbaş
saldı. Şəhərin bilavasitə hücumla alınması baş tutmadı. Çoxlu yağış yağan və
soyuq şimal küləkləri əsən sərt qış şəraitində şəhərin mühasirəyə alınması uzun
çəkdi və onu mühasirədə saxlayanlar üçün əziyyətli oldu. Məkkəlilərin
düşərgəsində didişmələr başlanmışdı. Məkkəlilərdən asılı vəziyyətdə olduqlarına
görə bədəvilər adətən onlara nifrət bəsləyirdilər. Bundan məharətlə istifadə
edən Məhəmmədin diplomatiyası düşmən cəbhəsində didişmələri daha da
şiddətləndirdi. Məhəmmədin elçiləri güclü tayfa olan Qətəfan qəbiləsinin
dəstələrinin başçıları ilə gizli danışıqlar apardığına görə bədəvilər nəticə
etibarı ilə mühasirəçilərin cəbhəsini tərk etdilər. Onların getməsi Mədinənin
mühasirəsini perspektivsiz işə çevirdi və mühasirə ləğv edildi. Beləliklə,
Məhəmməd çox mühüm qələbə qazandı. Bu qələbə onun Mədinədəki icmasının daha sıx
birləşməsinə, eləcə də yeni bədəvi tayfalarının bu icmaya qoşulmasına səbəb
oldu.

630-cu ildə Məkkə vuruşmasız Məhəmmədə təslim oldu. Məhəmməd şəhərə zəfərlə
daxil olsa da, əvvəllər məkkəlilərə verdiyi başlıca vədləri yerinə yetirdi.
Məkkə həqiqətən sürətlə yayılmaqda olan İslam dininin mərkəzinə çevrildi. Kəbə
isə oradakı bütün çoxallahlılıq bütləri və rəmzləri (Qara daş istisna olmaqla)
nümayişkaranə dağıdıldıqdan sonra yeni dinin baş ziyarətgahına çevrildi, onun
ziyarət edilməsi (Həcc) yeni dinin beş dayağından biri elan edildi. Məkkəlilərin
özləri Məhəmmədin icmasına sadəcə olaraq müsəlmanlar kimi, yəni özlərini
itaətkarcasına Allaha və onun elçisinə təslim edən adamlar kimi deyil, möminlər
kimi, yəni Allaha və onun elçisinə ürəkdən və etibarlı surətdə iman gətirənlər
kimi qəbul edildilər. Beləliklə, öz dini statuslarına görə məkkəlilər faktik
surətdə mühacirlər və ənsarlara bərabər tutuldular ki, bu da onlara müsəlman
icmasının bütün işlərində tam ixtiyar sahibi kimi fəal iştirak etmək üçün geniş
imkan açırdı.

Məkkənin təslim olmasından sonrakı il, hicrətin doqquzuncu ili ərəb-müsəlman
tarixinə "elçiliklər ili" kimi daxil olmuşdur. Rəvayətə görə, bütün Ərəbistanın
bədəvi tayfaları həmin il Məhəmmədə tabe olduqlarını və onun dinini qəbul etməyə
hazır olduqlarını bildirmək üçün bir-birinin ardınca Mədinəyə səlahiyyətli
nümayəndələr göndərməyə başlamışdılar. Lakin həmin rəvayətdən belə aydın olur
ki, bu proses əslində heç də sadə və rəvan getmirdi. Məsələn, Taifdəki Səqif
qəbiləsi Həvazin tayfası ilə ittifaqa girib hətta Məhəmmədin tərəfdarlarının
birləşmiş Mədinə-Məkkə icmasına qarşı açıq silahlı mübarizəyə qalxmağa cəhd
göstərmiş, lakin Hünəyn vadisində müsəlmanlar və onlarla müttəfiq olan bədəvi
tayfaları tərəfindən tamamilə darmadağın edilmişdi. Bu qələbədən sonra
müsəlmanlar çətinlik çəkmədən Taif şəhərini ələ keçirdilər və orada ilk növbədə
yerli ilahə əl-Latın ziyarətgahını dağıtdılar.



https://az.wikipedia.org/wiki/Yaponiya

Koordinatlar: 35°00′00″ şm. e. 136°00′00″ ş. u.﻿ / ﻿35.00000° şm. e.
136.00000° ş. u.﻿ / 35.00000; 136.00000

Yaponiya (yap. 日本 Nippon [nip̚põ̞ɴ] və ya Nihon [nihõ̞ɴ]; keçmiş adı 日本国
Nippon-koku və ya Nihon-koku, "Yaponiya dövləti") — Şərqi Asiyada yerləşən ada
ölkəsi. Yaponiya Sakit okeanda, Yapon dənizinin, Şərqi Çin dənizinin, Çinin,
Şimali Koreyanın, Cənubi Koreyanın və Rusiyanın şərqində yerləşir, şimalda Oxot
dənizinə, cənubda Şərqi Çin dənizi və Tayvan adasına qədər uzanır. "Yaponiya"
adının "günəş" mənası kanci ilə bağlıdır və Yaponiya tez-tez "Gündoğan ölkə" adı
ilə çağırılır.

Yaponiya 6.852 adadan ibarət stratovulkanik arxipelaqdır. Yaponiyanın ən böyük
dörd adası — Honşu, Hokkaydo, Kyuşu və Şikoku adası ölkə ərazisinin təxminən
97 %-ni əhatə edir. Yaponiyanın əhalisi 126 milyon nəfərdir və bu göstəriciyə
görə dünyada 10-cu yerdədir. Təxminən 37,8 milyon nəfərin yaşadığı və bir-birinə
yaxın olan bir neçə şəhərdən ibarət olan Keihin regionu (həmçinin Tokio–Yokohama
aqlomerasiyası kimi tanınır) əhalisinə görə son 60 il ərzində dünyanın ən böyük
şəhər aqlomerasiyasıdır.[9] Tokio və ətrafındakı bir neçə prefekturanı əhatə
edən Böyük Tokioda 35 milyondan çox insan yaşayır, bu isə buranı dünyada ən
böyük mitropolit bölgə və dünyada ən böyük GDP bölgəsi edir.

Aparılmış arxeoloji qazıntı işləri Yaponiyanın Üst Paleolit dövründə
məskunlaşıldığını göstərir. Yaponiya haqqında məlumat verən ilk mənbə I əsrə aid
olan Çin tarixi mətnləridir. Digər regionlardan, xüsusilə Çindən böyük təsir,
həmçinin izolyasiya dövrü, daha sonra Qərbi Avropanın təsiri Yaponiya tarixini
xarakterizə edir. XII əsrdən 1868-ci ilə qədər Yaponiya imperatorun naminə
fəaliyyət göstərən feodal şoqunlar tərəfindən idarə olunmuşdur. Yaponiya XVII
əsrin əvvəllərində uzun müddət davam izolyasiya dövrünə daxil olmuş, bu
izolyasiya 1853-cü ildə ABŞ donanmasının Yaponiyaya Qərbi Avropaya açılması
barədə təzyiq etməsinə qədər davam etmişdir. Təxminən 20 il davam edən daxili
konfliktdən və üsyandan sonra 1868-ci ildə İmperator Meyci ölkənin hökmdarı
olmuş və Yaponiya imperiya, imperator isə xalqın müqəddəs simvolu elan
edilmişdir. XIX əsrin sonlarında, XX əsrin əvvəllərində — Yaponiyanın hərbi
gücünün artdığı dövrdə Birinci Çin-yapon müharibəsi, Rus-yapon müharibəsi və
Birinci dünya müharibəsində əldə olunmuş qələbələr Yaponiyaya imperiya ərazisini
genişləndirməyə imkan yaratmışdır. 1937-ci ildə baş vermiş İkinci Çin-yapon
müharibəsi 1941-ci ildə İkinci dünya müharibəsinin bir hissəsinə çevrilmiş,
lakin Yaponiya İmperiyasının müharibəyə qatılması 1945-ci ildə Hiroşima və
Naqasaki şəhərlərinə atom bombalarının atılması, sonda isə məğlub olması ilə
nəticələnmişdir. 1947-ci ildə ölkənin yeni konstitusiyası qəbul olunandan bəri
Yaponiya imperator və seçkilərlə seçilmiş qanunverici orqan — Yaponiya
parlamenti tərəfindən idarə olunan unitar, konstitusiyalı monarxiyaya malik
ölkədir.

Yaponiya BMT, G7, G8 və G20-nin üzvüdür. Yaponiya böyük gücdür.[10][11][12]
Yaponiya nominal ÜDM-ya görə dünyanın ən güclü 4-cü, alıcılıq gücünün
tarazlığına görə isə dünyanın ən güclü 3-cü iqtisadiyyatına malikdir. Dövlət həm
də dünyanın ən böyük 5-ci ixracatçısı və dünyanın ən böyük 5-ci idxalçısıdır.
Yaponiya rəsmi olaraq müharibə elan etməmək istədiyini konstitusiyasında
göstərsə də, Yaponiya dünyanın ən böyük 8-ci hərbi büdcəsinə malikdir[13] və
silahlı qüvvələrindən ancaq özünü və sülhü qorumaqda istifadə etdiyini bildirir.
Yaponiya yüksək yaşayış normasına və İnsan İnkişafı İndeksinə malik inkişaf
etmiş ölkədir, əhali yüksək yaşayış imkanlarından yararlanır. Ölkə körpə
ölümünün ən az müşahidə olunduğu 3-cü ölkədir.[14][15][16] Yaponiya Ölkə Brend
İndeksində 1-ci,[17] Qlobal Sülh İndeksində isə Asiya ölkələri arasında 1-ci
yerdədir.[18]

Azərbaycan sözü olan Yaponiya sözünün, yapon sözü olan 日本 (yapon dilində Nippon
qulaq as və ya Nihon qulaq as kimi tələffüz olunur) sözünün qədim mandarin dili
və U dilindəki tələffüzündən törəndiyi güman olunur. Yaponlar özlərini Nihoncin
(日本人?), dillərini isə Nihonqo (日本語?) adlandırırlar.

Meyci islahatından İkinci dünya müharibəsinin sonuna qədər ölkənin tam adı Dai
Nippon Teikoku (大日本帝國?) ("Böyük Yaponiya İmperiyası") idi. Müasir dövrdə
Nippon-koku və ya Nihon-koku (日本国?) adından istifadə olunur: yapon dilində
Yaponiya kimi izahedici işarəsi olmayan ölkə adlarına "ölkə", "dövlət", "xalq"
mənasını verən koku (国?) sözü artırılır.

Niçi (日?) "günəş" və ya "gün" deməkdir; hon (本?) isə "təməl" və ya "mənşə"
mənasını verir. Sözün ümumi mənası "günəşin mənşəyi" və ya "günəşin doğması"
deməkdir (çinlilərin yanaşmasına görə günəş Yaponiyada doğur); buna görə də
Qərbdə Yaponiya üçün "Gündoğan ölkə" adından da istifadə olunur. Nihon sözünün
rəsmi istifadəsindən əvvəl Yaponiya Va (倭?) və ya Vakoku (倭国?) kimi
tanınmışdır.[19]

"Yaponiya" sözü qədim ticarət yolları vasitəsilə Qərbə gəlmişdir. Yaponiya
sözünün qədim mandarin və ya U dilindəki tələffüzünü Marko Polo (吳語) Cipangu
kimi qeyd etmişdir. U dilinin dialekti olan müasir Şanxay dialektində 日本
(Yaponiya) işarələrinin tələffüzü [zəʔpən] şəklindədir. Qədim malay dilində
Yaponiya üçün istifadə olunmuş Cepanq sözü çin dilinin cənub sahilinin
dialektlərindən (güman ki, Fukkin və ya Ninqpo dialektləri[20]) alınmışdır. XVI
əsrdə Malakkaya gələn Portuqaliya tacirləri bu malay sözü ilə tanış olmuşdular.
Bu sözü ilk dəfə Avropaya gətirənlər portuqallar idi.[21] İngilis dilində bu söz
ilk dəfə Gaipan şəklində 1565-ci ildə qeydə alınmışdır.[22]

Paleolit mədəniyyəti Yaponiya arxipelağının təxminən e.ə. 30.000-cu illərdə
məskunlaşıldığını göstərir. E.ə. 14.000-cü ilə qədər (Comon dövrünün başlanğıcı)
Yaponiyada Mezolit dövrü davam etmişdir. Neolit dövründə yarımoturaq həyat tərzi
həyat keçirən, ovçuluq və yığıcılıqla məşğul olan müasir yamatoların və
aynuların əcdadları peyda olmuşdur.[23][24] Onlar pit-hauzlarla və ibtidai kənd
təsərrüfatları ilə xarakterizə olunurlar.[25] Bu dövrə aid tapılmış bəzədilmiş
gil qablar dünyada dulusçuluq sənətinin salamat qalmış ən qədim nümunələridir.
Təxminən e.ə. 300-cü ildə yayoilər Yaponiya adalarına gəlmiş və comonlarla
qaynayıb-qarışmışdırlar.[26] E.ə. 500-cü ildə başlayan Yayoi dövründə yerli
əhali Çin və Koreya vasitəsilə çəltik yetişdirmək,[27] yeni tərz dulusçuluq,[28]
metallurgiya kimi məşğuliyyətlərlə tanış olmuşdur.[29]

Yaponiya yazılı tarixdə ilk dəfə Çin tarixi haqqında olan "Han kitabı"nda peyda
olmuşdur.[30] "Üç krallığın qeydləri"nə görə Yaponiya adalarında ən güclü
krallıq III əsrdə peyda olmuşdu və Yamataikoku adlanırdı. Yaponiya buddizm ilə
ilk dəfə Koreyadakı Bekçe krallığı vasitəsilə tanış olmuşdur, amma bu dinin
Yaponiyadakı sonrakı inkişafı əsasən Çin ilə əlaqədardır.[31] İlk vaxtlarda bu
dinə qarşı müqavimət olsa da, hakim sinif buddizmi Yaponiyada yaya bilmişdir və
Asuka dövrünün (592-710) əvvəllərində buddizm geniş şəkildə yayılmışdır.[32]

Nara dövründə (710-784) Heyco sarayında (müasir Nara şəhəri) mərkəzləşdirilmiş
güclü Yaponiya dövlətinin yaradılması qeyd edilir. Nara dövrü ədəbiyyatın peyda
olması, eləcə də buddizm incəsənəti və memarlığın inkişafı ilə xarakterizə
olunur.[33] 735–737-ci illərdə çiçək xəstəliyi səbəbindən Yaponiya əhalisinin
1/3 hissəsinin öldüyü güman olunur.[34] 784-cü ildə İmperator Kanmu Kiotonun
794-cü ildə paytaxt elan edilməsindən əvvəl paytaxtı Naradan Naqaoka-kyoya
köçürmüşdür.

Heyan dövrünün (794–1185) əvvəllərində — Yaponiyanın yerli mədəniyyətinin
açıq-aşkar meydana çıxdığı dövrdə incəsənət, şeriyyət və nəsrin inkişafı ilə
seçilir. Murasaki Şikibunun "Gencinin hekayəsi" romanı və müasir Yaponiyanın
milli himni olan "Kimiqayo" bu dövrdə yazılmışdır.[35]

Heyan dövründə buddizmin iki məzhəbi yayılırdı: Sayçonun yaydığı Tendai buddizmi
və Kukainin yaydığı Şinqon buddizmi. XI əsrin ikinci yarısında Yaponiyada Təmiz
torpağın buddizmi (Codo-şu, Codo Şinşu) geniş populyarlıq qazanmışdır.

Yaponiyada feodalizm dövrü döyüşçü hakim sinifin — samurayların peyda olması və
üstünlük təşkil etməsi ilə səciyyələnir. 1185-ci ildə Qenpey müharibəsində
("Heykenin hekayəsi"də adı çəkilir) Tayra klanın məğlub olmasından sonra samuray
Minamoto no Yoritomo imperator Qo-Toba tərəfindən şoqun təyin olunmuş və
Kamakurada güc bazası yaratmışdır. Onun ölümündən sonra Hoco klanı hakimiyyətə
gəlmişdir. Kamakura dövründə (1185–1333) Yaponiya Çin vasitəsilə buddizmin Dzen
cərəyanı ilə tanış olmuşdur və bu cərəyan samuray sinfi arasında geniş
yayılmışdır.[36] Kamakura şoqunluğu 1274 və 1281-ci illərdə monqol işğallarını
dəf etmişdir, amma sonda İmperator Qo-Dayqo tərəfindən devrilmişdir. Qo-Dayqo
1336-cı ildə Aşikaqa Takauci tərəfindən məğlubiyyətə uğradılmışdır.

Aşikaqa Takauci Kiotoda — Muromaçidə yeni şoqunluq yaratmışdır. Bu, Muromaçi
dövrünün (1336–1573) başlanğıcıdır. Aşikaqa Yoşimitsunun dövründə Aşikaqa
şoqunluğu böyük əzəmətə nail olmuşdur və Dzen buddizmi əsasında yaranmış
mədəniyyət (Miyabi incəsənəti) müvəffəqiyyətə nail olmuşdur. Bu mədəniyyət daha
sonra inkişaf edərək Hiqaşiyama mədəniyyətinə çevrilmişdir və XVI əsrə qədər
çiçəklənməyə davam etmişdir. O biri tərəfdən, Aşikaqa şoqunluğu feodal qoşun
başçılarını (daimyo) nəzarətdə sağlaya bilməmişdir. Nəticədə, 1467-ci ildə bir
əsr davam edəcək Senqoku dövrünün ("Döyüşən dövlətlər") başlanğıcı olan vətəndaş
müharibəsi (Onin müharibəsi) başlamışdır.[37]

XVI əsrdə portuqaliyalı tacirlər və Yezuit missionerləri ilk dəfə Yaponiyaya
çatmış və Yaponiya ilə Qərb arasında ticarət və mədəniyyət mübadiləsinin əsasını
qoymuşdurlar. Bu, Oda Nobunaqaya Qərb texnologiyası və silahları ilə tanış
olmağa imkan yaratmış və onlardan digər daimyolara hücum etməkdə istifadə
etmişdir. Onun güc birləşdirməsi Azuçi-Momoyama dövrünün (1573–1603) başlanğıcı
oldu. 1582-ci ildə Odanın öldürülməsindən sonra varisi Toyotomi Hideyoşi 1590-cı
ildə ölkəni birləşdirmiş, 1592 və 1597-ci illərdə Koreyaya iki uğursuz yürüş
etmişdir.

Hideyoşinin oğlunun naibi olan Tokuqava İeyasu mövqeyindən istifadə edərək
siyasi və hərbi dəstək əldə etmişdir. Açıq müharibə başladıqda Tokuqava İeyasu
1600-cü ildə Sekiqahara döyüşündə rəqib klanları məğlub etmişdir. Tokuqava
İeyasu 1603-cü ildə şoqun elan edilmiş və Edoda (müasir Tokio) Tokuqava
şoqunluğunun əsasını qoymuşdur.[38] Tokuqava şoqunluğu müstəqil daimyolara
nəzarət etmək üçün buke şohatto kimi tədbirləri həyata keçirmişdir.[39] 1639-cu
ildə izolyanist sakoku ("qapalı ölkə") siyasəti təxminən iki əsr yarım davam
etmiş və bu dövr tarixə Edo dövrü (1603-1868) kimi düşmüşdür.[40] Ranqaku kimi
tanınan Qərb elmlərinin öyrənilməsi Decima və Naqasakidəki holland anklavı
vasitəsilə davam etmişdir. Edo dövründə həm də kokuqaku ("milli təhsil") inkişaf
etmişdir.[41]

31 mart 1854-cü ildə kommodor Metyu Kelbreyt və ABŞ hərbi donanmasının "Qara
gəmilər"i Kanaqava müqaviləsi əsasında Yaponiyanı xarici dünyaya açılmağa məcbur
etmişdir. Bu hadisədən sonra Bakumatsu dövründə Qərb ölkələri bağlanan bənzər
müqavilələr iqtisadi və siyasi böhranlara səbəb olmuşdur. Şoqunun hakimiyyətdən
əl çəkməsi Boşin müharibəsini başlatmış və mərkəzləşdirilmiş dövlət formal
olaraq imperatorun hakimiyyəti altında birləşdirilmişdir (Meyci islahatı).[42]

Qərbin məhkəmə, siyasi və hərbi quruluşunu mənimsəyənilən dövrdə Yaponiya
Kabineti Gizli Şura təşkil etmiş, Meyci konstitusiyasını təqdim etmiş və
Yaponiya parlamentini toplamışdır. Meyci islahatı Yaponiya imperiyasını sənayecə
inkişaf edən dünya gücünə çevirmişdir və ölkəni qlobal təsirini artırmaq üçün
hərbi gücdən istifadə etməsinə vadar etmişdir. Birinci Çin-yapon (1894–1895) və
Rus-yapon (1904–1905) müharibələrində əldə edilmiş qələbələrdən sonra Yaponiya
Tayvana, Koreyaya və Saxalin adasının cənub yarısına nəzarət etməyə
başlamışdır.[43] Yaponiya əhalisinin sayı 1873-cü ildə 35 milyon nəfər olduğu
halda, 1935-ci ildə bu göstərici 70 milyon nəfərə çatmışdır.[44]

XX əsrin əvvəllərində qısa müddət davam edən "Tayşo demokratiyası" dövründə
ekspansionizm və militarizm daha çox əhəmiyyət kəsb etməyə başlamışdır. Birinci
dünya müharibəsi qələbə qazanan tərəfdə olan Yaponiyaya dünyaya təsirini və
ərazisini artırmağa imkan yaratmışdır. Genişləndirmə siyasətinə davam edən
Yaponiyanın 1931-ci ildə Mancuriyanı işğal etməsi beynəlxalq reaksiyaya və
Yaponiyanın 1933-cü ildə Millətlər Liqasından ayrılmasına səbəb olmuşdur.
1936-cı ildə Yaponiya Nasist Almaniyası ilə Antikomintern paktını imzalamışdır
və 1940-cı ildə Üçlər paktı Yaponiyanı Ox güclərindən birinə çevirmişdir.[45]
1941-ci ildə Yaponiya Sovet-yapon tərəfsizlik paktını qəbul etmişdir.[46]

Yaponiya imperiyasının 1937-ci ildə Çinin digər ərazilərinin işğal etməsi ilə
İkinci Çin-yapon müharibəsi (1937–1945) başlatmışdır. İmperial Yaponiya ordusu
tez Çinin paytaxtı Nankin şəhərini tutmuş və Nankin qətliamını törətmişdir.[47]
1940-cı ildə Yaponiyanın Fransız Çinhindisini işğal etməsindən sonra ABŞ
Yaponiyaya neft embarqosu qoymuşdur.[48] 7-8 dekabr 1941-ci ildə Yaponiya
gözlənilmədən ABŞ-a qarşı Pörl Harbor hücumunu təşkil etmiş, Böyük Britaniyanın
mülkləri olan Honkonq, Sinqapur və Malayaya hücum etmiş və ABŞ-a müharibə elan
etmişdir. Bu hadisələr ABŞ və Böyük Britaniyanı Sakit okean cəbhəsinə qoşulmağa
məcbur etmişdir.[49][50] SSRİ-nin Mancuriyanı işğal etməsindən və ABŞ-ın 1945-ci
ildə Hiroşima və Naqasaki şəhərlərinə atom bombaları atmasından sonra Yaponiya
15 avqust 1945-ci ildə qeyd-şərtsiz təslim olmuşdur.[51] Müharibə nəticəsində
Yaponiya və Böyük Şərqi Asiya Ortaq Rifah Ərazisində milyonlarla insan ölmüş,
sənaye və infrastruktur məhv olmuşdur. Müttəfiqlər (ABŞ-ın başçılığı altında)
milyonlara etnik yaponu koloniyalardan vətəninə qaytarmış, Yaponiyanın Asiyadakı
hərbi düşərgələrini ləğv etmiş və işğal olunmuş ərazilərin müstəqilliyini bərpa
etmişdir.[52] Müttəfiqlər müharibə cinayətlərində imzaları olan Yaponiya
liderlərini mühakimə etmək üçün 3 may 1946-cı ildə Uzaq Şərq beynəlxalq hərbi
tribunalını təşkil etmişdir. Bakterial tədqiqatlarda iştirak edənlər və
müharibəyə səbəb olmuş imperiya ailəsinin üzvləri tələblərə baxmayaraq Müttəfiq
Qüvvələrin Ali Komandanı tərəfindən bəraət qazandırılmışdır.[53]

1947-ci ildə Yaponiya liberal demokratiyanı vurğulayan yeni konstitusiya qəbul
etmişdir. 1952-ci ildə imzalanmış San-Fransisko sülh müqaviləsi ilə
müttəfiqlərin Yaponiya işğalı başa çatmışdır[54] və Yaponiya 1956-cı ildə
BMT-nin üzvü olmuşdur. Yaponiya daha sonra tərəqqiyə nail olaraq 2010-cu ildə
Çin tərəfindən geridə buraxılana qədər dünyanın ikinci ən böyük iqtisadiyyatına
malik olmuşdur. XXI əsrin əvvəllərində tədrici iqtisadi yenilənmə
başlamışdır.[55] 11 mart 2011-ci ildə Yaponiyada tarixdə qeydə alınmış ən güclü
zəlzələ baş vermişdir və bu fəlakət Fukuşima nüvə fəlakətinə səbəb olmuşdur.[56]

Yaponiya konstitusiyalı monarxiyadır və imperatorun hakimiyyəti məhduddur.
Formal dövlət başçısı kimi o, konstitusiya tərəfindən "xalq birliyinin və
dövlətin simvolu" kimi müəyyənləşdirilir. Hakimiyyət baş nazirin və digər
seçilmiş parlament üzvlərinin əlində cəmlənmişdir və Yaponiya xalqına suverenlik
hüququ verilir.[57] Akihito Yaponiyanın hal-hazırkı imperatorudur; Vəliəhd
şahzadə Naruhito Xrizantemo taxtının növbəti varisidir.

Yaponiyanın qanunverici orqanı Yaponiya parlamentidir və parlament Tokio
şəhərinin Çiyoda xüsusi rayonunda oturur. Parlament ikipalatalıdır, 480 yerə
malik Nümayəndələr palatasından və 242 yerə sahib Məsləhətçilər palatasından
ibarətdir. Seçki hüququ 18 yaşından böyük olan şəxslər üçün keçərlidir[58] və
səsvermə gizli yolla aparılır.[57] Yaponiya parlamentində əsas yerləri sosial
liberal Yaponiya Demokratik Partiyası (YDP) və mühafizəkar Liberal Demokratiya
Partiyası (LDP) tutur. Liberal Demokratiya Partiyası 1993-1994-cü illərdəki 11
aylıq müddət və 2009-2012-ci illər istisna olmaqla 1955-ci ildən seçkilərdə daim
uğur qazanır. Liberal Demokratiya Partiyası Nümayəndələr palatasında 294 yerə,
Məsləhətçilər palatasında 83 yerə malikdir.

Yaponiya baş naziri hökumətin əsas başçısıdır və Yaponiya parlamenti tərəfindən
üzvləri arasından müəyyənləşdirildikdən sonra imperator tərəfindən təyin olunur.
Yaponiya baş naziri Kabinet başçısıdır və dövlət nazirlərini müəyyənləşdirir və
ya işdən azad edir. LDP partiyasının 2012-ci il ümumi seçkilərindəki
qələbəsindən sonra 26 dekabr 2012-ci ildə[59] Şinzo Abe Yoşihiko Nodanın yerini
tutaraq baş nazir olmuşdur və bu vəzifəyə ikinci dəfə seçilmişdir. Baş nazirin
formal olaraq imperator tərəfindən təyin olunmasına baxmayaraq, Yaponiya
konstitusiyası aşkar şəkildə imperatordan parlament tərəfindən seçilmiş şəxsi bu
vəzifəyə təyin etməsini tələb edir.[57]

Tarixən Çindən təsirlənmiş Yaponiyanın qanun sistemi Edo dövründə "Kucikata
Osadameqaki" kimi mətnlərin vasitəsilə müstəqil inkişaf etmişdir.[60] XX əsrin
sonlarında Yaponiyanın məhkəmə sistemi əsasən Avropanın qanun sistemindən
(xüsusilə Almaniya) təsirlənmişdir. Məsələn, Yaponiya hökuməti 1896-cı ildə
Almaniya vətəndaşlıq qanunnaməsi əsasında qanunnamə hazırlamışdır və bu
qanunnamə İkinci dünya müharibəsindən sonra da bəzi dəyişikliklərlə qüvvədə
qalmışdır.[61] Yazılı hüquq Yaponiya parlamenti və imperator ştampı ilə
müəyyənləşdirilir. Yaponiyanın məhkəmə sistemi üç yarusa bölünür: Ali məhkəmə və
ondan aşağı səviyyədə yerləşən üç məhkəmə.[62] Yaponiya yazılı hüququnun əsas
hissəsi Altı kodeks adlanır.[63]

Yaponiya G8, APEC və "ASEAN Plus Three" üzvüdür və Şərqi Asiya sammitinin
iştirakçısıdır. Yaponiya 2007-ci ilin martında Avstraliya ilə,[64] 2008-ci ilin
oktyabrında Hindistan ilə təhlükəsizlik paktı imzalamışdır.[65] Yaponiya rəsmi
inkişaf yardımının 5-ci ən böyük ianəçisidir (2014-cü ildə 9.2 milyard ABŞ
dolları).[66]

Yaponiyanın ABŞ ilə yaxın iqtisadi və hərbi münasibətləri var; ABŞ-Yaponiya
təhlükəsizlik alyansı bu dövlətlərin xarici əlaqələrində təməl daşı rolunu
oynayır.[67] 1956-cı ildən BMT-nin üzvü olan Yaponiya müxtəlif vaxtlarda
(ümumilikdə isə 20 il) BMT-nin Təhlükəsizlik Şurasının üzvü olmuşdur (sonuncu
dəfə 2009-cu və 2010-cu illərdə). Yaponiya əhlükəsizlik Şurasının daimi üzvü
olmağa çalışan G4 ölkələrindən biridir.[68]

Yaponiyanın qonşuları ilə bir neçə torpaq mübahisəsi problemi var: Rusiya ilə
Cənubi Kuril adaları üzərində, Cənubi Koreya ilə Liankur qayalıqları üzərində,
Çin və Tayvan ilə Senkaku adaları üzərində və Çinlə Okinotorişima bölgəsi
üzərində.[69] Yaponiyanın həmçinin Şimali Koreya ilə qaçırılmış yaponlar
məsələsinə və nüvə silahı proqramına görə davam edən konflikti var.[70]

Yaponiya dünyada ən böyük hərbi büdcəyə malik ölkələrdən biridir.[71] Yaponiya
İraq müharibəsinə qeyri-döyüşən qüvvələr göndərmişdir, amma onları sonda geri
çəkmişdir.[72] Yaponiya Dəniz Özünümüdafiə Qüvvələri (YDÖQ) RIMPAC dəniz
təlimlərinin daimi iştirakçısıdır.[73]

Yaponiya ordusunun (Yaponiya Özünümüdafiə Qüvvələri) imkanları Yaponiya
konstitusiyasının 9-cu maddəsi ilə məhdudlanır. Konstitusiyaya görə, Yaponiya
müharibə elan etməkdən və ya silahlı qüvvələrini beynəlxalq münaqişələrdə
istifadə etməkdən imtina edir. Buna uyğun olaraq, Yaponiya Özünümüdafiə
Qüvvələri Yaponiyadan kənarda fəaliyyət göstərməyən ordudur.[74] YÖQ müdafiə
naziri tərəfindən nəzarət olunur, Yaponiya Quru Özünümüdafiə Qüvvələri (YQÖQ),
Yaponiya Dəniz Özünümüdafiə Qüvvələri (YDÖQ) və Yaponiya Hava Özünümüdafiə
Qüvvələrindən (YHÖQ) ibarətdir. Yaponiya ordusu hazırda sülhməramlı
əməliyyatlarda istifadə olunur; qüvvələrinin İraqda cəbhə boyu düzülməsi İkinci
dünya müharibəsindən sonra Yaponiya ordusunun okeanın o tayındakı ilk istifadəsi
kimi qeyd olunur.[72]

2014-cü ilin mayında baş nazir Şinzo Abe Yaponiyanın İkinci dünya müharibəsindən
bəri müəyyənləşdirdiyi qeyri-fəallığı davam etdirmək və regionun təhlükəsizliyi
haqqında məsuliyyəti götürmək istədiyini demişdir. O, Yaponiyanın açar rolu
oynamaq istədiyini bildirmiş, qonşu ölkələrə Yaponiyanın dəstəyini təklif
etmişdir.[75]

Yaponiya 47 prefekturadan ibarətdir, hər bir prefektura seçilmiş qubernator,
qanunverici orqan və inzibati bürokratiya tərəfindən nəzarət olunur. Bundan
əlavə prefekturalar böyük şəhərlərə, kiçik şəhərlərə və qəsəbələrə bölünür.[76]
Hal-hazırda Yaponiyada inzibati dəyişikliklər tez-tez baş verir: şəhərlər və
qəsəbələr bir-biriləri ilə birləşdirilir. Bu proses nəticəsində altprefektura
inzibati regionlarının azalacağı və bu azalma sayəsində inzibati xərclərin
azalacağı güman olunur.[77]

Yaponiya Şərqi Asiyanın Sakit okean sahili boyunca uzanan 6.852 adadan
ibarətdir. Sahil xəttinin uzunluğu təqribən 30 min km təşkil edir.[78][79]
Tərkibinə daxil olan bütün adaları hesaba qatdıqda ölkə 24° və 46° şimal en
dairələri arasında və 122° və 146° şərq uzunluqları arasında yerləşir. Əsas
adaları, şimaldan cənuba olmaqla, Hokkaydo, Honşu, Şikoku və Kyuşudur. Okinava
prefekturasının da daxil olduğu Ryukyu adaları Kyuşu adasının cənubu ilə
əlaqələnir. Ümumilikdə bütün adalar birlikdə Yapon arxipelaqını əmələ
gətirir.[80]

Yaponiyanın 73 %-i meşəlik, dağlıq və sənaye, kənd təsərrüfatı və yaşayış üçün
əlverişsiz ərazilərdən ibarətdir.[2][81] Nəticədə, məskunlaşılmış ərazilər
əsasən sahil zonalarına cəmlənmişdir və sahil zonalarındakı yaşayış məntəqələri
əhalinin sayına görə fərqlənir. Yaponiya dünyada əhalinin ən sıx məskunlaşdığı
ölkələrdən biridir.[82]

Yaponiya adaları Sakit okean Odlu qövsündəki vulkanik zonada yerləşir. Adalar
Silur dövrünün ortalarından Pleystosen dövrünə qədər davam etmiş okeanaltı
tektonik fəaliyyətlərin nəticəsidir. Bu tektonik fəaliyyətlər Filippin
plitəsinin materik mənşəli Amur və Okinava plitələrinin cənubuna doğru
subduksiyası və Sakit okean plitəsinin Oxot plitəsinin şimalına doğru
subduksiyası ilə xarakterizə olunur. Yaponiya əslində Avroasiya materikinin şərq
sahilinə bitişik idi. 15 milyon il əvvəl hərəkət edən plitələr Yaponiyanı
materikdən ayıraraq şərqə doğru "sürükləmişdir" və Yapon dənizinin əmələ
gəlməsinə səbəb olmuşdur.[83]

Yaponiyada 108 fəaliyyətdə olan vulkan yerləşir. XX əsr boyunca Hokkaydodakı
Şova-şinzan və Beyonesu qayalıqlarındakı Myocin-şo kimi bir neçə yeni vulkan
püskürmüşdür. Tez-tez sunami ilə nəticələnən dağıdıcı zəlzələlər hər əsrdə bir
neçə dəfə meydana çıxmışdır.[84] 1923-cü ildə Böyük Kanto zəlzələsi 140.000
nəfərin ölümünə səbəb olmuşdur.[85] Digər baş vermiş dağıdıcı zəlzələr Böyük
Hanşin zəlzələsi (1995) və Tohoku zəlzələsidir (2011). Tohoku zəlzələsi 11 mart
2011-ci ildə baş vermiş və dəhşətli sunamiyə səbəb olmuşdur.[56][86] Odlu
qövsdəki mövqeyinə görə Yaponiya zəlzələ və sunamilərə meyilli ölkədir[87] və
inkişaf etmiş ölkələr arasında ən böyük təbii fəlakət riskinə malik
dövlətdir.[88]

Yaponiyanın iqlimi əsasən mülayimdir, amma cənubdan şimala getdikcə iqlim
dəyişir. Yaponiyada 6 başlıca iqlim zonası yerləşir: Hokkaydo, Yapon dənizi,
Mərkəzi dağlıq, Daxili Yapon dənizi, Sakit okean və Ryukyu adaları. Ölkənin ən
şimal bölgəsi olan Hokkaydoda rütubətli kontinental iqlim hakimdir, qış uzun və
soyuq, yay isə sərin keçir. Yağıntının miqdarı çox deyil, amma qışda adalarda
qalın qar təbəqələri yaranır.[89]

Honşu adasının qərb sahilində yerləşən Yapon dənizi zonasında şimal-qərb
küləkləri adalarda bərk qar yağmaya səbəb olur. Yayda region Sakit okean
bölgəsindən daha sərin keçir, amma fön küləklərinə görə bəzən çox isti
temperaturlar qeydə alına bilir. Mərkəzi dağlıq zonada tipik rütubətli
kontinental iqlim müşahidə olunur: yay və qış arasında, gecə və gündüz arasında
böyük temperatur amplitudaları qeydə alınır. Yağıntının miqdarı azdır, amma qış
qarlı keçir. Çukoqu və Şikoku regionlarında yerləşən dağlar Daxili Yapon dənizi
zonasına mövsümi küləklərin daxil olmasının qarşını alır və il boyunca iqlimin
mülayim keçməsinə şərait yaradır.[89]

Sakit okean sahilində rütubətli subtropik iqlim hakimdir. Qış mülayim keçir,
bəzən isti, bəzən də qarla müşahidə olunur. Rütubətli yaylar mövsümi cənub-şərq
küləklərinin bir nəticəsi kimi qəbul olunur. Ryukyu adaları subtropik iqlimə
malikdir, qış və yay isti keçir. Yağıntının miqdarı xeyli çoxdur (xüsusilə yağış
mövsümlərində).[89]

Yaponiyanın orta qış temperaturu 5,1 °C, orta yay temperaturu 25,2 °C təşkil
edir.[90] Yaponiyada ən yüksək temperatur 16 avqust 2007-ci ildə qeydə
alınmışdır: 40,9 °C.[91] Əsas yağış mövsümü mayın əvvəllərində Okinavada
başlayır və yağış cəbhəsi iyulun sonunda Hokkaydoya çatana qədər şimal doğru
yavaş-yavaş hərəkət edir. Honşunun böyük hissəsində yağış mövsümü iyunun
ortalarında başlayır və təxminən altı həftə çəkir. Yayın sonunda, payızın
əvvəlində tayfunlar özləri birlikdə xeyli yağıntı gətirir.[92]

Yaponiya adaların iqlimini və coğrafiyasını özündə əks etdirən 9 meşə
ekoregionuna malikdir. Ryukyu və Bonin adalarındakı rütubətli tropik meşələr,
əsas adaların mülayim regionlarında mülayim qarışıq meşələr, şimalda yerləşən
adaların soyuq bölgələrində mülayim iynəyarpaqlı meşələr yerləşir.[93] Yaponiya
təbiətində 90.000-dən çox heyvan növü qeydə alınmışdır: qonur ayı, yapon əntəri,
yapon yenotabənzər iti, yapon siçanı, nəhəng yapon salamandrası və s.[94] Flora
və fauna üçün əhəmiyyətli təbiət ərazilərini qorumaqdan ötrü Yaponiyada böyük
milli park şəbəkəsi yaradılmışdır. Yaponiyada həmçinin 37 Ramsar yeri
yerləşir.[95][96] Dörd yer isə görkəmli təbiət dəyərlərinə görə YUNESKO-nun
Ümumdünya irsi siyahısına salınmışdır.[97]

İkinci dünya müharibəsindən sonra iqtisadiyyatın sürətlə inkişaf etdiyi dövrdə
hökumət və şirkətlər ətraf mühitə olan diqqətə az əhəmiyyət vermişdilər. Bunun
nəticəsində 1950-ci və 1960-ci illərdə ətraf mühitin çirklənməsi hər yerə
yayılmışdır. Bu problemlə bağlı narahatçılıqların artacağından narahat olan
hökumət 1970-ci illərdə ətraf mühitin qorunması haqqıda bir neçə qanun təqdim
etmişdir.[98] 1973-cü ildəki neft böhranı və təbii sərvətlərinin azlığı
Yaponiyanı enerjidən səmərəli istifadə etməyə məcbur edir.[99] Hazırda
Yaponiyanın qarşıda dayanan və həllini gözləyən əsas ətraf mühit məsələləri
havanın çirklənməsi (NOx, zəhərli qazlar), tullantıların idarə edilməsi, suyun
evtrofikasiyası, təbiətin qorunması, iqlim dəyişikliyi, kimyəvi maddələrin idarə
edilməsi və ətraf mühitin beynəlxalq əməkdaşlıqla qorunmasıdır.[100]

2015-ci ilin iyun ayında kömürlə fəaliyyət göstərən 40-dan çox müəssisənin
tikilməsi planlaşdırılmışdır. NGO Climate Action Network Yaponiyanı öz "Günün
fossili" mükafatının qalibi elan etmişdir.[101]

Yaponiya, dövlətlərin ətraf mühitə olan öhdəçiliyini müəyyənləşdirən Ekologiya
Effektivliyi İndeksində 26-cı yerdədir.[102] Kioto protokolu imzalamış tərəf və
1997-ci ildə sözügedən konfransa ev sahibliyi etmiş ölkə kimi Yaponiyanın karbon
dioksidin ayrılmasını azaltmaq və iqlim dəyişikliyinin qarşını almaq kimi
öhdəçilikləri vardır.[103]

Müasir Yaponiya iqtisadiyyatı Edo dövründə böyüməyə başlamışdır. Edo dövrünün
salamat qalmış elementləri su və quru yolları, eləcə də Osaka düyü brokerlərinin
fyuşers kimi maliyyə vasitələri aiddir.[105] 1868-ci ildə başlamış Meyci
dövründə Yaponiya bazar iqtisadiyyatından faydalanaraq inkişaf etmişdir.[106]
Müasir dövrün bir çox müəssisəsi bu dövrdə peyda olmuş və Yaponiya Asiyanın ən
inkişaf etmiş dövləti olmuşdur.[107] 1960-cı illərdən 1980-ci illərə qədər
Yaponiya iqtisadiyyatı olduqca inkişaf etmişdir ("Yaponiya iqtisadiyyatının
möcüzəsi"): 1960-cı və 1970-ci illərdə 7,5 % və 1980-ci illərdə və 1990-cı
illərin əvvəllərində isə 3,2 % ortalamasına çatmaq mümkün olmuşdur.[108]

İqtisadiyyatın inkişafı 1990-cı illərdə ("İtirilmiş onillik") baş vermiş
Yaponiya iqtisadi köpüyünə görə yavaşlamağa başlamışdır. İqtisadiyyatı yenidən
dirçəltmək səyləri uğursuz olmuşdur və ardınca 2000-ci ildə dotkom köpüyü baş
vermişdir.[2] İqtisadiyyat 2005-ci ildə bərpa olunmağa başlanmışdır; ÜDM 2005-ci
ildə ABŞ və Avropa ölkələrinin göstəricilərini keçərək 2,8 % artmışdır.[109]

2012-ci ildən Yaponiya ÜDM baxımından ABŞ və Çindən sonra dünyanın ən güclü 3-cü
milli iqtisadiyyatına,[110] alıcılıq qabiliyyəti pariteti baxımından isə ABŞ,
Çin və Hindistandan sonra dünyanın ən güclü 4-cü milli iqtisadiyyatına malikdir.
2014-cü ildə Yaponiyanın dövlət borcunun illik Ümumi Daxili Məhsulun 200 %-dən
çox olduğu hesablanmışdır (bu göstəriciyə görə dünyada birincidir).[111]

Yaponiyanın böyük iqtisadi təcrübəsi var və ölkədə texnologiya sahəsində
tanınmış bir çox şirkət yerləşir: nəqliyyat vasitələri, elektrik avadanlıqları,
dəzgah, əlvan və polad metallar, gəmi, parça, kimyəvi maddələr, qida emalı və s.
şirkətləri. Yaponiya torpaqlarının 13 %-i kənd təsərrüfatı üçün istifadə olur.
Yaponiya qlobal balıq ovunun təxminən 15 %-ni həyata keçirir və balıq ovuna görə
dünyada sadəcə Çindən geri qalır.[2] 2010-cu ilin məlumatına görə Yaponiyanın
işçi qüvvəsi 65,9 milyon nəfərdən ibarətdir.[113] Yaponiya aşağı işsizlik
səviyyəsinə malikdir (təxminən cəmi 4 %). 2007-ci ilin məlumatına görə, Yaponiya
əhalisinin təqribən 17 %-i — 20 milyon nəfəri yoxsulluq səviyyəsindən
aşağıdadır.[114] Yaponiyada tikilən evlər şəhər bölgələrindəki məhdud torpaq
ehtiyatları ilə xarakterizə olunur.[115]

2005-ci ildə Yaponiyanın adambaşına düşən ixracat dəyəri 4.210 $ idi. 2012-ci
ilin məlumatına görə, Yaponiyanın əsas ixracat bazarları Çin (18,1 %), ABŞ
(17,8 %), Cənubi Koreya (7,7 %), Tailand (5,5 %) və Honkonqdur (5,1 %).
Yaponiyanın əsas ixrac etdiyi mallar nəqliyyat vasitələri, avtomaşınlar, dəmir
və polad məmulatlar, yarımkeçiricilər və avtohissələrdir.[116] 2012-ci ilin
məlumatına əsasən Yaponiyanın əsas idxalat bazarları Çin (21,3 %), ABŞ (8,8 %),
Avstraliya (6,4 %), Səudiyyə Ərəbistanı (6,2 %), Birləşmiş Ərəb Əmirlikləri
(5 %), Cənubi Koreya (4,6 %) və Qətərdir (4 %).[2]

Yaponiyanın idxal etdiyi əsas mallar mexaniki avadanlıqlar və alətlər, qalıq
yanacaqlar, ərzaq (əsasən mal əti), kimyəvi maddələr, parça və sənaye üçün
xammaldır.[117] Cuniçiro Koizuminin baş nazir olduğu dövrdə bir sıra islahatlar
keçirilmişdir və Yaponiyaya qoyulan xarici kapital qoyuluşu artmışdır.[118]

Biznesin rahatlığı indeksində Yaponiya 189 ölkə arasında 27-ci yerdədir və
inkişaf etmiş ölkələr arasında vergidən ən az gəlir götürən ölkələrdən biridir.
Kapitalizmin Yaponiya variantında bir çox aydın cəhət vardır: keyretsu
sahibkarları nüfuzludurlar, daimi məşğulluq və təcrübəyə əsaslanan karyera
irəliləyişi Yaponiyanın iş mühitində geniş yayılmışdır.[117] Yaponiya şirkətləri
"The Toyota Way" kimi menecment metodları ilə tanınır, səhmdar aktivizmi isə
geniş yayılmamışdır.[119]

Yaponiyanın ən tanınmış şirkətlərinə Toyota, Nintendo, NTT DoCoMo, Canon, Honda,
Takeda Pharmaceutical, Sony, Panasonic, Toshiba, Sharp, Nippon Steel, Nippon Oil
və Seven & I Holdings Co. aiddir.[120] Yaponiyada dünyanın ən böyük banklarından
bir neçəsi yerləşir və Tokio fond birjası (Nikkei 225 və TOPIX indekslərinə görə
tanınır) bazar kapitallaşmasına görə dünyanın ikinci ən böyük fond
birjasıdır.[121] 2006-cı ildə "Forbes" jurnalının tərtib etdiyi "Forbes Global
2000" siyahısında Yaponiyanın 326 şirkəti (16,3 %) yer almışdı.[122] 2013-cü
ildə Yaponiya şistli təbii qaz idxal edəcəyini açıqlamışdır.[123]

Yaponiya elmi tədqiqatlar, xüsusilə texnologiya, mexanizm və tibbi tədqiqatlar
sahələrində lider ölkələrdən biridir. Yaponiyada 700.000-ə yaxın tədqiqatçı
fəaliyyət göstərir. Tədqiqat və inkişafa 130 milyard ABŞ dolları ayrılmışdır və
bu göstəriciyə görə dünyada üçüncü yerdədir.[124] Yaponiya fundemental elmi
tədqiqatlar səhəsində aparıcı ölkələrdən biridir: indiyə qədər fizika, kimya və
tibb sahələrində 21 Nobel laureatı olmuşdur, üç nəfər isə Filds medalına layiq
görülmüşdür.[125][126] Yaponiyanın görkəmli texnoloji töhfələri elektronika,
maşınqayırma, mexaniki avadanlıqlar, inşaat mühəndisliyi, sənaye
robototexnikası, optika, kimyəvi maddələr, yarımkeçiricilər və metal sahələrinə
aid edilir. Yaponiya robot istehsalında və istifadəsində aparıcı ölkələrdən
biridir: 2013-cü ildə Yaponiya bütün dünyada istehsal olunmuş sənaye
robotlarının 20 %-ni (300.000/1,3 milyon) istehsal etmişdir.[127] Əslində
Yaponiyanın bu sahədəki göstəricisi əvvəllər daha yüksək idi: 2000-ci ildə bütün
istehsal edilmiş sənaye robotlarının yarısı Yaponiya tərəfindən istehsal
olunmuşdu.[128]

Yaponiya Aerokosmik Tədqiqatlar Agentliyi (JAXA) Yaponiyanın kosmik
agentliyidir. Agentlik kosmos, planet və aviasiya tədqiqatlarına rəhbərlik edir,
kosmik raketlərin və süni peyklərin istehsal olunmasında iştirak edir. JAXA
Beynəlxalq kosmik stansiyasının iştirakçılarından biridir: Yaponiya Eksperiment
Modulu (Kibo) 2008-ci ildə uğurla stansiya ilə birləşmişdir.[129] Kosmosun
tədqiqatı üçün nəzərdə tutduğu proqrama əsasən Yaponiyanın əsas kosmik hədəfləri
Akatsuki kosmik aparatını Veneraya göndərmək,[130][131] BepiColombo layihəsini
2016-cı ildə həyata keçirmək[132] və 2030-cu ilə qədər Ayda baza tikməkdir.[133]

14 sentyabr 2007-ci ildə Yaponiya hazırladığı "SELENA" (ing. Selenological and
Engineering Explorer) zondunu H-IIA (Model H2A2022) daşıyıcı raketi vasitəsilə
Taneqaşima Kosmik Mərkəzindən Aya göndərmişdir. SELENA Yaponiyada əsasən
"Şahzadə Kaquyanın nağılı" hekayəsindəki Ay şahzadəsi Kaquayaya görə Kaguya adı
ilə tanınır.[134] Kaguya Apollon proqramından sonra ən böyük Ay missiyasıdır.
Proqramın əsas hədəfi Ayın mənşəyi və geoloji tarixi haqqında məlumatlar əldə
etməkdir. Zond 4 oktyabrda[135][136] 100 km yüksəklikdə Ayın oribitinə daxil
olmuşdur.[137] Zondun missiyası 11 iyun 2009-cu ildə JAXA tərəfindən qəsdən Aya
düşürülüb məhv edildikdən sonra başa çatmışdır.[138]

2011-ci ilin məlumatına əsasən Yaponiya enerjisinin bir hissəsini neftdən,
21,3 %-ini daş kömürdən, 21,4 %-ini təbii qazdan, 4,0 %-ini atom enerjisindən və
3,3 %-ini hidroelektrik enerjidən əldə edir. 2011-ci ildə atom enerjisi
Yaponiyanı elektrik ehtiyacının 9,2 %-ni təşkil etsə də, əvvəlki ildə bu
göstərici 24,9 % idi.[139] Amma 2012-ci ilin mayında ölkənin bütün atom enerjisi
təchizatları sıradan çıxarılmışdır, çünki 2011-ci ilin martında Fukişima
radiasiya fəlakəti baş vermişdir. Lakin hökumət ictimai fikri nəzərə alaraq azı
50 reaktoru geri qaytarmağa çalışmışdır.[140] 2015-ci ilin əvvəllərində Sendaydə
iki reaktor yenidən işə düşmüşdür.[141] Yaponiya mühim daxili təbii resurslara
malik deyil və buna görə də başqa ölkələrdən enerji idxal etməyə məcburdur.[142]
Bu səbəbdən də Yaponiya mənbələrini müxtəlifləşdirməyə və enerji səmərəliliyinin
yüksək dərəcələrini qoruyub saxlmağa çalışır.[143]

Yaponiyanın yol xərcləri əhatəli olmuşdur.[144] Ümumi uzunluğu 1,2 milyon
kilometr olan yol şəbəkəsi nəqliyyatın əsasını təşkil edir.[145] Məhdud ödənişli
avtomobil yolları əsas şəhərləri əlaqələndirir və rüsumtoplayan məntəqələr
tərəfindən nəzarət olunur. Yeni və istifadə olunmuş avtomobillər ucuzdur;
avtomobil mülkiyyətçiliyindən və yanacaqdan əldə olunan gəlir enerjinin
məhsuldarlığını artırmaqda istifadə olunur. Lakin keçdiyi bütün məsafənin cəmi
50 faizində, Yaponiya avtomobilin istifadəsinə görə G8 ölkələri arasında ən
aşağı göstəriciyə malik ölkədir.[146]

1987-ci ildəki özəlləşdirmədən bəri Yaponiya dəmiryol şirkətlərinin çoxu
regional və yerli sərnişindaşıma bazarında rəqabət içərisindədir. Yaponiyanın
əsas dəmiryol şirkətləri Japan Railways Group, Kintetsu Corporation, Seibu
Railway və Keio Corporation şirkətləridir. Maksimum sürətləri 240–320 km/saat
olan Şinkansen qatarları Yaponiyanın əsas şəhərlərini birləşdirir. Yaponiya
qatarları təhlükəsizliyinə və dəqiqliyinə görə tanınır.[147][148] Tokio ilə
Osaka şəhərləri arasında yeni Maglev xəttinin salınması təklifi müasir
mərhələdədir.[149] Yaponiyada 175 hava limanı yerləşir;[2] Yaponiyanın ən böyük
hava limanı olan Tokio hava limanı (və ya Haneda hava limanı) Asiyanın ikinci ən
işlək hava limanıdır.[150] Yaponiyanın digər ən böyük hava limanları Narita hava
limanı, Kansai hava limanı və Çubu hava limanıdır.[151] Naqoya limanı
Yaponiyanın ən böyük və işlək limanıdır. Ölkənin ticarət dəyərinin 10 %-i bu
limanın payına düşür.[152]

Yaponiyanın əhalisi təxminən 126,9 milyon nəfərdir[2] və əhalinin 80 %-i Honşu
adasında yaşayır. Əhali mədəni və linqvistik cəhətdən homogendir:[153] Yaponiya
əhalisinin 98,5 %-i etnik yapondur,[2] qalan hissəsini isə xarici ölkələrdən
gəlmiş əcnəbi işçilər təşkil edir.[153] Əhalinin qeyri-yapon hissəsi əsasən
zayniçi koreyalıları,[154] zayniçi çinliləri, filippinlilər, braziliyalılar[155]
və perululardan ibarətdir.[156] 2003-cü ilin məlumatına görə Yaponiyada 134.700
qeyri-latın amerikalı və 345.500 latın amerikalı mühacir yaşayır. Latın
amerikalıların 274.700 nəfəri braziliyalıdır (onların çoxu yapon oğulları və
həyat yoldaşları ilə buraya gəliblər[155]) və onlar Yaponiyada ən böyük qərb
icmasıdırlar.[157]

Yerli xalqlardan ən çox üstünlük təşkil edənlər yamatolar, aynular,[158]
ryukyular, eləcə də burakumin[159] kimi kiçik etnik qruplardır. Əhalinin bir
hissəsi yamatolar arasında qaynayıb-qarışmışdır (məsələn, Oqasavara adalarının
əhalisi kimi[160]). 2014-cü ildə ölkə sərhədləri daxilində doğulmayan və
qeyri-yapon əhali ümumi əhalinin cəmi 1,5 %-ni təşkil edirdi.[161] Yaponiya
etnik homogenliyinə görə seçilir və vətəndaşları üçün etnik və ya irqi
statistikalar tərtib etmir. Sonuncu bir statistikaya görə Yaponiya çoxmillətli
dövlət olsa da,[162] Yaponiyanın böyük hissəsi ölkəni monokultural dövlət kimi
görür. Yaponiyanın keçmiş baş naziri və maliyyə naziri Taro Aso ölkəni
xarakterizə edərkən "bir irq, bir sivilizasiya, bir dil və bir mədəniyyət"
ifadəsindən istifadə etmişdir.[163]

Gözlənilən həyat müddətinə görə Yaponiya dünyada ən yaxşı ikinci göstəriciyə
malikdir: 2010-2015-ci illərdə doğulan şəxslər üçün 83,5 il.[15][16] İkinci
dünya müharibəsindən sonra baş vermiş bebi-bumun bir nəticəsi kimi Yaponiya
əhalisi qocalmaqdadır və doğum göstəriciləri aşağıdır. 2012-ci ildə əhalinin
24,1 %-i 65 yaşından yuxarı olduğu halda, 2050-ci ildə bu göstəricinin 40 %-ə
çatacağı gözlənilir.[164]

Demoqrafik quruluşdakı dəyişikliklər bir neçə sosial nəticəyə səbəb olmuşdur.
Xüsusən əmək qabiliyyətli əhalinin potensial azalması və ictimai təqaüd planı
kimi sosial müdafiə xərclərinin artması bu nəticələrə aiddir.[165] Evlənməyən və
övlad sahibi olmayan yapon gənclərinin sayı artır.[166] 2011-ci ildə, son beş
ildə Yaponiya əhalisinin 204.000 nəfər azalaraq 126,24 milyon nəfər olduğu məlum
olmuşdur. Bu, 1947-ci ildən bəri qeydə alınmış ən böyük azalmadır.[167] Bu
azalmada ən böyük pay 2011-ci ildə təxminən 16.000 nəfərin ölümünə və 2.600
nəfərin (2014-cü ilin məlumatı) hələ də itkin olmasına səbəb olan Tohoku
zəlzələsinin payına düşür.[168]

2050-ci ildə Yaponiya əhalisinin 95 milyon nəfərə düşəcəyi güman
olunur.[164][169] Demoqrafiyaçılar və hökumət layihəçiləri hazırda bu problemin
öhdəsindən gəlmək üçün qızğın debat içərisindədirlər.[166] Təklif olunan çıxış
yolları kimi immiqrasiya və doğuma həvəsləndirməkdir. Beləliklə, gənc işçilərin
qocalan əhaliyə yardımçı olacağı güman olunur.[170][171] Yaponiya hər il
naturalizasiya (yap. 帰化) vasitəsilə 15.000 yeni vətəndaş qəbul edir.[172]
Birləşmiş Millətlər Təşkilatının Qaçqınlar üzrə Ali Komissarlığının hesabatına
görə, 2012-ci ildə Yaponiya ancaq 18 mühacirin ölkədə məskunlaşmasına şərait
yaratmışdır.[173] Halbuki, ABŞ-ın eyni ildə həmin göstəricisi 76.000 nəfər
idi.[174]

Yaponiya yüksək intihar göstəricilərindən əziyyət çəkir.[175][176] 1997-2009-cu
illər aralığında intiharların sayı hər il bir qayda olaraq 30.000-ni
keçmişdi.[177] İntihar edən şəxslərin böyük hissəsi 30 yaşından aşağıdır.[178]

Yaponiya konstitusiyasının 20-ci maddəsinə görə Yaponiyada hər kəs istədiyi dinə
etiqad etməkdə sərbəstdir. Yaponiyada təxminən 100.000-ə yaxın şintoizm məbədi
yerləşir.[179] Təxminlərə görə Yaponiya əhalisinin 84-96 %-i buddizm və ya
şintoizm (həmçinin hər iki dinin sinkretizminə) dininə etiqad edir[2][180] Amma
bu statistika ancaq məbəd üzvlərinin sayına əsaslandığından (Danka sistemi), əsl
rəqəmin bundan daha çox olduğu güman olunur. Digər tədqiqatlara görə əhalinin
ancaq 30 %-i özünü dindar hesab edir.[181] Edvin Rayşauer və Marius Yansenə görə
Yaponiya əhalisinin təxminən 70-80 %-i heç bir dinə inanmır.[182]

Bununla belə, dini tədbirlərdə, dini festivallarda, Yeni ilin ilk məbəd ziyarəti
kimi hadisələrdə iştirak edənlərin sayı hələ də çoxdur. Çində yaranmış daosizm
və konfutsiçilik dinləri Yaponiya adət-ənənələrinə və yerli əhalinin dini
inancına təsir göstərmişdir.[183] Yaponiya küçələri Milad bayramında, Tanabata
festivalında və Obon günündə bəzədilir. Yaponiya əhalisinin 1 %-dən azı
xristiandır.[184] Ölkədə yayılmış digər dinlərə islam, hinduizm, siqhizm və
iudaizmdir. XIX əsrin ortalarında Yaponiyada bir çox din yayılmışdır.[185]

Yaponiya əhalisinin 99 %-i yapon dilindən ana dili kimi istifadə edir.[2] Yapon
dili aqqlütinativ dil olub nəzakətli və kübar sistemə malik olması ilə seçilir
və bu, Yapon cəmiyyətinin iyerarxik təbiətinin göstəricisidir. Yapon dilində
tez-tez sayğı şəkilçilərindən istifadə olunur. Dilin yazıya alınması üçün
kancidən (Çin mənşəli işarələr) və iki cür kanadan (sillabik işarələr: hiraqana
və katakana), eləcə də, latın əlifbasından və ərəb rəqəmlərindən istifadə
olunur.[186]

Yapon dili ilə yanaşı, Ryukyu adalarında danışılan Ryukyu dilləri (Amami,
Kuniqami, Okinava, Miyako, Yaemaya, Yonaquni) yapon dili ailəsinə daxildir. Çox
az uşaq bu dilləri öyrənir,[187] amma son dövrlərdə yerli hökumətlər ənənəvi
dillərin təsirini artırmaq üçün çıxış yolları axtarmağa çalışırlar. Regionda
yapon dilinin Okinava dialektindən də istifadə olunur. Yapon və ya başqa dillə
heç bir qohumluğu olmayan Aynu dilinin Hokkaydoda sadəcə bir neçə yaşlı danışanı
qalmışdır və ölü dil olmaq ərəfəsindədir.[188] Dövlət və özəl məktəblərdə
dərslər yapon dilində keçirilir, eləcə də, ingilis dili tədris olunur.[189][190]

Meyci islahatı nəticəsində 1872-ci ildə Yaponiya ibtidai və orta məktəblərlə,
universitetlərlə tanış olmuşdur.[191] 1947-ci ildən bəri Yaponiyada icbari
təhsil ibtidai və orta məktəblərlə xarakterizə olunur və 9 il çəkir (6 yaşından
15 yaşına qədər). Uşaqların demək olar ki, hamısı təhsillərini üçillik yuxarı
orta məktəblərdə davam etdirirlər. Yaponiya Təhsil, Mədəniyyət, İdman, Elm və
Texnologiya Nazirliyinə görə, 2005-ci ildə orta məktəb məzunlarının 75,9 %-i
universitet, kollec, peşə məktəbi və ya digər ali təhsil müəssisələrinə daxil
olmuşdur.[192]

Yaponiyanın ən məşhur universitetləri Tokio Universiteti və Kioto
Universitetidir.[193][194] İƏİT tərəfindən nəzarət olunan Beynəlxalq Tələbə
Qiymətləndirmə Proqramı 15 yaşlı yapon şagirdlərinin biliyini və qabiliyyətini
dünyada ən yaxşı 6-cı göstərici olduğunu açıqlamışdır.[195]

Yaponlar dünyada uzunömürlü xalqdır: 2013-cü ilin məlumatına görə orta ömür 83,3
ildir.[196] Miçiqan və Tokio Universitetlərinin professoru Con Kreyton Kembell
2009-cu ildə "New York Times"-a verdiyi müsahibədə yaponları dünyada ən sağlam
xalq adlandırmışdı.[197]

Yaponiyada sağlamlıq xidməti milli və yerli hökumətlər tərəfindən təmin edilir.
Ödənişli şəxsi tibbi xidmət də təklif olunur. Sığortası olmayan şəxslər işə
götürənlər vasitəsilə yerli hökumətlər tərəfindən idarə olunan milli
sağlamlıq-sığorta proqramında iştirak edə bilərlər.[198] 1973-cü ildən bəri
bütün yaşlılar hökumət dəstəkli sığortaya malikdirlər. Xəstələr istədikləri
həkimi və ya sağlamlıq müəssisəsini seçməkdə sərbəstdirlər.[199]

Yaponiya mədəniyyəti ölkənin tarixi köklərindən son dərəcə təsirlənərək inkişaf
etmişdir. Müasir mədəniyyət isə Asiya, Avropa və Şimali Amerikanın təsiri ilə
formalaşmışdır. Ənənəvi Yaponiya mədəniyyəti keramika məmulatları, toxuculuq
məhsulları, lakirovanlar və gəlinciklər kimi əl işləri ilə, bunraku, kabuki,
noh, rəqs və rakuqo kimi performans sənətləri ilə, çay mərasimi, ikebana, döyüş
sənətləri, xəttatlıq, oriqami, onsen, Geyşa, xalq oyunları və digər
məşğuliyyətlərlə xarakterizə olunur. Yaponiya nəzərə çarpan və ya nəzərə
çarpmayan Mədəniyyət abidələrini və Milli xəzinələrini qorumaq və tanıtmaq üçün
sistem inkişaf etmişdir.[200] Yaponiyanın 19 yeri YUNESKO-nun Ümumdünya irsi
siyahısına düşmüşdür və bu yerlərdən 15-i mədəni əhəmiyyət daşıyır.[97]

İse məbədləri Yaponiya memarlığının prototipi kimi şöhrət qazanmışdır.[201]
Ənənəvi memarlıqda taxtadan geniş istifadə olunur. Ənənəvi evlər olan minkalarda
və məbədlərdə tatami ayaqaltılarının və sürüşən qapılar — şocilərin istifadə
edildiyini görmək olar.[202] Yaponiya heykəltəraşlığında da taxtadan geniş
istifadə olunur və Yaponiya rəssamlığı Yaponiya incəsənətinin ən qədim
sahələrindən biridir. Ən qədim rəsm əsərləri e.ə. 300-cü ilə aid edilir.
Yaponiya rəssamlığının tarixi yerli Yaponiya estetikası ilə xarici ölkə
ideyalarının adaptasiyası arasındakı sintezi və rəqabəti göstərir.[203]

Yaponiya mədəniyyəti ilə Avropa mədəniyyətinin qarşılıqlı təsiri əhəmiyyətli
nəticələr doğurmuşdur: məsələn, yaponizm cərəyanının tanınmağa başladığı XIX
əsrdə, ixrac edilməyə başlayan ukiyo-e qravürlərinin Qərbdə müasir incəsənətin
inkişafında, xüsusilə postimpressionizm üzərində nəzərəçarpacaq dərəcədə
əhəmiyyəti olmuşdur.[203] Məşhur ukiyo-e rəssamları Katsuşika Hokusay və Utaqava
Hiroşiqedir. Ənənəvi taxta blok mətbəəçiliyi ilə Qərb incəsənətinin birləşməsi
nəticəsində, hazırda həm Yaponiyada, həm də xarici ölkələrdə məşhur olan komiks
formatı — manqa yaranmışdır.[204] Manqa əsasında hazırlanmış animasiyalar isə
anime adı ilə tanınır. Yaponiyanın istehsal etdiyi video oyun konsolları 1980-ci
illərdən bəri məşhurluğunu qoruyur.[205]

Yaponiya musiqisi eklektik və çoxşaxəlidir. Koto kimi bir çox musiqi aləti IX-X
əsrlərdə ixtira olunmuşdur. Ənənəvi yapon dram teatr sənəti Nohun tarixi XIV
əsrə, gitarayabənzər şamisen kimi çalğı alətlərinin istifadə olunduğu populyar
xalq musiqisinin tarixi isə XVI əsrə gedib çıxır.[206] Yaponiya Qərb klassik
musiqisi ilə XIX əsrdə tanış olmuşdur və hazırda Yaponiya mədəniyyətinin
ayrılmaz hissəsidir. İmperiya sarayında ifa olunmuş yapon klassik musiqi janrı
qaqaku Qərb bəstəkarlarının əsərlərindən təsirlənmişdir.[207]

Yaponiyanın tanınmış klassik bəstəkarları Toru Takemitsu və Rentaro Takidir.
İkinci dünya müharibəsindən sonra Yaponiyada populyar musiqi Amerika və
Avropadan təsirlənərək inkişaf etmiş və nəticədə, 1990-cı illərdə J-pop və ya
Yaponiya populyar musiqisi adlı yeni musiqi janrı formalaşmışdır.[208]
Yaponiyanın mədəni həyatında karaoke böyük məşhurluq qazanmışdır. Mədəni
Əlaqələr Agentliyinin 1993-cü ildə apardığı sorğuda məlum olmuşdur ki, həmin il
karaoke oxuyan yaponların sayı ikebana və çay mərasimi kimi ənənəvi
məşğuliyyətlərlə məşğul olan yaponların sayından çox olmuşdur.[209]

Yaponiya ədəbiyyatının ən qədim nümunələri "Kociki" və "Nihon Şoki" xronikaları
və "Manyoşu" ədəbi antologiyasıdır. Bu əsərlər VIII əsrdə Çin işarələri ilə
yazılmışdır.[210][211] Heyan dövrünün əvvəllərində kana (hiraqana və katakana)
kimi tanınan yeni fonoqram sistemi inkişaf etmişdir. "Bambukkəsənin hekayəsi" ən
qədim yapon hekayəsi hesab olunur.[212] Heyan dövrününün saray həyatı Sey
Şonaqonun "Yastıq kitabı" əsərində təsvir olunur. Murasaki Şikibunun yazdığı
"Gencinin hekayəsi" romanı dünyanın ilk romanı hesab edilir.[213][214]

Edo dövrü boyunca çonin ("şəhərlilər") təbəqəsi samuray aristokratiyasını
ədəbiyyat sahəsində istehsalçı və istehlakçı kimi ötüb qabaqlaya bilmişdilər.
Məsələn, İhara Saykakunun əsərlərinin məşhurluğu oxucu kütləsində və
müəlliflikdəki dəyişiklikləri göstərirdi. Matsuo Başo ənənəvi Kakinşu
poeziyasını haykay (hayku) ilə dirçəltmişdir və poetik səyahət oçerki olan "Oku
no Hosomiçi"ni yazmışdır.[215] Meyci dövründə ənənəvi ədəbi formaların düşüşü
baş vermişdir və Yaponiya ədəbiyyatı Qərb ədəbiyyatına inteqrasiya etməyə
başlamışdır. Natsume Soseki və Mori Oqai Yaponiyanın ilk "müasir" roman
yazıçıları olmuşdurlar. Onları Ryunosuke Akutaqava, Cuniçiro Tanizaki, Yukio
Mişima və Haruki Murakami izləmişdirlər. Ədəbiyyat üzrə Nobel mükafatına cəmi
iki yapon sahib çıxmışdır: Yasunari Kavabata (1968) və Kenzaburo Oe (1994).[212]

Yaponiya mətbəxi təməl qida növləri, səciyyəvi olaraq yapon düyüsü və ya
əriştələri, sous və okazu (balıq, tərəvəz və tofudan hazırlanan yemək) ilə
xarakterizə olunur. Müasir dövrün əvvəllərində istifadə olunmağa başlanan
qırmızı ət kimi inqredientlər əvvəllər Yaponiyada geniş istifadə olunmamışdır.
Yaponiya mətbəxi yeməklərin mövsümiliyinə[216] və prezentasiyasına,
inqredientlərin keyfiyyətinə görə tanınır. Milli mətbəxlə yanaşı regional
mətbəxlər də ənənəvi reseptləri və yerli inqredientləri ilə seçilir. Mişlen
bələdçisisi tərəfindən restoranları ən çox ulduz alan ölkə Yaponiyadır.[217]

Ənənəvi idman növü olan sumo Yaponiyanın milli idman növü hesab edilir.[218]
Ölkədə yapon döyüş sənətləri olan cüdo, karate və kendo ilə məşğul olan xeyli
insan var. Meyci islahatından sonra Yaponiya bir çox qərb idman növü ilə tanış
olmuşdur və bu idman növləri təhsil sistemi vasitəsilə yayılmağa
başlamışdır.[219] 1964-cü ildə Yaponiyanın paytaxtı Tokio şəhərində Yay Olimpiya
Oyunları keçirilmişdir. Yaponiya iki dəfə Qış Olimpiya Oyunlarına ev sahibliyi
etmişdir: 1972-ci ildə Sapporoda və 1998-ci ildə Naqanoda.[220] Tokio 2020-ci
ildə ikinci dəfə Yay Olimpiya Oyunlarına ev sahibliyi edəcək və Yay Olimpiya
Oyunlarına iki dəfə ev sahibliyi edən ilk Asiya şəhəri olacaq.[221] Yaponiya
Asiyanın ən uğurlu reqbi komandasına malikdir: Reqbi üzrə Asiya çempionatını
hamıdan çox — 6 dəfə qazanmış, yenicə təşkil olunmuş Reqbi üzrə Sakit okean
dövlətləri çempionatının 2011-ci ildə qalibi olmuşdur. 2019-cu ildə Yaponiyada
Reqbi üzrə dünya çempionatı keçiriləcək.[222]

Beyzbol hazırda ölkədə ən məşhur idman növüdür. Yaponiyanın ən üst peşəkar
beyzbol liqası olan Nippon Peşəkar Beyzbolu (NPB) 1936-cı ildə təşkil
edilmişdir.[223] 1992-ci ildə Yaponiya Peşəkar Futbol Liqasının (J. Liqası)
qurulmasından bəri futbol da populyarlıq əldə etmişdir.[224] 1981-ci ildən
2004-cü ilə qədər Yaponiya Qitələrarası Kubokun keçirildiyi məkan olmuşdur və
Yaponiya 2002-ci ildə Cənubi Koreya ilə birlikdə Futbol üzrə dünya çempionatına
ev sahibliyi etmişdir.[225] Yaponiya milli futbol komandası Asiyanın ən
müvəffəqiyyətli futbol komandalarından biridir: Asiya Kubokunu 4 dəfə
qazanmışdır.[226] Bundan əlavə, Yaponiyanın qadınlardan ibarət milli futbol
komandası 2011-ci ildə dünya çempionu olmuşdur.[227] Qolf da Yaponiyada məşhur
idman növüdür.[228] Ölkədə Super GT seriyası avtoyarışları və Formula Nippon
formula yarışları keçirilir.[229] Yaponiya NBA-da bir basketbolçu ilə təmsil
olunur: Yuta Tabuse.[230]



https://az.wikipedia.org/wiki/Nizami_G%C9%99nc%C9%99vi

Nizami Gəncəvi (tam adı Cəmaləddin İlyas ibn Yusif Nizami Gəncəvi) (fars. نظامی
گنجوی‎) — dünya şöhrətli Azərbaycan şairi və mütəfəkkiri, farsdilli ədəbiyyatın
ən görkəmli nümayəndələrindən biri.

Nizami Gəncəvi 1141-ci ildə Gəncə şəhərində anadan olmuş, bütün ömrü boyu orada
yaşayıb yaratmış və 12 mart 1209-cu ildə Gəncədə vəfat etmişdir.

Nizami Gəncəvi təhsilini Gəncə mədrəsələrində almış, daha sonra şəxsi mütaliə
yolu ilə o dövrün elmlərini mükəmməl öyrənmiş, xüsusən də Yaxın Şərq xalqlarının
şifahi və yazılı ədəbiyyatına yaxından bələd olmuşdur. Ana dilindən başqa ərəb
və fars dillərini də mükəmməl bilən şairin yunan dili ilə də tanış olduğu,
həmçinin qədim yunan tarix və fəlsəfəsini, astronomiya, tibb və həndəsə
elmlərini yaxşı mənimsədiyi əsərlərindən aydın görünür. Təqribən 1169-1170-ci
illərdə Dərbənd hökmdarı Seyfəddin Müzəffərin kəniz kimi hədiyyə göndərdiyi
qıpçaq qızı Afaq ilə evlənmiş, 1174-cü ildə oğlu Məhəmməd anadan olmuşdur.

Nizami Gəncəvinin məqbərəsində 1947-ci ildə aparılan qazıntı işləri zamanı onun
sinə daşı tapılmışdır. Həmin daşda olan yazı onun qriqorian təqvimi ilə 1209-cu
il mart ayının 12-də dünyasını dəyişdiyini güman etməyə əsas verir[2].

Nizami Gəncəvi yaradıcılığa lirik şeirlərlə başlamışdır. Əsərlərindən məlum olur
ki, şair böyük divan yaratmış, qəzəl və qəsidələr müəllifi kimi şöhrətlənmişdir.
Lakin şərq təzkirəçilərinin 20 min beyt həcmində olduğunu qeyd etdikləri bu
divandakı şeirlərin çox az hissəsi dövrümüzədək gəlib çatmışdır. Nizami Gəncəvi
bütün yaradıcılığı boyu lirik şerlər yazmış, sonralar poemalarında irəli sürdüyü
mütərəqqi ictimai-fəlsəfi fikirlərini ilk dəfə həmin şerlərində ifadə etmişdir.

Lakin Nizami Gəncəvi dünya ədəbiyyatı tarixinə məsnəvi formasında yazdığı 5
poemadan ibarət "Xəmsə" ("Beşlik") müəllifi kimi daxil olmuşdur. 1177-ci ildə
bitirdiyi "Məxzənül-əsrar" ("Sirlər xəzinəsi") adlı ilk poeması şairə böyük
şöhrət qazandırmışdır. Qələmə aldığı "Xosrov və Şirin" poemasını 1180-cı ildə
bitirmiş və Məhəmməd Cahan Pəhləvana göndərmişdir. Cahan Pəhləvanın ölümündən
sonra taxta çıxan Qızıl Arslan Gəncənin yaxınlığında öz çadırında şairlə
görüşmüş və onun nəsihətlərini dinləmiş, şairə Həmdünyan adlı bir kənd
bağışlamışdır. 1188-ci ildə Şirvan hökumdarı I Axsitan şairə "Leyli və Məcnun"
mövzusunda bir əsər yazmağı sifariş etmişdir. Nizami Gəncəvi bundan boyun
qaçırmaq istəsə də oğlunun təkidi ilə təklifi qəbul edib az müddətdə "Leyli və
Məcnun" poemasını (Şərqdə ilk dəfə) yaratmışdır. 1196-cı ildə Əlaəddin Körpə
Arslanın adına "Yeddi gözəl" əsərini, nəhayət, ömrünün sonlarına yaxın bütün
ədəbi-estetik, ictimai-fəlsəfi görüşlərini yekunlaşdırdığı "İsgəndərnamə" (təqr.
1203) poemasını qələmə almışdır.

Nizami əsərlərini fars dilində yazmışdır. O, türk dilində yazmamasını "Leyli və
Məcnun", əsərində özünə qüsur tutmuş, sonra "Yeddi gözəl"də bu məsələyə bir daha
toxunmuşdur:

Nizami Gəncəvi Gəncədə anadan olub. Nizami Gəncəvinin yaradıcılığı hümanizm,
yüksək sənətkarlığı ilə Zaqafqaziya, Yaxın Şərq xalqları (fars, tacik, hind,
əfqan, kürd, türkmən, özbək, qazax, qırğız və s.) ədəbiyyatlarının inkişafına
güclü təsir göstərmiş, dünya mədəniyyəti xəzinəsinə daxil olmuşdur.

Yaxın və Orta Şərq ədəbiyyatında didaktik poema janrının ən qiymətli nümunəsi
olan[4] Sirlər xəzinəsi poeması, şairin yaradıcılığında epik şeir sahəsində ilk
qələm təcrübəsi idi. Əsər hicri tarixilə 570-ci ildə yazılmışdır ki, miladi
təqvimilə 1174-1175-ci illərə uyğun gəlir.

Nizami “Sirlər Xəzinəsi”ndə əsas mətləbə başlamazdan əvvəl tövhid, nət, merac,
əsərin ithaf edildiyi şəxsə xitab, kitabın yazılması səbəbi və sonda
xətmi-kitab, habelə hər bir nəzəri məqalətə aid yalnız bir didaktik hekayə
vermək kimi formaları ədəbiyyata gətirməklə didaktik poema janrını forma
cəhətdən təkmilləşdirmişdir. Fars dəri dilində Nizaminin “Sirlər Xəzinəsi”nə
kimi əruz vəzninin səri bəhrində ayrı-ayrı beytlər olsa da,[5] böyük həcmli
didaktik poemalarda bu bəhrdən istifadə edilməsi haqqında heç bir məlumat
yoxdur. “Sirlər Xəzinəsi”ndən əvvəl yazılmış didaktik poemalar isə Əruzun Həzəc
bəhrində yazılmışdır.

H. Araslı “Sirlər Xəzinəsi”nin əsas ideya və mövzusunun ədalət və əmək mövzusu
olduğunu, ümumiyyətlə bu mövzuda dövrün mühüm ictimai-siyasi və əxlaqi
məsəllərinin öz əksini tapdığını qeyd edir.[6] Y. E. Bertels “Sirlər
Xəzinəsi”nin mövzusundan danışdıqda əsərin əsasında şairin ədalət və əmək
haqqında fikirləri, verilən sözün üstündə durmaq, rəhmli olmaq, qızıla nifrət,
həqiqi dostluq kimi əxlaqi məsələlərin durduğunu göstərmişdir.[7] F. Qasımzadə
“Sirlər Xəzinəsi”nin ayrı-ayrı məqalələrində qoyulmuş mövzu və ideyaları əsasən
ədalət, əmək və əxlaq kimi üç istiqamətdə qruplaşdırıb təhlil etməyin mümkün
olduğunu qeyd edir.[8]

Nizami özünün ədalətli quruluş haqqındakı fikirlərinin ilk bədii ifadəsi olan
“Sirlər Xəzinəsi”ndə hələ şah və hakimlərə nəsihət etmək yolu ilə onların islah
ediləcəyini güman edirdi. Buna görə də, tarixdən və əfsanələrdən aldığı şahları
özünün idealı kimi verib, müasiri olan şahlara təsir etmək istəyirdi. Nizaminin
tarixdən alıb ideallaşdırdığı şah obrazlarından biri, adı ədalətli şah kimi xalq
arasında yayılmış Nuşirəvandır. “Sirlər Xəzinəsi”ndə təsvir edilən Nuşirəvan
hakimiyyətinin ilk dövründə zülmkar bir şahdır. O, çox zülm etdiyi üçün ölkəsi
dağılıb, rəiyyəti zülm və əziyyətlə yaşayır. Lakin hökmranlığının sonrakı
mərhələsində oxucu bu zülmkar şahın dəyişikliyinin şahidi olur. Şah, quşların
dili ilə deyilmiş bir neçə kəlimə sözdən ibrət alıb, ədalətli bir hökmdara
çevrilir.[9]

"Xosrov və Şirin" poemasının quruluşu da çox maraqlı və orijinaldır. Əsər bütün
orta əsr poemaları kimi minacat, nət, kitabın yazılması səbəbi, Toğrul Arslan,
Azərbaycan Atabəylər dövlətinin hökmdarı Məhəmməd ibn Eldəgiz Cavan Pəhləvan və
onun qardaşı Qızıl Arslanın tərifi, eşq haqqında şairin mülahizələri kimi giriş
fəsillərlə başlanır. Bütün bunlardan sonra əsərin məzmunu gəlir. Hadisələr
Xosrovun atası Hürmüzün hakimiyyətinin təsviri ilə başlayır. Xosrovun doğulması,
böyüməsi, Hürmüzün ədaləti və s. təhkiyə tərzində verilir. Sonra Şapur Şirin
haqqında danışır. Mükalimələr, deyişmələr, Xosrovla Şirinin umuküsüsü və s. çox
maraqlı və təbii şəkildə, bir çox hallarda musiqi məclislərində, çalğıçıların
nəğmələrində canlandırılır. Hər iki aşiqin məhəbbət yolundakı iztirabları,
qarşılaşdıqları maneələr, meydana çıxan əngəllər və s. əsəri daha da maraqlı
edir, oxucunun həyəcanını artırır. Poema həcmli olub, özündə bir neçə janrı
birləşdirdiyi üçün mürəkkəb qurluşu ilə seçilir. Əsərdə alleqorik təsvirlər
ruhun tanrıya istiqamətləndiyini göstərir. Lakin təsvirlər o dərəcədə
canlıdırlar ki, ehtiyatı əldən verən oxucu bunu anlamayaraq, əsəri xalis bir
sevgi romanı kimi qavramış olur.

Poemadakı hadisələr İran taxtına aid olub, Firdovsinin "Şahnamə" poemasından
götürülmüşdür. Əsərin qəhrəmanı tarixi şəxsiyyət olub, süjeti isə tarixi olmuş
hadisələrə əsaslanır[10]. Nizami bu mövzunu ilk dəfə yazılı ədəbiyyata gətirən
Firdovsini xatırlayır, sələfindən fərqləndiyini, qədim tarixlə bağlı olan bu
məşhur mövzunu tamamilə yeni bir tərzdə işlədiyini bildirir:

Qadını həmişə cəmiyyətin tam ləyaqətli bir üzvu kimi görməyi arzulayan böyük
şair tarixdən aldığı bu obrazı öz humanist ideyaları baxımından işləyib,
qadınlıq haqqında yüksək fikirlərini onun vasitəsilə ifadə etmişdir. Şahzadə
Şirin xristian Arran (Alban) hökmdarının - Məhinbanunun qardaşı qızıdir[11].
Şair tükənməz bir məhəbbətlə sevən Şirini saf mənəviyyata malik, ismətli
qadınlıq qürurunu yüksək tutan bir adam kimi oxucularına sevdirir.[12] Şirin
nəhayətsiz dərəcədə sevdiyi Xosrovla kəbinsiz evlənmir. Ona Xosrovun gizlicə
saraya gəlmək təklifini yetirən Şapura acıqlanaraq:

"Leyli və Məcnun" "Xəmsə"nin üçüncü poemasıdır. Nizami Gəncəvi bu qədim məhəbbət
əfsanəsinə ustad qələmilə bəzək vurmuş, onu bədii yüksəkliyə qaldırmışdır.
Şairin yaratdığı bu məhəbbət dastanı dünya ədəbiyyatı xəzinəsinin ən qiymətli
incisinə çevrilmişdir. Nizaminin "Leyli və Məcnun" poeması 1188-ci ildə
yazılmışdır. Şirvan hökmdarı Əxistanın sifarişi ilə yazılmış "Leyli və Məcnun"
poemasında Nizami Yaxın və Orta Şərq xalqları arasında geniş yayılmış məhəbbət
əfsanəsini ilk dəfə ədəbiyyata gətirmiş, vicdan və sevgi azadlığı haqqında ölməz
bir dastan yaratmışdır. Şair qadın hüquqsuzluğundan, qadının əşya kimi satılıb
alınmasından, feodal adət-ənənələrindən söhbət açır, insan adını uca tutmağa,
ali məqsədlərə qulluq etməyə, mərd və mübariz olmağa çağırır.[13]

Yeddi gözəl (farsca: Həft Peykər – هفت پیکر) — Iran şairi və mütəfəkkiri Nizami
Gəncəvinin "Xəmsə" toplusuna daxil olan əsərlərdən biridir. Nizami Gəncəvi bu
əsəri 1197-ci ildə tamamlamış və onu Marağa hakimi Ələddin Körpə Arslana ithaf
etmişdir. Poemanın mövzusu qədim İran tarixindən götürülmüşdür. Əsərdə təsvir
olunan hadisələrinmərkəzində Sasanilər sülaləsinin beşinci hökmdarı Bəhram Gur
dayanır. Şair əsərdə onun həyatını əks etdirmək adı altında, öz dövrü haqqında
kəskin tənqidi fikirlər, romantik düşüncələr dolu bir əsər yaratmışdır. "Yeddi
gözəl" adı rəmzi məna daşıyır. Lakin əsərə verilən bu romantik addan düzgün
nəticə çıxarmaq lazımdır. Burada söhbət təkcə Bəhramın gözəllərlə əylənməsindən
getmir, şairi düşündürən hökmdar və xalq problemi bu poemanın da mərkəzi xəttini
təşkil edir. Bəhram ölkəni idarə etməyi əmək adamlarından çobandan öyrənib. O,
fitnənin sözləri qarşısında öz səhvini başa düşüb haqsız hərəkətlərindən peşman
olur. Şair ölkənin abadlaşması, xalqın firavan yaşaması üçün hökmdarı ədalətli
olmağa, xalqa arxalanmağa çağırır.

İsgəndərnamə (fars. اسکندرنامه‎) — Böyük Azərbaycan şairi və mütəfəkkiri Nizami
Gəncəvinin "Xəmsə" toplusuna daxil olan əsərlərindən sonuncusudur. Poemanın
1200-1203-cü illər arasında yazıldığı ehtimal edilir. Şairin lirik şeirlərində
və digər poemalarında qaldırdığı ictimai problemlər bu əsərdə tam bədii əksini
tapmışdır.

İyirmi min misraya yaxın olan "İsgəndərnamə" poeması iki hissədən ibarətdir:
birinci hissə "Şərəfnamə", ikinci hissə "İqbalnamə" adlanır. "Şərəfnamə"
Azərbaycan Atabəylərindən Nüsrətəddin Əbubəkr ibn Məhəmmədə, "İqbalnamə" isə
Mosul hakimi Məlik İzzəddinə ithaf edilmişdir. "Şərəfnamə" Abdulla Şaiq,
"İqbalnamə" isə Mikayıl Rzaquluzadə tərəfindən fars dilindən Azərbaycan dilinə
tərcümə edilmişdir.

Nizami bu poemanı yazarkən qədim dünyanın ən böyük sərkərdələrindən Makedoniyalı
İsgəndəri öz əsəri üçün qəhrəman seçmiş, onun haqqında müxtəlif mənbələrdən
material toplamış, onları öz həyat idealına istək və arzularına uyğun şəkildə
işləyib möhtəşəm bir sənət əsəri yaratmışdır. İsgəndər bir imperator, peyğəmbər,
filosof olduğu qədər də, bir aşiqdir. Onun hər hansı hərbi və siyasi qələbəsi
belə mütləq könülə aid bir eşqin qələbəsi bir toyla tamamlanır.

İsgəndərnamə poeması Nizaminin həcmcə ən böyük və son əsəridir. 60 illik
yaradıcılıq təcrübəsindən sonra yazılmış həmin poemanı şair heç kimdən sifariş
almadan, öz arzusu ilə yazmışdır. Əsərin qəhrəmanını o, tarixi bir şəxsiyyət,
müharibələr aparmış işğalçı fateh kimi deyil, bədii obraz kimi canlandırmışdır.
İki hissədən ibarət olan poemada müəllif əvvəlki əsərlərdə təsvir etdiyi bir
sıra fikir və düşüncələrini ümumiləşdirmişdir. Nizami mərd, iradəli, ağıllı və
bacarıqlı Bərdə hökmdarı Nüşabə obrazını yaratmaqla yeni tipli dövlət
başçısından, ədalətli quruluşdan söhbət açmışdır. Bu əsərdə Nizaminin məqsədi
müharibələrin təfsilatı deyil, yunanların şərq mədəniyyətlərilə tanışlığı və bu
yolla iki mədəniyyətin sintezləşməsidir. İsgəndər yanındakı filosofların
təkidləri ilə dəri üzərində yazılmış "Avesta" mətnlərini Yunanıstana göndərərək
tərcümə edilib öyrənilməsini tövsiyə edir. İsgəndər Nizaminin yazdığına görə öz
vətənində görmədiyi bir çox mədəniyyət və cəmiyyətlərlə bağlı real hadisələrə
həyatın möcüzələri kimi baxır. O, yol boyu müxtəlif ölkə, xalq və
mədəniyyətlərlə üzləşir, hind çarbaklarının təlimlərilə tanış olur, şimala doğru
qayıdarkən almaz çölünə gəlib çıxır, əsgərlər almaz parçalarını yığıb
torba-torba özlərilə daşıyırlar. Əsərdə ən əhəmiyyətli mədəni hadisə İsgəndərin
"başçısızlar" ölkəsinə gəlib çıxmasıdır. O, buradakı insanların həyatı,
düşüncəsi, bərabərliyə əsaslanan ictimai idarə üsulunu gördükdə heyrət edir.
Nəhayət İsgəndər şimal zülmətində dirilik suyunun olması xəbərini eşidir və
oraya yol tapmaq istəyir. Əbədi həyat vasitələrinin axtarışı ən qədim
mədəniyyətlərdə, həmçinin şumer dastanlarında mövcud olmuşdur. Şumer dastanında
da ölümsüzlük çarəsi şərqdə, ehtimal ki, Xəzər və ya Urmiya gölündəki adaların
birində axtarılır. Onun çarəsini bu adanın sakini Uminanitdin bilir. Zərdüştilik
inancına görə isə ölümsüzlüyün dərmanı "Hoym" bitkisidir.

2013-cü ildə Zəncan Universitetinin professoru, azərbaycanlı alim Hüseyn Türksoy
Misirin Xədəviyyə kitabxanasında, Nizami qovluğunda Nizami Gəncəviyə aid olduğu
iddia edilən azərbaycanca-türkcə divan nüsxəsi tapmışdır. Prof. Sənan İbrahimov
divana ön söz yazaraq, onu transliterasiya edib, nəşr etdirmişdir.[14][15][16]

20 Aprel 2012-ci ildə İtaliyanın paytaxtı Roma şəhərində Heydər Əliyev Fondunun
dəstəyi və Azərbaycanın İtaliyadakı səfirliyinin iştirakı ilə Roma şəhərindəki
məşhur “Villa Borghese” parkında Nizami Gəncəvinin abidəsinin açılışı olub.
Abidənin açılışında Neapol Şərqşünaslıq Universitetinin professoru Mineli
Bernardini çıxış edərək Nizami Gəncəvinin yaradıcılığını yüksək qiymətləndirib
və Azərbaycanın Gəncə şəhərində dünyaya göz açan dahi şairin əsərlərini bütün
dövrlər üçün əvəzsiz xəzinə adlandırıb. Professor bildirmişdir ki, dahi
Nizaminin yaradıcılığı Azərbaycan xalqına xidmət etməklə yanaşı, digər xalqlar
üçün də böyük əhəmiyyət daşıyır. “Nizamini İtaliyada da yaxşı tanıyırlar”, -
deyən alim xalqımızın dahi oğlunun əsərlərinin italyan dilinə tərcümə edildiyini
və sevildiyini, onun bütün yaradıcılığının bəşəri əhəmiyyət daşıdığını diqqətə
çatdırib.[17]



https://az.wikipedia.org/wiki/Qaraba%C4%9F_FK

"Qarabağ" Futbol Klubu — Azərbaycanın Ağdam şəhərini təmsil edən Peşəkar Futbol
klubu. 1951-ci ilin 23 iyul tarixində "Məhsul" adı ilə təsis olunmuşdur. Qarabağ
1987-ci ilə qədər 3 fərqli ad ilə çıxış etmişdir. 1991-ci ilin 23 iyul tarixinə
gədər Qarabağ ev oyunlarını Ağdam şəhərindəki İmarət Stadionunda keçirirdi.
Ermənistan Silahlı Qüvvələrinin Ağdam şəhərini işğal etdikdən sonra Qarabağ ev
oyunlarını bir müddət Quzanlı qəsəbəsində, daha sonra isə paytaxtda, Bakıda
keçirirdi.

Qarabağ 1992-ci ildən Azərbaycan Premyer Liqasında mübarizə aparır. Qarabağ
tarixində 4 dəfə Azərbaycan Premyer Liqasının Çempionu olmuşdur. İlk dəfə
Qarabağ 1993-cü ildə Azərbaycanın ən güclüsü olmuşdur. Daha sonra Qarabağ
Çempionluğu 20 il gözləməli olur. Qarabağın ikinci çempionluğu 2014-cü ilə
təsadüf edir. Elə bir ildən sonra isə Qarabağ titulunu qoruyaraq tarixində 3-cü
dəfə Çempionu olur.

Qeyd edək ki, komandanın yaranma tarixi 1951-ci ildən başlasa da, "Qarabağ" adı
ilə 1987-ci ildə yaranmışdır.

Klubun yaranma tarixi 1950-ci illərin əvvəllərinə təsadüf edir. Belə ki, 1951-ci
ildə Ağdam şəhər stadionunun tikintisi başa çatdıqdan sonra klubun da peşəkar
bir idman təşkilatı kimi formalaşdırılması sahəsində ciddi işlər görüldü.

Yarandığı gündən sonra bir müddət "Məhsul" adı ilə çıxış edən "Qarabağ" ilk dəfə
1966-cı ildə Azərbaycan SSR çempionatında iştirak etmişdir. Həmin il çempionatı
4-cü yerdə başa vuran "Qarabağ" 4 il ardıcıl olaraq ölkə birinciliyində mübarizə
apardı. Bu illər ərzində ən yaxşı nəticəni 1968-ci ildə 2-ci yeri tutmaqla
qazandı. Lakin 1968-ci ildən sonra baxımsızlıq üzündən Ağdam uzun müddət ölkə
çempionatlarında təmsil olunmadı.

1977-ci ildə "Qarabağ" yenidən "Şəfəq" adı ilə bərpa edildi. Elə həmin il
"Şəfəq" Azərbaycan SSR çempionatının 2-ci dəstəsində yarışdı. "Şəfəq" 1982-ci
ilə qədər Ağdam futbolunun yeganə təmsilçisi oldu. 1982-ci ildən 1987-ci ilə
qədər isə klub "Kooperator" adı ilə yarışlara qatıldı. "Qarabağ" ilk dəfə
Azərbaycan SSR çempionu adına 1988-ci ildə – Azərbaycan keçmiş SSRİ-nin
tərkibində olarkən layiq görüldü. Həmin çempionluqdan sonra "Qarabağ" SSRİ
çempionatının 2-ci dəstəsinə vəsiqə qazandı. 1989-cu ildə "Qarabağ" SSRİ
çempionatının 9-cu zonasında yarışdı[1]. 1990-cı ildə SSRİ çempionatının 2-ci
dəstəsinin zona yarışlarında dəyişiklik edildiyindən "Qarabağ" Azərbaycan SSR
çempionatının zona yarışlarında iştirak etmək məcburiyyətində qaldı.

1991-ci ildə SSRİ dağılandan sonra Azərbaycan Respublikasının müstəqil futbol
çempionatı təşkil olundu. "Qarabağ" Azərbaycan çempionatının bütün mövsümlərində
iştirak edən 2 komandadan biridir(Neftçi PFK ilə yanaşı). Təbii ki, müstəqillik
illərində "Qarabağ"ın ağır günləri də az olmayıb. Azərbaycan tarixinin ən qara
günlərdən biri olan Ağdam şəhərinin işğalı günü (23 iyul 1993-cü il) "Qarabağ"
komandasının tarixində də ən qara gündür – həmin tarixdən etibarən komanda
"qaçqın klub" kimi fəaliyyət göstərir.

Qeyd edək ki, 1992-1993-cü illərdə rəqiblərini Ağdamda qəbul edən "Qarabağ"
burada 28 oyun keçirib. "Qarabağ" Ağdamda keçirdiyi son 22 matçda qalib gəlib.
Əyalət təmsilçisinin evdə son məğlubiyyətindən isə daha uzun 27 oyunluq seriya
keçir. Maraqlıdır ki, "Qarabağ"ın Ağdamda uduzduğu yeganə oyun onların
müstəqilik tarixindəki ilk qarşılaşması olub. Və məğlubiyyətlə başlayan tarix
qələbə seriyası ilə davam edib[2]

XX əsrin son illərində klub maddi sıxıntılardan ciddi əziyyət çəkirdi. Məhz bu
səbəbdən 1998-2001-ci illərdə ölkə çempionatının güclülər dəstəsində zəif nəticə
göstərdi. Üstəlik maddi vəziyyət klubun aparıcı futbolçularının da "Qarabağ"ı
tərk etməsinə gətirib çıxartdı.

Bütün bunlara baxmayaraq belə bir çətin dövrdə "Qarabağ" Avrokuboklarda mübarizə
aparmışdır. Azərbaycan klublarından ilk dəfə mərhələ adlayan "Qarabağ"ın uğuru
da məhz bu dövrə təsadüf edir. İsrailin Makkabi Hayfa klubu ilə baş tutmuş
oyunların nəticəsində klub qələbə qazanaraq mərhələ adlamışdır. Azərbaycan
futbolunun tarixində ilk dəfə olaraq Azərbaycana "böyük beşlik" təmsilçisi
gəlmişdir. Bu Fransanın Monpelye klubu idi.

XXI əsrin əvvəlində klub maddi problemlərlə üz-üzə qaldı. Bu problemlər 2001–ci
ildə Azərbaycanda fəaliyyət göstərən ən böyük holdinqlərdən biri olan "Azərsun"
şirkətinin komandanı sponsorluğa götürməsindən sonra həll olundu. "Azərsun"
Holdinq şirkəti "Qarabağ"ın inkişafı üçün əməli işə girişdi. Şirkətin prezidenti
Abdulbari Gözəlın bilavasitə şəxsi köməkliyi ilə komandanın maddi problemləri
həll olundu. İmkansızlıq ucbatından digər klublara keçmiş eks-qarabağlılar
heyətə qaytarıldı və həmin dövrdən klub "Qarabağ-Azərsun" adı ilə çıxış etməyə
başladı.

Maddi vəziyyətin düzəlməsi klubun nəticələrinə də təsir göstərdi. 2001-ci ildə
"Qarabağ-Azərsun" ölkə çempionatında 9–cu yeri tutsa da qarşıdakı mövsümə
hazırlıq işləri ciddi gedirdi və iddiası böyük olan klubun qarşısına ən yüksək
yerləri tutmaq vəzifəsi qoyulmuşdu. Lakin həmin dövrdə Azərbaycan futbolunda baş
verən böhran səbəbindən ölkədə 2002-2003-cü ildəki çempionat yarımçıq
dayandırıldığı üçün qarşıya qoyulan məqsədə nail olmaq mümkün olmadı.

Azərbaycan futbolundakı böhran başa çatdıqdan sonra, 2003-cü ildə
"Qarabağ-Azərsun"un rəhbər strukturunda bir sıra dəyişikliklər aparıldı və Tahir
Gözəl komandanın vitse-prezidenti təyin edildi. Tahir Gözəlin kluba gəlişindən
sonra "Qarabağ"ın tarixində sanki yeni səhifə açıldı. Komandanın ölkə
çempionatında uğur qazanması üçün bütün imkanlar səfərbər edildi. Və məhz bu
səylərin nəticəsi idi ki, 2003-2004-cü il mövsümündə "Qarabağ" uzun fasilədən
sonra yenidən Azərbaycan çempionatının mükafatçıları sırasında yer aldı və
birincilikdə ilk dəfə bürünc medalları qazandı.

"Qarabağ"ın rəhbərliyi 2004-2005-ci il mövsümündə İsveçdə yaşayan təcrübəli
məşqçi İqor Ponomaryovu baş məşqçi postuna təyin etdi. Bundan sonra qısa zamanda
Azərbaycanın müxtəlif yaş qruplarına aid yığma komandalarının üzvü olan bir sıra
futbolçular heyətə cəlb olundu. Tahir Gözəlin təşəbbüsü ilə 2004-cü ildə
"Qarabağ"ın tarixi adı özünə qaytarıldı və komanda yenidən bu adla
adlandırılmağa başlandı. Bundan başqa Tahir bəy klub üçün yeni loqotip də
hazırlatdırdı. İngiltərədə dizaynerlər tərəfindən hazırlanan bu loqotipdə
"Qarabağ"ın simvolu olan Qarabağ atları təsvir olunub. Loqotipi bundan başqa
futbola aid müxtəlif atributlar bəzəyir[3].

2008-ci ildə Rasim Karadan sonra Qarabağın sükanı arxasına Qurban Qurbanov
gətirildi. 2008/2009 sezonunda Azərbaycan Premyer Liqasında Qurban Qurbanovun
komandası 5-ci yer ilə kifayətləndi. Azərbaycan Kubokunda isə Qarabağ finala
qədər bütün rəqiblərini məğlub elədi. Finalda 23 mayda Bakıda Tofiq Bəhramov
adına Respublika Stadionunda Qarabağ paytaxt təmsilçisi İnter ilə qarşılaşdı.
Görüşün 57-ci dəqiqəsində Vaqif Cavadovun vurduğu yeganə qol Qarabağa Azərbaycan
Kubokunda 3-cü zəfəri gətirdi. Bununla da Qurban Qurbanovun komandası gələn
mövsüm Azərbaycanı UEFA Avropa Liqasında təmsil etmə hüququ qazandılar.

2009/2010 mövsümündə Qarabağ Qurban Qurbanovun rəhbərliyində uzun fasilədən
sonra UEFA Avropa Liqasında mübarizə aparacaqdı. Lakin UEFA Avropa Liqasında
Qarabağdan uğur gözləyənlər çox deyildi. Buna əsas səbəb isə heyətdə gənc və
təcrübəsiz Azərbaycanlı futbolçuların olması idi. Heyətdə Elvin Məmmədov, Əfran
İsmayılov , Maksim Medvedev, Rauf Əliyev və Vaqif Cavadov kimi gənc və
təcrübəsiz futbolçular olsada Qurban Qurbanov onları UEFA Avropa Liqasında
Qarabağın əsas futbolçuları kimi istifadə edirdi.

2009-cu ildə Qarabağ mövsümə UEFA Avropa Liqasının II təsnifat mərhələsində
Rusenborq ilə səfər oyunu ilə başladı. 16 iyulda Qurban Qurbanovun komandası
Norveç klubu ilə səfərdə 0-0 hesablı bərabərə qaldı. 1 həftədən sonra isə
Qarabağ Bakıda Tofiq Bəhramov adına Respublika Stadionunda Rusenborq ilə cavab
oyununa çıxdı. Görüşdə yeganə qolu oyunun 45-ci dəqiqəsində möhtəşəm cərimə
zərbəsindən Rəşad Sadıqov vurdu. Güclü Norveç klubunu məğlub edən Qarabağ UEFA
Avropa Liqasında III təsnifat mərhələsinə vəsiqə qazandı. Bu mərhələdə isə
Qurban Qurbanovun komandasını Finlandiya təmsilçisi Honka ilə oyun gözləyirdi.

Komandanın konkret bir ləqəbi olmasa da, müəyyən dövrlərdə müəyyən ləqəbləri
qazanmışdır. "Qarabağ"ın ləqəbləri içərisində ən qədimi "Atlılar" ləqəbidir.
Ləqəb Qarabağ atları ilə əlaqəlidir. İngiltərədə xüsusi dizaynerlər tərəfindən
hazırlanan loqotipdə də "Qarabağ"ın simvolu olan atlar təsvir olunub.[4]

1993-cü ildə Ağdam şəhəri ermənilər tərəfindən işğal olunduqdan sonra doğma
İmarət stadionundan didərgin düşən komanda məcburi olaraq "Qaçqın klub" adını
almışdır.[5]

Qurban Qurbanovun gəlişindən sonra, Qarabağın cəlbedici oyunu kluba "Qafqazın
"Barcelonası" adını qazandırmışdır.[6]

"Qarabağ"ın ənənəvi forması qara və ağdır. Klubun forması Adidas tərəfindən
istehsal olunur və 2001-cü ildən Azərsun Holdinq tərəfindən sponsorluq edilir.

"Qarabağ" avrokuboklarda Azərbaycanın bir sıra "siftə"lərinə imza atıb. Belə ki,
avrokuboklarda səfərdə ilk xal məhz bu komanda sayəsində qazanılıb. Ağdam klubu
qitə miqyasında debüt mövsümündə Bəxtiyar Musayevin vurduğu qol sayəsində buna
nail olmuşdu. Həmin qol Azərbaycan klublarının UEFA Kuboklar Kubokunda vurduğu
ilk və son qol idi[12].

Azərbaycan klublarından avrokuboklarda ilk dəfə mərhələni İsrailin Makkabi Hayfa
klubunu yenən "Qarabağ" keçib. "Qarabağ"ın məşqçisi Müşfiq Hüseynov 1999-cu ildə
hücumçu kimi UEFA İntertoto Kubokunda Hayfa təmsilçisi ilə görüşdə etdiyi dublla
qələbənin memarı olub – 2:1. Bu, eyni zamanda Azərbaycan klublarının Avropa
miqyasında ilk səfər qələbəsi kimi tarixə düşüb[12].

Nəhayət, UEFA Kubokunun xələfi, UEFA Avropa Liqası adlanan turnirdə iki
mərhələni ilk keçən də "Qarabağ"dır. 2009-cu ildə Skandinaviya təmsilçilərini
yenən ağdamlıların xüsusilə Rusenborq kimi güclü klubu turnirdən kənarlaşdırması
Avropada da böyük əks-səda doğurdu[12].

2010-cu ildə isə UEFA Avropa Liqasında ardıcıl üç mərhələ keçərək daha bir tarix
yazdı. Bu da Azərbaycan futbolu tarixində ilk dəfə idi. Həmin turnirin III
təsnifat mərhələsində Visla Krakov klubunun mübarizədən kənarlaşdırılması isə
Azərbaycan futbolundakı "Polşa sindromu"na son qoydu[13].

2011-ci ilin 30 iyununda UEFA Avropa Liqasında ilk dəfə Azərbaycan komandası
səfərdə 3 və ya daha çox top fərqi ilə qalib gəldi ki, bu qələbə də Banqa
Qarqjday klubunu səfərdə 4:0 hesabı ilə məğlub edən "Qarabağ"ın aktivindədir. Bu
qələbə eyni zamanda Azərbaycanın avrokuboklarda ən böyük hesablı
qələbəsidir[14].

2009/2010 mövsümündə "Qarabağ"ın Avropa Liqasındakı uğurlu çıxışı komandanın
reytinqinin yüksəlməsinə səbəb olub. Azərbaycanın müstəqillik tarixində ilk dəfə
reytinq gətirən yarışda 2 mərhələ keçən komanda 11 xal toplamaqla Beynəlxalq
Futbol Tarixi və Statistikaları Federasiyasının (İFFHS) reytin cədvəlində
dünyanın 350 ən güclü klubunun sırasına düşüb. "Qarabağ" İFFHS-in siyahısında
418-ci pillədən 279-cu yerə yüksəlib.[15][16][17][18] Növbəti ayda daha 20 pillə
irəliləyən "Qarabağ" aktivindəki 76,5 xal ilə "CAPS United Harara" (Zimbabve")
və "Falkirk" (Şotlandiya) komandaları ilə birgə 259-cu pilləyə şərik
çıxmışdır[19]. Dünya klublarının reytinq cədvəlində yüksəlişi davam etdirən
Ağdamlılar 2009-cu ilin dekabr ayının əvvəlinə olan reytinqdə 249-cu pillədə
qərarlaşmışdır[20].

2010/2011 mövsümündə də "Qarabağ"ın uğurlu çıxışı davam etmişdir. Belə ki, 30
iyul 2010-cu ildə açıqlanmış son siyahıda isə "Qarabağ" 88,5 xal ilə 189-cu
pillədə qərarlaşmışdır[21].

2010-cu il noyabrın 26-da açıqlanan klublarının XXI əsr üçün reytinqində isə ilk
onilliyi 357 xal ilə Azərbaycan klubları arasında 2-ci, dünyada isə 339-cu
pillədə başa vurmuşdur[22].

2014-cü ilin aprel ayında açıqlanan yeni reytinq siyahısında isə "Qarabağ"
112-ci sırada qərarlaşıb.[24]

2015-ci il nəticələrinə görə klub 142 xalla 77-ci yerdədir və pilləni İspaniya
“Valensiya”sı ilə bölüşür.[25]

Qarabağ FK ən böyük azarkeş qrupu olan İmarət Noyabr 2009 cu ildə yaranıb
(https://az.wikipedia.org/wiki/%C4%B0mar%C9%99t_fan_klubu). Adını Qarabağın
Ağdamdakı stadionun adından götürən azarkeş qrupunun məqsədi yalnız Qarabağı
dəstəkləmək deyil, həm də Qarabağ həqiqətlərini dünyaya çatdırmaqdır. İmarət fan
klubunun İmarət Avropa və İmarət Türkiyə kimi bölmələri var. Əsas idaredici
orqan İdarə Heyətidir.

Göstərdiyi nəticələrlə diqqət cəlb edən "Qarabağ" 2014-cü ildə dünyanın ən
məşhur oyunlarından sayılan "Pro Evolution Soccer"in (PES) üzvünə çevrilib.
Oyunun məxsus olduğu "Konami"nin mühəndisləri 2014-cü il üçün nəzərdə tutulan
"PES 2015"-ə "Qarabağ"ın da adını daxil ediblər. Azarkeşlər bu oyunu noyabrın
ortalarından əldə edə biləcəklər.[26]



https://az.wikipedia.org/wiki/Hindistan

Hindistan qurudan 6 ölkə – Pakistan, Çin, Nepal, Butan, Banqladeş, Myanma ilə,
sudan – Maldiv adaları, Şri-Lanka və İndoneziya ilə həmsərhəddir.

Ərazisinə görə dünyada yeddinci (sahəsi 3,287,240 km² [1]), əhalisinə görə isə
ikinci yerdədir.

Hindistan adı qədim fars dilində İndus adından əmələ gəlmişdir. Bu ad keçmişdən
Hind çayı və ətrafı üçün istifadə olunan ad olmuşdur. Qədim yunanlar isə
hindliləri İndoi olaraq adlandırmışdır. Hindistan adı Hindistan
konstitusiyasında və Hindistandakı bir çox yerli dildə Bharat olaraq
adlandırılır. Bharat adı hindlilərin əfsanəvi kralları olan Kral Bharata adından
yaranmışdır. Fars dilində bir söz olan Hindistan əvvəlcə Şimali Hindistan üçün
istifadə olunsa da, sonradan bütün Hindistan üçün istifadə olunmağa başlandı.

Hindistan ərazisində ilk dövlət kimi bizim eradan əvvəl e.ə. I minilliyin ikinci
yarısında yaranmışdı. Qədim və orta əsrlərdə Hindistanın elm, ədəbiyyat,
incəsənət sahəsindəki nailiyyətləri, müxtəlif dini və fəlsəfi sistemləri Şərqin
bir çox sivilizasiyalarına müsbət təsir göstərmişdir. XVI əsrin əvvəllərindən
Avropa müstəmləkəçiləri tərəfindən tədricən Hindistan müstəmləkəyə çevrilmiş və
iki yüz il Böyük Britaniyanın tabeliyində olmuşdur. 1857-1859-cu illərdən
milli-azadlıq hərəkatları, 1918-1922; 1928-1933-cü illərdə itaətsizlik, 1946-cı
ildə hərbi dənizçilərin üsyanı nəticəsində 1947-ci ildə Hindistan dominion
statusu almış, 1950-ci ildə isə respublika elan edilmişdir.

İkinci dünya müharibəsinin sonlarına yaxın Böyük Britaniyanın müstəmləkəsi olan
Hindistanda milli-azadlıq hərəkatı genişləndi. Böyük Britaniya Hindistana
dominion hüququ verməyə məcbur oldu. Həmin ilin avqustunda Cəvahirləl Nehru
başda olmaqla Müvəqqəti hökümət təşkil olundu. Lakin bu tam azadlıq deyildi.
Xalqın mübarizəsi davam edirdi. Bu mübarizə nəticəsində 1947-ci ildə Hindistanda
ingilis ağalığına son qoyuldu. Həmin ilin avqustun 15-də Hindistan ərazisində
dini əlamətlər əsas götürülməklə iki müstəqil dövlət, hindusların çoxluq təşkil
etdiyi Hindistan və əhalisi əsasən müəslmanlardan ibarət olan Pakistan
dövlətləri quruldu. Elə ilk illərdən bu dövlətlərin bir-birinə qarşı ərazi
iddiaları meydana çıxdı. Qərb dövlətləri bu iki böyük dövlətləri bir-birinə
qarşı müharibəyə sürükləyərək onların hər ikisini inkişafdan saxlayırdı.
Hindistan bu iddialarında SSRİ-nin, Pakistan Qərbin köməyinə arxalanırdı. Kəşmir
regionuna sahiblik üzərində 1948-ci ildə Birinci Hindistan-Pakistan müharibəsi
baş verdi. BMT Təhlükəsizlik Şurasının vasitəçilik missiyasının fəaliyyəti
sayəsində barışıq əldə olundu. Şimali-qərbi Kəşmir və ya Kəşmirin üçdə bir
hissəsi (Azad Kəşmir) Pakistanın, qalan ərazisi isə Hindistanın nəzarəti altına
düşdü. 1965-ci ildə Kəşmir Müəssislər Məclisinin qəbul etdiyi konstitusiya
Kəşmiri Hindistan ittifaqının tərkib hissəsi elan etdi. Bu, İkinci
Hindistan-Pakistan müharibəsinə səbəb oldu. Bu dəfə Çinin mübarizəyə
qarışacağından ehtiyatlanan SSRİ-nin fəal vasitəçiliyi ilə müharibə 1966-cı ildə
dayandırıldı və Daşkənd bəyannaməsi imzalandı. Kəşmir məsələsi 1987, 1988,
1997-ci illərdə də iki dövlət arasında qanlı hərbi toqquşmalara səbəb oldu.
Pakistan Kəşmir məsələsinin beynəlxalq səviyyədə həll olunmasına çalışır, onu
Hindistanın tərkib hissəsi kimi tanımır. Burada BMT-nin nəzarəti altında
referendum keçirilməsi tələb edilir, lakin Hindistan buna razılıq vermir.
Hindistan ərazisi ilə həmsərhəd olan Qərbi Pakistandan ayrılan Şərqi Pakistanda
1971-ci ildə geniş muxtariyyət uğrunda mübarizə başlanarkən Hindistan
qoşunlarını Şərqi Pakistan ərazisinə yeritdi və burada müstəqil Banqladeş
dövlətinin yaranmasına kömək etdi.

1950-ci ildə Hindistan respublika elan olundu. Həmin il qəbul olunmuş
konstitusiya Hindistanı 22 ştat və 9 müttəfiq ərazidən ibarət federativ
respublika, idarə formasına görə parlanment respublikası kimi təsbit etdi.
"Nehru xətti"nin həyata keçirilməsi sayəsində ölkədə nisbətən sabit demokratik
inkişafı təmin edən əsaslar yarandı. Hindistanda heç vaxt dövlət çevrilişləri,
hərbi rejimlərin hakimiyyəti olmamışdır. Hindistanı "dünyanın ən böyük
demokratiyası" adlandırırlar. Nehru və sələfləri, qızı İndira Qandi və nəvəsi
Raciv Qandi 39 il Hindistan hökümətinə başçılıq etmişdilər. Hindistan Milli
Konqresi uzun müddət siyasi həyatda real müxalifətə rast gəlmədən lider
olmuşdur. "Nehru xətti" iqtisadi inkişafı sürətləndirdi. Ölkədə qarışıq
iqtisadiyyat yaradıldı, özəl bölmə ilə yanaşı dövlət bölməsinin inkişafına
diqqət yetirildi, böyük sənaye potensialı meydana gəldi. Yaşıl inqilab 70-ci
illərdə ölkəni ərzaq taxılı ilə təmin etməyə imkan verdi. 80-ci illərdə
Hindistanda bazar islahatları keçirilməyə başlandı. Əvvəllər sənayedə əsas
diqqət idxalı azaltmağa yönəlmişdisə, indi ixraca işləyən sənaye sahələrinin
inkişaf etdirilməsinə üstünlük verildi. Hindistanın böyük intellektual
potensialı vardır. 70-ci illərdə ölkədə nüvə enerjisi əldə olundu. Hindistan
1980-ci ildə öz raketdaşıyıcısı vasitəsilə kosmosa rabitə peykini buraxdı, 90-cı
illərdən etibarən ölkədə taktiki və ballistik raketlər hazırlanır. Lakin fəal
demoqrafik siyasətin aparılmasına baxmayaraq, əhali artımının sürətli olması,
buna qarşı islahatların təsirini azaldır. Əhalinin böyük əksəriyyəti yoxsulluq
həddindən aşağı səviyyədə yaşayır.

1980-ci illərdə Hindistanda siqh fanatizmi dalğası qalxdı. Müstəqil Siqh dövləti
yaratmaq uğrunda mübarizə aparan bu icmanın üzvləri mərkəzi hökümətə təzyiq
vasitəsi kimi terror kampaniyasına başladılar. Baş nazirlər İndira Qandi 1984-cü
ildə, Raciv Qandi isə 1991-ci ildə bu terrorun qurbanı oldular. Cavab reaksiyası
kimi hinduslar da Hindus dövləti yaratmaq uğrunda mübarizəyə başladılar.
İnhisarçıların kiçik bir qrupunun iqtisadi qüdrətinin artması ilə onların hakim
partiyanın rəhbərliyinə təsiri güclənirdi. Eyni zamanda antiinhisarçı qüvvələr
də artırdı. Hakim partiya iki hissəyə parçalandı. İnhisarçı qüvvələrə xidmət
edən sağlardan ibarət sindikat və İndira Qandinin başçılığı ilə sol-mərkəzçi
koalisiya yarandı. İndira Qandi "Qandi xətti"-ni davam etdirdi. Daxili
parçalanma, yaranan yeni münasibətlərə çevik münasibət göstərilməməsi, dini
ayrıseçkilik iddiaları, dini-siyasi qüvvələrin fəallaşması Hindistan Milli
Konqresinin nüfuzunu xeyli azaltdı. Ölkədə siyasi böhran baş verdi. Hakimiyyət
uğrunda mübarizə kəskinləşdi. 1977-1980-ci illərdə Canata partiyası,
1989-1991-ci illərdə müxalif Milli Cəbhə hakimiyyətə gəldi. 1991-1996-cı illərdə
Hindistan Milli Konqresi hakimiyyəti ələ alsa da, onu uzun müddət özündə saxlaya
bilmədi. 1998-ci ildə Bhatriya Canata partiyası hakimiyyətə gəldi. Bütün
sadalanan çətinliklərə baxmayaraq, Hindistan yenə də, Cənubi Asiyada aparıcı
mövqeyini saxlayır. İqtisadiyyatın liberallaşdırılması, xarici kapitalın geniş
cəlb edilməsi, özəlləşdirmə onun inkişafında başlıca meyllərdir.

Əsas Himalay mənşə çayları – hansı ki zəruri olaraq Hindistandan axan Qanqı və
Brahmaputranı özündə saxlayır (daxil edir), hər ikisi, hansı ki Benqal körfəzinə
axır. Qanqın vacib bac verənləri (qolları) Yamunanı və Kosi-ni özündə saxlayır
(daxil edir) – kimin ki çox aşağı qradiyenti hər il fəlakətli daşqınları
doğurdur. Əsas yarımada sakini çayları – kimin ki daha sıldırım (sərt)
qradiyentləri daşqından onların sularının qabağını alır – Qodavarini,
Mahanadini, Kaveri və Krişna -, özündə saxlayır (daxil edir) Kaveri və Krişna;
və Narmada və Tapti – hansı ki Ərəb dənizinə axır. Hindistanın tanınmış
sahilboyu xüsusiyyətləri arasında qərbi Hindistanda və allüvial Sundarbans
deltasında bataqlıq Kaç Rannıdır – hansı Hindistan Banqladeş ilə bölür.
Hindistan iki arxipelaqa malikdir: Lakşadvip, Hindistanın cənub-qərb sahilindən
mərcan atollları; və Andaman və Nikobar adaları, Andaman dənizində vulkanik
zəncir. Hindistanın iqlimi inadla Himalayın və Tar Səhrasının təsiri altındadır,
hər ikisi, hansı ki mussonları sürür. Himalay oxşar en dairələrində çox
yerləşdiyi yerlərdən daha isti görünməkdən, Hindistan subkontinentinin böyük
hissəsini saxlamaqdan soyuq Mərkəzi Asiya katabatic küləklərinin qabağını alır.
Tar Səhrası cənub-qərbi yay musson küləklərini rütubət yüklə(il)mişi cəlb edən
kritik (həlledici) rolu oynayır (ifa edir) – hansı ki, İyunun və Oktyabrın
aralarında, Hindistanın daha rainfall.Fou əsas iqlim qruplaşmalarının
əksəriyyətini (çoxluğunu) təmin edir, Hindistanda üstünlük təşkil et: tropik
yaş, tropik quru, subtropik rütubətli və dağlıq.

Andhra Pradeş., Arunaçal Pradeş, Assam, Bihar, Çhattisqarx, Qoa, Haryana,
Qucarat, Himaçal Pradeş, Cammu-Kəşmir, Carkhand, Karnataka, Kerala Madya Pradeş
Maxaraştra, Manipur, Meqhalaya, Mizoram, Naqaland, Orissa, Pəncab, Racastan,
Sikkim, Tamil Nadu, Tripura, Uttarançal, Uttar Pradeş, Qərbi Benqal. İttifaq
əraziləri: Andaman və Nikobar adaları, Çandiqarh, Dadra və Naqar Haveli, Daman
və Diu, Dehlinin milli paytaxt ərazisi, Lakşadvip və Puduçeri.

Hindistan dünyanın ən çoxmillətli dövlətidir. Hindli anlayışı müxtəlif dildə
danışan bir neçə yüz xalq və tayfaların (hindu, benqal, pəncab və s.) birliyi
kimi başa düşülməlidir. Ölkədə elə bir dil yoxdur ki, əhalinin böyük əksəriyyəti
bu dildə danışsın. Dövlət dili ölkədə ən çox saylı hinduların dilidir. İkinci
dövlət dili kimi ingilis dilindən istifadə olunur. Bununla yanaşı hər bir ştatda
yerli xalqların dilində yerli hökümətlərin qərarları, qəzetlər, jurnallar dərc
edilir. Hindistanda 1881-ci ildən başlayaraq hər on ildən bir əhali siyahıya
alınır. Əsrin əvvəllərindən (1901-ci ildə 238 milyon nəfər) 2000-ci ilədək
ölkənin əhalisi 4,3 dəfə artmışdır. Bu da təbii artımın yüksək olmasını sübut
edir (indi illik artım 1,8-1,9%-dir). Əhalinin sürətlə artması iqtisadiyyatda
əlavə çətinliklər yaradır. Buna görə Hindistan ailə planlaşdırılması siyasətini
həyata keçirən ilk dövlətlərdən biridir. Lakin demoqrafların hesablamalarına
görə əhalinin sabitləşməsi yalnız XXI əsrin ortalarında ola bilər. Əhali ölkə
ərazisi üzrə olduqca qeyri-bərabər yerləşmişdir. Dənizsahili ərazilər, məhzuldar
ovalıqlar (xüsusilə Hind-Qanq ovalığı), çayların vadiləri və deltaları daha çox
məskunlaşmışdır. İndi ölkənin daxili hissələri (Dekan yaylası) sürətlə
mənimsənilir. Ölkənin şimalında ucqar dağlıq ərazilər seyrək məskunlaşmışdır,
hətta insan yaşamayan ərazilər də var. 300 milyon nəfərlə şəhər əhalisinin
sayına görə Hindistan Çindən sonra dünyada ikinci yeri tutmasına baxmayaraq,
şəhər əhalisinin ümumi əhaliyə nisbətinə görə (30%) Hindistan zəif
urbanizasiyalaşmış ölkələr sırasına aiddir. Bununla yanaşı ölkədə urbanizasiya
prosesi sürətlidir. İri və milyonçu şəhərlərin sayı sürətlə artır. Hindistanın
ən iri şəhərləri ölkə ərazisi üzrə dördbucaq şəklində yerləşən Kəlkətə, Bombey
(Mumbay), Dehli, Çennay (Mədrəsə), Əhmədabad və Heydərabaddır. Kəlkətə
Hindistanın ən iri şəhəridir. Şəhərin əhalisi 15 milyon nəfərdən artıqdır. Bu
şəhər təxminən 150 il Ost-Hind ingilis şirkətinin inzibati mərkəzi olmuşdur.
Hind və müsəlman memarlıq üslubu ilə tikilmiş və 1911-ci ildən ölkənin paytaxtı
olan Dehli dünyanın ən qədim şəhərlərindən biridir. Hindistanın böyük
şəhərlərində kəskin iqtisadi, sosial və ekoloji problemlər mövcuddur. Küçələrdə
dilənçilər, sərgərdan musiqiçilər, ilan ovsunçuları, ev-eşiksiz adamlar çoxdur.
Etnik müxtəlifliklərlə əlaqədar şəhərlərdə milli məhəllələr formalaşır, milli və
dini ədavət bəzən qırğına səbəb olur. Bir sıra sənaye şəhərlərində (xüsusilə
Bombey) atmosfer həddindən artıq çox çirklənmişdir. Hindistanda kənd məskunlaşma
formaları üstünlük təşkil edir. Əhalinin 70%-i kəndlərdə yaşayır. Suvarılan
əkinçilik rayonlarında kəndlər xüsusilə sıx yerləşib. Kənd evləri olduqca
müxtəlifliyi ilə fərqlənir. Burada daşdan, taxtadan, gildən tikilmiş evlərə,
palma yarpaqları ilə örtülmüş komalara rast gəlmək olar.

Hindistanda ən geniş yayılmış dil hindi dilidir[2] və ölkənin rəsmi dillərindən
biri sayılır[3]. Biznes və inzibati işlərdə geniş yayılmış ingilis dili "
yardımçı dil" statusundadır[4]; Hindistan Konstitusiyasına görə ölkənin 21 rəsmi
dili var. Hindistanda dillərin 1652 dialekti vardır[5].

Hindistanda əhalinin 83 faizi induistlərdir. İnduizm respublikanın bütün
ştatlarında, cammu, Kaşmir və yeni yaranmış Naqalend istisna olmaqla hakim din
hesab olunur. İnduizmin iki əsas istiqaməti vardır: vişnuizm və şivaizm.
Hal-hazırda Vişna Allahının kultu daha geniş yayılıb. Lakin bir sıra hind
xalqları arasında (tamilər, assamslar) şivai əsas götürülür. Bəzi yerlərdə,
məsələn, nəsilin ana xətti ilə davam etdirildiyi malayalar arasında şaktizm
inkişaf edib. Ortodoksal induistlərlə yanaşı ölkədə reformator induistlərin də
ardıcılları vardır.

Office of the Registrar General & Census Commissioner , India : Religious
Composition of India by 2001 census



https://az.wikipedia.org/wiki/%C4%B0taliya

İtaliya (it. Italia), rəsmi olaraq İtaliya Respublikası (it. Repubblica
italiana) – Avropanın cənubunda dövlət. Əhalisi təxminən 58 milyon nəfərdir.
Etnik qruplar italyanlar – 98%, almanlar, slovenlər, albanlar, yunanlar,
fransızlardır. Orta uzunömürlülük (1992-ci il üçün) kişilərdə – 74 yaş,
qadınlarda – 81 yaşdır. Doğum səviyyəsi (hər 1000 nəfərə) – 2 nəfərdir. Ölüm
səviyyəsi (hər 1000 nəfərə) – 10 nəfərdir.

Dövlət dili italyan dilidir. Turizm sahəsində işləyən hər kəs ingilis və fransız
dillərini başa düşür. Alp dağlarının ətəklərində və Adriatik dənizi sahillərində
alman dilini başa düşürlər. Sardiniya əhalisi katalon dialektində danışır.

Roma İmperiyası (lat. Imperium Romanum) – e.ə. 27 – e. 476-cı illərində tarix
səhnəsində Roma Respublikasını əvəz etmiş və Qədim Dünya, o cümlədən Qədim Roma
tarixində əhəmiyyətli yer tutan dövlət. Bu tarixi mərhələ qədim Roma dövlətində
imperator Avqustun hakimiyyətini və ondan sonrakı dövrü əhatə edir. İmperiya
dövründən əvvəl 500 il ərzində mövcud olmuş Roma Respublikası bir neçə vətəndaş
müharibəsi nəticəsində zəifləmişdir. O dövrdə Qədim Romada baş vermiş bəzi
hadisələr – Yuli Sezarın ömürlük diktator (e.ə. 44) təyin edilməsi, Oktavianın
Aktium döyüşündə qələbəsi (2 sentyabr e.ə.31) və Roma Senatının onu şərəfli
Avqust adı ilə təltif etməsi (16 yanvar e.ə.27) artıq Roma Respublikasının
avtokratik imperiyaya keçidi ilə əlamətdardır. Romanın ərazisi Respublika
zamanında genişlənməyə başlamış və İmperator Trayanın hakimiyyəti dövründə ən
yüksək nöqtəsinə – 5 900 000 km² çatmışdır. İmperiyanın bir neçə əsr ərzində
belə nəhəng əraziyə malik olması nəticəsində, indiyədək müxtəlif millətlərin
dillərində, dinlərində, mədəniyyətlərində, memarlıq abidələrində, fəlsəfələrində
və qanunlarında Romanın dərin tarixi təsiri müşahidə olunur.

İtaliyada 47 dövlət universiteti və dövlət lisenziyası olan 9 müstəqil
universitet vardır. Bu universitetlərdə 1.5 milyona yaxın tələbə təhsil alır və
60.000-dən çox professor dərs deyir. Yalnız Romada 5 universitet var və ən böyük
Roma Sapienza Universitetində 200 minə yaxın tələbə təhsil alır.

Digər ən qədim ali məktəblərdən hesab olunan Padua Universiteti 1222-ci ildə,
Naples Universiteti isə 1224-cü ildə təsis olunublar. Turin, Romaş, Florensiya,
Ferrara, Moderna universitetləri də İtalyanın ən nüfuzlu ali məktəblərindən
hesab olunur. Milanın Bokkoni Universiteti "Vol Strit" jurnalının apardığı
reytinq sıralamasına görə dünyada fəaliyyət göstərən 20 ən yaxşı biznes ali
məktəbi sırasına daxil olub.

Milan Universiteti tədqiqat işləri və tədris fəaliyyətinə görə beynəlxalq aləmdə
ciddi şöhrət qazanıb. Bu universitet Avropa Tədqiqat Universitetləri Liqasının
üzvüdür.

Bakalavr. Anqlosakson sistemində "Bakalavr" səviyyəsinə uyğun ilk diplomu laurea
(C.L.) almaq üçün 4-6 il oxumaq tələb olunur. Filoloqlar bu dərəcəni 4 ildən
sonra, kimyaçılar və memarlar 5 ildən sonra, həkimlər isə 6 ildən sonra ala
bilərlər.

Magistratura. Magistraturaya uyğun olan növbəti dərəcə – Diploma universitario
(C.D.U.) adlanır. Kurs 3 il davam edir. Həmçinin iki illik Scuole dirette a fini
speciali ixtisaslaşma kursu var ki, bunun nəticəsində C.D.U.-ya oxşayan dərəcə
almaq olar.

RAİ (Radio Televisione Italiana) - İtalyanın hökumətə bağlı milli kanalıdır.
Ayrıca iki böyük müstəqil televiziya kanalı (Mediaset (sahibi Silvio Berluskoni)
və Sky Italia) ilə rəqabət edən İtalyanın ən böyük televiziya kanalıdır.

İtaliya öz iqtisadi inkişafına görə dünyanın aparıcı sənaye dövlətlərinin "böyük
yeddiliyini" qapayır. Adambaşına ÜDM göstəricisi İtaliyada 39900 dollardır
(nominal). Avropada iqtisadi cəhətdən dördüncü, dünyada isə 7-ci ən böyük ölkə
İtaliyadır. Dünyada ilk 10 ən böyük məhzul ixracatçısından biri də İtaliyadır.
Burada həyat səviyyəsi hətta ABŞ, Almaniya və s. ölkələrdən də bəzi sahələrdə
üstündür. Ən çox şərab ixrac edən, ən böyük turizm regionlarından olan, dünyada
4-cü ən böyük qızıl-valyuta ehtiyatı olan İtaliya Avropada 5-ci ən böyük
avtomobil istehsalçısıdır.

İtaliya 300 min kvadrat kilometr ərazidə yerləşən iri döv­lətdir və bu
göstəriciyə görə Qərbi Avropada yalnız Fran­sadan, İspaniyadan və Almaniyadan
geri qalır. İtaliya əha­lisinin sayı 58 milyon nəfərdir. Onların 94%-i
ital­yanlar­dır. Əslən İtaliyadan olanların 20 milyondan çoxu xa­ricdə yaşayır
(əsasən ABŞ-da, Fransada, AFR-də və Argen­tinada). İtaliya faydalı qazıntı
sarıdan kasıb dövlətlər sırasındadır. Ona görə də ölkə yanacaq idxalından,
sənaye və kənd təsərrüfatı xammalının, meşə mate­rial­larının idxalından kifayət
qədər güclü asılılıqda qalır, emal­edici sənaye isə əsasən idxal olunan xammalla
işləyir. İta­liyanın iqtisadi-coğrafi vəziyyəti – Aralıq dənizi hövzəsinin
mərkəzi (Avropanın cənubu, Apennin yarımadası və ona bitişik olan adalar, bu
adaların iriləri – Siciliya və Sar­diniya) – hələ qədimdən Avropa ölkələri ilə,
həmçinin Yaxın Şərq və Şimali Afrika ölkələri ilə xarici iqtisadi əla­qə­lərin
inkişafına şərait yaradırdı. Bundan başqa, Şimal və Cənub arasında tarixən
təşəkkül tapmış regional müxtəlifliklə şərtlənən italyan modelinin
spe­si­fikliyi ölkənin xarici əlaqələrinin inkişaf etdirilməsini və
möh­kəm­ləndirilməsini diktə edir.

İkinci dünya müharibəsindən sonra İtaliya iqti­sa­diyyatı çox möhkəmləndi. Ölkə
dünya bazarında bərqərar oldu və kök saldı. Kapitalın yığılma sürətinə görə
İtaliya yalnız Yaponiyadan geri qalırdı. Müharibədən sonrakı dövr­də İtaliya
ÜDM-in orta illik artım sürətinə və əmək məhzu­l­darlığına görə Qərbi Avropanın
aparıcı ölkələri arasında ikinci (AFR-dən sonra), bütün Qərb dünyasında dördüncü
idi. Bununla yanaşı, tarixi, siyasi və sosial xarakterli bir sıra səbəblər
iqtisadi inkişaf prosesini sən­gidirdi. Ona görə də iqtisadiyyatın inkişaf
dinamikası isteh­salın yüksək inkişaf sürəti və iqtisadi enişlərin,
staq­na­siyaların növbələnməsi ilə xarakterizə olunurdu. XX əs­rin axırıncı
onilliyində və XXI əsrin əvvəlində ölkə üçün ÜDM-in kifayət qədər stabil inkişaf
templəri xarakterikdir.



https://az.wikipedia.org/wiki/Q%C9%99dr_gec%C9%99si

Qədr gecəsi - Qurani-Kərim məhz Ramazan gecələrinin birində lövhi-məfhuzdan tam
şəkildə nazil edilib. Buna Qurani-Kərimdə iki ayə dəlildir.

Birinci ayəyə görə Quran Ramazan ayında nazil edilmişdir, ikinciyə görə isə Qədr
gecəsində. Deməli, Qədr gecəsi Ramazan ayındadır.

Quranın nazil olunduğu gecə "Qədr gecəsi" adlanır. Bəziləri Qədr gecəsi ilə
Quranın ilk ayələrinin[3] nazil olduğu gecəni qarışdırırlar. Besət gecəsi rəcəb
ayının 27-ci gecəsidir.

Qədir gecəsinin konkret hansı gecə olması mübahisəlidir. Amma İslam peyğəmbəri
və imamlardan gələn rəvayətlərə görə Qədr gecəsi Ramazan ayının 19, 21 və 23-cü
gecələrindən biridir. Bu gecələr dilimizə "Əhya gecələri" kimi daxil olmuşdur.

Əhli-sünnə mənbələrində Qədr gecəsinin sonuncu 10 gecənin içərisində, xüsusən də
27-ci gecənin olduğu güman edilir. Bu barədə hədislər nəql olmuşdur.

Şiə mənbələrində Qədr gecəsinin ən çox ehtimal verildiyi gecə, ramazan ayının
23-cü gecəsidir. Belə ki, bu barədə aşağıdakı məzmunda hədis nəql olmuşdur:

Qədr gecəsinin əhəmiyyəti barədə həmçinin Duxan surəsində qeyd olunur: "Biz onu
mübarək bir gecədə (qədr gecəsində) nazil etdik. Biz (o Kitab vəsitəsilə
kafirləri Öz əzabımızla) qorxuduruq! Hər bir hikmətli (dəyişilməsi mümkün
olmayan) iş o gecə hökm (ayırd) olunur - Dərgahımızdan bir buyuruq olaraq!
Həqiqətən, (peyğəmbərləri) Biz göndəririk - Sənin Rəbbindən (bəndələrə) bir
mərhəmət olaraq (ya Peyğəmbər!) [5]

Bu gecə tövbə edib, bağışlanmaq diləmək, Quran oxumaq, dua etmək bəyənilən
işlərdəndir. Boynunda qəza namazları olanlar daha yaxşı olar ki, qəza namazı da
qılsınlar.

Dualardan "Coşən Kəbir" duasını oxumaq daha çox təkid olunub. Belə ki, bu duada
Allahın 1001 adı çəkilir və ehtimal olunur ki, Əsmaül-hüsna (Allahın ən gözəl
adları) bu adların içərisindədir. Bu duadan sonra hacətlərini Allahdan istəsən
onların icabət olunması ehtimalı böyükdür.



https://az.wikipedia.org/wiki/Avstraliya

Avstraliya İttifaqı (ing. Commonwealth of Australia), oxunuş [əˈstreɪljə],
Avstraliya (ing. Australia, lat. austrālis "Cənub") — Cənub yarımkürəsidə
yerləşib Avstraliya materikini, Tasmaniya adasını, Hind və Sakit okeanlarında
yerləşən bir neçə adanı əhatə edən, Millətlər Birliyinin üzvü olan dövlət.
Sahəsinə görə dünyada altıncı ən böyük ölkə sayılır. Avstraliya İttifaqından
şimalda Şərqi Timor, İndoneziya, Papua-Yeni Qvineya, şimal-şərqdə Vanuatu, Yeni
Kaledoniya, Solomon adaları, cənub-şəqdə Yeni Zelandiya yerləşir. 2014-cü ildə
əhalisinin sayı 23,714,200 nəfər olmuşdur ki, onların da əksəriyyəti ölkənin
şərqində yerləşən şəhərlərdə yaşayır. Avstraliya inkişaf etmiş ölkələr sırasına
daxildir və iqtisadiyyatının böyüklüyünə görə dünyada on üçüncü yerdədir.
Avstraliya hərbi xərclərin həcminə görə dünyada on dördüncü yerdədədir.

Avstraliya adı latıncada “cənubdan cənuba aid olan” mənasını verən Australis
sözündən törəmişdir. Roma sivilizasiyası zamanına aid cənubdakı bilinməyən bir
ölkə mənası (terra australis incognita) bənzər bir yerin, orta əsrlər
coğrafiyasında da alov tapıldığını göstərir, ancaq bu məlumatlar hər hansı
bilinən bir qitə məlumatı ehtiva etməməkdədir. Latıncadakı Terra Australis
Incognita termini Cənubdakı (Australis) Bilinməyən (Incognita) Torpaq parçası
(Terra) mənasını verməkdədir. 14 may 1606-cı ildə, Vanuatuya ayaq basan Pedro
Fernandes de Queiros,Cənub yarımkürəsindəki bütün quru mülkiyyətinin İspaniya
Krallığına aid olduğunu iddia etmiş və qitəni Austrialía deş Espíritu Santo
şəklində adlandırmışdır. Flamand dilində Australische sözü də, Bataviadakı
flamandlar tərəfindən, 1638-ci ildən əvvəl, cənubda kəşf edilmiş yeni yerləri
adlandırmaq üçün istifadə edilirdi. "Australia" sözünün ingilis dilində ilk
istifadəsi isə 1692-ci ildə Qabriel de Foyininin yazdığı Les Aventures də
Jacques Sadeur rəqs la Découverte et le Voyage de la Terre Australe adlı
fransızca romanının, 1693-cü ildəki tərcüməsində görülmüşdür. Daha sonralar,
1765-ci ildə, Aleksandr Dalrimpl bu sözü, Luis Vaes de Torresin 1606-cı ildə
Papua Yeni Qvineyanın cənub sahillərinə etdiyi səyahətini təsvir etdiyi kitabını
ingiliscəyə çevirərkən istifadə etmişdir. Dalrimpl ayrıca Avstraliya sözünü, An
Historical Collection of Voyages and Discoveries en the South Pacific Ocean
(1771) adlı əsərində bütün Okeaniya bölgəsini təyin etmək üçün istifadə
etmişdir.

Avstraliya altı ştatdan, iki materik ərazisindən və digər daha kiçik ərazilərdən
təşkil olunmuşdur. Ştatlar Viktoriya (VIC), Qərbi Avstraliya (WA), Kvinslend
(QLD), Yeni Cənubi Uels (NSW), Tasmaniya (TAS) и Cənubi Avstraliya (SA) hesab
olunur. İki əsas materik ərazisi isə Şimal ərazisi (NT) və Avstraliyanın paytaxt
ərazisidir (ACT). Ərazilərin statusu ştatların statusundan çox fərqlənmişdir.
Fərq ondan ibarətdir ki, Avstraliyanın federal parlamenti ərazilərin
parlamentinin bütün qərarlarını ləğv edə bilər. Lakin ştat parlamentlərinin
qərarlarını Federal parlament yalnız Avstraliya kostitusiyasının 51-ci
paraqrafında qeyd olunmuş hallarda ləğv edə bilər. Bütün digər məsələlər isə
ştatın öz həvaləsində qalır - səhiyyə, təhsil, hüquq-intizam, nəqliyyat, yollar
və daxili idarəçilik.

Hər bir ştat və materik ərazisi öz qanunverici orqanına malikdir: Şimal
ərazisində, Avstraliyanın paytaxt ərazisində və Kvinslenddə birpalatalı orqan,
digər ştatlarda isə ikipalatalı. Aşağı palata Qanunverici assambleya, yuxarı
palata isə Qanunverici məclis adlandırılır.

Avstraliya ittifaqı-Cənub yarımkürəsində yerləşən və sahəsi 7 692 024 км² olan
dövlətdir[1]. Ərazisinə görə Rusiya, Kanada, Çin, ABŞ və Braziliyadan sonra 6-cı
ən böyük ölkədir. Avstraliya, dünyanın ən kiçik qitəsidir.Yer planetinin quru
hissəsinin 5%-ını tutur[2].Onun tərkibinə-Avstraliya materiki(Tasmaniya adası
daxil olmaqla)sahəsi 7 659 861 км²(digər sahilyani adaların sahəsi 32 163
км²-dir),Kokos adaları(Kilinq) 14 км²lik sahəsiylə[3],Milad adası-135 км²lik
sahəsiylə[4],Aşmor və Kartye adaları-2 км²lik sahəsiylə[5],Xerd və Makdonald
adaları-370 км²lik sahəsiylə[6],Norfolk adası-35 км²lik sahəsiylə[7],Korall
dənizinin adaları-3 км²lik sahəsiylə[8] və Avstraliyanın Antarktidadakı
əraziləri-6,1 milyon км²lik ərazisiylə[9] daxildir.Avstraliyanın şimal və şərq
sahillərini Sakit okeanın dənizləri yuyur:Arafur,Korall,Tasman,Timor
dənizləri;qərb və cənub sahillərini isə Hind okeanı.Avstraliyanın yaxınlığında
iri adalar olan Yeni Qvineya və Tasmaniya adaları yerləşir.Avstraliyanın
şimal-şərq sahili boyu 2000 kilometr uzunluğunda dünyanın ən böyük korall rifi
olan-Böyük sədd rifi uzanır.Avstraliya nəhəng bir dövlətdir hansı ki,qərbdən
şərqə 4000 kilometr,şimaldan cənuba isə təxminən 3860 kilometr uzanır.Materikin
kənar nöqtələri: şimalda-York burnu(10 °C. e.),cənubda-Sot-İst-Keyp burnu(39 °C.
e.),qərbdə-Stip-Poynt burnu(114° ş. u.),şərqdə isə Bayron burnu(154° ş.
u.).Avstraliyanın sahil xəttinin uzunluğu 59 736 km təşkil edir.Hemcinin
SIdney...

Avstraliya ərazisinin əksər hissəsinin yarımsəhra və səhralardan ibarət olmasına
baxmayaraq burada alp yaylalarından tropik cəngəlliklərə kimi müxtəlif landşaft
növlərinə rast gəlinir.Qitənin qədim yaşı,hava şəraitinin müxtəlifliyi,uzun
müddətli coğrafi izolyasiya səbəbi ilə Avstraliyanın təbiəti öz müxtəlifliyi ilə
seçilir.Təxminən 12 min biocanlı növündən 9 mini endemikdir[10].Güllü
bitkilərdən 85 %-i,məməlilərdən 84 %-i,quşlardan 45 %-i,sahilyani balıqlardan
isə 89 %-i endemik növ sayılır[11]. Avstraliyada olan ən çoxsaylı heyvan
növləri:kisəlilər(kenquru,koala,vombatlar),yexidnalar,ördəkburunlar və
digərləridir.Quşlardan isə əsasən kakadu,emu və kukabarralara rast
gəlinir.Avstraliyada həmçinin dünyada ən çox zəhərli ilanlar olduğu yer
sayılır[12].Avstraliyada çoxlu sayda olan dinqo vəhşi itləri isə
avstroneziyalılar tərəfindən b.e. 3.000 il əvvəl materikə gətirilmişdir[13].Bir
çox bitki və heyvan növləri aborigenlərin və avropalıların ərazidə
məskunlaşmasından sonra məhv olunmuşdular. Ümumiyyətlə, yüksək və uzun olmayan
yaylalar, cənub-şərqdə məhsuldar düzənliklər iştirak etməkdədir. Erozyonla
ortaya çıxan əsl ana quru 3 milyard ildən daha yaşlıdır.

Qədim Qondvana materikinin bir hissəsi olan Avstraliya platforması digər
materiklərdən çox uzaqda yerləşib. Avstraliyanın şərqində çox qədim, alçaq Böyük
Suayrıcı dağ silsiləsi yerləşir. Bu dağların cənub hissəsi nisbətən hündürdür.
Avstraliyanın ən hündür zirvəsi Kostyuşko (2230 m) burada yerləşir. Qərbə
getdikcə bu dağlar alçalaraq çökmə süxurlarla örtülü Mərkəzi Ovalığa keçir. Bu
düzənliyin Eyr gölü rayonu okean səviyyəsindən -16 m aşağıdadır[14][15]. Bu
ərazi Avstraliyanın ən alçaq nöqtəsi hesab edilir. Avstraliya platformasının
qərb hissəsi bir qədər qalxmaya məruz qalmışdır.Burada hündürlüyü 300-500 metr
olan Qərbi Avstraliya yaylası yerləşir. Burada yayla, yüksəklik və denudasion
düzənliklər geniş yer tutur. Platformanın qərb hissəsi heç vaxt dəniz altında
qalmamışdır. Yaylanın səthi qədim dağların aşınması nəticəsində yaranan qalın
qırıntı materialları ilə örtülmüşdür. Avstraliya yeganə materikdir ki, burada
dağ buzlaqları və fəaliyyətdə olan vulkanlar yoxdur. Avstraliyada hündür
dağların olmaması və buradakı dağların qar xəttindən aşağıda yerləşməsi nəticədə
burada buzlaqlar yaranmır. Vulkanların olmamasına səbəb Avstraliyanın qədim
platforma üzərində olmasıdır. Avstraliya, orta yüksəkliyinə görə, materiklər
arasındaaxırıncı yerdədir (orta hündürlüyü 215 m)

Avstraliyanın kristallik süxurlardan ibarət olması nəticədə bura filiz faydalı
qazıntıları ilə zəngindir. Dəmir, boksit, qızıl, uran və s. kimi filiz
ehtiyatlarının olması sənayenin inkişafına əlverişli şərait yaradır. Həmçinin
çökmə süxurların toplandığı ərazilərdə zəngin daş kömür ehtiyatları vardır. neft
və qaz ehtiyatlarına da rast gəlinir.

Avstraliya ərazisinin 60%-ni okeana axarı olmayan hövzə tutur. Ümumiyyətlə,
materikdə böyük bolsulu çaylar yoxdur. Daxili səhra və yarımsəhralarda müvəqqəti
axara malik olan çaylar var. Belə çaylar krik adlanır. Materikin ən böyük və
nisbətən bolsulu çayı Murrey (3750 km) və onun qolu Darlinq hesab olunur.
Çayların qidalanmasında yağış və yeraltı sular əsas rol oynayır. Yağıntılı
dövrdə çaylar daşır. Quraq dövrdə çayın səviyyəsi xeyli aşağı düşür. Çayların
suyundan suvarma üçün geniş istifadə olunur. Avstraliyada çoxlu göl var lakin
onlar duzlu və axarsız göllərdir. Materikin ən böyük gölü qumlu ərazidə yerləşən
Eyr gölü`dür. Onun sahəsi yağıntıların düşməsindən asılı olaraq dəyişir.
Avstraliyada səth axarı və çaylar az olsa da, burada ərazinin 1/3 hissəsini
tutan Böyük hövzədə artezian sularının böyük ehtiyatı vardır. Böyük artezian
hövzəsi materikin mərkəzi hissəsində yerləşir. Şirin su layları 20 m-dən 2000
m-ə qədər dərinlikdə yerləşir və çox böyük ərazidə əhalinin, sənaye kənd
təsərrüfatı müəssisələrinin yeganə su mənbəyi hesab olunur.

Avstraliya əhalisi 21 milyon nəfərdən artıqdır. Əhalinin təxminən 60% paytaxt
şəhərləri olan Sidney, Melburn, Brisben, Pert və Adelaida ətrafında yaşayır.

XVIII əsrin axırlarına gədər Avstraliyanın əsas əhalisi aborigenlər, Torres
boğazı adalarında yaşayan yerli əhali və Tasmaniya aborigenləri idi. Bu üç etnik
qrup arasında mədəni və hətta xarici fərqlər mövcuddur. Avstraliyanın
məskunlaşdırılması 1788-ci ildə Avstraliyanın şərq sahilinə Böyük Britaniyadan
olan ilk sürgün edilmiş insanların gəmisinin sahilə yan alması və ilk ingilis
yaşayış məntəqəsinin Port-Ceksonun(gələcəkdə Sidney) yaradılmasıyla
başlanmışdır. İngiltərədən könüllü immiqrasiya isə yalnız 1820-ci illərdə
qoyunçuluq təsərrüfatı sürətlə inkişaf etməyə başlayanda geniş vüsət aldı.
Avstraliyada qızıl ehtiyatlarının kəşf olunmasından sonra İngiltərədən və digər
ölkələrdən əraziyə çoxlu sayda immiqrant kütlələri axın etdi. 10 il
ərzində(1851—61)-Avstraliya əhalisinin sayı təxminən 3 dəfə artdı və 1 milyon
nəfəri keçdi. 1839-1900 illər arası Avstraliyada 18 min nəfərdən çox alman
məskunlaşmışdır, artıq 1890-cı ildə almanlar ərazidə əhali sayına görə ikinci
böyük etnik qrup hesab olunurdular. Onların arasında təzyiqdə olan lüteranlar,
iqtisadi və siyasi mühacirlər-məsələn,hansılarki Almaniyanı 1848-ci il
inqilabından sonra tərk etmişdirlər. 1900-cü ildə Avstraliya kaloniyaları
federasiya adı altında birləşdilər.Avstraliya millətinin konsolidasiyası XX
əsrin ilk onilliklərində sürətləndi haçan ki, Avstraliyanın ümümmilli
iqtisadiyyatı təmamilə möhkəmləndi.

Avstraliyada 40 universitet və 350 kollec vardır. Orada avstraliyalılardan başqa
300 min də xarici tələbə təhsil alır. Avstraliya diplomları bütün dünyada
tanınırlar.

Ölkə ali təhsil sistemi Britaniya təhsil sistemi üzərində qurulub və ona yüksək
təhsil keyfiyyəti, tələbələrin müstəqilliyi və elmi tədqiqatlara yönəlilik
xarakterikdir. Avstraliyada elmi tədqiqatlara hər il böyük məbləğdə dövlət
vəsaiti ayrılır. Bir çox Avstraliya alimi Nobel mükafatına layiq görülmüşlər.

Avstraliyada komanda idman növləri və su idmanı növləri əhali arasında xüsusi
məşhurdur.Hökumət bu sferanın inkişafına külli miqdarda vəsait
xərcləyir,həmçinin ölkənin iqtisadi vəziyyəti və iqlimi bu sferanın
kütləviləşməsinə səbəb olur.Avstraliya komandaları olimpiya oyunlarında,birliy
çempionatlarında və digər beynəlxalq yarışmalarda çıxış edir. İdman ölkənin
həyatında o qədər vacib rol oynayır ki, onu hətta "milli din" adlandırıllar.[17]
Ən məşhur idman növləri-avstraliya futbolu,at qaçışları,motor idman
növləri,reqbiliq,kriket,reqbi-yunion və futboldur.[18] 2006—2007-ci illərdə
keçirilmiş sorğunun nəticələrinə əsasən Avstraliyanın ən böyük şəhərlərində
yetkin əhali üçün ən çox maraqlandıran idman növləri
kriket,üzgüçülük,tennis,avstraliya futbolu,futbol və reqbilik müəyyən
olunmuşdur.[19] Əhalinin özü isə daha çox aerobika,üzgüçülük,qolf,tennis,futbol
və ya avstraliya futbolu ilə məşğul olurlar.[20] Qadınlar arasında isə netbol
oyunu daha çox məşhurdur.Mili idman növü isə de-fakto kriket oldu.[21]

Adada yaşayan digər bir yerli xalq olan Torres Streyt Yerliləri etnik olaraq
Malayziya mənşəlidir. Bu insanlar Torres Streit Adaları və Kvinsləndin şimal
ucqarlarındakı müxtəlif bölgələrdə yaşayırdılar. Mədəni vərdişləri
Aborigenlərdən diqqətə çarpacaq qədər fərqlidir.

Avstraliya qitəsini rəsmi qeydlərə görə kəşf edən ilk Avropalı, Hollandiyalı
səyyah Villem Canszundur. Canszun Keyp York yarımadasını 1606-cı ildə tədqiq
edib. 17-ci əsr boyunca, Hollandiyalılar bütün qərb və şimal sahil xəttinin
xəritəsini çıxarmış və buraları Nyu Holland olaraq adlandırmışdılar. Ancaq hər
hansı bir yaşayış yeri qurma səyi göstərməmişdilər. 1770-ci ildə Ceyms Kuk,
Avstraliyanın şərq sahillərinə səfər etmiş, bölgənin xəritəsini çıxarmış, Yeni
Cənubi Uels olaraq adlandırdığı bölgəni Britanya torpaqlarına qatdığını elan
etmişdir. Səfərlər nəticəsi edilən kəşflər, qitənin istismarı üçün, sürətlə
məhkumların və məhbusların işçi olaraq işlədildiyi koloniyaların qurulmasını
təmin etmişdir.

Britanya Dənizaşırı Koloniyaları qitədə ilk dəfə Yeni Cənubi Uels koloniyası
ilə, 26 yanvar 1788-ci ildə Kapitan Artur Fillip tərəfindən Port Ceksonda bir
yaşayış yeri yaradılması ilə başlamışdır. Bu tarix daha sonra Avstraliyanın
milli günü elan edilmişdir (Australia Day). İndiki vaxtda Tasmaniya olaraq
bilinən, Van Diemen's Landa məskunlaşma 1803-cü ildə başlamışdır. Birləşmiş
Krallıq, 1829-ci ildə Avstraliyanın qərb hissəsini idarə altında saxlamaqda idi.
Yeni Cənubi Uelsin müxtəlif hissələrində yeni və ayrı koloniyalar yaradıldı;
Cənubi Avstraliya (1836), Viktoriya (1851) və Kvinslənd (1859). Şimal Əraziləri,
Cənubi Avstraliya əyalətinin bir parçası olaraq 1863də quruldu. Cənubi
Avstraliya, bir sərbəst əyalət olaraq qurulmuş və heç bir zaman digər
koloniyalarda olduğu kimi məhkum və məhbusların işlədildiyi bir cəzası koloniya
olmamışdır. Günahkarların gətirilməsi 1840 və 1864 illəri arasında fasilələrlə
davam etdirilmişdir.

Bir çox müəlliflər Avropalıların Avstraliyaya hələ 16-cı əsrdə ziyarət etdiyini
sübut etməyə çalışmışlar. Məsələn, Makintayr Kennat və başqaları Portuqallar
gizli şəkildə XVI əsrin 20-ci illərində Avstraliyanı kəşf etmişdilər[22].Onların
tərəfindən sübut kimi Depin xəritələrində "Jav-Lya-Qrand" yazısının olması
verilir.Buna baxmayaraq Depin xəritələri o dövrdə məlum olan coğrafi biliklərin
tamamlanmamış vəziyyətini əks etdirir[23].Baxmayaraq ki avropalıların
Avstraliyanı hələ 17-ci əsrdən əvvəl ziyarət etməsi haqqında fərziyyələr böyük
maraq cəlb edir, bu fərziyyələr bir qayda olaraq mübahisəli hesab edilir.

Avstraliyanın kəşfi 1606-cı ildə baş verib. İlk dəfə olaraq Villem Yanson
Duyfken gəmisində Avstraliya sahillərinə yan aldı[24].O, bu ərazini Yeni
Hollandiya adlandırdı və ərazinin Hollandiyanın malikənəsi olduğunu bəyan etdi.
Həmin il başda Pedro fernandos Kiros olmaqla ispan ekspedisiya heyəti Yeni
Hibrid adalarına ayaq basdılar və buranın cənub qitəsi olduğunu nəzərə alaraq
ərazinin adını Müqəddəs ruhun cənub torpağı olaraq adlandırdılar.

1642-ci ildə hollandiyalı Abel Tasman əraziyə ekspedisiya etmişdir. Bu
ekspedisiya gedişatında gələcəkdə Tasmaniya adlandırılacaq torpağı və Yeni
Zelandiyanı kəşf etdi. Bu hadisə Avstraliyanın tədqiqində böyük təkan oldu. O,
1644-cü ildə ikinci ekspedisiya zamanı Avstraliyanın şərq sahilindən keçərək
Yeni Qvineyanın cənub sahilinə çatmışdır. O, Yeni Qvineya və Avstraliya arasında
yerləşən Torres keçidindən keçərək qərb istiqamətində gəmi ilə irəliləməyə davam
edirdi. Son nəticədə onun əməyi nəticəsində xəritələrdə Avstraliyanın qərb
sahili təsvir olundu. Avstraliyanın öyrənilməsində Ceyms Kukun xidmətləri də
böyük olmuşdur.

Аvstrаliyаnın iqtisаdi və siyаsi inkişаfının vаcib kоmpоnеntlərindən biri həmişə
immiqrаsiyа оlub. Аvrоpаlılаr bu mаtеriki 1788-ci ildən mənimsəməyə bаşlаyıblаr.
О zаmаn Yeni Cənubi Uels ştаtı yаrаdılmış və burа Britаniyа ərаzisi еlаn
еdilmişdir. Аvstrаliyа sаkinlərinin əksəriyyəti məhz Böyük Britaniyadаn və
İrlandiyadаn gəlmələrdir. İkinci dünyа mühаribəsindən sоnrа və хüsusilə, 1960-cı
illərdən sаvаdlı və yахşı plаnlаşdırılmış, fəаl şəkildə yürüdülən immiqrаntlаrın
cəlb еdilməsi siyаsəti nəticəsində immiqrаsiyа güclənib. 1945-ci ildən bəri
Аvstrаliyа vətəndаşlаrının sаyı iki dəfədən çох аrtıb. Mühаribədən dərhаl sоnrа
"yаşıl qitə"yə gələnlər əsаsən Böyük Britaniya və İrlandiyanı, həmçinin
İtaliyanı, Yunanıstanı, Yeni Zelandiyanı və kеçmiş Yuqoslaviya ölkələrini təmsil
еdirdilər. Sоn illərdə gəlmələrin strukturundа əsаs yеrləri Yахın Şərqdən, Asiya
ölkələrindən və Latın Amerikasındаn gələnlər tuturlаr. Mаrаqlıdır ki,
Аvstrаliyаnın ərаzisi dеmək оlаr ki, ABŞ-ın ərаzisinə bərаbər оlduğu hаldа,
burаdа cəmi 23 milyоn nəfərə yахın əhаli yаşаyır, bаşqа sözlə, əhаlinin sıхlığı
çох аşаğıdır – 1 kvаdrаt kilоmеtrə 2 nəfər. Еyni zаmаndа, Аvstrаliyа dünyаnın ən
"şəhərli" ölkələrindən biridir – burаdа urbanizasiya səviyyəsi çох yüksəkdir –
əhаlinin 85%-dən çохu şəhərlərdə yаşаyır. İlk növbədə bu, Sidnеy (4,3 mln.
nəfər), Mеlburn (3,6 mln.), Brisbеn (1,7 mln.) və Pеrt (1,4 mln.) şəhərləridir.

Аvstrаliyаdа iqtisаdi islаhаtlаr хüsusilə 1996-cı ildən, millətçilərin və
libеrаllаrın kоаlisiyаsı şаkimiyyətə gəldikdən sоnrа fəаl həyаtа kеçirilməyə
bаşlаyıb. Hökumət tеz bir zаmаndа büdcənin kəsirini hеçə еndirib və iqtisаdi
prоsеslərə həmkаrlаr ittifаqlаrının təsirini аzаldıb, yеni zаmаndа vеrgi sistеmi
islаş еdilib və ölkədə müаsir sоsiаl təminаt sistеmi qurulub. Hələ 1980-ci
illərdən bаşlаnmış və 1990-cı illərin оrtаlаrındа о vахtаdək görünməmiş həcmlərə
çаtаn islаşаtlаr nəticəsində Аvstrаliyа iqtisаdiyyаtı rаdikаl şəkildə yеnidən
qurulub və dахili (həcminə görə çох kiçik) bаzаrdаn iхrаcаtyönümlü, dünyа
bаzаrındа rəqаbət qаbiliyyətli strukturа çеvrilib. İslаhаtlаr çərçivəsində
Аvstrаliyа dоllаrının "üzən" məzənnəsi tətbiq еdilib, əksər gömrük mаnеələri
аrаdаn götürülüb, хаrici оyunçulаrın Аvstrаliyаnın mаliyyə хidmətləri bаzаrınа
girişi аçılıb, dövlət müəssisələrinin özəlləşdirilməsi şəyаtа kеçirilib.

Nəticədə, 1990-cı illərdə Аvstrаliyа rеgiоn ölkələri аrаsındа ən yüksək iqtisаdi
аrtım tеmpləri nümаyiş еtdirmişdir. Əlvеrişli iqtisаdi şərаit indiyədək
qаlmаqdаdır. 2004-cü ildə ölkədə ÜDM həcmi аlıcılıq qаbiliyyəti pаritеtinə
əsаsən 611,7 milyаrd dоllаr təşkil еtmişdir. Əhаlinin аdаmbаşınа hesablаdıqdа
bu, 30700 dоllаr dеməkdir. 2004-cü ildə ÜDM-in аrtım tеmpi 3,5% səviyyəsində
qеydə аlınmışdır. 2005-ci ildə isə ÜDM 3% аrtmışdır. 2004-cü ildə inflyаsiyаnın
səviyyəsi 2,4% оlmuşdur. Bu göstərici 2003-cü ildə 3,1%-ə, 2002-ci ildə 2,9%-ə,
1999-cu ildə 1,8%-ə bərаbər оlub.

Qızıl-vаlyutа еhtiyаtlаrının həcmi 35,14 milyаrd dоllаr. Хаrici bоrcun həcmi –
308,7 milyаrd dоllаr. 1999-cu ildə хаrici bоrcun həcmi cəmi 222 milyаrd dоllаr
idi. Dövlət bоrcunun ümumi həcmi ÜDM-in 17,4%-nə bərаbərdir. Ölkədə sənаyе
istеhsаlının аrtımı 2004-cü ildə 1,9%, 1999-cu ildəsə 1,5% təşkil еdib.

Son onilliklər Avstraliyanın beynəlxalql əlaqələri ANZUS birliyi vasitəsilə ABŞ
və Yeni Zelandiya ilə,cənub-şərqi asiyayla ASEAN birliyi vasitəsilə,Sakit okean
adalarının forumu vasitəsilə Okeaniya ilə həyata keçirilir. 1996-2007-ci illər
arası hakimiyyətdə olan Hovard Conun hökuməti öz siyasətini ənənəvi tərəfdaşları
olan ABŞ və Böyük Britaniya ilə sıx əlaqələrin qurulmasına yönəltmişdir.Hökumət
regional dövlətlərlə dostluq əlaqələrinin qurulmasında maraqlı
idi.Məsələn,Çin,Yaponiya,İndoneziya və digərlərylə.Buna baxmayaraq burada Şərqi
Timor problemi kimi bir çox problemlər ortaya çıxır.Avstraliya öz qonşularının
daxili problemlərində öz fəaliyyətini artırır-Papua-Yeni-Qvineya, Solomon
adaları, Fici və Nauruda olduğu kimi.

Avstraliya iki palatalı federal parlametə malikdir.Parlament Senata(yuxarı
palata-76 senatdan ibarətdir) və Nümayəndələr palatasına(aşağı palata- 150
deputatdan ibarətdir) bölünür.

Avstraliya adambaşına düşən avtomobillərin sayına görə dünyada ikinci yerdədir.
Hər adama düşən yolların uzunluğuna görə Avropa ölkələrindən 3-4 dəfə,Asiya
ölkələrindən isə 7-9 dəfə çoxdur. Həmçinin adambaşına benzin istifadəsinə görə
Avstraliya dünyada üçüncü yerdədir. Pert, Adelaida və Brisben dünyada
avtomobillərdən ən çox asılı olan şəhərlər kimi qiymətləndirilirlər, Sidney və
Melburn da bu şəhərlərdən geridə qalmırlar. Həmçinin avtomobillə orta məsafənin
qətt edilmə göstəricisinə görədə ABŞ və Kanadadan sonra 3-cü yerdə qərarlaşıb.



https://az.wikipedia.org/wiki/D%C3%B6rdg%C3%BCnl%C3%BCk_m%C3%BCharib%C9%99

Dördgünlük müharibə[K 2] — 2016-cı il aprelin 1-dən 2-nə keçən gecədən
başlayaraq Azərbaycan və Ermənistan silahlı qüvvələri arasında baş vermiş hərbi
münaqişə. Dördgünlük müharibə zamanı, Azərbaycan Silahlı Qüvvələrinin
birləşmələri Goranboy rayonuna və Naftalan şəhərinə təhlükə yarada biləcək Talış
kəndi ətrafındakı yüksəklikləri, eləcə də Seysulan məntəqəsini azad edib, Füzuli
rayonu istiqamətində yerləşən "Lələ təpə" adlandırılan yüksəkliyə nəzarəti ələ
keçiriblər.[33] Döyüşlər nəticəsində, Azərbaycan Silahlı Qüvvələri
Ağdərə-Madagiz istiqamətində yolların nəzarətdə saxlanılmasını təmin etdi.[34]

Hərbi əməliyyatlar zamanı Azərbaycan Silahlı Qüvvələrinin 88 hərbi qulluqçusu
həlak olub, 1 Mi-24 helikopteri vurulub və 1 tank mina partlayışı zamanı sıradan
çıxıb.[35] Döyüşlərdə ermənilərə məxsus 30 tank, 15-dək artilleriya qurğusu və
möhkəmləndirilmiş mühəndis qurğuları məhv edilib, 320 döyüşçüsü öldürülüb və
500-dən artıq döyüşçüsü yaralanıb.[34]

Azərbaycan Respublikası Müdafiə Nazirliyinin yaydığı məlumata görə 2016-cı il
aprelin 1-dən 2-nə keçən gecə və gün ərzində bütün cəbhə boyu Azərbaycan
mövqeləri və yaşayış məntəqələri Ermənistan silahlı qüvvələri tərəfindən güclü
artilleriya atəşinə məruz qaldı[36]. Bunun nəticəsində dinc sakinlərdən 2-si
ölüb, 10 nəfər müxtəlif dərəcəli bədən xəsarətləri alıb.[37]

Azərbaycan tərəfindən bu hücumun qarşısının alınması, mülki əhalinin
təhlükəsizliyinin təmin olunması məqsədilə Azərbaycan Silahlı Qüvvələrinin
komandanlığı tərəfindən Ağdərə-Tərtər-Ağdam və Xocavənd-Füzuli istiqamətində
təxirəsalınmaz cavab tədbirlərinin keçirilməsi barədə qərar qəbul edilib.
Nəticədə ermənilərə məxsus 6 ədəd tank, 15-dək artilleriya qurğusu və
möhkəmləndirilmiş mühəndis qurğuları məhv edilib, o cümlədən yüzdən çox hərbi
qulluqçusu ölüb və yaralanıb. Azərbaycan Silahlı Qüvvələrinin isə 12 hərbi
qulluqçusu şəhid olub. Döyüş nəticəsində Goranboy rayonu və Naftalan şəhərinə
təhlükə yarada biləcək Talış kəndi ətrafındakı yüksəkliklər, eləcə də Seysulan
məntəqəsi erməni qüvvələrindən tam təmizləndi[38]. Horadiz şəhərinin erməni
təhlükəsindən qorunması məqsədilə Füzuli rayonu istiqamətində yerləşən, geniş
ərazini nəzarətdə saxlamaq imkanı verən strateji əhəmiyyətli "Lələ təpə"
adlandırılan yüksəklik də Azərbaycan qüvvələrinin nəzarətinə keçdi[39].

2 aprel 2016-cı ildə beynəlxalq qurumların təkidli müraciətləri və Azərbaycan
dövlətinin sülhsevər siyasət yürütməsinin nəticəsi olaraq Azərbaycan Silahlı
Qüvvələri işğal olunmuş ərazilərimizdə düşmənə qarşı əks-həmlə əməliyyatını və
cavab tədbirlərini saat 15:00-dan başlayaraq birtərəfli qaydada dayandırmaq
barədə qərar qəbul edir[40]. Azərbaycan tərəfinin razılığa əməl etməsindən
istifadə edən qarşı tərəf, Ermənistandan işğal altında olan ərazilərə əlavə
hərbi qüvvə cəmləşdirməklə işğaldan azad edilən mövqelərin, ərazilərin geri
qaytarılmasına cəhd göstərib və nəticədə 10-a yaxın tank, həmçinin canlı qüvvə
sarıdan xeyli itki verib[41].

Qısa müddətdə həyata keçirilən sürətli əks-həmlə zamanı erməni birləşmələrinin
uzun illərdən bəri mühəndis-istehkam baxımından möhkəmləndirdiyi birinci müdafiə
xətti cəbhənin bəzi istiqamətlərində yarılıb, strateji əhəmiyyətə malik bir neçə
yüksəklik və yaşayış məntəqələri Ermənistan Silahlı Qüvvələrindən tam azad
olundu.

Aprelin 3-dən başlayaraq Azərbaycan Silahlı Qüvvələrinin cəbhə xəttində
birtərəfli qaydada düşmənə qarşı əks-həmlə əməliyyatını və cavab tədbirlərini
dayandırdığıni elan edib[42]. Döyüşlər nəticəsində, Azərbaycan Silahlı Qüvvələri
Ağdərə-Madagiz istiqamətində yolların nəzarətdə saxlanılmasını təmin etdi.[34]

Azərbaycan Silahlı Qüvvələrinin düşmənə qarşı əks-həmlə əməliyyatını və cavab
tədbirlərinin dayandırılmasına baxmayaraq Ermənistan tərəfi vəziyyəti
gərginləşdirməkdə davam edib. Düşmən tərəfi itirilmiş mövqelərinin geri
qaytarılması məqsədilə cəbhənin əsasən Ağdərə-Tərtər və Xocavənd-Füzuli
istiqamətlərində mövqelərimizə hücum edib və təmas xəttinə yaxın olan yaşayış
məntəqələrini intensiv surətdə atəşə tutub. Aprelin 3 və 4-nə keçən gecə ərzində
aparılan döyüşlərdə ermənilər canlı qüvvə və hərbi texnika sarıdan çoxsaylı
itkilərə məruz qalıb. Düşmənlə döyüşlərdə Azərbaycan Silahlı Qüvvələrinin 3
hərbi qulluqçusu şəhid olub[42].

Aprelin 4-də axşam saatlarında və aprelin 5-nə keçən gecə ərzində bütün cəbhə
boyu vəziyyət gərgin olaraq qalıb. Cəbhə xəttinin Xocavənd-Füzuli və
Ağdərə-Tərtər istiqamətlərində itirilmiş mövqelərinin geri alınması üçün
Ermənistan tərəfi qoşunların təmas xəttinə yaxın yaşayış məntəqələrini atəşə
tutmaqda davam edib. Bu istiqamətdə düşmənin strateji baxımdan əhəmiyyətli
Madagiz məntəqəsindəki hərbi bazanın qərargahı dəqiq zərbələrlə dağıdılıb[43].

Aprelin 4-də axşam saatlarında Ermənistanın 3 ədəd döyüş tankı heyətlə birlikdə
atəş gücü vasitəsilə məhv edilib, cəbhənin Xocavənd-Füzuli istiqamətində isə
Ermənistanın 2 ədəd tankını heyətlə birlikdə və hərbi əmlakla dolu 5-dək təkərli
texnikasını sıradan çıxarıblar. Ümumilikdə aprelin 4-ü gün ərzində və aprelin
5-i səhər saatlarınadək keçirilən əməliyyat tədbirləri və cavab atəş zərbələri
nəticəsində ermənilər daha 70 nəfərədək canlı qüvvə sarıdan itkiyə məruz qalıb,
20-dək hərbi texnikası tam sıradan çıxarılıb. Aprelin 5-ə olan məlumata görə
bütün cəbhə boyu son iki gün ərzində döyüşlərdə vuruşan Azərbaycan Silahlı
Qüvvələrinin hərbi qulluqçularından 16 nəfəri şəhid olub[43].

Azərbaycan Respublikası Müdafiə Nazirliyinin aprelin 19–unda yayımladığı
məlumata əsasən cəbhə bölgəsində Azərbaycan ordusunun mövqeləri üzərində uçuşlar
həyata keçirməyə cəhd göstərən Ermənistan silahlı qüvvələrinə məxsus "X-55"
tipli pilotsuz uçuş aparatı Azərbaycan Silahlı Qüvvələrinin bölmələri tərəfindən
məhv edilib.[44] Növbəti gün, aprelin 20–sində yayımlanmış məlumatlarda isə qeyd
edilir ki, yenə Azərbaycan ordusunun mövqeləri üzərində uçuşlar həyata keçirməyə
cəhd göstərən Ermənistan Silahlı Qüvvələrinə məxsus kvadrokopter tipli "DJI
PHANTOM" pilotsuz uçuş aparatı Azərbaycan Silahlı Qüvvələrinin bölmələri
tərəfindən xüsusi üsulla endirilərək ələ keçirilib.[45]

5-də saat 12.00-dan etibarən Azərbaycan-Ermənistan qoşunlarının təmas xəttində
tərəflərin razılığı ilə əməliyyatlar dayandırılıb. Razılaşma Moskva şəhərində
Azərbaycan və Ermənistan silahlı qüvvələrinin baş qərargah rəisləri arasında
əldə edilib.[46] Azərbaycan Ordusunun Silahlı Qüvvələrinin bölmələri azad
edilmiş torpaqlarda möhkəmləndirmə işlərini həyata keçirir.[47]

Aprelin 5-də saat 12.10-dan başlayaraq aprelin 6-sı saat 12.56-dək sutka ərzində
Azərbaycan-Ermənistan dövlət sərhədində Silahlı Qüvvələrimizin Naxçıvan Muxtar
Respublikasının Ordubad, Şahbuz və Babək rayonlarında yerləşən mövqeləri
Ermənistan Respublikasının Mehri, Sisian və Cermuk rayonları ərazisindəki
mövqelərdən iriçaplı silahlar və qumbaraatanlardan atəşə məruz qalıb.
Azərbaycanın Əlahiddə Ümumqoşun Ordusunun həmin istiqamətlərdə yerləşən
bölmələrinin dəqiq cavab atəşi ilə düşmən susdurulub. Ordubad rayonu
istiqamətində yerləşən Azərbaycan ordusunun bölmələri cavab tədbirləri
nəticəsində düşmənin qarşı tərəfdəki atəş nöqtəsi və mühəndis-istehkam qurğusu
dağıdılıb.[48]

Ermənistan ordusunun bölmələri tərəfindən həmçinin aprelin 6-da Goranboy
rayonunun Tapqaraqoyunlu yaşayış məntəqəsi yaxınlığındakı Azərbaycan ordusunun
mövqelərini 60, 82 və 120 millimetrlik minaatanlardan intensiv olaraq atəşə
tutub.[46] Aprelin 29-da Ermənistanda üç yüksək rütbəli hərbi və müdafiə
rəsmiləri Dördgünlük müharibədə uğursuzluğa görə işdən qovulmuşdur.[49]

Döyüşlərdə Azərbaycan Silahlı Qüvvələri tərəfindən ermənilərə məxsus 14[50][51]
ədəd tank, 15-dək artilleriya qurğusu və möhkəmləndirilmiş mühəndis qurğuları
məhv edilib, o cümlədən 100-dən çox hərbi qulluqçusu ölüb və yaralanıb.

İlk döyüşlərdə Azərbaycanın 12 hərbi qulluqçusu şəhid olub. Erməni mövqelərinə
aviasiya zərbələri zamanı əməliyyata cəlb olunan 1 ədəd Mi-24 helikopteri
Ermənistan tərəfindən vurulub və 1 ədəd tank mina partlayışı zamanı sıradan
çıxıb.

Aprelin 4-də erməni silahlı bölmələri Xocavənd-Füzuli istiqamətində Azərbaycan
Silahlı Qüvvələrinin mövqelərinə hücuma cəhd göstəriblər. Cavab olaraq
Azərbaycan Silahlı Qüvvələri düşmənin mövqelərinə sarsıdıcı zərbələr vurub. Əks
hücum zamanı Ermənistan Silahlı Qüvvələrinin 3 tankı və 30-dək hərbi qulluqçusu
məhv edilib. Bundan əlavə, Azərbaycan Silahlı Qüvvələrinin vurduğu dəqiq cavab
atəşi ilə düşmənin bir batareyası darmadağın edilib. Azərbaycan Silahlı
Qüvvələri cəbhəboyu əməliyyat şəraitini tam nəzarət altında saxlayıb.[52]
Həmçinin, ermənilərin işğal olunmuş ərazilərdə ki, komanda-qərargah məntəqəsi
darmadağın edilib.[53]

Azərbaycan Respublikası Müdafiə Nazirliyi mətbuat xidmətinin rəhbəri Vaqif
Dərgahlının aprelin 6-na aid olan sözlərinə görə, hərbi əməliyyatlar zamanı
Azərbaycanın 31 hərbi qulluqçusu şəhid olub.[54] Azərbaycanın kütləvi
informasiya vasitələrində yayımlanmış məlumatlara əsasən Azərbaycan 86 şəhidini
dəfn edib.

Azərbaycan Respublikası Xarici İşlər Nazirliyinin 2016–cı ilin aprel ayının
6–sında yayımladığı məlumata əsasən aprelin 2-dən etibarən intensivləşən
Azərbaycan-Ermənistan silahlı münaqişəsi kontekstində Ermənistan tərəfindən
beynəlxalq humanitar hüququn pozulmasının davam etdirilməsinə dair məlumat
yayıb. Nazirliyin məlumatında bildirilir ki, "2016-cı ilin 2 aprel tarixində
səhər erkən saatlardan başlayaraq Ermənistan münaqişə zonasında hərbi
fəaliyyətini intensivləşdirərək, mülki əhaliyə qarşı müharibə cinayətləri və
bəşəriyyət əleyhinə cinayətlərə bərabər tutulan çoxsaylı aktlar törədib. Bu
müddət ərzində Ermənistan tərəfi Ermənistan və Azərbaycan silahlı qüvvələrinin
təmas xətti boyunca sıx məskunlaşmış ərazilərdə yaşayan, aralarında qadınlar,
uşaqlar və ahılların da olduğu qeyri-döyüşçü mülki əhaliyə qarşı qəsdən,
sistematik və hədəflənən hücumlar edib. 32 yaşayış məntəqəsinin bombalanması
nəticəsində aralarında 16 yaşdan kiçik 2 uşaq olmaqla 6 mülki şəxs həlak olub,
26 şəxs ağır yaralanıb. Hücumlar nəticəsində həmçinin çoxsaylı ictimai və şəxsi
mülkiyyətə, o cümlədən mülki infrastrukturlara ciddi ziyan dəyib. 232 fərdi
yaşayış evi, 99 elektrik dirəyi, 3 elektrik yarımstansiyası, kilometrlərlə su və
qaz boruları dağıdılıb. Məktəblər, xəstəxanalar və ibadət yerləri də daxil
olmaqla sosial müəssisələrə Ermənistan silahlı qüvvələri tərəfindən idarə olunan
raket zərbələri endirilib. 1 məscid ibadət zamanı yüksək kalibrli artilleriya
mərmiləri ilə vurulub"[139][140].

Erməni silahlı qüvvələrinin Ağdam və Tərtər rayonlarını intensiv atəşə tutması
nəticəsində mülki əhaliyə dəymiş ziyanın aradan qaldırılması üçün 2 may 2016-cı
ildə Prezidentin ehtiyat fondundan Ağdam və Tərtər Rayon İcra Hakimiyyətlərinin
hər birinə 3 milyon manat olmaqla cəmi 6 milyon manat ayrılıb.[141]

Azərbaycan Respublikasının Qaçqınların və Məcburi Köçkünlərin İşləri üzrə Dövlət
Komitəsi sədrinin 2016–cı ilin may aynın 2–sində vurğuladığı məlumatda deyilir
ki, "Ermənistanın təxribatçı hücumları nəticəsində təmas xəttində yerləşən
ərazilərimiz mütəmadi olaraq atəşə tutulmuş, bunun nəticəsində isə məcburi
köçkünlərə və yerli sakinlərə ziyan dəymiş, evlər dağıdılmış, hərbiçilər və
mülki əhalidən olan sakinlər isə həlak olmuşlar; Belə ki, məcburi köçkünlərdən
16 nəfər həlak olmuş, 40 nəfər yaralanmış, məcburi köçkünlərin məskunlaşdığı 228
mənzilə ziyan dəymiş, onlardan 43 ev tamamilə dağıdılmış, 185 ev qismən
dağıdılmış və 235–ə yaxın mal–qara tələf olmuşdur."[142]

2016-cı il 13 mayda Azərbaycan Müdafiə Nazirliyinin mətbuat xidmətinin rəhbəri
Vaqif Dərgahlının sözlərinə görə, "düşmənin 30-dək tankı məhv edildi, 320
döyüşçü öldürüldü, 500-dən artıq döyüşçüsü yaralanıb".[34][149] Ermənistan və
Rusiya KİV–lərində yayımlanmış məlumatlara əsasən Ermənistan tərəfi döyüşdə
öldürülmüş 100 hərbçisini dəfn edib:

Şübhəli ölümlər: Ermənistan KİV–lərində yayılan məlumatlara əsasən 2016–cı ilin
aprel ayının 11–ində sıravi Qarnik Qamletoviç Avetisyan bədbəxt hadisə
nəticəsində ölüb.[196][197][198] Növbəti gün, aprelin 12–sində sıravi Sevak
Norayroviç Xaçatryanın[199][200][201][202], 25–ində isə sıravi Ovannes Vaçikoviç
Petrosyanın[203][204][205] başında güllə yarası izi olan meyidləri tapılıb. Yenə
Ermənistan KİV–lərinə əsasən, 2016–cı ilin may ayının 4–ündə rəsmi olaraq
yayımlanmış qısa məlumatlarda qeyd edilir ki, mayın 3–ündə sıravi əsgərlər İqor
Akopyan və 19 yaşlı Koryun Arutyunyan ölü tapılıblar, meyidlərin üzərində
işgəncə və odlu silah yarası izləri aşakarlanmamışdır.[206][207]

Ermənistan KİV–lərində Ermənistan prezidentinə istinadən yayımlanan məlumata
əsasən Azərbaycan ordusu düşmən tərəfin nəzarətində olan 800 hektar (8 km²)
ərazisini işğaldan azad edib.[208][209][210][211] Azərbaycan Respublikası
Müdafiə Nazirliyi 18 may 2016–cı ildə tarixində yayımladığı məlumatda bildirilir
ki, "Ermənistan tərəfinin rəsmi açıqlamalarında guya cəmi 800 hektar ərazini
itirdikləri bildirilsə də tərəfimizdən azad edilən ərazilərin sahəsinin qəsdən
azaldılması açıq-aydın görünür; Həqiqətdə isə Silahlı Qüvvələrimiz tərəfindən
2000 hektardan artıq ərazi azad edilib və daha çox ərazi əməliyyat baxımından
nəzarətimiz altına keçib."[212]

Azərbaycan Respublikasının ərazi bütövlüyünün qorunub saxlanması, erməni
işğalçılarının 2016-cı il aprelin 2-dən 5-dək qoşunların təmas xəttində
törətdikləri silahlı təxribatların qarşısının alınması və düşmənin dinc əhaliyə
hücumlarının dəf edilməsi zamanı göstərdikləri qəhrəmanlıq və igidliyə görə
Azərbaycan hərbçilərinin xüsusi fərqlənən bir qrupu 2016-cı il aprelin 19-da
Azərbaycan Respublikası Prezidentinin müvafiq sərəncamları ilə yüksək fəxri ada
layiq görülüb, orden və medallarla təltif olunmuşdur[213].

Vətən qarşısındakı xidmətlərinə görə təltif edilənlər arasında "Azərbaycanın
Milli Qəhrəmanı" fəxri adına, "Azərbaycan Bayrağı" və "Vətənə xidmətə görə"
ordenlərinə, "Vətən uğrunda", "İgidliyə görə" və "Hərbi xidmətlərə görə"
medallarına layiq görülənlər vardır.[213]

Dördgünlük müharibə zamanı Azərbaycanın və dünyanın bir sıra şəhərlərində
şəhidlərin xatirəsini, orduya dəstək, Azərbaycan torpağlarının suverenniyini,
Ermənistana qarşı protestlərlə, yürüşlərlə və digər tədbirlərlə qeyd
ediblər.[228][229]

Futbolda, boksda, voleybolda və digər növ idmanlarda bəzi idmançılar dördgünlük
müharibənin şəhidlərini əsgər salamı və sayğı duruşu ilə yad ediblər.[259][260]
Asiya Çempionlar Liqasında qrup mərhələsinin 4-cü turunun oyunu zamanı, Təbrizin
"Traktor Sazi" klubu "Ya ölüm, ya Qarabağ", "Qarabağ bizimdir, bizim olacaq!",
"Şəhidlər ölməz, vətən bölünməz", "Təbriz, Bakı, Ankara, biz gedirik Qarabağa"
şüarları səsləndirilib, plakatlar qaldırılıb.[261] Habelə, azarkeşlər "Sən yaşa,
Azərbaycan" mahnısını xorla oxuyub.[261]

Azərbaycan silahlı qüvvələrin videoda "Güplə, getsin" deməsi sosial şəbəkələrə
sürətlə yayılmışdır.[262] Azərbaycan tərəfli sosial media istifadəçiləri
Facebook, Instagram və Twitter şəbəkələrində əsgərlərə #KarabakhNow,
#GüpləGetsin, #Əsgərlərimizləyik, Ermənistan tərəfli sosial media istifadəçiləri
isə #KarabakhPeace heşteqlərilə dəstəkləyiblər.[263] Sosial mediada yayılan
videoların birində, Ağdərə ətrafında Azərbaycan əsgərlərinin "Bizim Cəbiş
müəllim" filmindən meyxana deməsi sosial şəbəkələrə sürətlə yayılmışdır:

2016-cı il 9 apreldə Türkiyə milli futbol komandası və Barselona FK futbolçusu
Arda Turan Azərbaycanın Dağlıq Qarabağ üçün başladığı kampaniyaya dəstək
verilməsini istəyib.[265] Turan Dağlıq Qarabağ həqiqətlərinin dünyaya
tanıdılması ilə bağlı Ağ evin saytında yerləşdirilən petisiyaya qoşularaq səs
verib.[266] Türkiyənin Qalatasaray və Fənərbaxça klubları da da sözügedən
kampaniyaya qoşulduğunu rəsmən elan ediblər.[265] Azərbaycanın suverenliyin
dəstəkləyən digər tanınmış ictimai şəxslər aşağıda qeyd olunub:

Dördgünlük müharibə zamanı bəzi Ermənistan, İran və xüsusi ilə Rusiya KİV-ləri
Azərbaycana qarşı genişmiqyaslı informasiya müharibəsinə başlayıb.[274] 2016-cı
il 5 apreldə Rusiyanın LifeNews telekanalının jurnalistləri, Azərbaycan
ərazisində akkreditasiya olunmadan işlədiyinə görə ölkədən deportasiya
olunub.[275] Həmin gün, Türkiyənin Xalqların Demokratik Partiyasının (HDP)
həmsədri Səlahəddin Dəmirtaş ermənilərin mövqeyini dəstəkləyən bəyanatla çıxış
edib.[276] Bir müddət əvvəl isə Türkiyədəki Giresun Universitetinin Azərbaycan
əsilli rektoru, professor Aygün Attar və türk yumor ustası Əli Çelikkaya Qarabağ
haqqındakı təxribatçı açıqlamalarına görə, Dəmirtaşa qarşı iddia
qaldırıblar.[268]



https://az.wikipedia.org/wiki/Bel%C3%A7ika

Koordinatlar: 50°32′ şm. e. 4°46′ ş. u.﻿ / ﻿50.533° şm. e. 4.767° ş. u.﻿ /
50.533; 4.767

Belçika (nid. België, fr. Belgique, alm. Belgien) — Şimal-qərbi Avropada dövlət.
Avropa İttifaqı və NATO-nun üzvüdür. Federativ dövlət quruluşuna sahibdir və üç
hissəyə — Niderland dilinin rəsmi dil olduğu Flandriya (Vlaanderen), fransız
dilinin rəsmi dil kimi qəbul edildiyi Valloniya (Wallonie) və Brüssel paytaxt
bölgələrinə (Région də Bruxelles-Capitale; Brussels Hoofdstedelijk Gewest)
bölünür.

Şimalda Niderland, şərqdə Almaniya, cənub-şərqdə Lüksemburq və cənub-qərbdə
Fransa ilə həmsərhəddir. Şimal-qərbdə Şimal dənizinə çıxışı var. Sahəsi 30
528 km², əhalisi 10,8 milyon nəfərdir. Ölkə kelt tayfalarından olan bölgələrin
etnoniminə görə adlandırılmışdır.

Belçikaya ilk yerləşənlər Belgelər olub, 5. əsrə qədər Roma İmperiyası idarəsi
altında idilər. Beşinci əsrdə isə Franklar ın zəbtinə məruz qaldılar. Daha sonra
ölkə Charles (Şarlken)in Qərb imperatorluğuna daxil oldu. 1477-ci ildən sonra,
Şarlkenin qardaş oğlu Maximilianın əlinə keçdi. Bundan sonra 300 il qədər
Belçika xaricilər tərəfindən idarə edildi. 1713-cu ildə Avstriya
İmperatorluğunun əlinə keçdi və "Avstriya Hollandiyası" deyə xatırlandı. Fransa
1813-cü ildə Belçikanı işğal etdi. 1815 də Napoleon məğlub olunca, Belçika
Hollandiyalıların idarəsinə girdi. 1830-cu ildə Belçikalılar birləşərək Fransa
və İngiltərənin zəmanəti altında müstəqil bir dövlət qurdular. 4 iyun 1831
tarixində bir krallıq halına gələn Belçika, Afrikada müstəmləkəçilik
arzularınıda realaşdıra bilmişdir. Müstəmləkələrindən ən son Konqo, 3 iyun 1960
da müstəqilliyini qazandı. Belçika, Birinci və İkinci Dünya Müharibələrinə
qatılmış və hər iki döyüşdə də Almaniya tərəfindən işğal edilmiş, Almaniyanın
məğlub olması üzərinə işğaldan xilas olmuşdur. BMT və NATO üzvüdür.

Belçika coğrafi baxımdan üç bölgəyə ayrılır. Qərbdə "Aşağı Belçika", "Orta Vadi"
və cənub-şərqdə "Arden platosu"dur. Aşağı Belçika, düz bir ərazi olub,
Hollandiya və Şimal dənizi tərəfindən təxminən 64 km əhatələnmişdir. Aşağı
Belçikadakı Qərbi Flandriya əyalətinin 500 km-lik sahil bölgəsi polder adlı quru
əraziləri ilə əhatələnmişdir ki, bu da sahil ərazilərin okean səviyyəsinin
yüksəlməsinə qarşı qorunmasına yardımçı olur. Şimaldakı Kampenland və şərq
hissələri qumlu və əkinçiliyə əlverişli olmayan torpaqlara malikdir. Ancaq
əhəmiyyətli kömür yataqları burada yerləşir. Antrasit kömürü Belçikanın başlıca
gəlir qaynağıdır. Kaolin, dəmir və əhəng daşı da çıxarılır.

Belçikada yaşayan insanlar etnik baxımdan iki qrupa ayrılır. Ölkənin şimalında
yaşayan Flamandlar, cənubunda yaşayan Vallonlardır. Əhalinin böyük bir
əksəriyyəti Brüsseldə yaşıyır. Flamandlar german, vallonlar isə roman
mənşəlidirlər. Avropada əhalinin ən az artdığı ölkələrdən biridir. Əhali sıxlığı
ən yüksək olan Avropa ölkələrindəndir. Kvadrat kilometrə 323,7 nəfər düşür.
Belçikalılar sadə həyatı sevirlər. Xalq ümumiyyətlə festival, velosiped yarışı,
idman və kino kimi əyləncələrə düşkündür. Avropada həyat standartı ən yüksək
ölkələrdəndir. Ailədə dini bağlar çox qüvvətlidir.

Əhalisinin böyük əksəriyyəti katolikdir. Bir qismi isə protestant kilsəsinə
ibadət edir. Vətəndaşlarının əksəriyyəti şəhərlərdə yaşayır. Əhalinin 67%-ni
katoliklər, 27%-ni dinsiz, 6%-ni müsəlmanlar təşkil edir.

Belçikada təhsil çox inkişaf etmişdir. Gənclərin təhsilində kilsənin böyük bir
yeri vardır. 14 yaşına qədər təhsil məcburudur. Kilsənin və Yəhudilərin
idarəsində olan məktəblər məşhurdur. Məktəblərdə ümumiyyətlə Flamandca və
Fransızca birlikdə öyrədilər. Müxtəlif sahələrdə və bir çox şəhərdə
universitetlər qurulmuşdur. Belçika Krallığında ali təhsil

Belçika idmanın müxtəlif budaqlarında özünü göstərən bir ölkədir. Atletizm,
futbol, velosiped, basketbol ən müvəffəqiyyətli idmanlarıdır. Bu vaxt güləş ən
çox maraq görən idmanlar arasındadır.

Avropanın güclü dövlətləri tərəfindən, 1830-cu ildə, "tampon bölgə" olaraq
qurulan, İngiltərədə yaşayan bir Alman şahzadənin krallığına verilən və Konqo
müstəmləkəsiylə zənginləşərək, ehtiyaclarının böyük qisimini aradan qaldıran
Belçika, Hollandiya tərəfindən danışan Flamanlar və Fransızca danışan
Valonlardan meydana gəlir. Əhalinin 58%-ni flamanlar, 31%-ni vallonlar, 11%-ni
fransızlar və almanlar təşkil edir.

Ölkədə almanca danışan kiçik bir xalq qrupu da var. 90%-i fransızca danışan
Brüsselin "cüt dilli bölgə" hesab olunur. Flamandlar flamandca, Vallonlar
fransızca danışır. Bəzi bölgələrdə almanca da danışılır.

Belçikalılar, 1980-ci illərin başında, "model olmaq" iddiasıyla yönəldikləri
federal sistemlə yerli parlament və rəhbərliklərin səlahiyyətlərini
genişlətdilər. Valonya, Flandr və Brüssel bölgələrində fərqli hökumətlər
qurularkən, "ayrılıqçılıq" (seperatisme) ölkə konstitusiyasının "təməl
qanunları" arasında iştirak etdi. Bu vəziyyət, Valonlar, Flamanlar və
Brüssellilər arasındakı qopuqluğu artırarkən, mənfəət qarşıdurmalarını da
sürətləndirdi. Siyasi partiyaları da Flaman və Valon olaraq bölünən ölkədə,
ayrı-ayrı qurulmuş olan liberal, mühafizəkar və ya sosialist Flaman partiyalar
ilə Valon partiyaların, ideoloji meylləri eyni göründüyü halda, tamamilə fərqli
görüşlər içində qarşıdurmaları da sürət qazandı. Siyasətçilər, təşkilatlar və
vətəndaşlar arasında dialoq gedərək qopdu, cəmiyyətlər arası mənfəət döyüşləri
artdı. "Belçikalı" sözü, gedərək yerini "Flaman", "Valon" və "Brüsselli"yə
buraxdı. Siyasətçilər, regional problemləri aşmaq və öz seçicilərinin
tələblərini cavablamaq üçün dövlət büdcəsini kiçildib, regional büdcələrə
ağırlıq verdilər. "Federal təşkilatlar" dövlətin ortaq malları, dəyərləri,
mənfəətləri üçün qərar ala bilməz vəziyyətə gəldilər. Dəmiryollarını, vergi
sistemini və sosial sığortaları da "regionallaşdırmaq" hədəfi ön plana çıxdı.

Hökumət qurmaqla vəzifələndirilən, Flamand seqmentinin güclü adlarından Xristian
Demokrat Partiya (CDV) üzvü Yves Leterme, Valon partiyalarıyla koalisiya
axtarışlarında müvəffəqiyyətli ola bilmədi. Müzakirələri tez-tez təxirə salan və
şəxsən dövrəyə girən Belçika Kralı II. Albertin təmasları da konkret
nəticələndirər gətirmədi.

Siyasi partiyaların, ictimai və iqtisadi işləri icra edəcək "keçici bir
koalisiya hökuməti" qurması, ölkənin bölünməsi və paylaşılması müzakirələrinin
ayrı bir platformada davam etdirilməsi təklifi ön plana çıxır. Belçikanın köhnə
baş nazirlərindən, bu günki Dövlət Naziri Mark Eyskens, siyasi böhran üzündən
ölkə iqtisadiyyatının ağır zərbə yediyini, illik inflyasiyanın yüzdə 1,5-dən
yüzdə 5-ə atıla biləcəyini söylədi.



https://az.wikipedia.org/wiki/%C4%B0slam

Müsəlmanlar, Allahın buyurduqlarını və İslamın müqəddəs kitabı Qurandan və
İslamın peyğəmbəri Məhəmmədin etdiklərini sünnə öyrənib, özlərinə örnək
götürürlər.

Müsəlmanlar hər gün 5 vaxt namaz qılmalı, Ramazan ayının orucunu tutmalı və
müstəti olanlar (yəni maddi və fiziki imkanı olanlar) ömürlərində heç olmasa bir
dəfə Həcc ziyarətinə getməlidirlər. Bundan başqa müsəlman islami vergiləri —
xums və zəkat, eləcə də fitrə zəkatı verməlidir. Ümumiyyətlə, İslam qanunları
tələb edir ki, hər bir müsəlman böyük günahları tərk eləsin.

İslam dünyanın ən geniş yayılmış ikinci böyük dini[2] və sürətlə yayılan
dinlərdən biridir. [3] Dünyada təqribən 1 milyard 720 milyona yaxın müsəlman
yaşayır.[4] Əksər müsəlmanlar İslamın iki cərəyanından birinə mənsubdur;
bunların 85-95% sünni, 5-15% şiədir.[5] [6] Müsəlmanların təxminən 13%i ən böyük
müsəlman ölkəsi olan İndoneziyada yaşayır [7], 25% Cənubi Asiyada [8], 20% Yaxın
Şərqdə [9], 2% Orta Asiyada , 4% Cənub-şərqi Asiya ölkələrində və 15% Afrikada.
İslam – üç dünya dinindən biridir. İslam icmaları 120-dən çox ölkədə var. Onlar
1,2-1,5 milyard insanı birləşdirir. 35 ölkənin əhalisinin çoxu müsəlmandır.
İslam 28 ölkənin rəsmi dinidir.

İslam VII əsrin əvvəllərində Qərbi Ərəbistanda Allah tərəfindən bir din olaraq
insanların hidayəti üçün göndərilib. İslamın peyğəmbəri və təbliğatçısı bütün
müsəlmanlar tərəfindən Allahın sonuncu elçisi kimi qəbul olunan qureyşilər
qəbiləsi, haşimilər tayfasının nümayəndəsi Məhəmməd peyğəmbərdir. Məhəmməd
peyğəmbər dünya tarixinin ən nüfuzlu şəxsiyyətlərindəndir.

VII əsrin əvvəllərində gedən ərəb fəthləri nəticəsində xilafətin tərkibinə erkən
feodal münasibətlərinə keçmiş ölkələr daxil oldu. Fateh ərəblər bu
münasibətlərin təsiri altına düşdüklərinə görə İslam ideologiyasında dəyişiklik
meydana gəldi. Yeni feodal quruluşu öz əksini sünnədə tapdı, bu da İslamın
inkişafında yeni mərhələ açdı. Sünnə IX sərdə kodeks halına salınandan sonra
İslamın mühüm kitablarından biri oldu. Feodal xilafətində mürəkkəb sosial və
siyasi vəziyyəti əks etdirən sünnə praktiki olaraq böyük əhəmiyyətə malik oldu.

Kəndli, yoxsul və bədəvilərin anti-feodal hərəkatları öz ideoloji ifadəsinin
müxtəlif müsəlman təriqətlərinin nəzəriyyələrində tapmışdır. İslamda VII əsrin
ortalarında ictimai bərabərsizlik uğrunda amansız mübarizə aparan birinci
təriqət xaricilər idi.

İslamın VII-VIII əslərdə xilafətdə yayılması xristianlıq, iudaizm, zərdüştlük və
əsasən maniliyin müqaviməti ilə rastlaşdı. Xeyli kobud antropomorfizmin və
btidai determinizmin (təqdir haqqında nəzəriyyə halında) tərəfdarları olan erkən
İslamın vaizləri və ilk çağlarda İslam həqiqətlərinin heç bir əsaslandırmaya
ehtiyacı olmadığını hesab edənlər başqa dinlərin tərəfdarları ilə toqquşmalarda
aciz qalırdılar. Feodal ideologiyası olan İslamın müdafiəsi üçün yaranan
toqquşmalarda, VII əsrin ortalarında mötəzililər çıxış edirdilər. Qədim yunan və
Ellinis fəlsəfəsi və onun dialektikası ilə tanış olan, İslamda ədalətli
ortodokslarla mübarizə aparan mötəzililər müsəlman ilahiyyətinin – kəlamın
əsasını yaratdılar. Kəlamın banisi görkəmli mötəzili, ortodokslarla güzəştin
tərəfdarı, sonralar onları tərəfinə keçmiş və onlara güclü təsir etmiş Əşəri
(873-935) hesab olunur.

İslam öz növbəsində bir neçə təriqətlərə bölünür. Onlardan ən böyukləri sünni və
şiə təriqətləridir.

Feodal müsəlman cəmiyyətinin inkişafı feodal-hüquqşunaslığın fiqhinin
hazırlanmasını tələb etdi. Sünnilərdə fiqhin əsasları və ya kökləri kimi, Quran
və sünnə ilə birlikdə icma və qiyas qəbul edildi. VII və IX əsrlərdə müsəlman
hüququnun qaydaları işlənib hazırlandı. Sünnülər bu məsələlərdə dörd məzhəbə –
hənəfilərə, malikilərə, şafilərə, hənbəlilərə bölündülər.

IX-XI əsrlərdə feodal münasibətlərinin inkişafı dövründə islamın mistik-asketik
istiqaməti – sufilik inkişaf etdi.

Müasir dövrdə İslam dünyasının həmrəyliyə ehtiyacı vardır. İslam həmrəyliyi
müsəlman cəmiyyətlərini birləşdirəcək və etnik-dini zəmində konfliktlərin
yaranmasına mane olacaq.[10]



https://az.wikipedia.org/wiki/Ramil_Usubov

Ramil İdris oğlu Usubov (d. 22 dekabr 1948, Xocalı rayonu) — Azərbaycan
Respublikasının daxili işlər naziri, polis general-polkovniki.

Usubov Ramil İdris oğlu 1948-ci ildə Xocalı rayonunda anadan olmuşdur. 1973-cü
ildə N.Rizayev adına Bakı Xüsusi Orta Polis məktəbini, 1980-ci ildə isə SSRİ
DİN-in Akademiyasını bitirmişdir. Silahlı Qüvvələrin sıralarında müddətli həqiqi
hərbi xidmət keçmişdir.

1970-ci ildən daxili işlər orqanlarında xidmət edir. Cinayət-axtarış
strukturlarında xidmət aparmış, 1975-ci ildə Şuşa rayon Polis Şöbəsinin Cinayət
axtarış bölməsinin rəisi, 1980-1984-cü illərdə Azərbaycan Respublikasının Dağlıq
Qarabağ Muxtar Vilayəti Daxili İşlər İdarəsinin rəis müavini, 1984-1987-ci
illərdə Əli Bayramlı şəhər-rayon polis şöbəsinin rəisi vəzifələrində işləmişdir.

1987-1989-cu illərdə Naxçıvan Muxtar Respublikası daxili işlər naziri təyin
olunmuş, 1989-1993-cü illərdə Azərbaycan Respublikası DİN-in Cinayət Axtarış
İdarəsinin rəisi, Pasport İşləri, Viza və Qeydiyyat İdarəsinin rəisi, Kadrlar
İdarəsinin şöbə rəisi vəzifələrində çalışmışdır.

Naxçıvan Muxtar Respublikası Ali Məclisi Sədrinin 11 avqust 1993-cü il tarixli
Fərmanı ilə Naxçıvan Muxtar Respublikası daxili işlər naziri təyin olunmuşdur.

Azərbaycan Respublikasının Prezidentinin 3 may 1994-cü il tarixli 144 nömrəli
Fərmanı ilə general-mayor, 26 dekabr 1995-ci il tarixli 418 nömrəli Fərmanı ilə
general-leytenant, 15 yanvar 2002-ci il tarixli 637 nömrəli Fərmanı ilə
general-polkovnik hərbi rütbəsi verilmişdir.

Azərbaycan Respublikasının Konstitusiya dövlət quruluşunun müdafiəsində,
cinayətkarlıqla mübarizənin, ictimai təhlükəsizliyin və əmin-amanlığın təmin
edilməsində, ölkədə dönməz sabitliyin əldə olunub, qorunub saxlanılmasında
xüsusi xidmətlərinə görə Azərbaycan Respublikası Prezidentinin 24 dekabr 1998-ci
il tarixli 41 nömrəli Fərmanı ilə "Azərbaycan Bayrağı" ordeni ilə təltif
olunmuşdur.

2009-cu ildə Polşa prezidentinin sərəncamı ilə iki ölkənin münasibətlərinin
inkişafına göstərdiyi xidmətlərə görə "Böyük zabit" ordeni ilə təltif
olunmuşdur[1]



https://az.wikipedia.org/wiki/Az%C9%99rbaycan_m%C9%99d%C9%99niyy%C9%99ti

Azərbaycan mədəniyyəti — Azərbaycanda yaşayan xalqların və tarixən mövcud olmuş
dövlətlərin mədəniyyəti. Azərbaycanda mədəniyyətin inkişafına tarixən regionda
baş verən siyasi və hərbi hadisələr və Azərbaycanın Şərqlə Qərbi birləşdirən
ərazidə yerləşməsi təsir edib.

XIV-XV əsrlərdə Azərbaycanda yaşıyan əsas xalqın — Azərbaycan türk etnosunun
formalaşmasıyla Azərbaycan mədəniyyəti inkişaf edir. Stabil mərkəzləri olmayan
bu mədəniyyəti bəzi dövrlərdə Osmanlı mədəniyyətindən fərqləndirmək çətindir. XV
əsrdə Azərbaycan mədəniyyətinin iki mərkəzi formalaşır: Cənubi Azərbaycan və
Aşağı Qarabağ. XVI-XVIII əsrlərdə bu mədəniyyət mərkəzlərinin formalaşması başa
çatır. XIV-XV əsrlərdəki Azərbaycan mədəniyyətinin mənbəyindən danışılanda yadda
saxlanmalıdır ki, Azərbaycan ədəbiyyatı və mədəniyyətin digər hissələri ayrılmaz
surətdə dil ilə bağlıdır. Maddi mədəniyyət isə əhalinin türkləşməsindən əvvəl
ortaya çıxmışdır. Müstəqil olduqdan sonra Azərbaycan mədəniyyətinin İran
mədəniyyəti və Ərəb mədəniyyəti ilə güclü əlaqələri saxlanmışdır. Onların ortaq
dini və ortaq mədəni-tarixi ənənələri vardır.[1]

Arxeoloji tapıntılar və müasir dövrə qədər gəlib çatmış maddi abidələr
Azərbaycan ərazisində qədim dövrdə (Qobustan petroqlifləri), həmçinin Qafqaz
Albaniyası dövründə (Qum bazilikası və Ləkit məbədi) mədəniyyətin inkişaf
etdiyini göstərir.[2] Azərbaycanda İslamın yayılmasıyla İslam mədəniyyəti
inkişaf edir, məscidlər, mədrəsələr, türbələr tikilir, əsasən dekorativ
incəsənətin ornamental forması inkişaf edir. XIX əsrdə Azərbaycanın Rusiyanın
tərkibinə daxil olmasıyla burada yaşayan insanlar Rusiya mədəniyyəti ilə və onun
vasitəsilə də dünya mədəniyyəti ilə tanış olurlar. Sovet Azərbaycanı dövründə
Azərbaycan mədəniyyətinin inkişafında əsaslı dəyişiklik baş verir.[3] XXI əsrdə
isə Azərbaycan mədəni baxımdan müasirləşir.

Azərbaycan İslam dünyasında milli teatrın (Mirzə Fətəli Axundovun
"Sərgüzəşti-vəziri-xani-Lənkəran" əsəri), operanın (Üzeyir Hacıbəyovun "Leyli və
Məcnun" əsəri) və baletin (Əfrasiyab Bədəlbəylinin "Qız qalası" əsəri) əsasının
qoyulduğu ilk ölkədir. 1918-1920-ci illərdə mövcud olmuş Azərbaycan Xalq
Cümhuriyyəti İslam dünyasında ilk dünyəvi demokratik dövlət, həmçinin İslam
ölkələri arasında qadınlara səsvermə hüququ verən ilk dövlətdir.[4]

Azərbaycandan YUNESCO-nun Ümumdünya irsi obyektlərinin siyahısına İçərişəhər və
Qobustan petroqlifləri, qeyri-maddi mədəni irs siyahısına isə muğam, Azərbaycan
aşıq sənəti, Novruz bayramı, Azərbaycan xalça toxuculuğu ənənəvi sənəti,
Azərbaycan tar ifaçılıq sənəti və onun hazırlanma ustalığı, Qarabağ atı ilə
oynanılan Çovqan atüstü oyunu, qadın baş örtüyü kəlağayının düzəldilməsi və
geyinməsi ənənəvi incəsənəti və onun simvolizmi, Lahıc misgərlik sənəti, Lavaş
bişirmə ənənəsi daxil edilib. AMEA Əlyazmalar İnstitutunda saxlanılan "Təbabət
və əczaçılıq işi üzrə orta əsr əlyazmaları" YUNESCO-nun “Dünyanın yaddaşı”
siyahısına daxil edilib.

"Azərbaycan" toponimi parf və ya orta dövr fars dilində Atropatena adlı qədim
dövlətin adı olan Aturpatakandan (atur — atəş, pat — mühafizəçi[5]) əmələ
gəlmişdir. Makedoniyalı İsgəndərin işğalından sonra Əhəmənilər imperiyasının
Midiya satrapı Atropatın öz çarlığının əsasını qoyduğu Midiyanın şimalı
Atropatena adlandırılmışdır.[6] Adın orijinalının mənbəyi bölgədə bir vaxtlar
geniş yayılmış Zərdüşt dinidir və mənası "od tərəfindən mühafizə olunan" və ya
"odun məkanı" deməkdir.[7][8] Orta əsr ərəb coğrafişünasları bu ekzonimin şəxs
adı olan Adarbadordan (adar — atəş, baykan — mühafizəçi) xalq etimologiyasının
nəticəsi kimi əmələ gəldiyini fikirləşmişlər.[9] Abbasqulu ağa Bakıxanov isə bu
sözün yaranmasını Xürrəmilər hərəkatının məşhur sərkərdəsi Babək ilə
əlaqələndirmişdir.[10] "Aturpatkan" toponimindən orta dövr fars dili toponimi
"Adərbadqan" vasitəsilə "Azərbaycan" toponimi ortaya çıxmışdır.[11][12]

Orta əsrlərdə Azərbaycan deyiləndə Atropatena çarlığının yerləşdiyi, Araz
çayından cənuba doğru Urmiya gölü ətrafındakı ərazi nəzərdə tutulurdu. Məsudi və
ibn Xordadbeh şimal-şərqdəki Muğan düzünü Azərbaycana aid edir, ancaq başqa
coğrafiyaşünaslar isə bu ərazini Azərbaycana daxil etmirdilər. XIII əsrin
əvvəllərindən bir qayda olaraq Azərbaycan anlayışı şimala qədər yayılır və onun
mənası sürətlə dəyişirdi.[9] Səfəvilər dövründə bir müddət üçün Arazdan
şimaldakı müəyyən ərazilər Azərbaycan əyalətinə birləşdirildi. Ancaq Səfəvilərin
süqutundan sonra bu mənada istifadə qismən sıradan çıxdı. XIX əsrdə Rusiyadakı
azərbaycanlı müəlliflər onu Arazdan cənubdakı ərazilərlə əlaqədar olaraq
istifadə edirdi.[9][13] Rus dilində yazılan sənədlərdə Araz çayından şimaldakı
ərazilər ilk dəfə Azərbaycan kimi 1786-cı ildə Stepan Burnaşov tərəfindən
göstərildi.[14] XIX əsrin sonlarında avropalı alim və jurnalistlər Azərbaycan
terminini Şirvan və Arran əraziləri üçün istifadə etməyə başladılar.[15]

1917-ci ilin 15-20 aprel tarixləri arasında Bakıda Qafqaz müsəlmanlarının
Konqresinin iclası ərzində Azərbaycan üçün muxtariyyət statusu tələbi açıqca
dilə gətirildi. Ancaq Hacı Zeynalabdin Tağıyevin təklifi ilə "Azərbaycan" adı
qətnamənin yekun mətnindən çıxardıldı.[16] 27 may 1918-ci ildə "Azərbaycan" adı
Azərbaycan Xalq Cümhuriyyətinin qurulduğunu elan edən Zaqafqaziya seyminin
müsəlman fraksiyası tərəfindən rəsmi olaraq istifadə edilmişdir.[17] Bu hadisə
İranda, xüsusilə Azərbaycan intelektualları arasında təəccübə səbəb olmuşdu.
Şeyx Məhəmməd Xiyabani və yoldaşları özlərini AXC-dən fərqləndirmək üçün İran
Azərbaycanının adını Azadıstan qoydular.[18] 1991-ci ildə müstəqillikdən sonra
turizm məqsədi ilə Azərbaycan üçün "Odlar Yurdu" ifadəsi istifadə edilməyə
başlandı.[19][20]

XVI-XVII əsr mənbələrində azərbaycanlılar "qızılbaş" adlandırılırdılar.[22] I
Pyotrun manifestində Zaqafqaziyada və İranda yaşayan xalqlar arasında farslardan
başqa əcəmlərin də adı çəkilir. Əlisöhbət Sumbatzadəyə görə burada
azərbaycanlılar nəzərdə tutulur. Oxşar şəkildə XV-XVIII əsrlərdə Osmanlı
imperiyasında da azərbaycanlılar "əcəm" adlandırılırdı.[23] Cənubi Qafqazı işğal
edən Rusiya imperiyası Azərbaycan türklərini "adərbaycanlılar" və ya "Qafqaz
tatarları" adlandırmağa başladı.[21] İnqilabdan əvvəlki Rusiyada
azərbaycanlıları "farslar" da adlandırırdılar.[24]

Azərbaycan xalqının keçmişdə özünü necə adlandırması məsələsində heç bir ortaq
fikir yoxdur. Belə ki, adının özü ictimai inkişaf səviyyəsində müəyyənləşmişdi.
Məsələn, yarımköçəri həyat tərzi keçirən və patriarxal-qəbilə münasibətlərinin
qalıqlarını saxlayan əhali, özlərini tayfalarının, yaxud irsi mənsubiyyətlərinin
adı ilə adlandırırdılar (əfşar, təkəli, kəngərli, ayrım və s.). Məskunlaşmış
kənd və şəhər əhalisinin iqtisadi sahədə fəaliyyəti, Azərbaycanın ayrı-ayrı
kiçik regionları səviyyəsində, dar çərçivədə məhdudlaşırdı, çox vaxt iqtisadi
işlərdə bir-birindən fərqlənmək üçün özlərini ərazi əsasında da adlandırırdılar
(şirvanlı, qarabağlı, şəkili, qubalı və bakılı). Ələsgər Ələkbərov sonuncunu,
buna qədərki, kiçik Azərbaycan xanlıqları dövründəki, parçalanmaların qalığı
hesab edir. Eyni zamanda dini əlamətlərə görə "müsəlman" adlanma da vardı.
Məsələn, şair Mirzə Ələkbər Sabir uşaq yaşında yazdığı ilk şeirində öz
milliyyətini "türək"[25][26] (yaxud "türk"[27]), kimi göstərsə də, böyüyəndə öz
həmvətənlərinə "müsəlman" deyə müraciət etmişdi.[28]

Azərbaycanın tarixi şəxsiyyətlərin və mədəniyyət xadimlərinin azərbaycanlılara,
azərbaycan xalqına müraciət formaları da fərqlidir. Qubalı Fətəli xan 1782-ci il
tarixli məktubunda, qarabağlı İbrahimxəlil xana işarə olaraq "azərbaycanlı"
terminindən istifadə etmişdi.[29] Onun həmdövrü, şair və Qarabağ xanlığının
vəziri Molla Pənah Vaqif isə əksinə, Azərbaycanı yalnız köçəri tayfaların
ellərinə bölürdü. Yazıçı və filosof-materialist Mirzə Fətəli Axundov isə
azərbaycanlılara müraciətlərində "qafqazlı", "müsəlman" və "tatar" adlarından
istifadə etmişdi. Azərbaycanlılar arasında "azərbaycanlılar", yaxud "azərbaycan
türkləri" termini ilk dəfə 1891-ci il tarixli "Kəşkül" adlı liberal Bakı
qəzetində ortaya atılmış[qeyd 1] və XIX əsrin sonundan bu termin Yelizavetpol
quberniyasında özünüadlandırma kimi yayılmağa başlamışdı.[31] "Azərbaycanlılar"
etnonimi, yalnız 1936-cı ildən etibarən geniş şəkildə istifadə
edilmişdir.[32][33][31]

1960-cı ildə aşkar edilmiş, daş dövrünə aid Azıx mağarasında Quruçay
mədəniyyəti, Aşel mədəniyyəti və Mustye mədəniyyəti dövründə yaşayış olduğu
müəyyən edilmişdir. Çoxtəbəqəli Azıx paleolit düşərgəsinin orta Aşel
mədəniyyətinə aid təbəqəsindən tapılmış ibtidai insana məxsus olan çənə fiziki
tipinə görə sinantrop tipli insanla neandertal adamı arasında keçid
mərhələsindədir. Azıx mağara düşərgəsinin Aşel mədəniyyətinə aid təbəqəsindən
tapılmış ibtidai insan qalığına şərti olaraq Azıxantrop, yəni Azıx adamı adı
verilmişdir.[34]

Qobustan dövlət tarixi-bədii qoruğunda Mezolit dövründən orta əsrlərə qədər
dövrü əhatə edən 6000 qayaüsta rəsm vardır. Ancaq burada primitiv incəsənətin
çiçəklənmə dövrü Mis dövrü hesab edilir. Bu dövrdə qədim tayfaların
yüzilliklərin əsəri olan həyat təcrübəsi dini və bədii görüşlər baxımından tam
ifadə edilirdi.[35]

Təxminən eramızdan əvvəl 6000-4000-cü illərdə Zaqafqaziyada Şulaveri-Şomutəpə
mədəniyyəti inkişaf etmişdir.[36] Bu mədəniyyət adını Gürcüstanda yerləşən
Şulaveridən və Azərbaycan yerləşən Şomutəpədən alır. Şulaveri-Şomutəpə
mədəniyyətinin mənsubları yerli obsidianı alətlər düzəltmək üçün istifadə edir,
üzüm kimi mədəni bitkiləri yetişdirir, maldarlıqla məşğul olurdu.[37] Bir çox
xarakteri mədəniyyətin Yaxın Şərqin neolit mədəniyyətlərindən törədiyini
göstərir.[38]

E.ə. IV minilliyin ortalarında Azərbaycanda (Ağdamda) Leylatəpə mədəniyyəti
mövcud olmuşdur. Keramik qablarda dəfn bu mədəniyyət üçün xarakterikdir. Tipik
Ön Asiya yaşayış məntəqəsi kimi Leylatəpə evlərin sıx yerləşdiyi məntəqədir.
Bəzi rus alimlərinin fikrincə Leylatəpə mədəniyyətinin üzvləri Maykop
mədəniyyətinin yaradıcısı olub.[39]

E.ə. IV-III minilliklərdə Azərbaycanın da daxil olduğu geniş bir ərazidə
Kür-Araz mədəniyyəti mövcud olmuşdur. Bu mədəniyyət yerli filiz yataqlarının
geniş istifadəsi və metalişləmə sənətinin yüksək inkişaf səviyyəsi ilə
xarakterizə olunur.[40] Bu dövrdə həmçinin dulusçuluq,[41] bağçılıq,
Mesopotamiya və Kiçik Asiya ilə ticarət inkişaf etmişdir.[42]

Son tunc və erkən dəmir dövründə (e.ə. II minilliyin ikinci yarısı - e.ə. I
minilliyin əvvəlləri) Muğan düzündə və Talış dağlarında Muğan mədəniyyəti mövcud
olmuşdur.[43][44] Bu dövrdə əsas məşğuliyyət növləri maldarlıq və kənd
təsərrüfatı idi.[45] Qərbi Asiya tipində tunc və dəmir qılınclar bu dövr üçün
xarakterikdir.[46]

Naxçıvan MR ərazisində son tunc və erkən dəmir dövründə (e.ə. II minilliyin
ikinci yarısı - e.ə. I minilliyin əvvəlləri) Boyalı Qablar mədəniyyəti mövcud
olmuşdur.[47][48][49][50] 1896, 1904 və 1926-cı illərdə Qızılvəng monastırı
yaxınlığında Naxçıvan mədəniyyətinə aid daş qutu qəbir abidələri aşkar
olunmuşdur. Naxçıvan mədəniyyətini səciyyələndirən əsas saxsı məmulatı həndəsi
naxışlarla, insan, heyvan, quş rəsmləri, müxtəlif piktoqrafik işarələrlə
bəzədilmiş və yüksək sənətkarlıqla hazırlanmış boyalı qablardır.[51]

Eramızdan əvvəl XIII-VII-ci əsrlərdə Şərqi və Mərkəzi Zaqafqaziyada
Xocalı-Gədəbəy mədəniyyəti mövcud olmuşdur.[52][53] Bu dövr əsasən qəbrlərdən
öyrənilib. Xocalı kurqanında 1895-ci ildə E. Resler tərəfindən aparılmış
arxeoloji qazıntılar zamanı Assuriya şahı II Adadnirarinin adı yazılmış muncuq
tapılıb.[54] İvan Meşşaninova görə bu tapıntı Zaqafqaziyanın İkiçayarası və
Mesopotomiya ilə münasibətlərini aydınlaşdırmaq üçün geniş imkanlar açır.[55]

E.ə. VII əsrdə skiflər hal-hazırki Azərbaycan ərazisinə köç etmişdilər.[56]
Skiflərin Azərbaycanda qurduğu dövlət tarixi mənbələrdə İşquz
adlandırılırdı.[57] Düşünülür ki, Skif çarlığının özəyinin midiya dilindəki adı
Sakaşen (Azərbaycan Respublikasının qərbində, indiki Gəncədə)
idi.[58][59][60][61] Riçard Nelson Fray və Anataliya Xazanova görə Skif
çarlığının mərkəzi Muğan düzü idi.[58][62] İşquz Midiya, Manna və Urartu
dövlətləri ilə sərhəd idi. Eramızdan əvvəl VI əsrin əvvəllərində skiflər
Urartunun inzibati mərkəzi olan Teyşebainini dağıtmışdılar. Şəhərin suvarma
sisteminin də dağıdılması bizim eranın əvvəllərinə qədər şəhərdə həyatın
yenilənməməsinə səbəb olmuşdur.[63]

Skiflər yüksək oxçuluq bacarığına malik idi. Bunun sübutu skif abidələrində və
onların istehsal etdikləri mallar üzərindəki şəkillərdə tapılan oxluqlardır.
Skiflər mütəşəkkil xalq olmaqla bərabər tayfa şurası və hərbi başçılar
tərəfindən idarə edilən tayfalar ittifaqına sahib idi.[64][65] Onlar hərbi iş
sahəsində Azərbaycan ərazisindəki yerli əhalinin mədəniyyətinə əhəmiyyətli
dərəcədə təsir edirdilər. Skiflər aborigenlərə at belində ox atmaq taktikasını
öyrədirdilər.[66]

1946-1953-cu illərdə S.M.Qazıyevin rəhbərliyi ilə Mingəçevirdə aparılan
ekspedisiya zamanı tapılmış ilk tunc dövründən orta əsrlərədək dövrü əhatə edən
materiallar içərisində skif qəbirləri də olmuşdur. Ümumiyyətlə, kimmer-skif
yürüşləriylə eyni dövrdə Cənub-şərqi Qafqazın müxtəlif rayonlarında yeni xalqa
aid qəbir abidələri və dəfn adətləri ortaya çıxmışdır. Bu abidələrin skiflərə
aid olması tapılmış üzük-möhürlərdəki təsvirlərlə sübut edilir. Həmçinin, skif
qəbirlərində skif tipli ox ucluqları, əyri bıçaqlar, bülöv daşlar, qılınc və
nizə ucluqları, bilərziklər, tunc güzgülər tapılmışdır.[66]

Eramızdan əvvəl təqribən IV-III əsrlərdən eramızın VIII əsrinə qədər Azərbaycan
ərazisində Qafqaz Albaniyası adlandırılan dövlət mövcud olmuşdur.[67] Bu
dövlətin paytaxtı əvvəlcə Kabalaka (Qəbələ), sonra isə Partav (Bərdə) şəhəri
idi. Strabona görə Alban dinində üç tanrıya: Günəş, Zevs və Ay tanrısına ibadət
var idi. İberiya sərhədinə yaxın yerləşən Ay məbədi böyük əraziyə sahib idi və
bu məbədi idarə edən baş keşiş bütün krallıqda ikinci ən hörmətli adam
sayılırdı. Albaniyadakı Ay kultunun ən spesifik cəhəti insan qurban verilməsi
mərasimi idi.[68]

E.ə. IV əsr – eramızın VIII əsrlərində Cənubi Qafqazda, xüsusilə də Qafqaz
Albaniyası ərazisində Küp qəbirləri mədəniyyəti yayılmışdır. Bu mədəniyyətdə
ölülər bükülü vəziyyətdə sağ və ya sol böyrü üstə, əsasən, üfüqi şəkildə dəfn
olunurdu. Qəbir invertarları metal (tunc və başlıca olaraq dəmir alət və
silahlar, bürünc, gümüş və qızıl bəzək şeyləri), ağac, daş, gil, şüşə və
pastalardan ibarət idi. Nisbətən sonrakı dövrlərə aid qəbirlərdə Roma, Arşaki və
Sasani sikkələrinə də təsadüf edilir. Bu mədəniyyət əkinçilik, heyvandarlıq,
ovçuluq, balıqçılıq və sənətkarlıqla məşğul olan oturaq əhaliyə aiddir.[69] E.ə.
III-I əsrlərdə Qafqaz Albaniyası ərazisində Yaloylutəpə mədəniyyəti mövcud
olmuşdur. Mədəniyyəti günümüzə çatan nümunələri torpaq qəbirlərdə və kurqanlarda
tapılmış müxtəlif alətlər mədəniyyətin nümayəndələrinin əkinçiliklə və
şərabçılıqla məşğul olduğunu göstərir.[70]

Eramızın IV əsrində xristian dinini rəsmi dövlət dini elan edən Alban dövləti
mövcudluğunun sonuna qədər bu və ya digər dərəcədə xristian ideologiyasının
təsir dairəsində olmuşdur.[71] Alban çarı Yesuagenin dövründə, V əsrin
əvvəllərində Albaniyada məktəblər mövcud idi. Müxtəlif qruplardan toplanmış
uşaqlar burada savad öyrənirdilər. Hətta onların qidalanması üçün də dövlət
tərəfindən pul ayrılırdı. Yesuagenin oğlu III Vaçaqan xristian dinin yayılması
üçün savadlı ruhanilər hazırlayırdı. Bu məqsədlə dini məktəblər açılırdı. Moisey
Kalankatlı yazırdı:

Albaniyada Nax-Dağıstan dillərinin ləzgi dilləri qrupuna aid alban dili
danışılırdı.[75][76] Həmçinin Alban tarixçisi Moisey Kalankatuklu yazısı olan
xalqlar içərisində albanları qeyd edir. X-XII əsrlərə qədər bu dil Kür çayının
sol sahilində geniş yayılmışdı, daha sonra isə tədricən türk dialektləri ilə
əvəz edildi.[77] Həqiqətən də alban dilinin qədim ədəbi abidələrinin mövcud
olması sübut edilmişdir. Əşyalar və dini binalar üzərində həkk edilmiş bir çox
alban epiqrafiya nümunələri tapılmışdır. Bu yazılar eramızın VI-VIII əsrlərinə
aid edilir.[78] 1947-1952-ci illərdə Mingəçevirdə aparılan arxeoloji qazıntılar
zamanı alban yazısı həkk edilmiş nümunələr tapıldı.[79] Misirin Santa Katerina
şəhərində yerləşən ortodoks monastırı — Müqəddəs Yekaterina Monastırında Qafqaz
albanlarının dilində yazılmış Sinay palimpsesti tapılmışdır. Yazının mətni
Həvari Pavelin Korinflilərə ikinci məktubundan ibarətdir. Palimpsest Zaza
Aleksidze tərəfindən deşifrə olunmuşdur.[80]

Arxeoloji materialların öyrənilməsi, tədqiqatçılara Qafqaz Albaniyası
incəsənətinin inkişaf mərhələləri haqqında fikir söyləməyə imkan vermişdir. Orta
əsrlər alban incəsənəti qədim dövrdə Qafqaz Albaniyası sənətkarlarının
yaratdıqları özüllər üzərində inkişaf etmişdi.[81] Qafqaz Albaniyası incəsənəti
erkən dövrdə təbiəti və xarakteri baxımından dini ideyalara əsaslansa da,[82]
birinci əsrdən yeni dövrün başlanması ilə dinin təsiri bir qədər zəifləyir və
feodalizmin mənşəyi və inkişafı ilə bağlı yenilikçi ideyalar yayılırdı.[83]
Yüksək səviyyədə mənimsənilmiş humanist ideyaların istiqamət verdiyi ikinci
mərhələ dini və məzhəbi tendensiyaların üstünlük təşkil etdiyi əvvəlki
mərhələnin özülləri üzərində inkişaf etməkdə idi.[84] Qafqaz Albaniyası
incəsənətinə zərgərlik, daşişləmə, ağacişləmə, sümükişləmə, bədii şüşə, bədii
metal, duluşçuluq və monumental heykəltəraşlığı misal çəkmək olar.

Qafqaz Albaniyasında xüsusi alban təqvimi var idi. Qafqaz albanları 352-ci ildən
etibarən İsgəndəriyyə məktəbi təqvimini istifadə edirdilər. Ananiya Şiraklı,
Ovannes İmastaserin və başqalarının əsərlərinə əsasən alban təqvimi Misir
sistemi təqvimi idi. Alban dilində ayların adı Navasardos, T'ule, Namos', Çil,
Bokavon, Mare, Boceone, J'qul, Bontoke, Orili, Exna, Baxnadır.[85]

VIII əsrdə Qafqaz Albaniyasının Ərəb Xilafətinin tərkibinə daxil olması ilə
Azərbaycanda İslam dini yayılmağa başlamışdır. İslamın yayılması İslam
mədəniyyətinin inkişafına səbəb olmuşdur.[3] Ərəb Xilafətinin zəifləməsi ilə
Azərbaycan ərazisində Şirvanşahlar, Sacilər, Salarilər, Rəvvadilər, Şəddadilər
kimi feodal dövlətləri yaranır. Şəddadi hökmdarı Fəzl bin Məhəmməd Araz çayı
üzərində körpü, Əbüləsvar Şavur isə paytaxt şəhəri Gəncənin ətrafında sədd və
xəndək qurmuşdur.[86] Şirvanşahlar dövründə Bakıda çoxlu inşaat işləri həyata
keçirilmiş və şəhər inkişaf etdirilmişdir. XII əsrdə qala divarları inşa edilmiş
və şəhərin müdəfiə sistemi gücləndirilmişdir. XV əsrdə Şirvanşahların öz
iqamətgahlarını Şamaxıdan Bakıya köçürməsindən sonra şəhərin “Qala” adlandırılan
qədim hissəsinin həyatında “kristallaşma” dövrü başlamışdır.[87] XI əsrdə
Şirvanşahların sarayında əl-Qəzzi kimi ərəb dilində yazan şairlər var idi. XII
əsrdə Əbülüla Gəncəvi, Fələki Şirvani, Xaqani Şirvani və Mücirəddin Beyləqani
kimi bir çox şairlər III Mənuçöhr və onun oğlu I Axsitanın sarayında
toplaşmışdı.

Azərbaycan tarixi boyu dünyaya bir çox filosof, şair və alim vermişdir. Orta
əsrlər alim və filosofları arasında riyaziyyat və fəlsəfə üzrə bir çox əsərlərin
müəllifi Bəhmənyar Azərbaycani və "Astronomiya" əsərinin müəllifi Əbülhəsən
Şirvani qeyd edilməlidir.[88] Digər bir önəmli şəxsiyyət isə humanist, dünyəvi
poeziya üslubunda yazan Nizami Gəncəvidir. Nizaminin yazdığı əsərlərə Ərzincan
hakimi Bəhram şah ibn-Davuda həsr etdiyi “Sirlər xəzinəsi”, Atabəy Şəmsəddin
Məhəmməd Cahan Pəhləvan Eldəgizə həsr etdiyi “Xosrov və Şirin”, I Axsitana həsr
etdiyi “Leyli və Məcnun”, Marağa hakimi Əlaəddin Körpə Arslana həsr etdiyi
“Yeddi gözəl” və Nüsrətəddin Əbubəkr ibn Məhəmmədə və Mosul hakimi Məlik
İzzəddinə həsr etdiyi “İsgəndərnamə” daxildir.[89]

ХI-ХIII əsrlərdə Şərqi Zaqafqaziyaya türk oğuz tayfasının gəlişi yerli əhalinin
böyük hissəsinin türkləşməsinə səbəb oldu və bu da Azərbaycan xalqının
formalaşmasının başlanğıcı idi.[1][90] Səlcuqlar dövləti dövründə başlayan türk
tayfalarının gəlişi[91] monqolların dövründə də davam etmişdir. Beşinci monqol
ulusu Elxanilərin ordusunun böyük bir hissəsini türklər təşkil edirdi.[92] XV
əsrin sonlarında Azərbaycan əhalisinin türkləşməsi başa çatdı və müstəqil
Azərbaycan türk xalqı ortaya çıxdı. Anadolu türkləri və Azərbaycan türkləri
arasında etnik sərhəd isə XVI əsrdə yarandı.[1]

Azərbaycan türk etnosunun formalaşması Azərbaycan mədəniyyətinin inkişafına
səbəb olur. Stabil mərkəzləri olmayan bu mədəniyyəti bəzi dövrlərdə Osmanlı
mədəniyyətindən fərqləndirmək çətindir. XV əsrdə Azərbaycan mədəniyyətinin iki
mərkəzi formalaşır: Cənubi Azərbaycan və Aşağı Qarabağ. XVI-XVIII əsrlərdə bu
mədəniyyət mərkəzlərinin formalaşması başa çatır. XIV-XV əsrlərdəki Azərbaycan
mədəniyyətinin mənbəyindən danışılanda yadda saxlanmalıdır ki, Azərbaycan
ədəbiyyatı və mədəniyyətin digər hissələri ayrılmaz surətdə dil ilə bağlıdır.
Maddi mədəniyyət isə əhalinin türkləşməsindən əvvəl ortaya çıxmışdır. Müstəqil
olduqdan sonra Azərbaycan mədəniyyətinin İran mədəniyyəti və Ərəb mədəniyyəti
ilə güclü əlaqələri saxlanmışdır. Onların ortaq dini və ortaq mədəni-tarixi
ənənələri vardır.[1]

XVIII əsrdə Azərbaycanda türk mənşəli sülalələrin idarə etdiyi xanlıqlar əmələ
gəlmişdir.[16][93] 1813-cü il Gülüstan müqaviləsi və 1828-ci il Türkmənçay
müqaviləsi ilə müasir Azərbaycan Respublikasının ərazisi Rusiya hakimiyyətinə
keçmiş, Cənubi Azərbaycan isə İranın tərkibində qalmışdır.[94][95][96][97]
Beləliklə, Araz çayı sərhəd olmaqla azərbaycanlılar iki ayrı imperiyanın
tərkibində qalmağa məcbur olmuş, İran və Rusiya mədəniyyətinin təsirində qalan
azərbaycanlılar iki əsrlik sosial təkamül nəticəsində bir-birindən fərqlənməyə
başlamışlar.

1822-ci ildə süqut etmiş Qarabağ xanlığının paytaxtı Şuşa şəhəri Azərbaycan
mədəniyyətinin mərkəzlərindən biridir.[98] Bu şəhər müəyyən bir dövr ərzində bir
çox Azərbaycan ziyalıları — şairlər, yazıçılar və xüsusən musiqiçilərin
(Azərbaycan aşıqları, Azərbaycan muğam ifaçıları, qopuz ifaçıları) evi
olmuşdur.[88][99] Şuşa şəhərinin tarixi mərkəzində 549 qədim bina (bunlardan
72-si Azərbaycan tarixində iz qoymuş şəxslərin yaşayış evləri və ya ev
muzeyləridir), 17 məhəllə bulağı, 17 məscid, 6 karvansara, 3 türbə, 2 mədrəsə,
bir neçə kilsə və monastır, 2 qəsr və qala divarları yerləşir. Bu abidələrin
çoxu XIX əsrdə yaşamış Azərbaycan memarı Kərbəlayi Səfixan Qarabaği tərəfindən
tikilmiş və həmin dövrün ən məşhur nəqqaşı Kərbəlayi Səfərəli tərəfindən
bəzədilmişdir.[100]

XIX əsrdə Azərbaycanın Rusiyanın tərkibinə daxil olmasıyla burada yaşayan
insanlar Rusiya mədəniyyəti ilə və onun vasitəsilə də dünya mədəniyyəti ilə
tanış olmuşlar. Bu dövrdə Tiflis şəhəri Azərbaycan mədəniyyətinin inkişafı üçün
önəmli mərkəzlərdən birinə çevrilir.[101] Tiflisdə yaşamış Azərbaycan
mədəniyyətinin görkəmli nüməyəndələrinə Molla Vəli Vidadi, Mirzə Fətəli
Axundzadə, Mirzə Şəfi Vazeh, Bülbülcan, Rəşid Behbudov, Qeysər Kaşıyeva, Xədicə
Qayıbova misal göstərilə bilər.

1918-ci ildə Tiflisdə Azərbaycan Milli Şurası İstiqlal Bəyannaməsini qəbul
edərək rəsmən Azərbaycan Xalq Cümhuriyyətinin yaranmasını elan etmişdir. 23 ay
mövcud olan bu dövlət tarixə müsəlman Şərqindəki ilk demokratik və dünyəvi
respublika (5 il sonra, 1923-cü ildə Türkiyə Cümhuriyyəti yaranıb) olaraq keçmiş
və Azərbaycan qadınlara səs vermə hüququ verən ilk müsəlman xalqı
olmuşdur.[16][102]

Azərbaycanda sovet hakimiyyəti qurulduqdan sonra dövründə Azərbaycan
mədəniyyətinin inkişafında əsaslı dəyişiklik baş vermişdir. 1939-cu ildə
Moskvada Azərbaycan sovet memarları Sadıq Dadaşov və Mikayıl Hüseynovun proyekti
əsasında Azərbaycan pavilyonu(ru) qurulmuşdur. Pavilyondakı ekspozisiya
Azərbaycan SSR-in və onun mədəniyyətinin inkişafına həsr edilmişdir. 1930-cu idə
Aleksandr Şirvanzadə Azərbaycan SSR-in ilk xalq yazıçısı,[103] 1931-ci ildə
Qurban Pirimov Azərbaycan SSR-in ilk xalq artisti, 1956-cı ildə Səməd Vurğun
Azərbaycan SSR-in ilk xalq şairi olmuşdur. Bakıda doğulmuş məşhurlara Mstislav
Rostropoviç, Larisa Dolina, Vladimir Menşov, Yevgeni Petrosyan, Harri Kasparov
misal göstərilə bilər. Sovet dövründə Yuli Qusmanın "Parni iz Baku"(ru) "Парни
из Баку" KVN (rus. Клуб весёлых и нахо́дчивых) komandası məşhur olmuş və 1988-ci
ildə yaradılmış eyniadlı Azərbaycan KVN komandası 1992-ci il, 1993-cü il,
1995-ci illərdə MDB çempionu, 2000-ci ildə isə ən yaxşı 10 komanda arasından XX
əsr çempionu olmuşdur.[104]

1920-ci ildə Əli Bayramov adına Qadın klubunda 7 qadının öz çadrasını çıxartması
ilə Azərbaycanda çadranın atılması kampaniyası başlamışdır.[105] Ümumiyyətlə,
Azərbaycan qadını XX əsrin əvvəllərindən başlayaraq ilklərə imza atmışdır.
Təhsil sahəsində Nigar Şıxlinskaya, Sona xanım Vəlixan[106], Adilə
Şahtaxtinskaya[107], Validə Tutayuq[108], teatr və kinoda Gövhər Qazıyeva[109],
Şövkət Məmmədova[110], İzzət Oruczadə[111], Qəmər Salamzadə[112] Qəmər
Almaszadə[113], siyasətdə Ayna Sultanova[114], Naxçıvan Muxtar Respublikası Ali
Sovetinin Prezidiumunun Sədri seçilərək ilk azərbaycanlı qadın parlament başçısı
olan Səkinə Əliyeva[115] misal göstərilə bilər. 1931-ci ildə ilk uçuşunu həyata
keçirən Leyla Məmmədbəyova isə nəinki Azərbaycanda, həmçinin Qafqazda, Cənubi
Avropada və Yaxın Şərqdə ilk qadın təyyarəçi olur.[116]

1953-cü ilin may ayında Azərbaycan SSR-in Mədəniyyət Nazirliyi yaradılmışdır.
1988-ci ildə müğənni və bəstəkar Polad Bülbüloğlu Mədəniyyət naziri
olmuşdur.[117] Azərbaycan Respublikasının Prezidenti İlham Əliyevin 30 yanvar
2006-cı il fərmanı ilə Azərbaycan Mədəniyyət Nazirliyi əsasında Azərbaycan
Mədəniyyət və Turizm Nazirliyi yaradılmışdır. Həmin ildə Azərbaycanın Mədəniyyət
naziri olaraq Əbülfəs Qarayev təyin edilmişdir.[118] 14 fevral 2011-ci ildə
"zəngin Azərbaycan mədəniyyətinin bəşəri dəyərlərini dünyaya çatdırmaq, həmçinin
dünya mədəniyyət incilərini ölkəmizdə təbliğ etmək, gənc nəslin bədii-estetik
zövgünü formalaşdırmaq" məqsədi daşıyan Mədəniyyət TV yayıma başlamışdır.[119]

Azərbaycanın Mərkəzi Bankı tərəfindən 1996-cı ildə Məhəmməd Füzulinin 500 illik
həyat və yaradıcılığına, 1999-cu ildə “Kitabi-Dədə Qorqud” dastanının 1300
illiyinə, 2008-ci ildə Nizami Gəncəvi, Bülbül və Üzeyir Hacıbəyova, 2010-cu ildə
milli mətbuatın 135 illiyinə həsr edilmiş xatirə sikkələri
buraxılmışdır.[120][121] 2005-ci ildə buraxılmış Yeni Azərbaycan manatı
əsginazlarının üzərində Azərbaycan milli musiqi alətləri, Azərbaycan xalçaları,
şəbəkə, Azərbaycan himni, Latın qrafikalı Azərbaycan əlifbasının tamamlayıcı
hərfləri (ö, ğ, ş, ə), Azərbaycan milli ornamentləri təsvir edilmişdir.

XXI əsrdə Azərbaycan bir çox beynəlxalq tədbirə ev sahibliyi etmişdir. Bunların
ən məşhurları 57-ci Avroviziya mahnı müsabiqəsi və dünya tarixində ilk dəfə
keçirilən Avropa Oyunlarıdır. 2009-cu il üçün Bakı şəhəri və 2018-ci il üçün
Naxçıvan şəhəri "İslam mədəniyyətinin paytaxtı" seçilib.[122] Şəki şəhəri isə
2016-cı il üçün "Türk dünyasının mədəniyyət paytaxtı" seçilib.[123]

Tarix öncəsi dövrlərə aid yaşayış yerləri olan meqalitik və siklopik tikililərin
qalıqları (xalq yaşayış yerləri olan “qaradam”ların ilkin forması) Kiçik
Qafqazın dağlıq hissələrində və Naxçıvan ərazisində aşkarlanmışdır. Bu cür
tikililər Azərbaycanda Eneolit və Erkən Tunc dövrünə aid edilir.[124] Belə
yaşayış yerlərinə nümunə olaraq Füzuli rayonu ərazisində Qaraköpəktəpə, Sədərək
rayonu ərazisində Sədərək qalası, Ağdam rayonu ərazisində Üzərliktəpə, Babək
rayonu ərazisində Çalxanqala, Ağstafa rayonu ərazisində Qarğalar təpəsi, Babək
rayonu ərazisində I Kültəpə, Cəlilabad rayonu ərazisində Əliköməktəpəsi və Şərur
rayonu ərazisindəki Oğlanqala yaşayış yerlərini göstərmək olar.

Manna dövrünün memarlığı İranın Qərbi və Şərqi Azərbaycan ostanları ərazisindəki
abidələr əsasında qismən öyrənilmişdir. Manna dövrü memarlığını özündə əks
etdirən abidələrə nümunə olaraq Urmiya gölü ətrafında yerləşən Həsənli,
Dinhatəpə, Göytəpə, Həftəvantəpə və Gilan ostanı ərazisindəki Rudbar şəhəri
yaxınlığında yerləşən Marlıqtəpə yaşayış yerlərini göstərmək olar. Manna dövrü
kimi, Atropatena dövrü memarlığını əks etdirən əsas abidələr də İran İslam
Respublikası ərazisindədir. Bu cür abidələrə nümunə olaraq Atropatenanın
paytaxtı olmuş Qazaka şəhərinin qalıqlarını əks etdirən Təxti Süleyman yaşayış
yeri və Kürdüstan ostanı ərazisində Saqqız şəhəri yaxınlığında yerləşən Kerefto
mağara-məbədini göstərmək olar. Azərbaycan Respublikası ərazisində Atropatena
dövrü memarlığı qismən Sabirabad rayonu ərazisindəki Ultan qalası yaşayış yeri
əsasında öyrənilmişdir.

Qafqaz Albaniyasının memarlığı əsasən Azərbaycanın Şimal-Qərb və Qərb
rayonlarında saxlanmış abidələr (Şəki rayonu ərazisindəki Kiş,[125] Zəyzid,
Bideyiz kilsələri və Dairəvi məbəd, Şabran rayonu ərazisində Çıraqqala, Qəbələ
rayonu ərazisindəki Kabalaka yaşayış yeri və Kilsədağ kilsəsi, Qax rayonu
ərazisindəki Qum bazilikası, Ləkit kilsəsi, Yeddi kilsə monastırı, Mingəçevir
kilsə kompleksi, Qazax rayonu ərazisində Avey kilsəsi, Xocavənd rayonu
ərazisində Amaras monastırı, Laçın rayonu ərazisindəki Sisərnəvəng monastırı və
sair) əsasında öyrənilmişdir. Azərbaycan ərazisində orta əsrlər xristian feodal
dövlətlərinin memarlığı isə əsasən Qərb rayonları və Qarabağ ərazisindəki
abidələr (Kəlbəcər rayonu ərazisində Gəncəsər və Xudavəng monastırları, Lex
qalası, Gədəbəy rayonu ərazisində Həmşivəng monastırı, Ağdam rayonu ərazisində
Müqəddəs Yelisey monastırı, Tərtər rayonu ərazisində Üç körpə və Xatirəvəng
monastırları, Craberd və Xoxanaberd qalaları, Xocalı rayonu ərazisində Qaxaç
qalası və s.) əsasında qismən tədqiq edilmişdir. Azərbaycan ərazisində dövrümüzə
çatmış ən qədim tikililər Qum bazilikası, Ləkit kilsəsi və Bakıdakı Qız
qalasının təməl hissəsi hesab edilir.[2]

Erkən feodal dövrü memarlığı Azərbaycanda nəhəng müdafiə qurğularının Beşbarmaq,
Gilgilçay və Zaqatala sədlərinin inşası ilə xarakterikdir.[126] Azərbaycan
ərazisində ən qədim islami tikililər VII əsrdə Ağsuda inşa edilmiş məscid və
Şamaxı cümə məscididir.[2] VIII əsrdə Azərbaycanın ərəblər tərəfindən ələ
keçirilməsindən sonra ölkə ərazisində İslam mədəniyyətinin yayılmasına
başlanılır, məscidlər, minarələr, mədrəsələr və türbələr inşa edilir.[3]

IX-X əsrlərdə Ərəb Xilafətində mərkəzi hakimiyyətin zəifləməsindən sonra
Azərbaycanda müxtəlif kiçik sülalələr qısa müddətli hakimiyyətlərini qurmağa
müvəffəq olmuşlar. Həmin dövrdə əsas yaşayış məntəqələri olan Bərdə, Şamaxı,
Beyləqan, Gəncə, Naxçıvan, Marağa, Təbriz, Urmiya şəhərləri ətrafında spesifik
xüsusiyyətlərə malik yerli memarlıq məktəbləri (Şirvan-Abşeron, Arran və
Naxçıvan-Marağa) formalaşır. Bu memarlıq məktəblərindən Naxçıvan-Marağa məktəbi
mükəmməl keramik-kaşı fasad işləmələri, Şirvan-Abşeron məktəbi hamar divar səthi
və memarlıq elementlərinin plastik işləmələrinin kontrastı, Arran memarlıq
məktəbi isə kərpic işləmələri ilə fərqlənir.[3] XII-XIII əsrlər Azərbaycan
memarlığının ən gözəl nümunələri Möminəxatun, Yusif Küseyir oğlu, Gülüstan
türbələri, Bakıdakı Qız qalası, Qırmızı və Göy Günbəd türbələri, Mərdəkandakı
dairəvi və dördkünc qəsrlər, Nardaran və Bayıl qəsrləri, həmçinin Pirsaatçay
xanəgahıdır.

XIV-XVI əsrlərdə şəhərlərin genişlənməsi ilə kərpic və daş inşaatı inkişaf edir
ki, bunun da ən gözəl nümunəsi Şirvanşahlar sarayı hesab edilir. Yerli memarlıq
məktəblərinin ənənələri bu dövrlərə aid bürc formalı türbələrdə (Bərdə,
Qarabağlar və Xaçındərbətli türbələri) və Ramana qalasının, həmçinin ikiyaruslu
və gümbəzli quruluşa malik[3] olan Diribaba türbəsinin, Təbrizdə Göy məscid,
Sultaniyyədə Olcaytu Xudabəndə türbəsi, Gəncə cümə məscidinin memarlığında davam
etdirilir.

XVII-XVIII əsrlərdə Səfəvi-Osmanlı müharibələrinin baş verməsi səbəbi ilə
monumental memarlıq nümunələrinin inşası azalır; buna baxmayaraq həmin dövrdə
Gəncə imamzadə türbəsinin və Xan sarayının, Şəkidə divar rəsmləri ilə zəngin Xan
sarayının,[3] İrəvanda Sərdar sarayının və Göy məscidin inşası başa çatdırılır.

XIX əsrdə Abşeron yarımadasında neft sənayesinin inkişafı ilə ictimai və mədəni
həyatda da canlanma baş verir. XX əsrin əvvəllərində Bakı Rusiya imperiyasının
əsas sənaye şəhərlərindən birinə çevrilir. Şəhərin iqtisadi baxımdan sürətli
inkişafı aralarında Emanuel Nobel, Hacı Zeynalabdin Tağıyev, Musa Nağıyev,
Murtuza Muxtarov, Şəmsi Əsədullayev, Aleksandr Mantaşev və s. milyonçuların
şəhərə böyük sərmayələr yatırmasına şərait yaradır, çoxsaylı yeni binalar və
komplekslər inşa edilir. Azərbaycan şəhərlərində messenatların sifarişi ilə
çoxsaylı ictimai binalar, məktəb, xəstəxana və yaşayış binaları inşa edilir.
Həmin dövrdə inşa edilmiş memarlıq abidələri arasında İsmailiyyə, Səadət,
Tağıyevin sarayları, Opera və Balet Teatrının binası, Şəhər Dumasının binası,
Sabunçu elektrik qatarı stansiyası binası, Bakı və Gəncədə dəmir yolu
stansiyalarının binalarını qeyd etmək olar.

1920-1930-cu illərin Sovet Azərbaycanı memarlığı üçün konstruktivizm ideyasının
hakim olması xarakterikdir. Həmin dövr memarlar Aleksey Şusev, Vesnin
qardaşları, S.S.Pen, Q.M.Ter-Mikelov, həmçinin memar Mikayıl Hüseynovun
yaradıcılığının erkən dövrü ilə əlaqəlidir. 1934-cü ildə Azərbaycan Kommunist
Partiyası Mərkəzi İcrayə konstruktivizm üslubunu tənqid edən və milli memarlıq
ənənələrinə qayıtmağa çağıran qərar verdi.[127] Konstruktiv stil Azərbaycanda
oturuşmağa imkan tapmamış, 30-40-cı illərdə yaradıcılığında klassik memarlıq
ənənələri və milli memarlığın elementlərini birləşdirən S.A.Dadaşov, V.A.Munts
və Mikayıl Hüseynovun təsiri Azərbaycan memarlığında hiss edilməyə başlayır. Bu
sırada Mikayıl Hüseynovun yaradıcılığı xüsusilə fərqlənir. Həmin dövrün
“klassik-milli memarlıq üslubu”nda inşa edilmiş əsərlər arasında Hökumət Evi
(1934), Bakı Musiqi Akademiyası (1936), Azərbaycan Milli Kitabxanası (1947),
Milli Ədəbiyyat Muzeyi (1940), AMEA binası (1948-1960) xüsusilə diqqəti cəlb
edir.

1936-cı ildə Azərbaycan Memarlar İttifaqının əsası qoyulmuşdur. 1969-1982-ci
illərdə ölkəni idarə etmiş Azərbaycan KP MK-nın birinci katibi Heydər Əliyev
Azərbaycan memarlarını measir və milli memarlıq elementlərini öz
yaradıcılıqlarında birləşdirməyə çağırmışdı.[127] Həmin dövrün memarlıq
nümunələri arasında Bakı metropoliteninin Nizami (1970) və Elmlər Akademiyası
(1976) stansiyaları, Zaqulba qonaq evi, Azadlıq prospektindəki yaşayış binaları,
Gəncədə Kəpəz oteli (1973), Bakıda Abşeron oteli (1965) diqqət çəkir.

Müasir Azərbaycan memarlığı əvvəlki dövrlərin memarlıq ənənələrini özündə əks
etdirməklə islam, qotik, klassik, barokko, modern memarlıq stillərinin milli
memarlıq elementləri ilə vəhdətindən ibarət binalarda əks olunur. Son dövrlərdə
inşa edilmiş binaların fasadlarının işlənməsində aqlay daşından geniş istifadə
olunur. Bundan başqa mərmər, qranit, alüminium panellər də fasadların həllində
tətbiq edilir. Müasir Azərbaycan memarlığının maraqlı nümunələri arasında Alov
qüllələri, SOFAZ Tower, SOCAR Tower, Baku Tower, Trump Tower Baku, Bakı Kristal
Zalı, Bakı Olimpiya Stadionu, Gəncə Dövlət Filarmoniyasının binası, Heydər
Əliyev Mərkəzi və Konqres Mərkəzinin binaları, Port Baku və Azure kompleksləri,
The Cresent Development Project, Heydər məscidi və başqa memarlıq layihələrini
göstərmək olar.

BSE-yə görə əsərlər boyunca tarixi mövcudiyyətin lokal şərtləri unikal
Azərbaycan incəsənətinin yaranmasına gətirib çıxartmışdır. Bu incəsənət Yaxın
Şərqin bədii irsində öz yerini tapmışdır. Qonşular və ətraf ölkələrlə tale
birliyi onların bədii irslərinin qarşılıq əlaqəsinə xidmət etmişdir.[87]

VIII əsrdə Azərbaycanda İslamın yayılması təsviri sənətin inkişafına səbəb
olmuşdur. Bu dövrdə dini memarlıq abidələrinin tikilməsi zamanı müxtəlif naxış
və ornamentlərdən, kalliqrafiya elementlərindən, kaşıdan və barelyefdən istifadə
olunmuşdur. Xilafətin zəifləməsi ilə Bərdə, Şamaxı, Beyləqan, Gəncə, Naxçıvan,
Şabran kimi şəhərlərdə yerli incəsənət məktəbləri formalaşmışdır.[87] Bunlardan
ən vacibi Naxçıvan, Şirvan-Abşerondur. XV əsrlərdə Bakı, Şamaxı kimi şəhərlərdə
miniatür sənəti inkişaf etmişdir. Bunlara misal olaraq Şamaxı (Antologiya
əlyazısı 1468, kalliqraf Şərafəddin Hüseyn Sultani, Britaniya muzeyi, London) və
Bakıdan (rəssam Əbdülbaqi Bakuvinin XV əsr albomundakı miniatürü, Topqapı
sarayı, İstanbul) olan nümunələri göstərmək olar. İncəsənət ustalıq əsərləri
arasında isə Məhəmməd Möminin hərbi yaraqları qeyd edilə bilər (XVI əsr, Hərbi
palata, Moskva).[3] Səfəvi-Osmanlı müharibələri və xanlıqlar arasındakı feodal
çəkişmələri XVII-XVIII əsrlər incəsənətinin inkişafına ağır şəkildə təsir
etmişdir.[87]

XVI-XVII əsrlərdə şəbəkə bədii taxta tərtibatı üsulu kimi geniş yayılmışdır.
Şəbəkənin əsas xüsusiyyəti taxta parçalarının birləşdirilməsində nə mismardan,
nə də yapışqandan istifadə edilməsidir. Şeyx Cüneyd türbəsindəki sənduqə və
Gəncə Cümə məscidinin minbəri bu sənətin XVI-XVII əsrlərə aid
nümunələrindəndir.[128]

Lahıc uzun müddət misgərlik sənəti ilə məşhur olmuşdur.[129] Mis yaradıcılığının
inkişafı qalayçılıq və dəmirçilik kimi əlavə sahələrin inkişafına gətirib
çıxarmışdır. Mis qab-qacaqlarda istifadə edilən bəzəklərə buta, üçləçəkli
yarpaq, üçbucaq və içi ornamentlərlə doldurulan ovallar daxildir.[130]

Azərbaycan xalçaları dedikdə Abşeron, Gəncə, Qazax, Şirvan, Qarabağ, Quba,
Təbriz xalçaları nəzərdə tutulur.[131] İranika ensiklopediyasına görə xalçaçılıq
əsasən Şərqi Zaqafqaziyada, indi azərilər adlandırılan türk əhalisinin yaşadığı
ərazidə yayılmışdı. Digər xalqların xalçaçılığı az əhəmiyyət daşıyırdı.[132]

XVI əsrdə Səfəvilərin hakimiyyətə gəlməsindən başlayaraq Azərbaycan xalçaçılıq
sənəti misli görünməmiş mükəmməlliyə çatdı və sənaye əhəmiyyəti
qazandı.[133][134] Dövrün miniatür rəssamları, xəttatları Azərbaycan ornamental
incəsənət məktəbinin formalaşmasında mühim rol oynadı. Bu isə daha sonra Şərq
incəsənətində və vahid Təbriz məktəbinin yaranmasında böyük təsirə səbəb
oldu.[135][136] XVI əsrin ikinci yarısından Cənubi Azərbaycanda inkişaf edən
əfşan, ləçək-turunc, gülbəndlik kompozisiyaları Şimali Azərbaycan şəhərlərindəki
toxucular tərəfindən mənimsənildi. Tarixi statistikalara görə 1843-cü ildə
Azərbaycanın 6 Xəzər əyalətində 18000 xalça toxunub. Şirvan və Qubadan olan
xalçalar Bakıda, Qazax və Gəncədən olanlar Təbriz və İstanbulda satılıb.[133]
1850 və 1857-ci illərdə unikal məmulatların birinci beynəlxalq Tiflis sərgisində
azərbaycanlı ustalar mükafat əldə etdilər. XIX əsrin sonunda kommersiya neftinin
istehsalı əlaqədar iqtisadi inkişaf Bakıda və Azərbaycanın digər ərazilərində
xalça toxuçuluğunun inkişafına səbəb oldu.[137]

Quba, Şirvan, Qazax, Zəncan xalçaları mürəkkəb həndəsi naxışlarla xarakterizə
olunur, buna çoxbucaqlı və ya ulduzşəkilli medalyonların mərkəzi sahəsindəki
eyni ox üzərində yerləşən heyvan və insan sxematik fiqurları daxildir. Çiçək
motivlərinin bol olduğu müxtəlif bitki ornamentləri isə Təbriz və Qarabağ
xalçalarına xasdır.[138] Azərbaycan xalçalarında görünən həndəsi formalara
tarixi politeizm inanclarına gedib çıxan svastikanı və romb və kvadratlarla
əhatə edilən səkkizbucaqlı ulduzu göstərmək olar. Daha sonra Təbriz
mədəniyyətinin təsiri ilə digər məktəblərdə bitki aləmi elementləri ortaya
çıxır.

Azərbaycan xalçalarında tapılan İslam simvolikasına misal olaraq Fatimənin
əlini, beşbarmağı misal göstərmək olar. Beşbarmaq İslamın 5 ehkamını və İslamda
hörmət edilən 5 şəxsiyyəti – Məhəmməd peyğəmbər, Əli, Fatimə, Həsən və Hüseyni
simvolizə edir.[139] Bir çox Təbriz xalçalarının üzərində su bolluğunu təmsil
edən “həyat ağacı”na rast gəlinir. Həmçinin xalçalarda çoxlu ağacın, bitkinin və
quşun olduğu bağ təsvirlərinə rast gəlinir. Bu müsəlmanlar üçün uğur və
müvəffəqiyyət deməkdir. Təbriz və Şamaxı xalçalarında rast gəlinən digər bir
ikonoqrafik təsvir təbiətin möcüzəsini simvolizə edən nardır. Nar Səfəvilər
dövründə xalça və miniatürlərin bəzədilməsində geniş istifadə edilirdi.[140]
Azərbaycan xalçalarında quş şəkillərinə (qartal və tovuzquşu) tez-tez rast
gəlinir. Bir çox hallarda texniki cəhətdən və xalçanın ölçüsünə görə heyvanları
birbaşa əlavə etmək mümkün olmur. Məsələn, qoyun və qoçların yalnız “S” şəkilli
şərti buynuzları xalçanın mərkəzində və qıraqlarında göstərilir. Əjdaha təsviri
də eyni şəkildə simvolikləşib. Talisman kimi istifadə edilən əjdaha təsviri XVII
əsrdə Azərbaycanın saray manufakturalarında istehsal edilən dəbdəbəli xalçalarda
ortaya çıxıb.[141]

XVII əsrdən XIX əsrə qədər Azərbaycan rəssamları yağlı boyadan istifadə edərək
yaşayış yerlərinin, sarayların, hamamların bəzədilməsində iştirak edirdi. Ancaq
onlar yalnız dekorativ motivlər yox, həmçinin tarixi portretlər, ov və müharibə
səhnələri çəkirdilər.[142] XVIII əsrdə feodallara aid evlərdə əsasən nəbati
motivlərdən ibarət divar rəsmləri ortaya çıxır. Bu rəsmlərə bəzən quş, heyvan və
insan şəkilləri də daxil olur. Bu dövrdən qalma Şəki xan sarayının yuxarı
mərtəbəsinin tavanındakı rəsmlər Abbasqulu adlı rəssam tərəfindən çəkilib.[143]
Azərbaycan ornamentalist rəssamı[144][145] Qənbər Qarabaği Şəki xan sarayının
interierində,[146] həmçinin Şuşadakı Rüstəmov və Mehmandarovun evlərindəki
yumurta temperası ilə (bitki və zoomorfik motivlər) çəkilmiş dekorativ rəsmlərin
müəllifidir.[147][148] Şəki xan sarayının aşağı zalının plafonunun
stalaktitlərində Qarabağidən başqa onun qardaşı Səfər və oğlu Şükür (Şuşadan),
həmçinin Əliqulu, Qurbanqulu və Cəfər (Şamaxıdan) işləmişdir.[87]

Orta əsrlərdə Azərbaycan ərazisində rəssamlar əsasən kalliqrafiya ilə məşğul
olurdu. Bu dövrdə Azərbaycanda kitablara illüstrasiya çəkilməsi ənənəvi sənət
idi. Bunlardan biri də XVIII əsrdə aid Azərbaycan dilində yazılmış “Kəlilə və
Dimnə” əlyazmasındakı sulu boya, lələk və mürəkkəblə çəkilmiş rəsmlərdir.[142]
Dövrün məşhur miniatüristləri Əvəzəli Muğani ("Kəlilə və Dimnə", 1809), Mirzə
Əliqulu ("Şahnamə", 1850), Nəcəfqulu Şamaxılıdır ("Yusif və Züleyxa", 1887).

XIX əsrdə Azərbaycanda dəzgah rəssamlığı ağır-ağır inkişaf edirdi. Azərbaycan
dəzgah rəssamlığının banisi Mirzə Qədim İrəvani idi. Bu dövrdə rəssamlar məkan
kompozisiyası və həcm yaratma modelləşdirməsi kimi Avropa üslublarını rəsm və
dekorativ rənglərlə birləşdirərək portret rəssamlığına keçirdilər. İrəvaninin
“Gənc oğlanın portreti” və “Gənc qadının portreti” belə qəbildən olan
rəsmlərdir. XIX əsrin 50-ci illərində o, İrəvandakı Sərdar sarayında yerləşən
divar rəsmlərini bərpa etmişdi.[149]

XIX əsrdə dekorativ üslubda işləyən və heç bir təhsil almamış rəssamlar şöhrət
qazanmağa başladı. Bunlardan biri olan Mir Möhsün Nəvvab akvarel rəsmləri, kitab
miniatürləri və bina və məscidlər üzərində bəzəklər çəkirdi. Onun yaradıcılığı
üçün müstəvi, dekorativ, ornamental divar rəsmləri, gül və quş təsvirli rəsmlər,
onun şəxsi əlyazmalarındakı illustrasiyaları xarakterikdir.[150] Bu sahədə
həmçinin peyzajlar, çiçəklər və dekorativ tətbiqi incəsənət nümunələri müəllifi
Xurşidbanu Natəvan qeyd edilməlidir.

Azərbaycanın realist dəzgah rəssamlığının banislərindən biri olan Bəhruz
Kəngərlinin çəkdiyi mənzərə rəsmlərində təbiət gözəllikləri, mədəniyyət
abidələri, ilin fəsilləri əks olunmuşdur. O, Əzim Əzimzadə ilə birlikdə Sovet
Azərbaycanının təsviri sənətinin təməllərini atmışdır.[3] Əzim Əzimzadə Bakıda
rəssamlıq məktəbi açan ilk peşəkar rəssamlardan biri idi. Müasir Azərbaycan
yağlı boya rəsramlığının banisi isə "Bibi-Heybət məscidi" və "Şeyxülislamın
portreti" kimi əsərlərin müəllifi Əli bəy Hüseynzadədir. Təhsil almış ilk
Azərbaycan rəssamı isə Qeysər Kaşıyevadır.[151]

Azərbaycanda sovet hakimiyyətinin qurulmasından sonra rəssamlığın yeni növü
inkişaf etməyə başladı. 1920-ci ildə Bakıda ilk rəssamlıq məktəbi açıldı. 30-ci
illərin məşhur rəssamları Qəzənfər Xalıqov, İsmayıl Axundov, Altay Hacıyev,
Kazım Kazımzadə idi. 1932-ci ildə Azərbaycan Rəssamlar İttifaqı yaradıldı.
1940-cı ildə Azərbaycan rəssamlarının ilk qurultayı keçirildi. İkinci Dünya
müharibəsi illərində isə əsasən siyasi plakatlar və satirik karikaturalar
çəkilirdi. XX əsrin ikinci yarısının məşhur rəssamları Tahir Salahov, Səttar
Bəhlulzadə, Mikayıl Abdullayev, Vidadi Nərimanbəyov, Rasim Babayev, Sənan
Qurbanov və Toğrul Nərimanbəyov idi. Azərbaycanda kitab illustrasiyası iki yolla
inkişaf edirdi: əlyazma illustrasiyanın binövrələrini davam etdirənlər və qrafik
üslub və ağ-qara rəng istifadə edənlər.[142] 1990-cı illərdən sonra uğur qazanan
rəssamlardan Aydan Salahova, Sabina Şıxlinskaya və Faiq Əhmədi qeyd etmək olar.

Orta əsrlərdə Azərbaycanın müxtəlif məntəqələrində əcdadların baba adlandırılan
daş heykəlləri tikilmişdir. Qəbirdaşları və divarlar çox vaxt relyef naxışları
ilə bəzədilirdi. Bu növ heykəltəraşlıq Abşeron yarımadasında pik səviyyəyə
çatmışdır. Bakıda Şirvanşahlar sarayı muzeyində saxlanılan XIII əsrə aid Bayıl
daşları insan və heyvan fiqurları ilə bəzədilmişdir. Bu antropomorfik yazının
bir nümunəsidir.[154]

Azərbaycan Respublikasının və Cənubi Azərbaycanın müxtəlif yerlərində tapılan
qoyun və at formasındakı qəbirdaşları Azərbaycan orta əsrlər mədəniyyəti
abidələrinin nümunəsi hesab edilir.[155] Müasir Azərbaycan ərazisində IX əsrin
II yarısından etibarən ərəblər tərəfindən ərazisi işğal edilmiş xalqların
yaradıcılığı şəriət qanunlarına üstün gəlməyə başladı. Bu zaman xalq
incəsənətində yenidən canlı varlıqların təsvirləri ortaya çıxmağa başladı. Hesab
edilir ki, XV əsrdən başlayaraq qəbirdaşları əsasən qoyun və ya at forması
almağa başladı. Bu qəbrdaşları İslam ehkamlarının pozulmasının nümunəsi kimi
təhlil edilir. At heykəllər həmişə yəhərlənmiş və tam təchizatlı şəkildə təsvir
edilir.[156] Yazılardan başqa belə abidələrdə ölmüş şəxsin silahları — yay, ox,
qılınc, qalxan, oxluq və s. təsvir edilir. Daş qoyun heykəllərində, yazılardan
başqa, vəhşi keçilərin, maralların təsvirləri, bəzi hallarda bu heyvanların
ovlanması səhnələri və bəzən də məişət səhnələri təsvir olunur.[157]

XIX əsrin ikinci yarısında Bakının inkişafı və tarixi üsluba və heykəllərə
ehtiyac olduğundan daşla yonulmanın bərpası müşahidə edilir. XX əsrin 20-ci
illərində heykəllərdə abidə kompozisiyası ortaya çıxır. İlk azərbaycanlı
professional heykəltəraş Zeynal Abdin bəy Əliyevdir.[158] 1920-ci illərdə Bakıda
bir çox rus heykəltəraş yaşamışdır. İlk heykəltəraşlıq emalatxanası S. Qorodeçki
tərəfindən təşkil edilmişdir. 1923-cü ildə E. Tripolskaya 26 Bakı komissarının
heykəlini qayırmışdır. 1920-1930-cu illərdə bir çox şəhər bağçaları tarixi
şəxsiyyətlərin heykəlləri ilə bəzədilmişdir.

1940-50-ci illərdə Azərbaycanda heykəllərin rolu daha da artmışdır. Əhəmiyyətli
işlər arasında Mirzə Fətəli Axundova (Pinxos Sabsay, 1930), Nizami Gəncəviyə
(Fuad Əbdürəhmanov, 1949), Hökumət Evinin qarşısında Leninə (Cəlal Qaryağdı,
1954), Xurşidbanu Natəvana (Ömər Eldarov, 1960), Üzeyir Hacıbəyova (Tokay
Məmmədov, 1960), Mikayıl Müşviqə (Münəvvər Rzayeva, 1968), Qara Qarayevə (Fazil
Nəcəfov, 1968) qoyulan heykəllər göstərilə bilər.[154][159]

1970-ci ildən etibarən heykəltəraşlar öz əsərlərini ağac, mərmər və qranitdən
hazırlayırdılar. F.E. Salayevin əsərlərində klassik heykəltəraşlığın üsulları öz
əksini tapırdı.[154] Zivər Məmmədova ilk azərbaycanlı qadın
heykəltəraşdır.[160][161]

Azərbaycan dili Azərbaycan Respublikasının dövlət dilidir, həmçinin Cənubi
Azərbaycanda, Gürcüstanda, Türkiyədə və Rusiyada geniş yayılmışdır. Azərbaycan
dili oğuz qoluna daxildir. Azərbaycan leksikasının önəmli hissəsini fars və ərəb
sözləri təşkil edir. Filologiya elmləri doktoru Məmmədağa Şirəliyev
tarixi-coğrafi prinsip əsasında Azərbaycan dilinin dialekt və şivələrini 4
qrupda cəmləşdirir: Şərq (Quba, Bakı, Şamaxı dialektləri, Muğan, Lənkəran
şivələri), Qərb (Qazax, Qarabağ, Gəncə dialektləri, Ayrım şivəsi), Şimal (Şəki
dialekti, Zaqatala-Qax şivəsi), Cənub (Naxçıvan, Ordubad, Təbriz dialektləri,
İrəvan şivəsi).[164][165][166][167]

Ədəbi Azərbaycan dili bu dildəki poeziyanın yaranması ilə formalaşmağa və
istifadə edilməyə başladı.[168] Azərbaycan ədəbi dili XIII əsrdə formalaşmağa
başlayıb, XIV-XV əsrlərdə isə yazılı Azərbaycan ədəbiyyatı ortaya çıxıb. Yazılı,
klassik Azərbaycan türk ədəbiyyatının başlanğıcı monqol işğalından sonrakı dövrə
təsadüf edir, ancaq XVI əsrdə İranda Səfəvi hakimiyyəti qurulandan sonra o, daha
çox inkişaf edir.[169] XVI əsrdən XIX əsrin sonlarına qədər Azərbaycanın böyük
hissəsi türkdilli sülalələr olan Səfəvilər və Qacarların hakimiyyətində
idi.[170] Bu sülalədən olan I İsmayılın qurduğu, rəsmi dili farsca olan Səfəvi
imperiyasında Azərbaycan dili hakimlərin, sarayın və qızılbaş hərbi təşkilatının
dili idi.[171] Qızıbaşlar Səfəvi şahları kimi Türk dilinin Azərbaycan növü ilə
danışırdılar.[172] Bu dövrdə yalnızca farslar azərbaycanca öyrənmirdi, həmçinin
azərbaycan dilində danışanlar ölkənin bürokratik və ədəbi dili olan farscanı
öyrənirdilər. Belələrinə qızılbaşların parlaq nümayəndələrindən olan Həsən bəy
Rumlunu və İsgəndər bəy Münşini ("Dünyanı bəzəyən Abbasın tarixi" əsərinin
müəllifi) misal göstərmək olar.[173] Hərbi və siyasi məmurlardan başqa dini
ruhani liderlər də bu dili istifadə edir, ancaq əsərlərini ərəbcə
yazırdılar.[174] Şah I Abbas paytaxtı Qəzvindən İsfahana köçürəndən sonra isə
əvvəl türk dilini işlədən saray fars dilini istifadə etməyə başlayır.[175] II
Abbasdan sonra hakimiyyətə gələn Şah Süleyman Səfəvi saray hərəmində bağlı
qaldığı üçün ana dili azərbaycanca idi, onun hansı səviyyədə farsca bilməsi hələ
də tarixşünaslığa aydın deyil.[176] Azərbaycan dili Səfəvi sülaləsinin
hakimiyyətinin son dövrlərinə qədər sarayın dili olaraq qalmışdı.[173] Əlisöhbət
Sumbatzadəyə görə XVIII əsrdə müstəqil Azərbaycan dili ortaya çıxmışdır.

Qacarlar dövründə Azərbaycan türkcəsi fars dili ilə birlikdə iki sarayda (Təbriz
və Tehran) geniş yayılmışdı və atasının hakimiyyəti dövründə varis kimi Təbrizdə
uzun müddət qalan Müzəffərəddin şah Qacar fars dilini Azəri türk aksenti ilə
danışırdı.[177] Qacarların hakimiyyətinin böyük bir hissəsində Türk dilinin
sarayda istifadə edilən əsas dil olmasına baxmayaraq fars dili ədəbi dil kimi
üstünlüyünü saxlayırdı.[178] XVIII əsrin ikinci yarısında azərbaycan dili ilk
dəfə inzibati müəssisələrdə, xüsusilə Qubalı Fətəli xanın yaratdığı şimal-şərqi
birliyin dəftərxanalarında dövlət sənədlərinin, rəsmi yazışmaların dili oldu.
Azərbaycan dilində yazılmış sənədlərə 1768-ci ildə Qubalı Fətəli xanın köhnə və
yeni Şamaxıya hücumunu xəbər verən sənədi və 1776-cı ildə Qubalı Fətəli xanın
Cənubi Dağıstan feodalları ilə imzaladığı barış sazişini misal göstərmək
olar.[179]

Əsrlər boyunca Azərbaycan dili linqva franka kimi ticarət və etniklər arası
qarşılıqlı münasibətdə bütün Persiyada, Qafqazda və cənub-şərqi Dağıstanda
istifadə edilirdi. Onun trans-regional təsiri ən azı XVIII əsrə qədər davam
edib.[180] S.A. Raevski 1837-ci ildə öz məktubunda yazırdı: “Tatarca öyrənməyə
başladım, dil, hansı ki, burada ümumiyyətlə bütün Asiyada, Avropada fransızcanın
olduğu qədər lazımdır.”[181] Bundan başqa bəzən qonşu xalqlarda azərbaycan dili
doğma dili ünsiyyətdən sıxışdırıb çıxarırdı. Brokhauz və Efronun ensiklopedik
lüğətinə görə “sonuncuyla yaxın qonşuluq və daimi münasibətə görə tabasaranlılar
onların Azərbaycan dialektini mənimsədilər və tədricən öz doğma dillərini
unutdular.”[182] Böyük Pyotrun erməni xalqı ilə əlaqələri kitabında erməni
sənədlərini şərh edərkən Q.A. Ezov qeyd edir ki, “böyük hissəsi erməni danışıq
dilində yazılanlar tatar (azərbaycanlı) sözləri ilə aşıb-daşırdı”.[183] F.T.
Markov qeyd edir ki, assuriyalılar öz aralarında aysorsca danışır, “ancaq digər
millətlərlə əlaqələrində tatarcanı (azərbaycanca) istifadə edirdilər”, hansı ki
İrəvan qəzasında hamı tərəfindən qəbul edilirdi.[184] Azərbaycan dili Qafqazda
linqva franka olduğundan və gürcü sarayında yaxşı başa düşüldüyündən erməni
aşığı Sayat Nova bu dildə mahnılarını cəmiyyətdə, Tiflis və Telavinin içində və
çölündə ifa edirdi.[185]

“Azərbaycan dili” terminini ilk dəfə Sankt-Peterburq Universitetinin Şərq
dilləri fakültəsinin birinci dekanı və şərqşünas Mirzə Kazım bəy əsaslandırdı və
istifadə etdi.[186] 1918-ci ildə yaranmış Azərbaycan Xalq Cümhuriyyəti 27 iyunda
türk dilini dövlət dili elan etdi.[187] İranda Qacarların Pəhləvilərlə əvəz
edilməsilə təhsildə, mediyada və kargüzarlıqda Azərbaycan dilinin istifadə
edilməsi qadağan edildi.[188] 1941-ci ildə İranın şimalının SSRİ tərəfindən
işğal edilməsindən sonra burada yaranan Azərbaycan Milli Hökuməti Azərbaycan
dilini Cənubi Azərbaycanın dövlət dili elan etdi (6 yanvar 1946-cı il).[189]
Hökumətin süqutundan sonra azərbaycancanın ictimai istifadəsinə qoyulan qadağa
davam etdi.[169] 1979-cu il İran İslam İnqilabından sonra yeni konstitusiyada
qeyd edildi ki, “yerli milli dillər fars dili ilə yanaşı mediyada və digər
kütləvi informasiya vasitələrində, həmçinin milli ədəbiyyatın tədrisi üçün
məktəblərdə azad istifadə edilə bilər.”[190] 1956-cı ildə Azərbaycanın 1937-ci
ildə qəbul olunmuş Konstitusiyasına əlavə edilən maddə ilə Azərbaycan dili
Azərbaycan SSR-in dövlət dili olur.[191] 1991-ci ildə yaranan Azərbaycan
Respublikası isə Azərbaycan dilini dövlət dili elan edir.

1922-ci ilə qədər azərbaycanlılar ərəb qrafikalı Azərbaycan əlifbasından
istifadə edirdilər. Bu əlifbaya yalnız türk dili üçün xarakterik olan bəzi
hərflər (ڭ‎ گ ۋ ﭺ پ ژ‎) də daxil idi.[192] Azərbaycan mədəniyyətinin müəyyən
nümayəndələri tərəfindən ərəb qrafikası çox çətin bir sistem olaraq qeyd
edilirdi.[193] Azərbaycan əlifbasının ərəb qrafikasından latın qrafikasına
keçməsi haqqında ilk layihələr hələ XIX əsrin ortalarında irəli sürülmüşdür. Bu
layihələrdən ilkinin müəllifi Mirzə Fətəli Axundov idi. O, layihəsi İstanbulda
qəbul edilmədikdən sonra latın və rus əlifbalarının əsasında 32 samit və 10
saitdən ibarət yeni əlifba yaratdı.[194]

Fərhad Ağazadə, Abdulla bəy Əfəndizadə və Süleyman Sani Axundovun 1907-ci ildə
Bakıda keçirilən İkinci Müəllimlər Qurultayı üçün hazırladığı xüsusi əlifba
layihəsi müzakirə edildi. AXC dövründə Xudadad bəy Məlikaslanovla birlikdə
əlifba islahatı ilə bağlı xüsusi komissiyanın yaradılması xalq maarifi nazirinə
həvalə edilir və bu qərara uyğun olaraq xalq maarifi naziri yanında xüsusi
komissiya yaradılır. Ancaq Bakı əməliyyatı əlifba islahatının keçirilməsinə
imkan vermir.[195]

SSRİ-də latın qrafikasına keçidin öncüsü Azərbaycan idi. 1925-ci ildə Bakıda
Səməd ağa Ağamalıoğlunun sədrliyi ilə Ümumittifaq Yeni Türk Əlifbası Komitəsi
yaradıldı.[196] 1929-cu ildə ərəb qrafikası modifikasiya edilmiş latın qrafikası
ilə, 1939-cu ildə kiril qrafikası ilə dəyişdirildi. 1958-ci ildə Azərbaycan
kiril əlifbası Azərbaycan dilinin foneminə uyğun gəlsin deyə təkmilləşdirildi.
Azərbaycan kirilcə əlifbası digər kiril əlifbalarından Ҝ və Ҹ hərfləri ilə
fərqlənirdi.[197] 1991-ci ildə Azərbaycan yenidən latın qrafikalı Azərbaycan
əlifbasını istifadə etməyə başladı.

Hal-hazırda Azərbaycan Respublikasında yaşayan azərbaycanlılar yazı üçün latın
qrafikasını, Dağıstan azərbaycanlıları kiril qrafikasını, İran azərbaycanlıları
isə ərəb qrafikasını istifadə edir.

Azərbaycan şifahi xalq ədəbiyyatına xalq mahnıları, əfsanələr, sevgi və
tarixi-qəhrəmanlıq dastanları, nağıllar, lətifələr, atalar sözləri, holavar,
sayaçı sözlər, oxşamalar, ağılar, laylalar, tapmacalar, bayatılar və s.
daxildir. Azərbaycan xalq nəğmələrinin əmək ("Zəhmətin işığı", "Biçinçi nəğməsu"
və s), tarixi ("Qaçaq Nəbi", "Piyada Koroğlu" və s), lirik ("Bu gələn yara
bənzər", "Ay bəri bax", "Qalanın dibində", "Ay, Laçın", "Sarı Gəlin" və s),
mərasim, məzhəkəli ("Yeri, yeri" və s) və s. növləri olur.

Azərbaycan nağılları XIX əsrdən toplanmağa başlanmışdır. Yunan alimi Hann alman
və yunan nağıllarına görə süjetlərini tərtib etmiş, A.Aarne isə oxşar nağıl
süjetlərinin dünya nağılları əsasında kataloqunu yaratmışdır. 2000-ə yaxın süjet
toplanmış və 3 qrupa bölünmüşdür: heyvanlardan bəhs edən nağıllar, əsl nağıllar
və lətifələr. Əsl nağıllar isə sehirli nağıllar, nağıl-əfsanələr,
nağıl-novellalar və cin haqqında nağıllar adlı dörd qrupa bölünmüşdür. Heyvanlar
haqqında nağıllara “Çil madyan”, “Armudanla tülkü”, “Müqəddəs balıq”, “Axmaq
kişi”, sehrli nağıllara “Fatma və öküz”, “Fatmanın inəyi”, “Göyçək Fatma”,
“Şahzadə Mütalib”, “Şəms və Qəmər”, “Qaraqaş”, “Sehirli üzük”, “Ax-vax”, “Ovçu
Pirim”,[199] məişət nağıllarına “Dərzi şagirdi Əhməd”, “Daşdəmirin nağılı”,
“Nuşapəri xanım”, “Yeddi qardaş bir bacı”, “Yetim İbrahim və Sövdəgər”,
“İbrahimin nağılı” nağıllarını misal çəkmək olar.[200]

Azərbaycan şifahi xalq ədəbiyyatına həmçinin atalar sözləri və məsəllər
daxildir. Azərbaycanda atalar sözündən misal çəkmək spikerin fikrini
möhkəmləndirir, bədii ifadəliliyi və qulaq asanlar üzərində nitqin emosional
təsirini artırır. Sovet türkoloqu və filoloqu Əfrasiyab Vəkilov qeyd edir ki,
Azərbaycan atalar sözləri və məsəllərin çoxu orta əsrlərdə feodalizm dövründə
yaranıb. Ona görə də onların çoxu kəndlilərin icbari iş və hüquqsuzluğu və
onların bu qəddarlığa qarşı etirazı ilə bağlıdır.[201] Azərbaycan atalar sözləri
və məsəllərini ilk dəfə İrəvan müsəlman məktəbinin türk dili müəllimi Mirzə
Məmmədvəli Qəmərlinski çap etdirmişdir.[202]

“Kitabi Dədə Qorqud” dastanının mənşəyi Mərkəzi Asiya olsa da, oğuzların sıx
məskunlaşdığı Azərbaycan ərazisində formalaşıb.[203] Buradakı hekayə və mahnılar
XIII əsrin başlanğıcından gec olmamaqla formalaşmış, XV əsrdən gec olmamaqla
yazıya alınmış olmalı idi.[204] Dastanın günümüzə azərbaycan dilindəki Drezden
və XVI əsr türkcəsinə yaxın Vatikan əlyazmaları gəlib çatıb.[205] Dastan
oğuzların işğal edilmiş Qafqaz torpaqlarında “kafirlərlə” mübarizəsində bəhs
edir.[206][207] Oğuz xanla bağlı "Tarix-i Oğuz" dastanının Nizami Gəncəvinin
"İsgəndərnamə"si ilə bənzər süjet xətlərinə malik olması bu dastanın da
Azərbaycanda yaradılmasını sübut edir.[208]

Həmçinin Səfəvi dövründə Azərbaycan xalq dastanları — “Şah İsmayıl”, “Əsli və
Kərəm”, “Aşıq Qərib”, “Koroğlu” dastanları yarandı. Yerli dialektlər və klassik
dil arasında körpü rolunu oynayan bu dastanlar zamanla Osmanlı, özbək və fars
ədəbiyyatlarına nüfuz edir. Bu lirik və epik romansların türk ədəbiyyatının
Osmanlı və Çağatay qolları ilə müqayisədə Azərbaycan ədəbiyyatının xarakterik
bir xüsusiyyəti hesab edilə bilər.[209]

XIII-XIV əsrlərdə Xorasanda yaşamış İzzəddin Həsənoğlu Azərbaycan ədəbiyyatının
banisi hesab edilir. Azərbaycan ədəbiyyatının inkişafında mühüm rolu XIV-XV
əsrlərdə yaşamış hürufizm tərəfdarı İmadəddin Nəsimi oynayıb. Nəsiminin
müasirləri — Mustafa Zərir, Qazi Bürhanəddin və Şah Qasım Ənvar da azərbaycan
dilində şeirlər yazırdılar. Qazı Bürhanəddinin divanının leksikası müasir
Azərbaycan dili leksikasından fərqlənməsə də, o, digər türkdilli şairlərin
divanlarının leksik quruluşundan fərqlənirdi.[211] "Həqiqi" təxəllüsü ilə
Azərbaycan və fars dilində şeirlər yazan Qaraqoyunlu hökmdarı Cahanşahın
dövründə Azərbaycan ədəbi dili möhkəmlənmişdir.[212] Digər bir XV əsr şairi
Xətai Təbrizinin özü də azərbaycan dilində[169] şeirlər yazan Ağqoyunlu hökmdarı
Sultan Yaquba həsr etdiyi "Yusif və Züleyxa" poeması azərbaycan dilində yazılmış
ilk poemalardan biri hesab edilir.[169][213] Sultan Yaqubun sarayında həmçinin
Əlişir Nəvai üslubu ilə azərbaycan dilində yazmış Kişvəri yaşayırdı. Şah
İsmayılın dövründə məlik üş-şüara titulu almış Azərbaycan şairi Həbibi də Sultan
Yaqubun sarayında təhsil almışdı. Orta əsrlərdə Azərbaycanda tərcümə sənəti də
inkişaf etmişdir. Bunun ilkin nümunələri Mustafa Zəririn “Sirətün-Nəbi”si və
“Fütuhüş-Şam”ı, Şirazinin “Gülşəni-raz”ı, Təbrizinin “Əsrarnamə”sidir. XVI əsrə
aid nümunələr Məqsudinin “Möcüznamə”si, Həzininin “Hədisi-ərbəin”i, Nişatinin
“Şühədanamə”si və "Şeyx Səfi təzkirəsi” əsəri, naməlum müəllifə aid
“Mənaqibi-Şeyx Səfi” və Mahmud Şirvaninin “Xəridətül-əcaib”idir.[214] XVI əsrdə
Səfəvi hökmdarları I İsmayıl və I Təhmasibin hakimiyyət dövrü inkişafın bu
mərhələsində Azərbaycan türk dilinin və ədəbiyyatının tarixində ən parlaq dövr
hesab edilir.[169] Şah İsmayıl "Xətai" ləqəbilə əsasən doğma[215] azərbaycan
dilində,[216] qismən fars dilində yazmışdır. Onun oğlu Sam mirzə Səfəvi,
həmçinin bəzi sonrakı müəlliflər iddia edir ki, o, azərbaycan
dilində[169][215][217][218] yazdığı qədər farsca da yazıb, ancaq dövrümüzə onun
farsca şeirlərinin az bir hissəsi gəlib çatıb. Şah İsmayıldan başlayaraq
təqribən bir əsr boyunca Səfəvi imperiyasında azərbaycan dili sarayda, orduda və
məhkəmədə istifadə edilib. Bu dövrdə İraqda yaşamış azərbaycanca[219][220],
farsca[221], ərəbcə yazan Məhəmməd Füzuli Azərbaycan poeziyasının klassiki hesab
edilir. Onun Azərbaycan dilində yazdığı əsərlərinə "Leyli və Məcnun", "Bəngü
Badə", "Söhbətül Əsmar", "Şah və dilənçi", "Hədisi-ərbəin", "Hədiqətüs-süəda" və
"Şikayətnamə" kimi əsərləri misal çəkmək olar. O, Azərbaycan poeziyasının
inkişafında böyük rol oynayıb.[222][223]

Azərbaycan mədəniyyətində aşıq ənənəsi Aşıq Qurbaninin dövründə, XV-XVI əsrlərdə
inkişaf etməyə başladı.[224] Bu sənətin tarixi ümumilikdə daha qədim olsa da,
Qurbaninin dövründə qopuz çalan ozanlar saz çalan aşıqlarla əvəz edildi.[225]
Aşıq incəsənətinin inkişaf etməsində Şah İsmayıl Xətainin də böyük təsiri var
idi. Qızılbaşların dövründə aşıqlar öz mahnılarını azərbaycanca yazırdılar.[226]
Orta əsrlərdə bu sənətin mahir icraçılarına Sarı Aşıq, Aşıq Abbas Tufarqanlı,
Aşıq Valeh və s. aşıqları misal çəkmək olar.

XVII-XVIII əsrlərin məşhur şairlərinə Saib Təbrizi, Qövsi Təbrizi, Məhəmməd
Əmani, Məlik bəy Avcı, Mirzə Saleh Təbrizi, Kəlbəli xan Müsahib-Gəncəvi,
Mürtəzaqulu xan Şamlı və Təsir Təbrizi daxildir. Rüknəddin Məsud Məsihinin
yazdığı “Vərqa və Gülşa” poeması orta əsrlər Azərbaycan poeziyasının ən gözəl
romantik poemalarından biridir.[227] XVII əsrdə yaşamış II Abbas (Sani ləqəbi
ilə) və onun tarixçisi və Şah Süleyman Səfəvinin vəziri Məhəmməd Tahir Vəhid
Qəzvini azərbaycanca şeirlər yazırdı. Rey şəhərindən olan Tərzi Əfşar farsca və
Azərbaycan türkcəsindəki yumoristik şeirlərdən ibarət kiçik divan müəlifi idi.
Tərziçilik adlanan bu növ poeziya İsfahan sarayında məşhur idi.[169]

Siyasi hadisələrə görə XVIII əsrdə İranın Azərbaycan vilayətində türk ədəbiyyatı
geriləsə də, şimalda müasir Azərbaycan türk ədəbiyyatı inkişaf etmişdir. Cənubda
ədəbiyyat həm Azərbaycan, həm də fars dilində olmağa davam edir, şimaldakı şəhər
mərkəzlərində isə ədəbiyyat yalnızca Azərbaycan dilində idi. XVIII əsrdə Şirvan
məktəbindən çıxmış Azərbaycan şairlərimə Şakir Şirvani, Nişat Şirvani, Məhcur
Şirvani və Ağa Məsih Şirvani daxildir. Bu dövrdə ədəbiyyatda şifahi xalq
ədəbiyyatının aşıq poeziyasının təsiri artır. Ləzgi aşığı Küçxür Səid Şirvanda
məşhur Azərbaycan aşıqları ilə görüşürdü. Buna görə də o, qoşma şəklində
mahnılar yaza bilir, ana dili olan ləzgicə yazdığı qədər azərbaycanca da şeirlər
yaza bilirdi.[228] Qarabağ xanlığının vəziri Molla Pənah Vaqif Azərbaycan
ədəbiyyatında realizmin əsasını qoyur. Onun əsərlərinin əsas mövzusu sevi və
insanın ruhi gözəlliyi idi.[227] Vaqifin dostu, Azərbaycan şairi Molla Vəli
Vidadi isə onun əksinə olaraq düzlüyü, cəsarəti, ağıl və dərrakənin gücünü
tərifləyir. daxili müharibələri və feodal qəddarlığını tənqid edirdi. Vaqif və
Vidadinin yaradıcılığı XVIII Azərbaycan ədəbiyyatının zirvəsidir.[229] XVIII əsr
ədəbiyyatının ən önəmli ədəbi abidəsi anonim müəllifin "Şəhriyar və Sənubər"
xalq dastanı əsasında yazdığı "Şəhriyar" dastanıdır.[227] Ədəbiyyatın zəif dövrü
olmasına baxmayaraq şiə ədəbiyyatı elegiyyə və təziələr şəklində geniş
yayılmışdı. Belə dəfn nəğmələrinin məşhur müəllifləri Nizəməldin Məhəmməd
Dehqaraqani, Seyid Fəttah İsraq Maraği, Hacı Xudaverdi Taib Xoy idi.[169]

Şimali Azərbaycan Rusiyanın tərkibinə daxil olduqdan sonra Azərbaycanın yerli
əhalisi fars ənənəsindən rus-Avropa ənənəsinə doğru irəlilədi. Bu dövrdə Qasım
bəy Zakir, Seyid Əzim Şirvani, Xurşidbanu Natəvan, Abbasqulu ağa Bakıxanov,
Mirzə Şəfi Vazeh, İsmayıl bəy Qutqaşınlı kimi şair və yazıçılar yetişdi. XIX əsr
İran Azərbaycanı ədəbiyyatının görkəmli nümayəndələrinə isə Əbülqasım Nəbati və
Heyran xanımı misal çəkmək olar. XIX əsrdə türk dili Qacarların sarayında geniş
istifadə edilirdi. Bu dövrün elegiya (mərsiyə) ədəbiyyatının ən vacib
nümayəndələri Axund Molla Həsən Dəkil Marağayi, Mirzə Əbülhəsən Raci Təbrizi və
Məhəmməd Əmin Dəlsuz Təbrizidir.[169]

Şimali Azərbaycan və Cənubi Dağıstan arasındakı tarixi-mədəni əlaqələrin artması
XIX əsrdə Dağıstan müəlliflərinin Azərbaycan dilində yazılmış əsərlərinin
artmasına səbəb oldu. Ləzgi yazılı ədəbiyyatının banisi Yetim Emin doğma ləzgi
və ərəb dili ilə birlikdə azərbaycanca da yazırdı.[230] Azərbaycan və ləzgi
dillərində yazan Həsən Əlkədərinin 1892-ci ildə azərbaycanca yazdığı
“Əsəri-Dağıstan” kitabı onun öz şərhləri, müşahidələri və şeir əlavələri ilə
Dağıstan tarixi ilə bağlı Şərq yazılı məlumatlarını ehtiva edirdi.[231]
Azərbaycan dilinə üstünlük verən digər dağıstanlı müəlliflər isə Dağıstanın xalq
şairi Süleyman Stalski və Dərbənd aşığı Şaul Simendu idi.[232][233][234]

XIX əsrin ortalarında Mirzə Fətəli Axundzadə yazdığı 6 komediya ("Hekayəti Molla
İbrahim-Xəlil Kimyagər", "Hekayəti Müsyö Jordan Həkimi-Nəbatat", "Dərviş Məstəli
Şah Cadükuni Məşhur", "Sərgüzəşti-vəziri-xani-Lənkəran", "Hekayəti
Xırsi-Quldurbasan", "Sərgüzəşti Mərdi-Xəsis" və "Mürafiə vəkillərinin hekayəti")
ilə Azərbaycan ədəbiyyatında yeni janrın — dramaturgiyanın əsasını qoyur. O,
həmçinin Azərbaycan ədəbi tənqidinin əsasını qoymuş, "müsəlman dünyasının
Molyeri" adlandırılmışdır.[235] 1896-cı ildə Nəcəf bəy Vəzirov ilk Azərbaycan
tragediyası olan "Müsibəti–Fəxrəddin"i yazmışdır.[236] Nəriman Nərimanov ilk
Azərbaycan tarixi tragediyası olan "Nadir şah"ın müəllifidir.[237] Səkinə
Axundzadə Azərbaycan ədəbiyyatında ilk qadın dramatuqdur.[238]

XX əsrin əvvəllərində Məhəmməd Hadi, həmçinin Hüseyn Cavid və Abbas Səhhət
Azərbaycan ədəbiyyatında romantizmin əsası qoyur. Mirzə Ələkbər Sabir isə Şərqdə
Sabir ədəbi məktəbinin əsasını qoyur. Bu məktəbin nümayəndələri Mirzə Əli Möcüz,
Əli Nəzmi, Əliqulu Qəmküsar, Bayraməli Abbaszadə idi.[239] İranda Qacarların
Pəhləvilərlər əvəz edilməsi ilə Azərbaycan dilinin istifadəsi məhdudiyyətlərlə
üzləşdi.[188] Ancaq buna baxmayaraq Məhəmməd Hüseyn Şəhriyar, Səməd Behrəngi,
Behzad Behzadi kimi İran azərbaycanlıları doğma dillərində yazmağa davam
etdilər. Azərbaycanca yazdığı “Heydərbabaya salam” poeması ilə şöhrətlənən
Şəhriyarın yaradıcılığı hər iki ölkədə yüksək qiymətləndirildi. Onun
yaradıcılığınını mövzularına Azərbaycan dilinin və onun məktəbdə öyrədilməsilə
bağlı problemlər, Azərbaycan xalqının iki ölkə arasında parçalanması, 1945-47-ci
illərdəki Cənubi Azərbaycan azadlıq hərəkatı daxil idi.[240] Uşaq ədəbiyyatı
yazarı Səməd Behrəngi isə fars şairlərinin əsərlərini tərcümə edərək Azərbaycan
ədəbiyyatını zənginləşdirdi.

Sovet dövründə Azərbaycan ədəbiyyatı yaradıcılıq azadlığını təhlükə hesab edən
bir sistemlə idarə edilirdi. Azərbaycan yazıçıları və intellektuallarının
fəaliyyətinə nəzarət edilir və onlar təqibə məruz qalırdı.[88] Bu dövrdə bir çox
Azərbaycan yazıçıları Stalin repressiyasına məruz qaldı. 1927-ci ildə Azərbaycan
Proletar Yazıçıları Assosiasiyası yaradıldı, 1932-ci ildə isə ləğv edildi. Həmin
il Azərbaycan Yazıçılar Birliyi yaradıldı. Sovet dövrü Azərbaycanının
yazıçılarına Rəsul Rza, Məmməd Səid Ordubadi, Süleyman Sani Axundov, Mirzə
İbrahimov, Ənvər Məmmədxanlı daxildir. Bu dövrdə Səməd Vurğunun yığcam və
diskrit üslubu Azərbaycan ədəbiyyatının müasir formasının formalaşmasına səbəb
oldu, onu arxaizmlərdən təmizlədi.[241] XX əsrin sonlarına yaxın Bəxtiyar
Vahabzadə 70 şeir məcmuəsi və 20 poeması ilə şöhrət qazandı. Onun “Gülüstan”
poeması Rusiya və İran arasında bölünən Azərbaycan xalqı və onun birləşmək
arzusuna həsr edilib.[242]

Azərbaycan musiqi incəsənətinin ustaları — Əlixan Təbrizi və Rzadəddin Şirvani
müvafiq olaraq şuştəri və şeşxananı icad edib. Türk səyyahı Övliya Çələbi
məlumat verir ki, dövrün məşhur sazandarı Naxçıvanlı Murad ağa Osmanlı sultanı
III Murad tərəfindən Konstantinopola köçürülüb.[243]

Azərbaycanın simli musiqi alətlərinə qopuz, çoğur, çəqanə, bərbət, çəng, rud,
səntur, tar, kamança, qanun, saz, Şirvan tənburu daxildir. Azərbaycan
aşıqlarının öz ifalarında istifadə etdiyi saz qopuzun yerinə istifadə edilməyə
başlayıb və Azərbaycan sazı son formasını Şah İsmayıl Xətainin dövründə (XVI
əsr) alıb.[244]

Digər bir simli musiqi aləti, Azərbaycan mədəni kimliyinin formalaşmasında
önəmli rol oynayan və Azərbaycan musiqisinin simvolu olan tar Azərbaycan
muğamının ifasında istifadə edilir.[245][246] Azərbaycanda tar XVIII əsrdən
məşhur olub.[247] İranika ensiklopediyasına görə Azərbaycan musiqi sənəti
Qafqazın digər regionlarında, xüsusilə muğam sistemini və tar və kamança kimi
musiqi alətlərini mənimsəyən ermənilər arasında ifa edilirdi.[248] XIX əsrdə
Mirzə Sadıq tərəfindən təkmilləşdirilən Azərbaycan tarı çox sürətli şəkildə İran
Azərbaycanında, Ermənistanda, Gürcüstanda, bir müddət sonra isə Dağıstanda,
Türkmənistanda, Özbəkistanda, Tacikistanda və Türkiyədə populyar olmuşdur.[249]

Azərbaycanın zərb musiqi alətlərinə nağara, qaval, dəf, dümbək, laqqutu
daxildir. Nağaranın ölçülərinə görə fərqləndirilən növləri mövcuddur:
qoşanağara, böyük nağara, qoltuq nağara, cürə nağara. Qaval isə tar və kamança
ilə birlikdə muğam üçlüyündə istifadə edilən alətlərdən biridir. Laqqutu
Azərbaycanda Lerik , Astara, Masallı, Lənkəran, Cəlilabad rayonlarında daha çox
istifadə edilən, iki dördbucaq ağac qutudan ibarət zərb alətidir.[243]

Azərbaycanın nəfəsli musiqi alətlərinə tulum, ney, zurna, balaban, tütək
daxildir. Azərbaycan xalqının milli musiqi aləti olan balaban həm İranın Şərqi
Azərbaycan ostanında, həm də Azərbaycan Respublikasında düdük
adlanır.[243][250][251][252][253][254]

Aşıqların repertuarı dastanlarla məhdudlaşmır. Janrlar fərqli olsa da, mövsu
baxımından konkretdir, sosial mövzularda yazılır. Aşıqlar nağıl, sevgi
mövzusunda lirik mahnılar, gözəlləmələr, ustadnamələr, satirik mahnılar
bilirlər. Aşıqlar müxəmməs və dübeyt kimi poetik formalarda, həmçinin geniş
surətdə dodaqdəyməz kimi şeir formalarında əsərlərini yaradırdılar. Göyçəli Aşıq
Ələsgər kimi bir çox aşıqlar 50-60 dastanı, onlarca hekayə və nağılı yadda
saxlaya bilirdilər.[243] Müasir Azərbaycanda professional aşıqlar iki
kateqoriyaya bölünür: ifaçı olan aşıqlar və şair-aşıqlar. İfaçı aşıqlar peşəkar
nağıl danışanlar kimi bədii yaradıcılıqla məşhur olmurlar. Bacarıqlarına və
doğma folkloru başa düşmə qabiliyyətlərinə görə onlar dastan və hekayətlərdə,
xüsusilə onların nəsr hissələrində dəyişikliklər edirlər. Bədii yaradıcılıqla
məşğul olan şair-aşıqlar isə Azərbaycanda ustad adlandırılır və şagirdlərinə
aşıq olmağın əsaslarını öyrədirlər. Ustad aşıqlara Qurbani, Aşıq Abbas
Tufarqanlı, Xəstə Qasım, Aşıq Valeh, Aşıq Ələsgər, Aşıq Hüseyn Bozalqanlı və
başqaları daxildir. Onlar yalnız Azərbaycan aşıq sənətinə deyil, həmçinin
Azərbaycan yazılı ədəbiyyatına böyük təsir ediblər.[255] Aşıq musiqisi
Azərbaycan Respublikasının Gəncə, Qarabağ və Naxçıvan, həmçinin Salyan
ərazilərində, Cənubi Azərbaycanın Təbriz, Qaradağ, Marağa, Xoy və Urmiya
ərazilərində yayılıb.[256] Tariyel Məmmədov isə 11 aşıq məktəbinin adını çəkirː
Göyçə, Tovuz, Borçalı, Gəncə-Şəmkir, Şirvan, Qarabağ, Qaradağ, Təbriz, Urmiya,
Çıldır və Dərbənd.[257]

Muğam Azərbaycan musiqi sənətinin əsas janrlarından biridir. Erkən dövrlərdə
muğam ərəb maqamı, türk makamı və fars dəsgahının daxil olduğu geniş Orta Şərq
ənənəsinin bir hissəsi kimi tədqiq edilirdi. Ancaq indi isə dinləyicilərin
muğamla müasir azərbaycanlıların həyatının daxili bir hissəsi kimi tanış olmaq
şansı var.[258] Azərbaycanda muğam əsasən tar, kamança və qaval ifaçılarından
ibarət muğam üçlüyü müşayiətində ifa edilir. Çox vaxt qaval çalan həm də
xanəndəlik edir.[259] Hazırda Azərbaycan muğamına 7 əsas muğam (Rast, Şur,
Segah, Çahargah, Bayatı-Şiraz, Şüştər, Hümayun, Kürd-Ovşarı), zərbi muğamlar
(Heyratı, Arazbarı, Səmayi–Şəms, Mənsuriyyə, Mani, Ovşarı, Heydəri, Qarabağ
şikəstəsi, Kəsmə şikəstə) və rast muğamları (Mahur–Hindi, Orta Mahur,
Bayatı-Qacar, Dügah) daxildir. Məşhur muğam ifaçılarına Səttar, Cabbar
Qaryağdıoğlu, Məcid Behbudov, Xan Şuşinski, Bülbülcan, Seyid Şuşinski,
Keçəçioğlu Məhəmməd, Zülfü Adıgözəlov, Şövkət Ələkbərova, Alim Qasımov,
Sadıqcan, Qurban Primov və başqaları daxildir. Muğam oxuyanların çoxu
Qarabağdandır.[260]

Meyxana Azərbaycan xalq musiqili-poetik yaradıcılıq nümunəsidir, xüsusi
reçitativ (vokal musiqi əsərinin tərkibinə daxil olan danışıq; mahnı arasındakı
danışıq) improvizasiya və ritmik poeziyadır.[261] Meyxanada iki və daha artıq
meyxanaçı müşayiət şəklində bədahətən söyləyir. Meyxananın tarixi orta əsrlərə
şairlər, musiqiçilər və dərvişlərin öz əsərlərini ritm tutaraq musiqi ilə
oxuduqları dövrlərə gedib çıxır.[262] SSRİ dövründə Əliağa Vahid meyxananı
yazılı ədəbiyyata gətirir.[263]

1907-ci ildə ”Leyli və Məcnun”u bəstələyən Üzeyir Hacıbəyov Azərbaycan opera
sənətinin əsasını qoydu. Bu opera nəinki Azərbaycanda, həmçinin İslam aləmində
yazılan ilk opera idi.[98][264] Onun ən məşhur operettası 1913-cü ildə yazdığı
”Arşın mal alan” musiqili komediyasıdır. 40-cı illərdə "Xosrov və Şirin"
(Niyazi), "Vətən" (Cövdət Hacıyev) və Qara Qarayev), "Nizami" (Əfrasiyab
Bədəlbəyli) və s. operalar yazıldı. 1972-ci ildə Şəfiqə Axundova "Gəlin qayası"
operasını yazaraq Azərbaycanda ilk opera yazan qadın bəstəkar oldu.[265]
Azərbaycan operasının müasir dövründə isə Süleyman Ələsgərov (”Bahadır və Sona”,
”Solğun çiçəklər”), Cahangir Cahangirov (”Xanəndənin taleyi”, ”Azad”), Vasif
Adıgözəlov (”Ölülər”, ”Natəvan”), Ramiz Mustafayev (”Vaqif”), Zakir Bağırov
(”Aygün”), Nazim Əliverdibəyov (”Cırtdan”) və başqalarının yazdığı operalar
səhnələndi.

1930-cu illərdə, bəstəkar Tofiq Quliyevlə drijor Niyazi Bakıda ilk caz
orkestrını qurduğu dövrdə Azərbaycan cazı ortaya çıxdı. Buna baxmayaraq,
Azərbaycan cazının banisi Vaqif Mustafazadədir. O, Azərbaycan milli musiqisi ilə
caz elementlərini sintez edərək yeni musiqi janrı — caz-muğamı yaratmışdır.[266]

Asəf Zeynallının 1931-ci ilə aid “Fraqmentlər” süitası Azərbaycan simfonik
musiqisinin ilk nümunəsi hesab edilir.[267] Qara Qarayev 1943-cü ildə dramatik
və lirik təsvirlərin iti təzadlarıyla xarakterizə edilən “1-ci simfoniya”sını
yazdı. Onun 1946-cı ilə aid, faşizm üzərində qələbə münasibətilə yazılmış “2-ci
simfoniyası”nda isə Azərbaycan musiqi ənənələri klassik üslubla birləşmişdir.
1948-ci ildə Fikrət Əmirov simfonik muğam janrını yaratdı. O, 3 simfonik
muğamın: "Şur", "Kürd-ovşarı" və "Gülüstani Bayatı-Şiraz"ın müəllifidir. Bu
janrda muğam dəstgaha xas olan bir çox xüsüsusiyyətlər istifadə olunur.[268]
Fikrət Əmirovdan başqa simfonik muğam janrına Niyazi, Süleyman Ələsgərov, Asəf
Zeynallı, Eldar Mansurov, Arif Məlikov, Aqşin Əlizadə, Fərəc Qarayev, Vasif
Adıgözəlov, Tofiq Bakıxanov müraciət etmişdir. Qara Qarayevin “Leyli ilə Məcnun”
simfonik poeması isə Azərbaycanda lirik-dramatik simfoniyanın başlanğıcı
olmuşdur.[269]

Azərbaycan pop musiqisinin yaranması XX əsrin ortalarına təsadüf edir. 1956-cı
ildə Azərbaycan Dövlət Estrada Orkestri, 1957-ci ildə Tofiq Əhmədovun rəhbərlik
etdiyi "Biz Bakıdanıq" estrada ansamblı Azərbaycan estrada sənətinin inkişafında
mühüm rol oynamışlar.[270][271] Sonralar Natəvan Şeyxova, İlhamə Quliyeva, Rauf
Adıgözəlov, Mobil Əhmədov, Yalçın Rzazadə, Mübariz Tağıyev, Akif İslamzadə,
Flora Kərimova, Elmira Rəhimova Tofiq Əhmədovun rəhbərlik etdiyi estrada
orkestrinə qədəm qoydular.[272] 1961-ci ildə "Qaya" kvarteti Azərbaycanda və
SSRİ-də böyük uğurlara imza atmışdır.[273] Bu dövrdə klassik pop-xalq musiqisi,
o cümlədən Rəşid Behbudov, Müslüm Maqomayev, Polad Bülbüloğlu, Anatollu Qəniyev
və Şahlar Quliyevin yaradıcılığı estrada sənətini zənginləşdirmişdir.[274][275]
1970-ci illərdə Mirzə Babayev, Flora Kərimova, Şövkət Ələkbərova, Oqtay Ağayev
kimi klassik pop sənətçiləri böyük uğurlar əldə etmişdi.[276][277][278] Tofiq
Quliyev tərəfindən yaradılan və 1980-cı illərdə "Bakı Payızı” Beynəlxalq
festivalı Azərbaycan pop musiqisində yeni musiqi "dalğasının" yaranmasında böyük
rol oynamışdır.[279] Festival Almaz Ələsgərova, Faiq Ağayev, Aygün Kazımova,
Sərxan Sərxan, Samir Bağırov, Zülfiyyə Xanbabayeva, İlqar Xəyal kimi
sənətçilərin erkən inkişafında mühüm rol oynamışdır.[280][281] 2011-ci ildə
Eldar Qasımov və Nigar Camal duetinin ifa etdiyi "Running Scared" adlı mahnı
Azərbaycanın Avroviziyada ilk qalibiyyəti olaraq yarışmanın tarixinə
düşmüşdür.[282]

Azərbaycanda rok 1960-cı illərdən yaranmağa başlamışdır. Azərbaycanın məşhur rok
qruplarına "Eskulap", "Xürrəmilər", "Üç alov", "Eksperiment OK", "Aşıqlar",
"Coldünya", "Unformal" misal göstərilə bilər.[283][284] 1980-ci illərdə isə
Azərbaycanda rep inkişaf etməyə başlamışdır. 1983-cü ildə ildə Çingiz Mustafayev
Azərbaycan dilində yazılmış ilk rep janrlı mahnını — "Dünənki keçdi"i
səsləndirmişdir.[285] 2000-ci illərdə "Mən də varam" kimi televiziya verilişləri
və kütləvi repçilərin ortaya çıxmasına baxmayaraq, yalnız Elşad Xose, Uran və
Hüseyn Dərya kimi repçilər böyük uğur əldə etmişdir.[286][287][288][289]

Azərbaycan ərazisində milli rəqs incəsənətinin ortaya çıxması və formalaşması
uzun əsrlər boyu davam edib. “Qodu-qodu”, “kosa-kosa” və “Xıdır İlyas” kimi
kütləvi icra edilən mərasim rəqslərinin tarixi qədim dövrlərə gedib çıxır. Orta
əsrlər dövründə bu mərasim rəqslərindən milli rəqslərin müxtəlif şəkilləri
formalaşıb. Azərbaycan ərazisində mövcud olmuş dövlətlərin saraylarında
bacarıqlı rəqs ansamblları var idi. "Turacı" rəqsiylə bağlı əfsanəyə görə
Qarabağ xanı Nəcəfqulunun rəqqası xanın oğlunun toyunda rəqs sənətinin çox incə,
çox gözəl möcüzələrini nümayiş etdirərkən bu mənzərəyə heyran qalmış xan ucadan
demişdir:"Sən lap turac kimi oynayırsan." O vaxtdan bəri həmin rəqqasın oynadığı
rəqs "Turacı" adlandırılmışdır.[290] XIX əsr rus etnoqrafı İvan Şopen öz
əsərində "mirzəyi" və güvəng kimi qadın rəqslərini təsvir edirdi.[291] XIX əsrin
sonlarına qədər Şamaxıda əyləncə qruplarında işləyən rəqqasələr — Şamaxı
rəqqasələri olmuşdur. Bu qruplar Hindistanda, xüsusilə Böyük Moğol İmperiyası
dövründə Hindistan zadəganlarına xidmət etmiş təvaiflərə bənzər şəkildə
işləyirdilər.[292]

1920-ci ildə respublikada Sovet hakimiyyətinin qurulmasından sonra milli rəqslər
yeni insanın mənəvi dünyası, ideologiyası və əmək fəaliyyətini əks etdirən yeni
mövzular əldə etdi. “Pambıqçıların rəqsi”, “məhsul rəqsi”, “balıqçıların rəqsi”,
“kosmik rəqs” kimi yeni rəqslər ortaya çıxdı. "Mirzəyi", "Uzundərə" kimi qədim
qadın rəqslərini qorumaq istəyiylə yanaşı həmçinin yeni rəqslər ortaya
çıxdı.[293] "Azərbaycan milli rəqsləri" məcmuəsinə görə Dağlıq Qarabağ
ərazisindəki Uzundərə adlı ərazi ilə bağlı "Uzundərə" rəqsi azərbaycanlılarla
sıx qonşuluqda yaşamağın nəticəsi olaraq Qarabağ erməniləri arasında da
yayıldı.[294] Bəzi Azərbaycan rəqslərinin adı Azərbaycanda mövcud olmuş tayfalar
və ellərlər bağlıdır. Məsələn, "tərəkəmə" rəqsi azərbaycanlıların etnoqrafik
qrupu olan tərəkəmələrlə, "Xançobanı" rəqsi isə Şamaxı xanlığını idarə etmiş
Xançobanlı eli ilə bağlıdır.[295]

Mövzu baxımından Azərbaycan rəqsləri müxtəlifdir, əmək (“çobanı”), mərasim (dini
mərasimlə bağlı, təqvimlə bağlı, toyla bağlı), məişət (“mirzəyi”, “turacı”),
qəhrəmanlıqla bağlı — hərbi (“cəngi”), xorovod-oyun (“yallı”, “halay”) və s.
növləri var. Ən məşhur rəqslər “tərəkəmə” (köçərilərin rəqsi), “qıtqılıda”,
toylarda və yalnız qadınların iştirak etdiyi məclislərdə icra edilən “innabı”,
“ceyran balası”, “yallı”dır. Azərbaycan xalq rəqsi, bir qayda olaraq, 3 hissədən
ibarət olur. Birinci hissə sürətli, dairə üzrə olur. İkinci hissə lirikdir,
rəqqas sanki yerində donub qalır (“süzür”), korpus qəti və vüqarlı tərzdə dik
tutulur. Üçüncü hissədə yenə dairə üzrə rəqs, sürətli, təntənəli və böyük
emosional coşğunluqla səciyyəvi olur. Rəqslər Azərbaycan milli musiqi
alətlərinin müşayiətilə icra edilir: zurnaçılar triosu (iki zurna və bir
nağara), sazandarlar triosu (tar, kamança, dəf) və s. Qadın və kişi rəqsləri
bir-birindən kəskin şəkildə fərqlənir.[293][296]

Qadınlar tərəfindən təqdim edilən rəqslər yavaş, lirik ("turacı", "uzundərə" və
s.) və ya sevincli-qızğın ("tərəkəmə" və s.), kişilər tərəfindən təqdim edilən
rəqslər isə təntənəli-əzəmətli ("mirzəyi" — müdriklik rəqsi, yaşlılar tərəfindən
icra edilir, və s.), hərarətli-sürətli ("qaytağı", "əsgərani" və s.) olur. Rəqs
melodiyasının xarakterik musiqi həcmi (6/8) həm müxtəlifliyi, həm də ritmik
fiqurların kəskinliyi ilə xarakterizə olunur (punktir ritmlər, sinkopalar).[297]
Qadınların ifa etdiyi rəqsin inkişafı geyimdən çox asılıdır. Rəqqasənin
yubkasının uzunluğu ayaz hərəkətlərinin rəvanlığını təyin edir, onun bütün
diqqəti isə qolun və bədənin yuxarı hissəsinin (çiyinlər, baş, üz mimikası və
s.) texnikasındadır. Kişilərin rəqsində isə ayaq texnikası önəmli rol oynayır.
Çəkisi az olan rəqqas barmaqlarının üzərində dayana bilir (“qazağı” rəqsində
olduğu kimi).[293]

Azərbaycanda müasir professional balet sənətinin mənşəyi milli opera və
operettanın inkişafı ilə əlaqədardır. XX əsrin əvvəllərində Bakı teatrlarında
səhnəyə qoyulan milli operalarda və musiqili komediyalarda xoreoqrafik nömrələr
icra edilirdi. Bu dövrdə həmçinin Qu gölü və Jizel kimi klassik baletlərdən
səhnələr ifa edilirdi.[293]

İlk Azərbaycan baleti 1940-cı ildə səhnələşdirilən Əfrasiyab Bədəlbəylinin "Qız
qalası"dır.[298] 1952-ci ildə isə Qara Qarayevin "Yeddi gözəl" baletinin səhnəyə
qoyulması Azərbaycan balet sənətində yeni musiqi dramaturgiyasının əsası
qoyulmuşdur. Bu əsərlə birlikdə Qara Qarayevin "İldırımlı yollarla" baleti
Azərbaycanın teatr sənətinin dünyada şöhrət tapması işinə xidmət etmişdir.[298]
Həmin ildə Soltan Hacıbəyov müasir insanların həyatından bəhs edən "Gülşən"
baletini yazmışdır.[299] Arif Məlikovun 1961-ci ildə yazdığı "Məhəbbət əfsanəsi"
baleti nəinki Azərbaycanın, eləcə də dünyanın bir çox ölkələrinin opera
teatrlarının repertuarında möhkəm yer tutmuşdur.[298] 1968-ci ildə Süleyman Sani
Axundovun eyniadlı hekayəsi əsasında yazılmış “Qaraca qız” baleti Azərbaycan
Dövlət Akademik Opera və Balet Teatrının səhnəsində tamaşaya qoyulmuşdur.[300]
Bu balet həm də uşaqlar üçün yazılmış ilk böyük səhnə əsəridir.[300] 2000-ci
illərdə balet janrı Xəyyam Mirzəzadənin "Ağlar və qaralar", Aqşin Əlizadənin
"Qafqaza səyahət" və Polad Bülbüloğlunun "Eşq və ölüm" və bir sıra yeni
əsərlərlə zənginləşmişdir.[299]

Azərbaycan teatr incəsənətinin mənşəyi qədim xalq şənlikləri və oynamalarına
gedib çıxır.[301][302] Azərbaycan xalq oyunlarında (Gizlən qaç), oyun
mahnılarında (kəpənək, bənövşə), toy mərasimlərində (nişan, duvaq qapma, toy),
bayramlarda (Novruz – yazın gəlməsi, kevsec – qışa hazırlıq) teatr fəaliyyətinin
müxtəlif formaları ortaya çıxır.[303]

Məhərrəm ayında icra edilən Şəbih tamaşaları meydan tamaşalarının bir növü
olmaqla birlikdə həm formaca, həm də mənaca dini xarakter daşıyır və bir
misteriya tamaşası olaraq Yaxın və Orta Şərqdə, o cümlədən Azərbaycanda geniş
yayılmışdır.[304]

Kişilərin kollektiv şəkildə icra etdiyi yallı rəqsi, təlxəklərin,
kəndirbazların, muxraduzd və muxrabazların performansı, dərvişlərin, ilan
oynadanların tamaşası teatr tamaşalarının ilkin forması idi. “Kosa-kosa”,
“Qaravəlli”, “Şah Səlim”, “Keçəl Pəhləvan”, “Ceyran xanım”, “Maral oyunu”,
“Xan-xan”, “Tapdıq çoban”, “Tənbəl qardaş” kimi səhnələşdirilmiş epizodların da
Azərbaycan teatrının formalaşmasında mühim əhəmiyyəti var. İran Azərbaycanında
isə Novruz bayramının və yazın gəlməyini müjdələmək üçün oynanılan "təkə" oyunu
məşhurdur.

Milli Azərbaycan teatrı XIX əsrin ikinci yarısında ilk Azərbaycan dramaturqu
Mirzə Fətəli Axundovun əsərləri əsasında yaranıb. İlk professional teatr
performansı 23 mart 1873-cü ildə göstərilib. Performansın təşəbbüsçüləri realnı
məktəbi pedaqoqu Həsən bəy Zərdabi və məktəbin şagirdi Nəcəf bəy Vəzirov idi.
Məktəbin şagirdləri Axundovun 1851-ci ildə yazdığı[305]
“Sərgüzəşti-vəziri-xani-Lənkəran” pyesini oynayırdılar. 17 aprel 1873-cü ildə
Axundovun digər komediyası — "Hacı Qara" nümayiş edildi.[306] 1892-ci ildən
başlayaraq Şuşada Axundovun komediyalarının da daxil olduğu həvəskar tamaşalar
göstərilirdi.[307]

1892-ci ildə həmçinin Haşım bəy Vəzirovun “Evlənmək su içmək deyil” tamaşası da
həvəskarlar tərəfindən ifa edildi. Ancaq bu tamaşa mövhumatçı düşüncədə olanlar
tərəfindən dağıdıldı, aktyorlar arxa qapıdan qaçmalı oldular. Müsəlman ruhanilər
ədəbiyyat və teatrı yaramaz iş hesab edir, keçirilən tamaşalara mane olmağa
çalışırdılar.[308] 1896-cı ildə Şuşada Əbdürrəhim bəy Haqverdiyevin “Dağılan
tifaq” tragediyası ifa edildi. 1904-cü ildə Uilyam Şekspirin “Otella” tamaşası
həvəskarlar tərəfindən ifa edildi. Əsəri tərcümə edən və Otello rolunun ifaçısı
Haşım bəy Vəzirov idi.

XIX əsrin axırına qədər Nuxa, Gəncə, Şamaxı, Naxçıvan kimi şəhərlərdə
azərbaycanca tamaşalar ifa edilirdi. Teatr tamaşalarını təşkil edənlər Axundov
məktəbinin davamçısı olan Nəcəf bəy və Haşım bəy Vəzirovlar, Nəriman Nərimanov,
Əbdürrəhim bəy Vəzirov, Cəlil Məmmədquluzadə, Süleyman Sani Axundov idi.

1888-ci ildə Bakıda Sultan Məcid Qənizadə və Nəriman Nərimanovun iştirakı ilə
teatr truppası quruldu. 1897-ci ildə ilk professional kollektiv — “Müsəlman
dramatik truppası” quruldu. Bu dövrdə Nəcəf bəy Vəzirovun "Yağışdan çıxdıq
yağmura düşdük", "Müsibəti–Fəxrəddin", Əbdürrəhim bəy Haqverdiyovun "Bəxtsiz
cavan", “Ağa Məhəmməd şah Qacar”, "Pəri-cadu", Nəriman Nərimanovun “Nadir şah”
pyesləri feodal cəmiyyətinin adətlərini, mülkədar-kapitalist sistemin
qəddarlığını, cəhalətpərəstliyi və dini fanatizmi ifşa edirdi.[309]

1919-cu ildə Bakıda Azərbaycan Dövlət Akademik Milli Dram Teatrı[301], 1922-ci
ildə Tiflisdə Azərbaycan Teatrı[310], 1928-ci ildə İrəvanda Azərbaycan Teatrı
yaradıldı.[311] Dövlət dram teatrından SSRİ xalq artistləri olan Mirzəağa
Əliyev, Sidqi Ruhulla, Adil İsgəndərov, Mərziyyə Davudova, Hökumə Qurbanova,
Azərbaycan SSR-in xalq artistləri Fatma Qədri, Nəsibə Zeynalova, əməkdar
artistlər Ülvi Rəcəb, Konstantin Adamov, Aleksandr Alleqrov çıxdı. Həmçinin
teatr dekorativ incəsənəti inkişaf etdi (R. Mustafayev, S. Şərifzadə, N.
Fətullayev, K. Kazımzadə).[312]

Azərbaycan kinemotoqrafiyasının əsası 2 avqust 1898-ci ildə qoyulmuşdur.[313]
Rus kinematoqrafisti Aleksandr Mixayloviç Mişon Azərbaycanda "1898-ci il
avqustun 4-də Balaxanıda neft fontanı" və "Bibiheybətdə neft fontanı yanğını"
kimi qısametrajlı sənədli filmlər çəkmişdir. 1916-cı ildə İbrahim bəy
Musabəyovun "Neft və milyonlar səltənətində" romanı əsasında eyniadlı ilk
Azərbaycan bədii filmi, 1917-ci ildə Üzeyir Hacıbəyovun "Arşın mal alan"
operettası əsasında ilk Azərbaycan kinokomediyası çəkilmişdir.[314] 1923-cü ildə
təsis olunan Azərbaycan Dövlət Foto-Kino İdarəsi[315] müxtəlif adlar daşısa da,
1961-ci ildən etibarən Cəfər Cabbarlı adına "Azərbaycanfilm" kinostudiyası adını
alır.[316] 20-ci illərdə Azərbaycan kinosunun mövzuları cəhalətə qarşı mübarizə,
inqilab, qadın azadlığı idi. 1929-cu il də Amo Bek-Nazarovun rejissorluğu ilə
çəkilmiş "Sevil" filmi Azərbaycan qadınını real şəkildə təsvir edirdi. Bu dövrdə
həmçinin Bakıdakı yaşayışı, neft sənayesini təsvir edən filmlər çəkilirdi. 30-cu
illərin əvvəllərində məişət və tarixi-inqilabi mövzulu filmlər istehsal
edilirdi.[317]

1936-cı ildə Boris Barnetin rejissorluğuyla ilk Azərbaycan səsli filmi olan
"Mavi dənizin sahilində" çəkilmişdir.[318] Böyük Vətən müharibəsi dövründə
(1941-1945) müharibə qəhrəmanlarına aid "Vətən oğlu" və "Bəxtiyar"
kinonovellaları, "Sualtı qayıq T-9" bədii filmi çəkilmişdir. "Arşın mal alan"
operettasınin 1945-ci il ekranizasiyası 136 ölkədə göstərilir və 86 dilə tərcümə
edilir.[319] Yalnız SSRİ-də 16 milyondan çox izləyici toplayan filmin yaradıcı
kollektivi Stalin mükafatı ilə təltif edilir.[320] 40-cı illərin sonu—50-ci
illərin əvvəllərində "Fətəli xan" və "Bakının işıqları" kimi bədii-sənədli və
publisistik filmlər çəkilmişdir.[317]

50-ci illərin sonu—60-cı illərin əvvəllərində "Qızmar günəş altında", "Onun
böyük ürəyi", "Ögey ana", "Onu bağışlamaq olarmı?", "Böyük dayaq", "Telefonçu
qız" kimi fərqli peşə sahiblərinin əməyini əks etdirən filmlər çoxluq təşkil
etmişdir. 60-cı illərin əvvəllərində Koroğlu dastanının əsasında çəkilmiş
eyniadlı film və Məhəmməd Füzulinin Leyli və Məcnun əsəri əsasında çəkilmiş
"Məhəbbət dastanı" filmi ilə Azərbaycan kimetoqrafında rəngli filmlərin
istehsalı genişlənir.[317]

Arşın mal alan filmindən sonra “Görüş”, “O olmasın, bu olsun”, “Romeo mənim
qonşumdur”, “Əhməd haradadır?”, “Ulduz”, 1965-ci il "Arşın mal alan"
ekranizasiyası, “Qaynana” kimi filmlərlə musiqili komediya janrı Azərbaycan
kinematoqrafında üstünlük təşkil etmişdir. 70-ci illərin sonu—80-ci illərdə
İkinci Dünya müharibəsi ilə bağlı “Bizim Cəbiş müəllim”, “Şərikli çörək” kimi
filmlər çəkilmişdir. 80-ci illərdə Azərbaycan kinosunda mənəviyyat və əxlaq
mövzusu önə çıxmışdır. Bu dövrdə “Park”, “Özgə ömür, “Ölsəm, bağışla”, “Gümüşü
furqon”, “Babamızın babasının babası”, “Bağ mövsümü”, “Gümüşgöl əfsanəsi”,
“Burulğan”, “Təxribat” kimi filmlər işıq üzü görmüşdür.[317]

Azərbaycanın müstəqilliyini əldə etdikdən sonra, 90-cı illərdə Azərbaycan
filmlərinin sayı digər dövrlərlə müqayisədə azalır. Ancaq bu dövrdə “Yarasa” və
“Özgə vaxt” kimi önəmli mövzulara həsr edilmiş filmlər də çəkilmişdir.
Müstəqillik dövründə Heydər Əliyevin həyatından bəhs edən sənədli filmlər
çəkilmişdir. Bunlardan biri də Vaqif Mustafayevin çoxseriyalı "H.Əliyev"
filmidir.[317] Bu dövrdə üstünlük verilən digər bir mövzu isə vətənpərvərlik
olmuşdur. "Ağ atlı oğlan", "Ümid", "Fəryad", "Arxada qalmış gələcək", "Yalan"
kimi filmlər bu mövzud çəkilmiş örnəklərdir.[321] 2007-ci ildən başlayaraq
"Qafqaz", "Qala", "Sahə", "Buta", "Çölçü", "Nabat" kimi Azərbaycan filmləri ən
yaxşı xarici film üzrə Oskar mükafatına təqdim edilmiş və heç biri namizəd ola
bilməmişdir.[322][323][324][325] 2007-ci ildən başlayaraq "Üç qız", "40-cı
qapı", "Qardaşımdan yaxşısı yox idi", "Nabat" filmləri "MDB və Baltik
ölkələrinin ən yaxşı xarici filmi" üzrə Nika mükafatına namizəd olmuş, ancaq
yalnız Rüstəm İbrahimbəyovun "Kabusun gözüylə" filmi bu mükafatı
qazanmışdır.[326][327][328][329][330]

1933-cü ildə "Azərbaycanfilm" studiosu "Lökbatan" və "Neft simfoniyası"
filmlərində texniki animasiyadan istifadə etməsi ilə Azərbaycanda animasıyanın
əsası qoyuldu. 1935-ci ildə "Abbasın bədbəxtliyi" adlı ilk Azərbaycan cizgi film
çəkildi.[331] 28 fevral 1969-cu ildə eyniadlı Azərbaycan xalq nağılına
əsaslanmış "Cırtdan" cizgi filmi istehsal edildi. 1970-ci illərdə "Ayı və
siçan", "Tülkü həccə gedir", "Bulud niyə ağlayır?", "Göyçək Fatma", "Pıspısa
xanım və Siçan bəy", "Kirpi balası və alma" kimi 20-dən çox animasiya filmi
çəkildi.[332]

1980-ci ildə "Yaz oyunları", "Cücələrim", "Sən belə cımbılısan", "Nar ağacının
nağılı", "Xrizantema yarpağı", "Çətin məsələ" kimi animasiya filmləri istehsal
edildi. Ancaq cizgi filmlərinin keyfiyyəti əvvəlki kimi deyildi. Şəxsi
profesionallığın aşağı olması və texniki avadanlığın, xüsusi boyaların
çatışmazlığı bunun əsas səbəblərindən idi.[332]

90-cı illərdə "Bir dəfə", "İthaf", "Oda", "Kitabi Dədə Qorqud. Səkrəyin
dastanı", "Karvan", "Dəniz səyahəti" kimi cizgi filmləri "Azanfilm" tərəfindən
çəkilmişdir. 2008-ci ildə Azərbaycan animasiyasının 75 illiyi qeyd
edilmişdir.[332]

XX əsrin əvvəllərinə qədər azərbaycanlılar arasında patriarxal ailə quruluşu
xarakterik idi. Ailənin başçısı arvadın cehizi istisna olmaqla ailənin bütün
daşınar və daşınmaz əmlakının sahibi idi. Ailə başçısının vəziyyəti olmayanda
mülk şəriətə uyğun bölünürdü. Məsələn, oğlan övladı qız övladına çatan mülkün
iki qatını alırdı. Ailə başçısının dul arvadı bütün mülkün səkkizdə birini və
şəxsi əşyalarını alırdı.[333]

İnqilabdan əvvəl Azərbaycanda ağsaqqallar kənd həyatında və ayrı-ayrı ailələrin
həyatında məsləhətçi və vasitəçi kimi önəmli rol oynayırdı. Gənclərin və
uşaqların, həmçinin qadınların (ağbirçəklər istisna olmaqla) bu və ya digər
məsələnin müzakirəsində iştirak etmək hüququ yox idi. Ailə münasibətlərində
kiçik həmişə böyüyə tabe olurdu. Hal-hazırda da yaşlılara hörmət
azərbaycanlıların ailəvi və ictimai həyatının bir elementidir.[333]

İnqiliabdan əvvəl Azərbaycan ailəsində kişinin rolu qadınınkından daha üstün
idi. Qız ata evində öz anasına və ya nənəsinə tabe idi. Gəlin isə evdəki yaşca
daha böyük ev sahibəsinə (qayınana və ya böyük qayının arvadı) tabe idi. Təzə
evlənənlər ərin ailəsinin evində yaşayanda gəlin ailədəki kişilərdən çəkinməli,
ailənin yaşlı üzvlərinin oturduğu otağa daxil olmamalı idi. Ucadan danışmaq və
ya gülmək ədəbsizlik sayılırdı.[333]

Uşaqlara baxmaq tamamilə ananın məsuliyyətində idi. Ailədə oğlan uşağının yeri
qızınkından fərqli idi. 6-7 yaşına çatan oğlan uşağının tərbiyəsi ilə baba, ata
və böyük qardaş məşğul olurdu. Uşaqların dini tərbiyəsi də eyni yaşdan
başlayırdı.[333]

Sovet dövründə Azərbaycan ailəsində böyük dəyişiklər baş verdi. Yeni həyat
şəraiti ailə həyatında dəyişikliklərə səbəb oldu. Patrixal qalıqlar demək olar
ki, tamamilə yox edildi. Qadınlar kənd təsərrüfatında, sənayedə, inşaatda,
mədəniyyət idarələrində və başqa yerlərdə kişilərlər bərəbər işləyirdilər.
Uşaqların tərbiyəsi də bu dövrdə dəyişdi. Oğlan və qız uşaqları eyni şərtlərlə
yetişdirilirdi. Uşaqların tərbiyəsində ailə ilə bərabər uşaq bağçaları,
məktəblər və internatlar vasitəsilə cəmiyyət də iştirak edirdi.[333]

Azərbaycanda nigah bağlanması aşağıdakı mərhələlərdən ibarətdir: 1) ilkin
razılıq — bəlgə, valideynlərin razılaşmasından sonra elçilərin ipək şal və şirni
verməsi; 2) nişan, bəyin ailəsinin gəlinə bəzək, geyim üçün parça, gəlinin
ailəsinin isə şirniyyat verməsi; 3) toyun özü, evlilik hədiyyələrinin — toy
xonçasının gətirilməsi. Adaxlanmağa yaxın oğlan qıza bahalı ipək parçalar,
mərmər, qızıl döş və başa taxılan bəzək əşyaları verir. Bəyin qohumları
hədiyyələri qırmızı örtüklə örtünmüş məcməyilərə yığırlar.[333]

Keçmişdə evlilik üçün cavanların fikri çox nadir hallarda soruşulurdu (hətta qız
qaçırmaq adəti var idi). Oğlanın evlənəcəyi qızı anası və bacısı seçirdi: əgər
ailənin digər üzvləri də razılaşsa, oğlanın qohumları əvvəl qızın anası ilə,
daha sonra elçilər qızın atası ilə görüşürdü. Elçilər özləri ilə bir və ya iki
hörmətli ağsaqqal gətirirdilər. Razılıq əldə ediləndən sonra gəlin üçün nə qədər
mehr və başlıq ödəniləcəyi müzakirə edilirdi. Mehr və başlıq nişan günü
gətirilirdi. Bundan başqa bəy toydan əvvəl gəlini görə bilməzdi. Ancaq daha
sonra bu adət yoxa çıxdı.[333]

Toydan bir gün əvvəl kəbin kəsilir. Kəbinkəsdirmə mərasimində molla və hər iki
tərəfdən bir şahid iştirak edir. Toyun ilk günündə bəyin evində toy qonaqlığı
verilir. Toyun ikinci günündə qonaqlara bozbaş və plov verilir. Musiqi və şənlik
günboyu davam edir. Üçüncü gün toy şənliyində demək olar ki, bütün kənd
sakinləri iştirak edir. Eyni gün bəyi məşəllərlə, musiqi və atəş atmaqla gəlini
gətirməyə yola salırlar. Gəlini bəy evinə gətirməzdən bir neçə saat əvvəl
gəlinin qohumları cehizin tamamlanmasında iştirak edir. Şənlik və rəqsdən sonra
gəlin bəy evinə aparılır. Gəlinin cehizi də bəy evinə aparılır. Toydan bir neçə
gün sonra bəyin ailəsi qonaqlıq keçirir. Bundan sonra gəlin öz otağından çıxa
bilir.[333]

Toy şənliklərinin ənənələrinin bir çoxu bu gün də icra edilir: nişan, gəlinə
münasibət, gəlinin geydirilməsi adəti. Toy geyimlərinin çoxu ənənələrdən kənara
çıxır, toya hazırlıq müddəti qısalır, toy adətlərində yeni elementlər ortaya
çıxır.[333]

Azərbaycanda geyim ənənəsi təbii-coğrafi vəziyyətin müxtəlifliyi və
sosial-iqtisadi həyat və mədəniyyətin inkişafında tarixi dövrlərlə bağlı
qeyri-müntəzəmlik nəticəsində öz orijinallığını qoruyub saxlamışdır. Geyim
ölkənin müəyyən ərazisindəki iqtisadi-mədəni inkişafın xüsusiyyətlərini əks
etdirir.[130] XX əsrdə iqtisadi-mədəni həyatda baş verən dəyişikliklərə görə
Azərbaycanın milli qadın, kişi və uşaq geyimləri fabrik geyimləri ilə əvəz
olunmuşdur. XIX əsrdə geniş yayılmış geyim üslubları, uşaq paltarları və
bəzəklərilə əlaqədar inamlar da əhəmiyyətini itirmişdir.[335]

Azərbaycan kişi geyimləri altda köynək və dizlik, üstdə şalvar və arxalıqdır.
Arxalıq kəmər və ya qurşaqla bağlanır. Arxalığın üzərindən çuxa, soyuq dağətəyi
rayonlarda isə qoyun dərisindən kürk və yapıncı geyilir. Gen şalvarlar evdə
hazırlanmış yun materialdan tikilirdi. Arxalığın üzərindən cavanlar piləklərlə
bəzənmiş, gümüşdən və ya dəridən düzəldilmiş kəmər geyirdi. Çuxanın üç növü var
idi: büzmələrlə, büküşlərlə və büzmə və büküşlərin kombinasiyası ilə. Çuxanın
sinəsi açıq idi; bəzən sinənin tərəflərində patronlar üçün yuvalar — vəznələr
yerləşirdi. Kənd yerlərində çox uzun (yerə qədər), yalançı qolların sonuna doğru
daralan kürklər geyilirdi. Sakinlər burun hissəsi yuxarı qalxan, dəridən
tikilmiş başmaqlar — çarıqlar geyirdilər, boğaz hissəsi uzun və qısa olan
çəkmələr — məst yayılmışdı. Demək olar ki, bütün kişilərin bığı və saqqalı var
idi. Kişilər papağın altında ağ parçadan, naxışlı araxçın geyərdilər.[130]

XIX əsrin sonu — XX əsrin əvvəlində Azərbaycan qadın paltarı alt və üst
paltardan və həmçinin çadradan ibarət olurdu. Geyimdə ərazilərlə bağlı fərqlər
ümumi milli geyim görünüşündə heç bir dəyişiklik olmadan ayrı-ayrı detallardan
ibarət idi. Alt qadın paltarları dar köynəklər, müxtəlif fasonlu yubkalar
(şəltə, cüt tuman) və tumanlar idi (darbalaq və cütbalaq). Üst qadın paltarları
üst köynəklər, qısa paltarlar — əsasən Azərbaycanın cənub-qərbi rayonlarında
yayılmış və qərb rayonlarında güləcə kimi bilinən arxalıq, Abşeronda isə don
idi.[130] Gəncəbasar, Şirvan, Bakı, Qərb bölgəsi və Şəki rayonu ərazilərində iki
qabaq (döş), bir arxa (kürək) və iki qoldan ibarət ləbbadə tikilirdi.[336]
Arxalığının üzərində dəri və ya mərmərdən tikilmiş kəmər geyilirdi. Varlı
ailədən olan qadınlar qızıl və ya gümüş kəmər geyirdilər. Ayağa üzərində xalça
ornamentlərinə bənzər naxış ornamentləri olan, açıq müxtəlifrəngli corab
geyilirdi. Evdən çıxanda corabın üzərindən çarıq geyilirdi. Varlı ailədən olan
qadınların boynunda arpa formasında uzunsov muncuqlardan boyunbağı olurdu.
Hörüklərin arxadakı ləçəklərini gizlətmək üçün qadınlar zərxaradan tikilmiş
ensiz örtükdən — çutqudan istifadə edirdilər. Qadın baş geyimi dairəvi yastı
hissədən və halqadan ibarət alçaq papaq idi. Papağın üzərindən kiçik ipəkdən
düzəldilmiş yaylıq — kəlağayı bağlayırdılar. Saçlara, ovuclara və dırnaqlara
xına çəkilirdi.[130]

Azyaşlı qız uşaqlarının geyimi qadınların geyiminin təkrarı olsa da, oğlan
uşaqlarının geyimi kişilərinkindən fərqlənirdi. Oğlan uşağı şalvarları “bağlı”,
“aşırmalı” və “finka” kimi üç növü var idi.[337] Qız uşaqlarının geyimləri
parlaq rəngli olurdu. Həmçinin uşaqları bədnəzərdən, şər qüvvələrdən sehrbaz
tilsimindən qorumaq üçün muncuqlar, üçkünc dualar, tısbağa kürəyi və dağadağan
çiliyi kimi bəzəklərdən istifadə edilirdi.[338]

Əsas ingredientlərin süd, ət, un, tərəvəz olduğu Azərbaycan milli yeməkləri və
onların hazırlanma və yeyilmə üsulları müxtəlifdir. Keçmişdə qida coğrafi
şəraitə və sosial statusa görə də fərqlənirdi. Azərbaycanlıların qidasında çörək
önəmli rol oynayır. Kənd ərazilərində dəmirdən düzəldilmiş, azca qabarıq olan
sac üzərində bişirilir. Çörəyi təndirdə bişirmək rayonlarda, həmçinin
Azərbaycanın mərkəzi şəhərlərində geniş yayılıb. Təndirlərdə çörəkdən başqa
lavaş da pişirilir. Azərbaycanda lülə kabab lavaşla birlikdə təqdim edilir.[339]
Həmçinin Azərbaycan plovu hazırlanarkan lavaşdan istifadə edilir.[340] Sabirabad
rayonunda toydan sonra gəlin evə gələndə qaynana gəlinin çiyninə lavaş atır.
Novxanıda yasdan sonra külçə ilə bəzən içinə halva qoyulmuş lavaş verilir. Yaz
və yay aylarında içərisinə ət və göyərti qoyularaq qatlanan xəmir xörəyi – qutab
hazırlanır. Digər xəmir xörəklərinə xəşil, xəngəl, sülfüllü, əriştə aşı, börə,
müərssə, umac, qovut, qındı, düşbərə, gürzə, Qaşıqxingəlini misal çəkmək
olar.[341][342]

Ət yeməkləri müxtəlifdir. Ən çox sevilən ət qoyun ətidir. Təzə qoyun və mal
ətindən basdırma, ondan isə tikə kabab hazırlanır. Ən çox yayılmış ət yeməkləri
piti və bozbaşdır. İranika ensiklopediyasına görə bozbaş İran yeməyi abgustə
səbzinin Azərbaycan türk dilindəki adıdır və bu türk mənşəli ad yemək
pişiriləndə aldığı rəngə görə verilib.[343] Düyü və ədviyyat əlavə edilmiş
çəkilmiş ət kələmin (kələm dolması) və ya şor və təmiz üzüm yarpağının (yarpaq
dolması) içərisində bükülür və ya badımcan, bibər və pomidorun içərisinə
doldurulur (badımcan dolması, pomidor dolması, bibər dolması). Xırda doğranmış
qoyun əti soğan və ədviyyatla qarışdırılaraq lülə kabab hazırlanır.[342]

Azərbaycanda Mərci plov, Paxla plov, Südlü plov, Kükü plov kimi 50-yə yaxın plov
növü var. Quş ətindən hazırlanan ən çox yayılmış yemək çığırtmadır.[342]
Azərbaycan mətbəxində plovu dənə şəklində (plov, çəkmə, südlü sıyıq, şilə və s.)
və kirkirədə üyüdərək işlədilir. Şorba, küftə, dovğa içərisinə də qatılan düyü
Lənkəranda çörəyin yerinə istifadə edilirdi. Burada düyünün unundan və
yarmasından “çanquru” və “lökü” adlı çörəklər hazırlanırdı.[344]

Üzüm şirəsi, tut və qarpızdan doşab, zoğal, alça, gavalıdan turş kütlə —
turşlavaş hazırlanır. Qızardılmış ət və balığın sousunda nar şirəsi — narşərab
istifadə olunur. Şirniyyatlara 10 növü olan halva, şəkərbura, şorqoğalı,
paxlava, şəkərçörəyi, dürmə, külçə, tıxma, qurbiy, bamiyə, nişasta-tərək, təndir
çöçəsi, mütəkkə və s. daxildir. Şəki halvası, Şamaxı mütəkkəsi, Zaqatala və Bakı
qurabiyəsi, Qarabağ kətəsi, Bakı, Gəncə, Naxçıvanın təndir çöçəsi, Lənkəran
külçəsi, Quba-Xaçmaz qozçörəyi, Ordubad qozlu dürməsi, Lənkəran çanqurisi, Quba
tıxması, Muğan qəliti kimi şirniyyatlar isə Azərbaycanın müxtəlif ərazilərinə
aid şirniyyat növləridir.[342][341]

Azərbaycanda çay içmək geniş yayılıb[345] və çay qonaqpərvərliyin və qonağa
göstərilən hörmətin rəmzi hesab edilir.[346] Əsas yeməkdən qabaq süfrəyə çayın
gətirilməsi ənənədir. Azərbaycanda istifadə edilən çay uzun dövrlər boyunca
Çindən gəlib. Azərbaycanda istehsal edilən çay əsasən yaşıldır, ancaq qara çay
(Çin klasifikasiyasına görə qırmızı çay) da kifayət qədər geniş yayılıb.[347]
Azərbaycanda istənilən yaşayış yerində çayxana var. Ancaq Orta Asiyadan fərqli
olaraq çayxanalarda nahar etmək olmur, çayın yanında yalnız konfet və şirniyyat
verilir. Çayxanalar ancaq kişilər tərəfindən işlədilir. Burada onlar baş verən
hadisələri müzakirə edir, qəzet oxuyur, nərd oynayırlar.[348][349]

Tarixən Azərbaycanın Qarabağ bölgəsində tut arağı istehsal edilmişdir.[350]
Azərbaycan Rusiyanın tərkibinə daxil olduqdan sonra da əhəmiyyətini saxlayan tut
arağının müalicəvi əhəmiyyəti Azərbaycan əhalisi tərəfindən irəli
sürülürdü.[351] Sovet dövründə Rusiya Sovet Federativ Sosialist Respublikasının
Ali Soveti evdə spirtli içki düzəldilməsini qadağan etdi. XX əsrin sonu — XXI
əsrin əvvəllərində tut arağının sənaye istehsalının artması ilə bu içki əvvəllər
istehlak edildiyi ölkələrdən başqa yerlərə də ixrac edildi.[352]

Azərbaycan idman ənənəsi zəngindir. Burada güləş, şahmat, nərd və digər idman
oyunları yayılmışdır. Atla oynanılan oyunlar isə xüsusilə populyardır. Bunlara
papaq oyunu, qız-qov, sür-papaq və çovqanı misal çəkmək olar.[353] Qız-qov
oyununda 400 metr məsafə boyunca atlı oğlan öz rəqibi ilə yarışır. Əgər oğlan
qıza çata bilsə onu qucaqlamaq və öpmək şansı əldə edir. Geri qayıdanda isə qız
oğlana çata bilsə, onu qamçının ağır zərbələrilə cəzalandırır. Papaq oyununun
isə məzəli xarakteri var: biri qadın olan beş iştirakçı digər iştirakçıların
başından papağı götürməyə çalışır. Ancaq qızın papağını götürməyə icazə
verilmir. Sür-papaq oyunu isə basketbola oxşayır: iki komanda xəz papaqla
oynayırlar və meydançanın uclarında halqası olan iki uzun ağac var. Oyunun
məqsədi papağı rəqibin halqasından daha çox keçirməkdir. Yerə düşən papaq isə
yalnız atdan düşmədən götürülməlidir.[354] Azərbaycanda geniş yayılmış
oyunlardan biri olan çovqanda iki komanda atüstündə ağac vasitəsilə topu qarşı
komandanın qapısından keçirməyə çalışır. Azərbaycanlı atlıların ağacı çobanların
yarlığını xatırladır. Azərbaycan at oyunlarında Qarabağ atı və Dilbaz atı kimi
yerli atlar xüsusilə istifadə olunub.[354] Azərbaycanda çovqan idmanın milli
növü hesab edilir.[355] Nərd də Azərbaycan mədəniyyətində önəmli rol oynayır.
Oyun Azərbaycanda çox populyardır və yerli camaat tərəfindən oynanılır.
Azərbaycan ekspertləri tərəfindən nərdin müxtəlif növləri yaradılmışdır.[356]

Güləş Azərbaycanda qədim dövrlərdən yayılmış ənənəvi idman növü olmuşdur.
Azərbaycan Milli Olimpiya Komitəsinin üzvü olduğundan sonra, Olimpiya
oyunlarında güləş üzrə 14 medal qazanmışdır. Azərbaycanın ən uğurlu güləşçiləri
Namiq Abdullayev, Toğrul Əsgərov, Rövşən Bayramov, Şərif Şərifov, Mariya
Stadnik, Cəbrayıl Həsənov, Rəsul Çunayev və Fərid Mansurovdur.

Futbol Azərbaycanda ən sevimli idman növüdür. Azərbaycan Futbol Federasiyaları
Assosiasiyası qeydiyyatından keçən 9122 nəfərlə ölkədəki ən böyük idman
assosiasiyadır.[357] Azərbaycan milli futbol yığması ölkə futbol klubları ilə
müqayisədə beynəlxalq arenada nisbətən zəif cıxış nümayiş etdirir. Azərbaycanın
ən uğurlu futbol klubları Neftçi Bakı, Qəbələ və Qarabağdır. 2012-ci ildə Neftçi
Azərbaycan futbolu tarixində avrokuboklarda qrup mərhələsinə vəsiqə qazanmış ilk
klub oldu.[358] 2014-cü ildə “Qarabağ” Azərbaycan futbolu tarixində
avrokuboklarda qrup mərhələsinə ikinci vəsiqə qazanmış klub oldu.[359] Bundan
əlavə, “Qarabağ” yarışın əsas mərhələsində qələbə qazanan ilk Azərbaycan klubu
kimi tarixə düşüb.[360]

Azərbaycanda voleybol həmişə ən böyük rəğbət bəslənilən idman növü olmuşdur və
Voleybol üzrə Azərbaycan Superliqası dünyanın ən güclü qadın liqalarından biri
sayılır.[361] Son illərdə Rabitə Bakı, Azərreyl Bakı, İqtisadçı Bakı və
Lokomotiv Bakı Avropa kuboklarında böyük uğur əldə etmişlər.[362] Azərbaycanın
ən uğurlu voleybolçuları Valeriya Korotenko, Oksana Parxomenko, İnessa Qorxmaz,
Natalya Məmmədova, Alla Həsənova və Polina Rəhimovadır.

Azərbaycan dünya şahmatında güclü ölkələrdən biridir. Ölkədə bir çox beynəlxalq
şahmat turnirləri və müsabiqələr keçirilib, 2009 və 2013-ci ildə isə
Azərbaycanın kişilərdən ibarət şahmat yığması Avropa çempionu olmuşdur.[363]
Ölkənin şahmat məktəblərinin görkəmli şahmatçılarından olan Vüqar Həşimov,
Vladimir Makoqonov, Harri Kasparov, Şəhriyar Məmmədyarov və Teymur Rəcəbov dünya
şahmatına böyük təsir etmiş və böyük uğurlara nail olmuşlar.

Digər tanınmış Azərbaycan idmançıları, cüdoçular Elnur Məmmədli, Elmar Qasımov,
Rüstəm Orucov, Mövlud Mirəliyev, Elxan Məmmədov, karateçi Rəfael Ağayev,
ağırlıqqaldıran Nizami Paşayev, boksçular Teymur Məmmədov, Məhəmmədrəsul
Məcidov, Şahin İmranov, Ağası Məmmədov, paralimpiyaçı İlham Zəkiyev,
kikboksçular Eduard Məmmədov, Zabit Səmədov və qaydasız döyüş üzrə güləşçi Azad
Əsgərovdur.

Ölkə bədii gimnastika üzrə 25-ci Avropa çempionatı, 42-ci Şahmat Olimpiyadası,
FİFA U-17 Qadınlararası Dünya Çempionatı və 2015 Avropa Oyunlarının ev sahibi
olmuşdur. Ölkədə keçirilən ən əhəmiyyətli illik idman turnirləri Baku Cup və Tur
de Azərbaycan beynəlxalq veloturudur.[364] Azərbaycanda Bakı Şəhər Halqası
yerləşir və 2016-ci ildə Azərbaycan ilk dəfə “Formula 1” Qran Prisinə ev
sahibliyi edir.[365]

Azərbaycanda Yeni il bayramı (1 və 2 yanvar), Beynəlxalq Qadınlar Günü (8 mart),
Qələbə Günü (9 may), Respublika Günü (28 may), Azərbaycan xalqının milli
qurtuluş günü (15 iyun), Azərbaycan Respublikası Silahlı Qüvvələri günü (26
iyun), Milli müstəqillik günü (18 oktyabr), Azərbaycan Respublikasının Dövlət
Bayrağı Günü (9 noyabr), Konstitusiya Günü (12 noyabr), Milli Dirçəliş Günü (17
noyabr), Dünya azərbaycanlılarının həmrəyliyi günü (31 dekabr), Novruz bayramı
(beş gün), Qurban bayramı və Ramazan bayramı (iki gün) qeyd edilir. Müstəqillik
günü, Milli Dirçəliş Günü və Konstitusiya Günü istisna olmaqla bayram günləri iş
günü hesab edilmir. 2006-cı ildən bəri bayram günləri həftə sonuna düşəndə
növbəti gün iş günü hesab edilmir.[366]

Azərbaycanda ən çox sevilən bayramlardan biri Novruzdur. Bayram təqribən bir
həftə çəkir. İnsanlar təbiətin oyanmasını simvolizə edən gecə-gündüzün
bərabərliyini qeyd edirlər. Bayram günlərində keçirilən şənliklərdə kəndirbazlar
öz hünərlərini göstərir, "kos-kosa" oyunu daxil olmaqla tamaşalar göstərilir.
Axşamlar isə insanlar küçələrdə od qalayır və üzərindən tullanıb deyirlər:
"Ağırlığım, uğurluğum tökülsün oda, odda yansın."[367] Novruz bayramının son
çərşənbə axşamında uşaqlar qonşu qapılarını döyür, papaqlarının qapının
qarşısına qoyub gizlənirlər; ev sahibi isə bu papaqları bayram şirniyyatlarıyla
doldurmalıdır. Bayram günləri evlərdə plov, şəkərbura, paxlava, qoğal
hazırlayırlar. Bayramda həmçinin yumurta döyüşdürür və səməni cücərdirlər.
Süfrəyə isə şamlarla bəzədilmiş bayram xonçası qoyulur. Hər kəs bayramı mütləq
öz evində, ailəsi ilə birlikdə keçirməlidir.[368] Azərbaycanda keçmişdə Böyük
Çillə ilə Kiçik Çillə arasında Xızır bayramı keçirilirdi. Bayramın adı müxtəlif
yerlərdə Xızır Nəbi və ya Xızır İlyas olaraq bilinir. Bayramın adətlərinə "Xızır
payı"nın toplanması, Xızırla bağlı müxtəlif nəğmələrin oxunması daxildir.[369]

Azərbaycanda hər il nar yığımı vaxtı Nar bayramı keçirilir. Bayram günlərində
bağçılar Azərbaycanda nar istehsalının mərkəzi hesab edilən Göyçay şəhərində
keçirilən sərgidə narın müxtəlif növlərini, ondan hazırlanan şirəni və mürəbbəni
nümayiş etdirirlər. 2000-ci ildən bəri Bakı şəhərində Heydər Əliyevin xatirəsinə
həsr edilmiş Gül bayramı keçirilir. Bayram Heydər Əliyevin doğulduğu gün olan 10
mayda başlayır və bir neçə gün davam edir. Ənənəyə uyğun olaraq, bayram ərzində
Mərkəzi Bankın qarşısındakı Heydər Əliyev parkında ölkəyə ixrac edilən nadir
güllərdən ibarət rəngbərəng kompozisiyalar nümayiş etdirilir.

Azərbaycanda dövlət səviyyəsində qeyd edilən dini bayramlar Qurban bayramı və
otuz günlük orucdan sonra qeyd edilən Ramazan bayramıdır. Ramazan bayramı
1993-cü ildən dövlət səviyyəsində qeyd edilir.[366] Azərbaycanda ölkə əhalisinin
böyük hissəsini təşkil edən şiə müsəlmanları tərəfindən qeyri-rəsmi olaraq İmam
Hüseynin 680-ci ildə Kərbəlada şəhid edildiyi Aşura günü qeyd edilir. Bu zaman
hüzn mərasimləri keçirilir.

20 yanvar tarixi Azərbaycanda “Ümumxalq hüzn günü” kimi qeyd edilir. Bu gündə
insanlar 1990-cı il, 19 yanvardan 20-ə keçən gecədə baş vermiş Qara Yanvar
faciəsində Azərbaycan Azadlıq mübarizəsini yatırtmaq üçün sovet ordusu hissələri
tərəfindən öldürülən insanların xatirəsini qeyd edirlər. Bu hadisəni qeyd etmək
üçün minlərlə insan qurbanların dəfn edildiyi Şəhidlər Xiyabanına gedir,
qəbrlərin üzərinə qərənfil qoyurlar. Azərbaycana rəsmi səfərə gələn şəxslər
həmçinin Şəhidlər Xiyabanını ziyarət edirlər. Azərbaycan Milli Məclisi 26 fevral
tarixini Azərbaycanda Xocalı soyqırımı günü olaraq elan edib. Hər 26 fevral,
saat 17.00-da bir dəqiqəlik sükutla Azərbaycanda bu soyqırımın qurbanlarının
xatirəsi qeyd edilir.[370] 1998-ci ildən başlayaraq Azərbaycanda 31 mart tarixi
dövlət səviyyəsində Azərbaycanlıların soyqırımı günü olaraq qeyd edilir. 1918-ci
ilin bu tarixində Bakı və Bakı quberniyasında baş verən qanlı hadisələri
nəticəsində bir çox azərbaycanlı həyatını itirmişdir.

Orta əsrlərin sonlarında yaşamış Məhəmməd Bərgüşadın “Tibbi Nəbivi” əsəri
azərbaycanca yazılmış ilk təbabət kitabıdır.[371] 1712-ci ildə isə Məhəmməd
Yusif Şirvani azərbaycan dilində “Tibbnamə” əsərini yazır.[372] XVII-XVIII
əsrlərdə tibb və farmakologiya ilə bağlı digər Azərbaycan alimlərinə misal
olaraq Murtuza Qulu Şamlu, Əbülhəsən Marağayi, Həsən İbn Rza Şirvani, Hacı
Sülеyman İrəvani misal göstərilə bilər.[371] XIX əsrdə Şuşada yaşamış Mirzə
Məmmədqulu Təbib Azərbaycanda cərrahlıq elminin əsasını qoymuşdur.[373]

1841-ci ildə Abbasqulu ağa Bakıxanovun yazdığı Gülüstani-İrəm əsəri ilə
Azərbaycan tarixşünaslıq elminin əsası qoyulmuşdur.[374][375] XIX əsrdə tarixlə
bağlı yazılmış digər əsərlərə "Qarabağnamələr", İsgəndər bəy Hacınskinin "Qubalı
Fətəli xanın həyatı", Hacı Seyid Əbdülhəmid, Kərim ağa Fateh və Mustafa ağa
Şuxinin Şəki xanlığı tarixinə aid əsərlərini misal çəkmək olar.[376] Mövsüm bəy
Xanlarov 1880-1890-cı illərdə Almaniyanın Strasburq Universitetində oxuyur və
Avropa təhsilinə sahib ilk azərbaycanlı kimyaçı olur.[377]

Aleksey Çernyayevski və Səfərəli bəy Vəlibəyov tərəfindən hazırlanmış "Vətən
dili" kitabı 1882-1920-ci illər ərzində Azərbaycan uşaqlarının baş dərs vəsaiti
olmuşdur. İvan Krılovun Həsənəli xan Qaradaği tərəfindən tərcümə edilmiş
şeirləri də bu kitaba daxil olmuşdur. 1901-ci ildə Bakıda Azərbaycanda və
Qafqazda, həmçinin Rusiya imperiyasında və müsəlman Şərqində ilk dünyəvi qız
məktəbi olan olan Aleksandra imperator rus-müsəlman qız məktəbi Hacı Zeynalabdin
Tağıyevin təşəbbüsü və dəstəyi ilə açılmışdır.[378]

1920-ci illərin əvvəllərində AXC hökuməti təqribən 100 nəfər tələbəni Qərbi
Avropa, Türkiyə və Rusiya universitetlərində təhsil almağa
göndərmişdir.[379][380] AXC-in digər bir önəmli fəaliyyəti 1919-cu ildə
Azərbaycanda müasir üslublu ilk universitetin, Bakı Dövlət Universitetinin
qurulması idi.[381]

SSRİ Xalq Komissarları Sovetinin 1945-ci il 23 yanvar tarixli qərarı ilə SSRİ
Elmlər Akademiyasının Azərbaycandakı filialının nəzdində Azərbaycan Milli Elmlər
Akademiyasına çevrilmışdır. Bu vaxt akademiyanın 4 bölməsi, 16 elmi-tədqiqat
institutu, elmi-tədqiqat şöbəsi, 3 muzeyi, mərkəzi elmi kitabxanası, Naxçıvan,
Gəncə, Xankəndi və Qubada elmi bazaları var idi. Həmin il Azərbaycan EA-na 15
həqiqi üzv seçilmişdir. Onun ilk heyətinə Üzeyir Hacıbəyov, Səməd Vurğun, Mirzə
İbrahimov, Yusif Məmmədəliyev, Mirəli Qaşqay, Aleksandr Qrossheym, Sadıq
Dadaşov, İosif Yesman, Mirəsədulla Mirqasımov, Şamil Əzizbəyov, Ələşrəf Əlizadə,
Mustafa Topçubaşov, Mikayıl Hüseynov, Heydər Hüseynov və İvan Şirokoqorov daxil
idi. 1945-ci il martın 31-də akademiyanın həqiqi üzvlərinin ilk ümumi iclasında
Mir Əsədulla Mirqasımov prezident seçilmişdir. Sonrakı illərdə Yusif
Məmmədəliyev (1947-1950, 1958-1961), Musa Əliyev (1950-1958), Zahid Xəlilov
(1961-1967), Rüstəm İsmayılov (1967-1970), Həsən Abdullayev (1970-1983), Eldar
Salayev (1983-1997), Fəraməz Maqsudov (1997-2000), Mahmud Kərimov (2001-2013)
Akademiyanın prezidenti olmuşdur. 1960-cı ildə Şamaxı Astrofizika Rəsədxanası
qurulmuşdur. Rəsədxanın işçilərinin yaşaması üçün qurulan yaşayış məntəqəsi
rəsədxananın qurulmasında önəmli rol oynayan Yusif Məmmədəliyevin şərəfinə
adlandırılmışdır.[382]

7 fevral 2013-cü ildə Azərbaycanın ilk rabitə peyki olan Azerspace-1 Fransız
Qvineyasında (Cənubi Amerika) yerləşən Kuru kosmodromundan Fransanın Arianespace
şirkəti tərəfindən "Ariane-5" daşıyıcı raketi ilə buraxılmışdır.[383][384][385]
Peykin əhatə dairəsinə Asiya və Afrikanın önəmli bir hissəsi və Avropa
daxildir.[386][387]

XIX əsrdə Azərbaycanın Rusiyanın tərkibinə qatılması ilə ölkənin qərbləşməsini
istəyən maarifpərvərlik ideologiyası yarandı. Abbasqulu ağa Bakıxanov Azərbaycan
maarifçiliyinin aid fəlsəfi görüşlərini "Əxlaqın tərbiyələnməsi", "Nəsihətlər
kitabı” , "İşıqların yerləşdiyi yer" , "Camalın aynası" və s. əsərlərində təqdim
edirdi. Azərbaycan maarifçiliyində fəlsəfi fikirlərin yayılmasına töhfə verən
digər şəxslər isə Mirzə Şəfi Vazeh və Seyid Əzim Şirvanidir.[388]
Maarifpərvərlər ölkənin Avropadan geri qalmasını və dini cəhalətpərəstliyi
tənqid edirdi. Bunlardan biri olan Mirzə Fətəli Axundov öz fəlsəfi fikirlərini
"Kəmalüddövlə məktubları", "Mollayi-Ruminin və onun təsnifinin babında",
"Həkimi-ingilis Yuma cavab", "Yek kəlmə haqqında" kimi əsərlərində bəyan
edirdi.[389] O, "Kəmalüddövlə məktubları" əsərində İslamın əsaslarını, despotik
feodal dövləti, İranda hökm sürən aristokratik təbəqəni tənqid edir.[390] XIX
əsrdə Azərbaycanda ictimai və fəlsəfi fikrində İslam ideoloqu Cəmaləddin
Əfqaninin irsi önəmli rol oynamışdır.[389]

1918-1920-ci illərdə mövcud olmuş Azərbaycan Xalq Cümhuriyyətinin fəlsəfəsinin
yaradıcılarından biri olan Əli bəy Hüseynzadə "Milli Azərbaycan", "İslam bölgəsi
miqyasında intibah" və "Turan" konsepsiyalarına görə təqiblərə məruz qalmışdır.
O, türk xalqlarının inkişafında Şərq və Qərb mədəniyyətinin sintezini vacib
hesab edir, türkçülüyün, islamçılığın və avropalaşmanın labüdlüyünü irəli
sürürdü. Azərbaycan Xalq Cümhuriyyətinin qurucularından olan Məhəmməd Əmin
Rəsulzadə milli müstəqil Azərbaycan ideyası və dövlət konsepsiyasının
banilərindən biridir.[391]

1920-ci ildə Azərbaycanın Qırmızı Ordu tərəfindən işğalından sonra marksizmin
tədqiqinin və tədrisinin aparıldığı dialektik və tarixi materializm kafedrası
açıldı. Bu dövrdə fəlsəfənin Azərbaycan Milli Elmlər Akademiyasının himayəsində
institualizasiyası baş verdi, Qərb fəlsəfəsinə aid əsərlərin azərbaycan dilinə
tərcüməsi və Azərbaycan fəlsəfəsinin tədqiqi və sistemləşdirilməsi təmin edildi
və Rene Dekart, Benedikt Spinoza, Tomas Hobbs, Con Lokk və Georq Vilhelm Fridrix
Hegelin fəlsəfi görüşləri tədqiq edildi. Əddin Şakirzadənin Qədim Yunanıstan
filosofu Epikürə həsr edilmiş əsəri məşhur idi. Bu dövrdə Azərbaycanın İmadəddin
Nəsimi, Məhəmməd Füzuli kimi görkəmli mütəfəkkirlərinin fəlsəfi görüşləri ilə
bağlı tədqiqatlar aparıldı. SSRİ-in son dövlərində paniranizmlə rəqabət aparan
türkçülük ideologiyası populyarlıq qazandı. Bundan başqa Zakir Məmmədovun
(1936-2008) Azərbaycan fəlsəfəsinin sistemləşdirilməsi və tədqiq edilməsində
böyük rolu olmuşdur.

1828-ci ildən Tiflisdə çap edilməyə başlanılan, rus dilindəki "Tiflisskiy
vedomosti" qəzetinin 1832-ci ildə Azərbaycan dilində, "Tiflis əxbarı" adlı
əlavəsi çıxmışdır. 1841-ci ildə işıq üzü görən "Zaqafqazskiy vestnik" qəzetinin
Azərbaycan dilindəki əlavəsinin adı "Qafqazın bu tərəfinin xəbəri" idi. Bu iki
qəzetlərlə Abbasqulu ağa Bakıxanov və Mirzə Fətəli Axundovun əlaqəsi olsa da,
onları Azərbaycan mətbuatının bönövrəsi hesab etmək olmaz. Azərbaycan dilində
çap edilən ilk qəzet və bütün Rusiya imperiyasında türkcə çap edilən ilk qəzet
”Əkinçi” qəzetidir, 22 iyul 1875-ci ildə Həsən bəy Zərdabinin baş
redaktorluğuyla işıq üzü görmüşdür.[392][393] ”Əkinçi” qəzetinin bağlanmasından
iki il sonra Səid Ünsizadənin redaktorluğuyla "Ziya" qəzeti çıxmışdır. Firudin
bəy Köçərli 1906-cı ildə yazdığı məqaləsində bu qəzetin dini motivli olduğunu
qeyd edirdi. 1883-cü ildə Cəlal Ünsizadənin təsis etdiyi "Kəşkül" qəzeti İslamda
fanatizmi tənqid edirdi. "Ziya" və "Kəşkül" qəzetləri Azəri şivəsini İstanbul
türkçəsinə yaxınlaşdırmaq istədikləri üçün çar hökuməti tərəfindən təqiblərə
məruz qalırdılar.[394]

Kəşkül qəzeti bağlandıqdan sonra 14 il ərzində Azərbaycan dilində heç bir qəzet
çıxarılmasına icazə verilmədi. Bu dövrdə bir çox Azərbaycan ziyalısı Azərbaycan
dilində qəzet çıxartmağa cəhd göstərmiş, ancaq nailiyyət edə bilməmişdilər.
Nəriman Nərimanov və Məhəmməd Əmin Rəsulzadə kimi şəxsləri özündə toplayan
"Hümmət" təşkilatı nəşriyyatla məşğul olmuş, 1904-cü ilin oktyabrında Azərbaycan
dilində gizli şəkildə "Hümmət" qəzetini nəşr etdirmişdir. Bu Azərbaycan
mətbuatında ilk sosial-demokrat qəzet idi. 1906-cı ilin noyabrından Əli bəy
Hüseynzadənin baş redaktorluğuyla çıxmağa başlayan "Füyuzat" isə turançılıq
ideologiyasının daşıyıcısı idi.[394]

1906-cı ilin aprelin 7-də Cəlil Məmmədquluzadənin baş redaktorluğuyla “Molla
Nəsrəddin” jurnalı çıxmışdır. Cəhalətə və fanatizmə qarşı mübarizə aparan bu
jurnal öz fikrini oxuyucuya sadə danışıq tərzində təqdim edirdi. Müxtəlif
dövrlərdə Tiflisdə, Təbrizdə və Bakıda çıxarılan jurnalda Ömər Faiq Nemanzadə,
Mirzə Ələkbər Sabir, Əbdürrəhim bəy Haqverdiyev, Əli Nəzmi, Əliqulu Qəmküsar,
Məmməd Səid Ordubadi, Mirzəli Möcüz Şəbüstəri və başqa şair, yazıçı və
jurnalistlər, o cümlədən, Oskar Şmerlinq, İ.Rotter, Əzim Əzimzadə kimi rəssamlar
fəaliyyət göstərirdilər.[394]

AXC hökuməti dövründə gizli şəkildə çıxardılan “Kommunist” qəzeti Azərbaycanda
sovet hökuməti qurulandan sonra leqal şəkildə fəaliyyətini davam etdirmişdir.
1923-cü ildən Ayna Sultanovanın redaktorluğu ilə fəaliyyət göstərən “Şərq
qadını” jurnalının məqsədi Azərbaycan qadınlarının ictimai-siyasi həyata
alışdırmaq idi.[395] Daha sonra adı "Azərbaycan qadını" olaraq dəyişdirilən bu
jurnal "Literaturnıy Azerbaydjan" və "Azərbaycan neft sənayesi" jurnalları ilə
birlikdə Azərbaycanda yüksək tirajla buraxılan jurnallardandır.[88]

Azərbaycanda ilk azərbaycandilli radio 6 noyabr 1926-cı ildə[396] yaradılan
Azərbaycan Dövlət Radiosudur. 1930-cu ildə[397] yaradılan Naxçıvan radiosu ilk
azərbaycandilli regional radiodur. 1953-cü idlə Almaniyanın Münhen şəhərində ABŞ
Konqresinin maliyyələşdirdiyi qeyri-kommersiya təşkilatı olan Azadlıq Radiosunun
Azərbaycanca xidmətinin yayıma başlaması ilə ilk dəfə olaraq Azərbaycandan
xaricdə azərbaycandilli radio yaranmışdır.[398] Ilk azərbaycandilli televiziya
kanalı 14 fevral 1956-cı ildə[396] Azərbaycan SSR-in Bakı şəhərində yaradılan
Azərbaycan Televiziyasıdır. 1963-cü ildə[397][399] Naxçıvan şəhərində yaradılan
Naxçıvan TV dünyada ilk azərbaycandilli regional televiziya kanalıdır. 9 mart
1991-ci ildə Vahid Mustafayev, Seyfulla Mustafayev və Mir Şahin tərəfindən
yaradılan ANS TV dünyada ilk azərbaycandilli özəl televiziya kanalı, SSRİ-də isə
ilk özəl televiziya kanalıdır.[400] 1992-ci ildə İranda fəaliyyət göstərən Səhər
TV-in [401] dünyada ilk Azərbaycandan xaricdə fəaliyyət göstərən azərbaycandilli
televiziya kanalıdır. 26 may 1994-cü ildə fəaliyyətə başlayan ANS ÇM
radiostansiyası Azərbaycan ərazisindəki ilk azərbaycandilli özəl
radiodur.[402][403] 5 oktyabr 2002-ci ildə Azərbaycan Respublikası Milli
Televiziya və Radio Şurası yaradılmışdır.[404]

Azərbaycan əhalisinin böyük hissəsi İslam dininə etiqad edir. “Pew Research
Center” təşkilatına görə Azərbaycanda əhalinin 99.2 %-i müsəlmanlar təşkil edir
(2009).[405] Əhalinin böyük hissəsi şiəliyin cəfəri məzhəbinə, kiçik hissəsi isə
sünniliyin hənəfi məzhəbinə etiqad edir. Təqribən Azərbaycan əhalisinin 85 %-i
şiə, 15 %-i isə sünnidir.[406]

VII-VIII əsrlərdə Azərbaycanda İslamın yayılmasıyla İslam mədəniyyəti inkişaf
edir, məscidlər, mədrəsələr, türbələr tikilir. Bunlardan biri də Bibiheybət
məscididir. Məscid yeddinci şiə imamı Musa əl-Kazımın qızı Həkimə xanımın məzarı
üzərində tikilib.[407]

XIX əsrin əvvəllərində Qafqazın Zaqafqaziya ərazisinin Rusiya imperiyasına
qatılması ilə əlaqədər bölgədə İslam təsisatlarının quruluşunda əhəmiyyətli
dəyişiklər baş vermişdir.[408] 1823-cü ildə Zaqafqaziya şiələrinə başçılıq etmək
üçün şeyxülislam vəzifəsi təsis edilmişdir.[409] Bu şəkildə formalaşan Qafqaz
Müsəlmanları İdarəsinin mərkəzi əvvəlcə Tiflis, daha sonra isə Bakı olmuşdur.
İdarənin səlahiyyət dairəsi Azərbaycan, Gürcüstan və Rusiya Federasiyasının
Dağıstan, Çeçenistan, İnquşetiya, Qaraçay-Çərkəz, Kabarda-Balkar, Adıgey və
Şimali Osetiya-Alaniya subyektlərinin ərazilərini əhatə edir.[410]

Azərbaycan ərazisində zərdüştlük eramızın birinci minilliyindən yayılmış, min il
boyunca dominantlığını saxlamışdır.[411] Hal-hazırda zərdüştlük dini,
mədəniyyəti və ənənələri Azərbaycanda hörmətlə qarşılanır. Azərbaycanda
zərdüşlüyün izlərinə Azərbaycanın adını, Novruz bayramının qeyd edilməsini və
Atəşgah abidəsini misal çəkmək olar.[412][413][414][415]

Azərbaycanda xristianlığın pravoslavlıq, katolisizm və protestantlıq cərəyanları
yayılmışdır. Sayının 280,000-450,000 (3.1%-4.8%) olduğu düşünülən xristianlar,
əsasən, rus pravoslav, gürcü pravoslav və erməni qriqoryandır.[416] Azərbaycanda
həmçinin əvvəl müsəlman olub, sonra protestanlığa keçən, mənşəcə azərbaycanlı,
kiçik qrup da var.[417][418]

Azərbaycan yəhudilərinə dağ yəhudiləri, əşkinazi yəhudiləri və gürcü yəhudiləri
daxildir. 2002-ci ildə Azərbaycanda 5500-ü dağ yəhudisi olmaqla 8900 yəhudi
qeydə alınıb.[419] Yəhudilər tarixən Azərbaycanın Şamaxı şəhərində yaşasalar da,
hal-hazırda Bakı, Gəncə, Sumqayıt, Quba, Oğuz, Göyçay şəhərlərində və Qırmızı
Qəsəbədə üstünlük təşkil edirlər.[420]

Babizm tərəfdarları 1850-ci ildən əvvəl Naxçıvanda formalaşmışdı.[421] XX əsrin
əvvəllərində Azərbaycanda mərkəzi Bakı olan babizmə Azərbaycanda 2000 şəxs və
bir neçə Bəhai Yerli Ruhani Şuraları daxil idi.[422] Dini Məlumat Arxivləri
Assosiasiyasına görə 2005-ci ildə Azərbaycanda bəhai dininə etiqad edən 1638
nəfər var idi.[423]

Turizm Azərbaycan iqtisadiyyatının önəmli bir hissəsini təşkil edir. 1980-ci
illərdə ölkə məşhur turizm yeri idi. Ancaq SSRİ-in dağılmasından və Dağlıq
Qarabağ müharibəsindən sonra turizm iqtisadiyyatı və turizm mərkəzi kimi
Azərbaycanın imici zəiflədi.[424] 2000-ci illərə qədər turizm iqtisadiyyatı
güclənməyə başladı və ölkədə turist sayında artış tempi hiss olundu.[425] İndiki
dövrdə Azərbaycan dini turizm, kurortlar və sağlamlıq turizmi baxımından
populyar məkandır.[426] Azərbaycanın elit turizm məkanı kimi inkişafı Azərbaycan
hökumətinin öncəliyidir. Turizmin Azərbaycan iqtisadiyyatının ən gəlir gətirən
sahələrindən birinə çevrilməsi ölkənin milli strategiyasıdır.[427] Bu
fəaliyyətlər Azərbaycan Mədəniyyət və Turizm Nazirliyi tərəfindən həyata
keçirilir.

Azərbaycana gələn turistlər üçün Gəncə, Şamaxı, İsmayıllı, Bakı, Şəki, Qax və
Qubada yerləşən tarixi məkanlarda ekskursiya turları, Bakı, Nabran, Xudat,
Xaçmaz, Lənkəran və Astarada çimərlik turları və Masallı və Naftalanda yerləşən
termal sularda müalicə turları təklif edilir. Gəncədə yerləşən mineral sular da
istirahət üçün populyar yerdir.[428] Dağ turizminin inkişafı üçün Qəbələdə
beşulduzlu oteller şəbəkəsi, Qusarda, Şahdağın ətəyində isə Şahdağ Turizm
Mərkəzi yaradılmışdır.[429][430]

Azərbaycanın muzeylər, teatrlar və ictimai kitabxanalar kimi mədəni quruluşları
Bakıda yerləşir. Onların çoxu İkinci Dünya müharibəsindən sonra tikilib. Şəhərin
Azərbaycan incəsənətinə, tarixinə və ədəbiyyatına həsr edilmiş muzeyləri
var.[88] Ümumiyyətlə, ölkədə 130-dan çox muzey var.[431]

Azərbaycan bayrağı üç rəng və ağ rəngli aypara ilə səkkizguşəli ulduzdan
ibarətdir. Bayraqda göy rəng türkçülüyü, qırmızı müasir azadlıq ideologiyasını,
yaşıl rəng isə İslamçılığı tərənnüm edir. Aypara islamı simvolizə edir. Fətəli
xan Xoyskiyə görə, ulduzun guşələrinin sayı əski əlifba ilə yazılan Azərbaycan
sözünə işarədir.[432] Bir başqa versiyaya görə, 8 oğuz tayfasının birləşməsi
(azərbaycanlılar, osmanlılar, çağataylar, tatarlar, qazaxlar, qıpçaqlar,
səlcuqlular və türkmənlər) ulduzun 8 guşəsində əks edilib.[433] ABŞ veksilloloqu
Uitni Smitə görə bayrağın müəllifi Əli bəy Hüseynzadədir.[434] 7 dekabr 1918-ci
ildə Azərbaycan Xalq Cümhuriyyəti Parlamentinin açılışı zamanı Azərbaycan
bayrağı Parlament binası üzərində qaldırılmışdır.[435] 1991-ci il fevralın 5-də
Azərbaycan Respublikasının Ali Soveti “Azərbaycan Respublikasının Dövlət bayrağı
haqqında” Qanun qəbul edərək onu Dövlət bayrağı elan etmişdir.[434]

Azərbaycan gerbi palıd budaqlarından və sünbüllərdən ibarət qövsün üzərində
yerləşən şərq qalxanının təsvirindən ibarətdir. Qalxanın üstündə Azərbaycan
Respublikasının Dövlət bayrağının rəngləri fonunda səkkizguşəli ulduz, ulduzun
mərkəzində Odlar Yurdunu simvolizə edən alov təsviri vardır.[436] 30 yanvar
1920-ci ildə AXC gerb proyektlərinin təqdim edilməsi üçün konkurs haqqında qərar
qəbul etmişdir. Azərbaycan gerbi Qızıl Ordu işğalına görə təyin oluna bilməsə
də, Bakıda yaşayan gürcü knyazı Şerşavidzenin layihəsi saxlanmışdır. 1991-ci
ildə müstəqilliyin qazanılmasından sonra yenidən konkurs elan edilmiş, ancaq heç
bir layihə bəyənilmədiyindən orijinal proyektə düzəlişlər edilərək qəbul
edilmişdir.[437][432]

1919-cu ildə Üzeyir Hacıbəyov Əhməd Cavadın sözlərinə Azərbaycan himnini yazmış,
himn 27 may 1992-ci ildə rəsmən qəbul edilmişdir. Bəstələndiyi dövrdə
“Azərbaycan marşı” adlandırılan bu himn Azərbaycan Xalq Cümhuriyyətinin hərbi
məktəblərində ifa edilirdi.[432][438][439]

28 may günü Azərbaycanın müstəqilliyinin elan edildiyi gündür. 1918-ci ilin
həmin günü Azərbaycan Xalq Cumhuriyyəti Milli Şurası Tiflisdə Qafqaz Canişin
sarayının ikinci mərtəbəsindəki böyük salonda keçirilən ilk iclasında Azərbaycan
Xalq Cümhuriyyətinin yaradılması elan edilmiş və Azərbaycanın 6 bənddən ibarət
İstiqlal Bəyannaməsini imzalanmışdır.[440] 1990-cı ildən etibarən 28 may tarixi
"Respublika günü" adı ilə dövlət bayramı kimi qeyd edilir.[441]

"Qızıl Ulduz" medalı Azərbaycanın Milli Qəhrəmanının xüsusi fərqlənmə nişanıdır.
Medal üz tərəfində ikiüzlü hamar şüalar olan, səkkizguşəli ulduzdan ibarətdir,
sarı qızıldan hazırlanmışdır. Arxa tərəfi hamar səthlidir, ortasında
"Azərbaycanın Milli Qəhrəmanı" sözləri yazılmışdır. 6 fevral 1998-ci il
tarixində "Qızıl Ulduz" medalı 7 iyul 1992-ci ildən Azərbaycanın Milli
Qəhrəmanının xüsusi fərqlənmə nişanı olan "Ay-Ulduz" medalını əvəz
etmişdir.[442] Bu mükafat Azərbaycan Respublikasının müstəqilliyi və ərazi
bütövlüyünün müdafiəsində göstərilən qəhrəmanlıq və cəsarətə görə verilir.

"Heydər Əliyev" ordeni 28 aprel 2005-ci il tarixindən Azərbaycan Respublikasının
ən yüksək dövlət təltifidir.[443] Təsis edildiyi vaxt "Heydər Əliyev" ordeni
ulduzdan, orden zəncirindən və nişandan ibarət olmuşdur.[444] 3 fevral 2014-cü
il tarixli dəyişikliklərdən sonra ordenə döş nişanı da əlavə edilmişdir.[445]
Ordenin döşə taxılmaq üçün nəzərdə tutulan ulduzu səkkizguşəli olub gümüşdən
hazırlanmışdır. Ulduzun guşələri gül ləçəkləri şəklində işlənmişdir. Qılınclı
ulduzun guşələrindən dördünün üzərindən keçən iki qılınc gümüşdən hazırlanıb
qızıl suyuna çəkilmişdir. Qılıncların hər birinin dəstəyinə brilyant daş
bərkidilmişdir. Dalğavari çevrəli lövhənin ortasında dairəvi medalyondakı
cilalanmış lövhə üzərində Heydər Əliyevin barelyefı verilmişdir. "Heydər Əliyev"
ordeni Azərbaycan Respublikasının vətəndaşlarına Azərbaycanın tərəqqisinə,
əzəmətinin və şöhrətinin artmasına töhfə verən müstəsna xidmətlərinə görə və
vətənin müdafiəsində, Azərbaycanın dövlət mənafelərinin qorunmasında göstərilmiş
mərdlik və şücaətə görə, Azərbaycan Respublikasının Prezidentinə onun statusuna
görə, əcnəbilərə isə Azərbaycan Respublikası qarşısında görkəmli xidmətlərinə
görə, Azərbaycançılıq ideyasının həyata keçirilməsində, dünya
azərbaycanlılarının həmrəyliyinin möhkəmləndirilməsində və Azərbaycan
Respublikası ilə digər dövlətlər arasında siyasi, iqtisadi, elmi və mədəni
əlaqələrin qurulmasında və inkişaf etdirilməsində xüsusi xidmətlərinə görə
verilir.[444]

"Şah İsmayıl" ordeni Azərbaycan Respublikasının ali hərbi ordenidir, 6 dekabr
1993-cü ildə təsis edilmişdir. Orden düzgün səkkizguşəli ulduz şəklindədir,
gümüşdəndir. Ulduzun mərkəzində, üzü qızıl suyuna çəkilmiş və minalanmış, səkkiz
bərabər küncü olan lövhə fonunda Şah İsmayılın əksi profildən təsvir edilmişdir.
"Şah İsmayıl" ordeni Azərbaycan Respublikası Silahlı Qüvvələrinin təşkilində və
möhkəmləndirilməsində xüsusi xidmətlərə, Azərbaycan Respublikasının ərazi
bütövlüyünün və təhlükəsizliyinin təmin edilməsində xüsusi xidmətlərə, görkəmli
sərkərdəlik fəaliyyətinə, respublikada fövqəladə halların nəticələrinin araddan
qaldırılmasında xüsusi xidmətlərə görə verilir.[443]

1918-ci ildə Bakıda soyqırım törədən ermənilər tarixi-memarlıq abidələrinə da
ziyan vurmağa çalışırdılar. Bu zaman böyük zədə almış binalara İsmailiyyə sarayı
və Şirvanşahlar sarayı daxildir. İsmailiyyə əvvəlcə qarət edilmiş, daha sonra
isə yandırılmışdır.[446] Ermənilərin atdığı top mərmiləri Şirvanşahlar sarayı
kompleksinə daxil olan Şah məscidinin minarəsini zədələmişdir.[447] Şamaxıda da
dinc müsəlman əhaliyə divan tutan ermənilər tərəfindən Şamaxının Cümə məscidi
ciddi dərəcədə zədələnmişdir.[448] Bakıda yaşayan şamaxılıların General Uilyam
Montqomeri Tomsona verdikləri məlumata görə "şəhər talan edilmiş, daha sonra isə
yandırılmış, heç bir məscid salamat saxlanmamışdır."[449] Məsciddə törədilən
yanğın zamanı 1800 dinc sakin, o cümlədən qadınlar, uşaqlar və yaşlılar məsciddə
həbs edilərək daşnaklar tərəfindən yandırılmışdır.[448][450] Yanğın zamanı
çoxsaylı nadir əlyazmalar və kitablar da məhv edilmişdir.

1920-ci ildə Azərbaycanda sovet rejimi qurulduqdan sonra bolşeviklərin dinə
qarşı mübarizəsi başladı. Mömin müsəlmanlar üçün böyük əhəmiyyət kəsb edən
Bibiheybət məscidi, Bakıdakı provoslav Aleksandr Nevski kafedralı və polyak
katolik kilsəsi — Bakirə Məryəmin Məsum Hamiləliyi kilsəsi yeni hökumətin hədəfi
oldu. Məscid və kilsələrin dağıdılmasından sonra ele eyni ildə Moskvada tarixi
əhəmiyyəti olan memarlıq abidələrinin saxlanmasına qərar verildi.[451]

Dağlıq Qarabağ müharibəsi dövründə Şuşadakı Yuxarı Gövhər
ağa[452][453][454][455], Aşağı Gövhər ağa[456], Saatlı məscidləri[457] və
Azərbaycan opera müğənnisi Bülbülün ev-muzeyinə ziyan dəymiş[458][459],
Azərbaycan şairəsi Xurşidbanu Natəvanın evi yandırılmışdır.[460] Ağdamda isə
Cümə məscidi istisna olmaqla bütün şəhər dağıdılmışdır.[461] Ağdamın Çörək
muzeyi xaraba vəziyyətindədir.[462] Fotoqraf Andrey Qalafeyev 2007-ci ildə
Ağdamın Cümə məscidini "mal-qara peyini ilə çirklənmiş" şəkildə təsvir
edir.[463]

2000-ci ildə Şirvanşahlar sarayı və Qız qalası ilə birlikdə İçərişəhər, 2007-ci
ildə Qobustan qaya rəsmlərinin mədəni mənzərəsi YUNESKO-nun Ümumdünya irsi
obyektlərinin siyahısına daxil edilib.[464][465] 2008-ci ildə Azərbaycan
muğamı[466], 2009-cu ildə Azərbaycan aşıq sənəti[467], 2010-cu ildə Novruz
bayramı[468][469][qeyd 2], 2011-ci ildə Azərbaycan xalça toxuculuğu ənənəvi
sənəti[470], 2012-ci ildə Azərbaycan tar ifaçılıq sənəti və onun hazırlanma
ustalığı[245], 2013-cü ildə Qarabağ atı ilə oynanılan Çovqan atüstü oyunu[471],
2014-cü ildə qadın baş örtüyü kəlağayının düzəldilməsi və geyinməsi ənənəvi
incəsənəti və onun simvolizmi[472], 2015-ci ildə Lahıc misgərlik sənəti[473],
2016-cı ildə Lavaş bişirmə ənənəsi[474][qeyd 3] YUNESKO-nun qeyri-maddi mədəni
irs siyahısına daxil edilib. 2005-ci ildə Məhəmməd Füzuli adına AMEA Əlyazmalar
İnstitutunda saxlanılan əlyazmalardan üçü — İbn Sinanın "Tibb elminin qanunu"
əsəri (II cild), Rüstəm Curcaninin "Nizamşahın ehtiyatları" əsəri, Əbu Əl-Qasım
Əl-Zəhrəvinin "Əl-Məqalə əs-Sələsun" əsəri "Təbabət və əczaçılıq işi üzrə orta
əsr əlyazmaları" adı altında Azərbaycanda YUNESCO-un Dünya Sənəd İrsi “Dünyanın
yaddaşı” siyahısına (ing. Memory of the World) daxil edilib.[475][476]

Azərbaycanda qeydiyyata alınmış dünya əhəmiyyətli memarlıq abidələrinə Atəşgah,
İçərişəhər (Məhəmməd məscidi, Qız qalası), Şirvanşahlar sarayı (Şirvanşahların
yaşayış binası, Divanxana, Şah məscidi, Seyid Yəhya Bakuvinin türbəsi,
Şirvanşahların türbəsi, Murad darvazası, Hamam, Key Qubad məscidinin qalıqları),
Xəzəryanı müdafiə qurğuları (Böyük Mərdəkan qəsri, Kiçik Mərdəkan qəsri, Ramana
qəsri, Nardaran qəsri, Bayıl qəsri, Beşbarmaq səddi, Çıraqqala), Qutlu Musa
türbəsi, “Allah-Allah” türbəsi və Nüşabə qalası, Sınıq körpü, Ləkit məbədi,
Xınalıq, Gəncəsər monastırı, Xudavəng monastırı, 11 tağlı Xudafərin körpüsü, 15
tağlı Xudafərin körpüsü, Lahıc Dövlət Tarix-Mədəniyyət Qoruğu, Yusif ibn Küseyir
türbəsi, Möminə Xatun türbəsi, Qarabağlar Tarix Memarlıq Kompleksi, Gülüstan
türbəsi, Ordubad Dövlət Tarix-Mədəniyyət Qoruğu, Yuxarı Baş Dövlət
Tarix-Memarlıq Qoruğu və Şəki xan sarayı, Şuşa Dövlət Tarix-Memarlıq Qoruğu
daxildir.[477]

Heydər Əliyev Fondunun dəstəyi ilə Cavad xanın qəbri üzərində məqbərənin
ucaldılması[478], Comərd Qəssabın məzarı və məzarüstü türbəsinin bərpası [479],
Abdulla Şaiqin ev-muzeyinin bərpası, Xəzər rayonunun Mərdəkan qəsəbəsində
kütləvi kitabxana üçün müasir binanın inşası, Mərdəkan Mədəniyyət Sarayının
yenidən qurulması[480], Qala Arxeoloji-Etnoqrafik Muzey Kompleksinin yaradılması
[481], Gəncə qapılarının ilkin şəkildə qurulması[482], Salyan Dövlət Rəsm
Qalereyasının yenidən qurulması [483], Ağcabədidə Qarabağ Muğam Mərkəzinin
inşası [484], Bakıda Beynəlxalq Muğam Mərkəzinin inşası [485], Ağdaşda Xalq
artisti Habil Əliyevin adını daşıyan uşaq musiqi məktəbinin inşası [486], Bakı
Müasir İncəsənət Muzeyinin yaradılması[487], Xəzər rayonunun Türkan və Binə
qəsəbələrində yeni mədəniyyət mərkəzlərinin inşası, Qala Arxeoloji-Etnoqrafik
Muzey Kompleksinin ərazisində Etno-Ekoloji Mərkəzin və Qala Əntiq Əşyalar
Muzeyinin yaradılması[488], Gəncədə Nizami Gəncəvi Muzeyinin inşası[489],
Məhsəti Gəncəvi Mərkəzinin inşası[490], Bakıda Azərbaycan Xalçası və Xalq
Tətbiqi Sənəti Dövlət Muzeyi üçün yeni binanın inşası həyata keçirilmişdir.

XX-XXI əsrlərdə Ermənistan SSR və Ermənistan Respublikası hökuməti ölkədəki türk
toponimlərini dəyişdirmişdir. Adların dəyişməsi ermənilərin Ermənistana köçməsi
və azərbaycanlıların deportasiyası kimi hadisələrlə bağlı idi. Toponimlərin
dəyişdirilməsi metodlarına tamamilə tərcümə etmə, toponimin bir hissəsinin
tərcüməsi, linqvistik dəyişiklik və toponimin tamamilə dəyişdirilməsi
daxildir.[491] XX əsrin əvvəllərində Ermənistanda 2310 coğrafi addan 2000-i türk
mənşəli idi.[492] Toponimlərin böyük miqdarda dəyişməsi 1935-ci il, müharibədən
sonrakı illər, 1967-1968-ci illər və 1988-ci ildə baş vermişdir. 1980-ci illərin
sonunda Ermənistanda türk mənşəli adı olan 152 Azərbaycan kəndi var idi.
Ermənistan Daşınmaz Əmlakın Kadastrı Dövlət Komitəsinin rəhbəri Manuk Vardanyan
2006-cı ildə 53 yaşayış məntəqəsinin adının dəyişdiyini, 2007-ci ildə 21 adın
dəyişəcəyini bildirmiş, prosesin ləng getməsini erməni adları tapmağın çətinliyi
ilə izah etmişdir.[493] Həmçinin XX-XXI əsrlərdə Ermənistanda 107 hidronimdən
71-i, 315 oronimdən 164-ü adını dəyişib. Bunlardan bəziləri iki sözün
birləşməsindən yaranıb, ikinci söz hidronimlər üçün çay, göl, bulaq, su,
oronimlər üçün dağ, təpə, qaya kimi türk sözləridir.[494] Azərbaycan tərəfi
Ermənistanda türk toponimlərinin dəyişdirilməsini "mədəniyyət teorizmi" və
"linqvistik genosid" adlandırır.[495]

Gürcüstanda rayon inzibati bölgüsünə keçildikdən sonra azərbaycan mənşəli
toponimlərin gürcüləşdirilməsinə başlanmışdır. 1940-50-ci illərdə ilk olaraq
rayon mərkəzlərinin adları dəyişdirilmişdir. 1989-92-ci illərdə isə əsasən
Bolnisi rayonunu əhatə edən kənd, dağ və çay adları gürcüləşdirilmişdir.[496]
Toponimlərin bərpa olunması ilə bağlı çoxsaylı ictimai çağırışlara baxmayaraq
problem həll olunmamış qalır.[497][498] 27 iyun 2005-ci ildə Azərbaycanın Avropa
Şurası Parlament Assambleyasısındakı deputatı R.Hüseynov Gürcüstanda yaşayan
azərbaycanlıların vəziyyəti və sosial problemləri barədə sənəd yaymış və burada
Azərbaycan mənşəli toponimlərin bərpası zərurəti də vurğulanmışdır. Sənəd
Assambleyada müzakirəyə çıxarılmamış və tövsiyə sənədi olaraq 11 deputat
tərəfindən imzalanmışdır.[499]



https://az.wikipedia.org/wiki/Az%C9%99rbaycan_Xalq_C%C3%BCmhuriyy%C9%99ti

Azərbaycan Xalq Cümhuriyyəti (azərb. آذربایجان خلق جمهوریتی) və ya Azərbaycan
Demokratik Respublikası — Azərbaycan xalqının Çar Rusiyasına qarşı milli azadlıq
mübarizəsi nəticəsində, Birinci Dünya müharibəsi dövründə Şimali Azərbaycanda
yaranmış müstəqil dövlət və Müsəlman Şərqində ilk parlament respublikası.
Paytaxtı əvvəlcə Gəncə, sonra Bakı şəhəri idi. Azərbaycan Xalq Cümhuriyyətinin
yaranması ərəfəsində Cənubi Qafqazda azərbaycanlıların elliklə yaşadıqları
ərazilər təqr. 150 min kv. km-ə bərabər idi. 1918-ci ildə Cənubi Qafqazda
müstəqil dövlətlər meydana gəldikdə, əzəli Azərbaycan torpaqlarının bir
hissəsində Ermənistan Respublikası yaradıldı. AXC Hökuməti, həmçinin,
Azərbaycanın qədim mədəniyyət mərkəzlərindən biri və keçmiş İrəvan xanlığının
paytaxtı olan İrəvanı da ermənilərə güzəştə getməyə və onu yeni yaradılan
Ermənistan Respublikasının "siyasi mərkəzi" kimi tanımağa məcbur oldu.
Beləliklə, Cənubi Qafqaz respublikaları arasında sərhəd məsələləri qismən nizama
salındıqdan sonra AXC Cənubi Qafqazdakı tarixi Azərbaycan torpaqlarının 113,9
min kv. km-ni əhatə edirdi. AXC-nin əhalisi 3,3 milyondan çox idi.

Dövlət hakimiyyəti üç qoldan ibarət idi: Azərbaycan parlamenti, Hökumət, məhkəmə
hakimiyyəti. Dövlət Parlamentin qəbul etdiyi qanun və qərarlar əsasında idarə
olunurdu. Parlamentdə Azərbaycan ərazisində yaşayan bütün xalqlar, o cümlədən
sayları çox az olan xalqlar da öz deputatları ilə təmsil olunmuşdular. İcra
hakimiyyəti Hökumətə məxsus idi. Hökumət Parlament qarşısında cavabdeh idi. AXC
Hökuməti 1918-ci il mayın 28-dən iyunun 16-dək Tiflisdə, iyunun 16-dan
sentyabrın 17-dək Gəncədə, sentyabrın 17-dən 1920-ci il aprelin 28-dək Bakıda
fəaliyyət göstərmişdir. Azərbaycan Xalq Cümhuriyyəti Paris Sülh Konfransının
qərarına əsasən müstəqil dövlət kimi tanınmışdı. Dünyanın bir çox ölkələri ilə
səfirlik və nümayəndəlliklər səviyyəsində diplomatik münasibətlər yaratmış,
ikitərəfli və çoxtərəfli müqavilələr, sazişlər bağlamışdı. AXC müstəqil məhkəmə
sisteminin yaradılması sahəsində də mühüm tədbirlər həyata keçirmişdi.

Azərbaycan Xalq Cümhuriyyəti 1920-ci il aprelin 28-de beynəlxalq hüquq
normalarını kobudcasına pozan RSFSR-ın hərbi müdaxiləsi nəticəsində aradan
qaldırıldı. Şimali Azərbaycan rus-bolşevik qoşunları tərəfindən işğal edildi və
yenidən Rusiyaya tabe olundu. 1991-ci ildə Sovet Sosialist Respublikaları
İttifaqı dağılması nəticəsində, Azərbaycan xalqı Şimali Azərbaycanda dövlət
müstəqilliyini yenidən bərpa etdi. Azərbaycan Respublikası Azərbaycan Xalq
Cümhuriyyətinin varisidir.

Müstəqil Azərbaycan dövlətinin yaranması Zaqafqaziya Demokratik Federativ
Respublikasının parçalanması şəraitində baş vermişdir. 1918-ci il may ayının
27-də artıq keçmiş Zaqafqaziya Seyminin müsəlman fraksiyası yaranmış siyasi
vəziyyəti müzakirə etm ək üçün fövqəladə iclas çağırdı. Uzun sürən
müzakirələrdən sonra Müvəqqəti Milli Şura yaratmaq qərara alındı. Müvəqqəti
Azərbaycan Xalq Cumhuriyyəti Milli Şurasının sədri vəzifəsinə Məhəmməd Əmin
Rəsulzadə (Müsavat Partiyası partiyasının MK sədri), İcra Komitəsinin sədri
vəzifəsinə isə Fətəli xan Xoyski (bitərəf) seçildi.[2]

1918-ci il may ayının 28-də Milli Şuranın birinci iclası keçirildi və iclasda
Azərbaycanın müstəqil dövlət elan olunması haqqında tarixi qərar qəbul edildi.
Beləliklə, 100 ildən artıq fasilədən sonra Azərbaycanın Şərqi və Cənubi
Zaqafqaziya hüdudlarında milli dövlətçiliyi bərpa olundu. Elə həmin iclasda yeni
demokratik dövlətin yaranması faktını hüquqi cəhətdən təsbit edən "Azərbaycanın
istiqlaliyyəti haqqında Akt" qəbul edildi.[3][4]

1918-ci ilin yayında Azərbaycanda siyasi vəziyyət ikihakimiyyətliliklə
səciyyələnirdi və istiqlaliyyət uğrunda mübarizə bu şəraitdə gedirdi.
Azərbaycanın şərq hissəsində - Bakı və Bakı quberniyasında Bakı Xalq
Komissarları Soveti fəaliyyət göstərirdi.[5] Bölgənin qərb hissəsi isə (Gəncə və
Gəncə quberniyası) Azərbaycan Xalq Cümhuriyyəti milli hökümətinin hakimiyyəti
altında idi. 4 iyunda Azərbaycan və Osmanlı İmperiyası arasında Sülh və Dostluq
müqaviləsini imzaladı və bir gün sonra, Türk ordusu Gəncəyə daxil oldu.[6]
1918-ci il iyun ayının 16-da Milli Şuranın üzvləri və Azərbaycan Cümhuriyyəti
hökuməti Tiflisdən siyasi vəziyyətin çox ziddiyyətli olduğu Gəncəyə köçdü.[7]

1918-ci il iyunun 17-də Milli Şura özünü buraxması haqqında qətnamə qəbul etdi
və altı ay müddətində Azərbaycanın ali qanunverici orqanının - ümumi, gizli və
birbaşa səsvermə əsasında seçilmiş Müəssislər Məclisinin çağırılması vəzifəsi
irəli sürülmüşdü. Milli Şuranın müəyyən etdiyi müddət 1918-ci il dekabrın 16-da
başa çatırdı.[8] İyunun 23-də Fətəli xan Xoyski Azərbaycan əhalisinə çağırışla
müraciət etdi və milli hökumətin təsbit olunması üçün dost Türkiyənin dəstəyinin
əhəmiyyətini vurğuladı. Elə həmin gün hökumət respublikanın bütün ərazisində
hərbi vəziyyət elan etdi. Batum müqaviləsinə əsasən, Azərbaycan Cümhuriyyətinə
kömək üçün Türkiyə ordusunun ümumi sayı 15 min nəfərə qədər olan 5-ci və 15-ci
diviziyaları göndərildi.[9]

Hökumətin 24 iyun 1918-ci il tarixli qərarına əsasən, Azərbaycanın dövlət
bayrağı kimi qırmızı fonda ağ aypara və səkkizguşəli ulduzun təsvir edildiyi
qırmızı parçadan hazırlanmış bayraq qəbul olundu.[10] Sentyabrın 9-da bu bayraq,
ağ aypara və səkkizguşəli ulduzun təsvir olunduğu mavi, qırmızı və yaşıl rəngli
bayraqla əvəz edildi. Azərbaycan Cümhuriyyətinin dövlət bayrağının üç rəngi
"türk milli mədəniyyətini, müasir Avropa demokratiyasını və islam
sivilizasiyasını təmsil edirdi".[11]

27 iyunda Qafqaz İslam Ordusunun Göyçay yaxınlığında Bakı Soveti qoşunları
üzərində qələbə qazandı. Həmin gün Azərbaycan türk dilinin Azərbaycan
Cümhuriyyətinin dövlət dili elan olundu. İyulun 10-da Kürdəmir və Şamaxı Qafqaz
İslam Ordusu tərəfindən azad edildi. 25 iyulda Bakı Soveti tərəfindən
ingilislərin Bakıya dəvət edilməsi haqqında qərar qəbul edildi. 31 iyulda isə
Bakı xalq Komissarları Şurasının süqutu baş verdi.

Avqustun 1-də Sentrokaspi Diktaturası və Bakı fəhlə və əsgər deputatları Soveti
Müvəqqəti Komitəsi Rəyasət Heyəti Hökumətini yaratdılar. 1918-ci il avqust
ayının 4-də Ənzəlidən golmiş polkovnik S. Stoksun komandanlıq etdiyi ilk
Britaniya dəstəsi Bakıya girdi.[12] Avqustun 11-də Azərbaycan hökuməti ümumi
səfərbərlik haqqında qərar qəbul etdi.[12]

Avqustun 26-da Nuru paşanın rəhbərlik etdiyi Osmanlı və Azərbaycan Xalq
Cümhuriyyəti qüvvələrindən ibarət Qafqaz İslam Ordusu ilə Bolşevik-Daşnak-Bakı
Soveti qüvvələri arasında Bakı döyüşü baş verdi.[12] Sonradan döyüşə Böyük
Britaniya, Ermənistan və Rusiya qüvvələri də qoşulmuş və bu döyüş Qafqaz
kampaniyasının son döyüşü olmuşdur.[12] Lakin Bakı döyüşü ilə gərginlik bitməmiş
və hadisələr Azərbaycan-Ermənistan müharibəsi ilə davam etmişdir.[13][14]

Noyabrda Azərbaycan Milli Şurası bərpa olundu və Qori seminariyasının Azərbaycan
bölməsi Qazaxa köçdü.[7] Noyabrın 17-si Azərbaycana müttəfiq qoşunlar daxil
oldu. 7 dekabrda Azərbaycan parlamentinin açılışı oldu. Həmin ay Bakı Fəhlə
Konfransı təşkilatı bərpa olundu və ümumi tətil keçirdi. Britaniya generalı
Uilliam Montqomeri Tomsonun F. Xoyskinin yaratdığı və 1918-ci il dekabrın 26-da
parlamentin təsdiq etdiyi hökuməti müttəfiqlər komandanlığın hərtərəfli yardım
edəcəyi haqqında bəyanat verdi.[7]

1919-ci il yanvarın 15-də Qarabağ general qubernatorluğu yaradıldı və Azərbaycan
Cümhuriyyəti Silahlı qüvvələri Baş Qərargahının təşkili oldu. Fevralın 4-də
verilən sorğularda olaqodar hökumət üzvlərindən daxili işlər naziri Xəlil bəy
Xasməmmədov, ərzaq naziri Konstantin Lizqar, ticarət və sənayə nazirinin müavini
T.Səfərəliyev çıxış etdilər.[7] Hətta müxalifətin tələbi ilə hökumət başçısı
F.Xoyskinin özü do parlament qarşısında çıxış etdi. Buna baxmayaraq Qara bəy
Qarabəyov öz fraksiyası adından hökumətin izahatını qeyri-qənaətbəxş hesab ctdi
və təklif etdi ki, bir daha ona etimadsızlıq göstərilsin. "Müsavat" fraksiyası,
bitərəflər və milli azlıqlar hökuməti müdafiə etdilər. Müsavatçılar müxalifəti
bütün məsuliyyəti hökumətin üzərinə yıxmaqda günahlandırdılar. Partiyanın
iclasında çıxış edən M.Ə.Rəsulzadə qeyd etdi ki, bez və qorodovoylarla bağlı
etimadsızlıq məsələsi qoymaq olmaz. Nəyin bahasına olursa-olsun hökuməti yıxmaq
daha çox, Azərbaycan müstəqilliyinin düşmənlərinə sərfəlidir.[7]

Fevralın 25-də hökumətin başçısı F.Xoyski səhhətini əsas gətirərək,
səlahiyyətlərini təhvil verməsi haqqında bəyanatla çıxış etdi. M.Ə.Rəsulzadənin
təklifi ilə parlament bu istefanı müzakirəsiz qəbul etdi. F.Xoyski yeni hökumət
yaradılanadək icra hökumətinə rəhbərlik etdi. Yeni hökumətin təşkil olunması,
namizədliyi İttihad Partiyasından başqa bütün fraksiyalar tərəfindon müdafiə
edilən "Müsavat" fraksiyasının üzvü Nəsib bəy Yusifbəyliyə tapşırıldı.[15]

1919-cu il mayın 28-də Azərbaycan nümayəndə heyəti ABŞ prezidenti Vudro Vilsonla
görüşə bildi.[16] O, azərbaycanlılara cənubi Qafqaz xalqları konfederasiyası
ideyasını müzakirə etməyi məsləhət gördü; Millətlər cəmiyyətinin himayəsinə
veriləcək ölkə kimi konfederasiya böyük dövlətlərdən birinin himayəçiliyinə ümid
edə bilərdi.[16] İyunun 11-də hökumətin Dövlət Müdafiə Komitəsinin təşkili
haqqında qərar verildi.[17] 1919-cu il iyunun 13-də Bakıda zəhmətkeşlərin
ingilis qoşunlarının Azərbaycanda saxlanılmasına qarşı yönəlmiş izdihamlı
mitinqi oldu.[18] Bir gün sonra, Dövlət Müdafiə Komitəsi tərəfindən Azərbaycan
ərazisində hərbi vəziyyət elan edildi.[7] 27 iyunda "Ərazi bütövlüyünün birlikdə
qorunması haqqında" Azərbaycan-Gürcüstan müqaviləsinin Parlament tərəfindən
təsdiq olundu.[7]

Avqustda Azərbaycan Parlamenti tərəfindən Azərbaycan vətəndaşlığı haqqında
qanunun qəbulu oldu.[19] 19 avqustda İngiltərə-İran müqaviləsinə görə İran
Azərbaycana olan ərazi iddialarından əl çəkdiyini bəyan etdi və ingilislər
Bakını tərk etməyə başladılar.[20] Noyabrın 23-də Tiflisdə Azərbaycan və
Ermənistanın tərəflər arasında baş verən bütün münaqişələrə son qoyulmasını və
sərhəd məsələlərinin sülh yolu ilə həll edilməsini nəzərdə tutan müqavilənin
imzalanması oldu. Dekabrda "Müsavat" partiyasının II qurultayından sonra,
Parlament tərəfindən hökumətin yeni tərkibi təsdiq edildi.[21]

Sovet Rusiyası tərəfindən təhlükə getdikcə artırdı. Buna görə də 1920-ci il
yanvarın 2-də RSFSR xalq xarici işlər komissarı Georgi Çiçerin ağqvardiyaçı
Anton Denikin ordusuna qarşı hərbi ittifaq bağlamaq təklifilə xarici işlər
naziri F.Xoyskiyə göndərdiyi nota, Azərbaycanı Rusiyanın daxili münaqişələrə
cəlb etmək və bununla da gələcəkdə Azərbaycanı işğal etmək üçün nəzərdə tutulan
siyasi manevrədən başqa bir şey deyildi.[22] Çiçerin notasının əsas məqsədini
düzgün başa düşən Azərbaycan xarici işlər naziri F.Xoyski, bu təklifi
Azərbaycanın Rusiyanın daxili işlərinə müdaxiləsi kimi qiymətiləndirərək rədd
etdi.[23] F.Xoyski özünün 1920-ci il 14 yanvar tarixli cavab məktubunda məhz bu
faktı vurğulayırdı ki, Denikin məsələsi Rusiya dövlətinin daxili işidir və
Azərbaycan suveren dövlət kimi başqa suveren dövlətin daxili işlərinə müdaxiləyə
yol verə bilməz. Bununla da nazir, müstəqil Azərbaycanın daxili işlərinə
qarışmamağı tələb etdi.[24]

Yanvarın 11-də Paris Sülh Konfransında Lord Corc Kerzonun təklifilə
müttəfiqlərin Ali Şurası aşağıdakı məzmunda qərar qəbul Etdi: "Müttəfiq vo
birləşmiş dövlətlər Azərbaycan və Gürcüstan hökumətlərini de-fakto səviyyəsində
birgə tanıyırlar".[25] Az sonra Yaponiya Ali Şuranın 11 yanvar tarixli qərarına
qoşuldu. Yanvarın 13-də ABŞ-ın Parisdə səfiri Valles Britaniya və Fransanın
Azərbaycan və Gürcüstanın müstəqilliyini de-fakto tamması və onlara yardım
göstərməyə hazırlaşmaları barədə Vaşinqtona məlumat verdi.[26]

Hökumətin siyasətinə qarşı onun bəzi üzvləri də müxalifətçi mövqe tutdular. Əsas
mübarizə liberal xəttin tərəfdarı daxili işlər naziri Məmmədhəsən Hacınski ilə
radikal tədbirlər tərəfdarı xarici işlər naziri F.Xoyski arasında haş verdi.
Radikallar qalib gəldilər və 1920-ci il fevralın 18-do Məmmədhəsən Hacınski
daxili işlər naziri vəzifəsindən getdi və "Müsavat" partiyasını üzvü Mustafa bəy
Vəkilov daxili işlər naziri təyin edildi. 1920-ci il martın 23-də Əhməd bəy
Pepinov nazir səlahiyyətlərindən əl çəkdi. Bu hadisə, vəziyyəti
mürəkkəbləşdirdi. Pepinovun ardınca aprclin 9-da digər sosialist nazir Camo bəy
Hacınski də istefa verdi. Sosialistlər fraksiyasının üzvlərinin və İttihad
nümayəndələrinin getməsi hökumət böhranını kəskinləşdirdi. Hökumətdə qalan
müsavatçılar artıq Nazirlər Kabinetinin süqutunun qarşısını almaq iqtidarında
deyldilər.[27] Beləliklə, müstəqillik mövqeyindo duran bütün siyasi qüvvələrin
səmərəli işbirliyinə bəslənilən ümidlər özünü doğrultmadı. Sovet təhlükəsinə
qarşı mübarizə üçün ümumi platlforma hazırlamaq mümkün olmadı, nəticədə Sovet
qoşunlarının Azərbaycan sərhədlərinə yaxınlaşması haqqında alınan ilk xəbərlər
hökümətin dağılmasına gətirib çıxartdı.[28]

XI Ordunun ön dəstələri artıq aprelin 27-ə keçən gecə, Bakıdakı kommunistlərin
çıxışlarının başlanmasına qədər, planı əvvəlcədən Serqo Orconikidzenin fəal
iştirakı ilə Mixail Tuxaçevski və qərargahın rəisi S.A.Puqaçovun rəhbərliyi
altında Qafqaz cəbhəsi qərargahı tərəfindən hazırlanmış Bakı əməliyyatına həyata
keçirilməsinə başladı.[29] Qafqaz cəbhəsi komandanlığının 490 No-ü 1921-ci il
aprel tarixli direktivinə əsasən XI Ordunun komandanı Mixail Karloviç
Levandovski aprelin 27-də Azərbaycan sərhəddini keçməli və ən qısa müddətdə Bakı
quberniyası ərazisini tutmalı idi.[30]

Aprelin 27-də saat 1-ə 5 dəqiqə işləmiş, Azərbaycan parlamentinə ultimatum
verilməsindən 12 saat əvvəl Anastas Mikoyan, Q.Cəbiyev və Qəzənfər Musabəyovun
da olduğu "III Beynəlmiləl" zirehli qatarı Samur körpüsündən keçdi və yol boyu
qəflətən yaxalanmış azsaylı və pərakəndə Azərbaycan Ordusu hissələrinın
müqavimətini qırmaqla Bakıya hərəkət etdi. İki saatlıq qanlı döyüşlərdən sonra
zirehli qatarlar Yalama stansiyasını ələ keçirdilər. Stansiyanı 4 top və 10
pulemyotla Quba polkunun 2 alayı, süvari divizionu (300-ə qədər qılınc), jandarm
dəstəsi (200 nəfərə yaxın) qoruyurdular. Bu döyüşdə Sovet əsgərlərinin 6 nəfəri
öldürüldü və 8 nəfəri yaralandı.[31]

Süvari - dağ divizionu (3 top), kürd batalyonunun 2 rotasının (2 top), gücü ilə
mühafizə olunan Xudat stansiyası yaxınlığında 1 N-li Azərbaycan zirehli
qatarının qırmızı zirehli qatarların irəliləməsini dayandırmaq üçün yeni cəhdi
də uğursuzluqla qurtardı.[32] Sovet zirehli qatarlarının hərəkətini gecikdirmək
məqsədilə geri çəkilən əsgərlər Xaçmaz stansiyası yaxınlığında körpünü
yandırdılar və yol dəyişdiricisini sıradan çıxardılar. Lakin yanğın tezliklə
söndürüldü, dəyişdirici düzəldildi və bundan sonra zirehli qatarlar əslində heç
bir müqavimətə rast gəlmədən Bakıya hərəkət etdilər.[33] Sonuncu qısamüddətli
döyüş Xırdalan və Biləcəri stansiyaları arasında baş verdi və bundan sonra
Azərbaycan zirehli qatarı Keşlə, sonra isə Bakı stansiyasından uzaqlaşdı.
Aprelin 27-də axşam saat 11-də Biləcəri stansiyası sovet zirehli qatarları
tərəfindən tutuldu, səhər saat 4-də isə "III Beynəlmiləl" zirehli qatarı Bakı
stansiyasına gəldi. Aprelin 30-da XI Ordunun əsas hissələri şəhərə daxil
oldular. Onların irəliləməsi zamanı başda Xəlil Paşa olmaqla yerli əhali
içərisində təbliğat aparan və əhalini Qızıl Orduya müqavimət göstərməməyə
çağıran türk zabitləri qrupu Sovet qoşunlarına fəal kömək edirdi. Həmin gün 7-ci
süvari diviziyasının hissələri Şamaxı və Ağsuya daxil oldular, mayrn 1-də isə
Azərbaycan hissələrinin müqavimətini aradan qaldıran sovet zirehli qatarları
Gəncə stansiyasını ələ keçirdilər.[34]

Mayın 1-də Volqa-Xəzər hərbi donanmasının gəmiləri Bakı limanına daxil oldular.
Mayın 3-də və 4-də Lənkəran və Astaraya hərbi dəniz desantlar çıxarıldı.[35]
Mayın 5-də XI Ordunun süvari dəstələri Qazaxa, mayın 7-də Yevlax rayonlarına
daxil oldular. 1920-ci il mayın ortalarında XI Ordu Azərbaycan Xalq
Cümhuriyyətinin, demək olar ki, bütün ərazisini nəzarət altına aldı.[36]
Beləliklə, Rusiya müdaxiləsi nəticəsində milli Azərbaycan hökumətinin
hakimiyyəti devrildi.

1918-ci il 28 mayda Milli Şura Azərbaycan Xalq Cümhuriyyətinin birinci hökumət
kabinəsini təşkil etməyi Milli Şuranın üzvü, bitərəf Fətəli xan Xoyskiyə
tapşırdı. Bir saatlıq fasilədən sonra yığılan Milli Şuranın iclasında Fətəli xan
Xoyskinin başçılığı ilə Cümhuriyyətin ilk Hökuməti təsdiq edildi. İlk Hökumətdə
vəzifələr aşağıdakı kimi bölüşdürülmüşdü: Fətəli xan Xoyski - Nazirlər Şurasının
sədri və daxili işlər naziri; Xosrov bəy Sultanov - hərbi nazir; Məmmədhəsən
Hacınski - xarici işlər naziri; Nəsib bəy Yusifbəyli - maliyyə və xalq maarifi
naziri; Xəlil bəy Xasməmmədov - ədliyyə naziri; Məmməd Yusif Cəfərov - ticarət
və sənaye naziri; Əkbər ağa Şeyxülislamov - əkinçilik və əmək naziri; Xudadat
bəy Məlik-Aslanov - yollar, poçt və teleqraf naziri; Camo bəy Hacınski - dövlət
nəzarəti naziri.[37]

Azərbaycan Xalq Cümhuriyyəti Parlamentinin ilk təsis iclası 1918-ci il dekabr
ayının 7-də Bakıda Tağıyev qız məktəbində oldu.[38] Azərbaycan parlamentinin
qanunvericilik və mərkəzi dövlət orqanlarını formalaşdırmaq, onların
səlahiyyətini müəyyən etmək funksiyasından başqa bu və ya digər orqanın
hesabatını dinləyib, onlar haqqında müvafiq qərar qəbul etmək, eləcə də ali
dövlət nəzarətini həyata keçirmək funksiyaları var idi.[38] Parlament
iclaslarının gündəliyindən xeyli hissəsi bu məsələlərə həsr edilmiş və bu barədə
xüsusi qərarlar qəbul olunmuşdu.[38]

Azərbaycan Milli Şurası və Hökumətinin həyata keçirmək istədiyi tədbirlərin
"həddindən çox demokratik" istiqamətindən narazı qalan Azərbaycan burjuaziyası
və mülkədarlarının müəyyən dairələrinin təsirilə Nuru paşa Azərbaycan Milli
Şurası və Hökumətini şübhə ilə qarşıladı.[37] İyunun 16-da Gəncəyə gələn
Azərbaycan Milli Şurasının iyunun 17-də Məhəmməd Əmin Rəsulzadənin sədrliyi ilə
iki iclası keçirildi.[37] Azərbaycan Milli Şurası iyunun 17-də Fətəli xan
Xoyskinin sədrliyi ilə Azərbaycan Xalq Cümhuriyyətinin ikinci hökumət
kabinəsinin tərkibini təsdiq etdi. İkinci Hökumətə Fətəli xan Xoyskidən başqa
Məmmədhəsən Hacınski, Nəsib bəy Yusifbəyli, Əlimərdan bəy Topçubaşov, Xəlil bəy
Xasməmmədov, Xosrov bəy Sultanov, Xudadat bəy Rəfibəyli, Xudadat bəy
Məlik-Aslanov, Ağa Aşurov, Əbdüləli bəy Əmircanov və Musa bəy Rəfiyev daxil
oldular.[37]

Azərbaycan Xalq Cümhuriyyəti Hökuməti Bakıya köçdükdən sonra, 1918-ci il
oktyabrın 6-da Fətəli xan Xoyskinin təşkil etdiyi ikinci Hökumətdə dəyişikliklər
edildi və vəzifələr aşağıdakı qaydada yenidən bölüşdürüldü.[37] Fətəli xan
Xoyski - Nazirlər Şurasının sədri; Behbud xan Cavanşir - daxili işlər naziri
vəzifəsi ilə yanaşı ticarət və sənaye naziri vəzifəsini də icra edir; Əlimərdan
bəy Topçubaşov - xarici işlər naziri; Məmməd Həsən Hacınski - maliyyə naziri;
Nəsib bəy Yusifbəyli - xalq maarifi naziri; Xudadat bəy Məlik-Aslanov - yollar
naziri; Xosrov bəy Sultanov - əkinçilik və dövlət əmlakı naziri; Ağa Aşurov -
poçt və teleqraf naziri; Xəlil bəy Xasməmmədov - ədliyyə naziri; Xudadat bəy
Rəfibəyli - xalq səhiyyəsi naziri; Musa bəy Rəfiyev - himayədarlıq və dini
etiqad naziri; İsmayıl xan Ziyadxanov - hərbi işlər üzrə müvəkkil; Əbdüləli bəy
Əmircanov - dövlət müfəttişi.[37]

Dekabrın 26-da Fətəli xan Xoyski üçüncü hökumət kabinəsinin proqramı və tərkibi
barədə Parlamentdə çıxış etdi.[37] Müzakirələrdən sonra Parlament Fətəli xan
Xoyski Hökumətinə etimad göstərdi. Hökumətdə Fətəli xan Xoyski Baş nazir
portfeli ilə yanaşı xarici işlər naziri vəzifəsini də tutdu. Üçüncü Hökumət
kabinəsində Xəlil bəy Xasməmmədov - daxili işlər naziri; İ.Protasov - maliyyə
naziri; Xudadat bəy Məlik-Aslanov - yollar naziri; Nəsib bəy Yusifbəyli - maarif
və dini etiqad naziri; Aslan bəy Səfikürdski - poçt-teleqraf və əmək naziri;
Səməd bəy Mehmandarov - hərbi nazir; Rüstəm xan Xoyski — himayədarlıq naziri;
Yevsey Gindes - xalq səhiyyəsi naziri; Mirzə Əsədullayev - ticarət və sənaye
naziri; Məmmədhəsən Hacınski -dövlət nəzarəti naziri; Konstantin Lizqar - ərzaq
naziri; Xosrov bəy Sultanov - əkinçilik və dövlət əmlakı naziri; Teymur bəy
Makinski - ədliyyə naziri vəzifələrini tutdular.[37]

Dördüncü hökumət kabinəsinin təşkili Nəsib bəy Yusifbəyliyə tapşırıldı.[37]
1919-cu il aprelin 14-də o, yeni yaratdığı kabinənin üzvlərini Parlamentə təqdim
etdi. Nəsib bəy Yusifbəyli təşkil etdiyi Hökumətdə Nazirlər Şurasının sədri və
daxili işlər naziri vəzifələrini tutdu. Digər vəzifələr aşağıdakı kimi bölündü:
Əlağa Həsənov - maliyyə naziri; Ağa Əminov - ticarət və sənaye naziri; Məmməd
Yusif Cəfərov - xarici işlər naziri; Xudadat bəy Məlik-Aslanov - yollar naziri;
Camo bəy Hacınski - poçt və teleqraf naziri; Səməd bəy Mehmandarov - hərbi
nazir; Viktor Klenevski - himayədarlıq naziri; Abram Dastakov - səhiyyə naziri;
Rəşid xan Qaplanov - maarif və dini etiqad naziri; Aslan bəy Qardaşov -
əkinçilik və dövlət əmlakı naziri; Nəriman bəy Nərimanbəyli - dövlət nəzarəti
naziri; Aslan bəy Səfikürdski - ədliyyə və əmək naziri; X.Amaspür - portfelsiz
nazir. Sonradan Məmmədhəsən Hacınski daxili işlər naziri olmuşdur.[37]

1920-ci il dekabrın 22-də özünün ikinci, Cümhuriyyətin isə sayca beşinci hökumət
kabinəsini təşkil edən Nəsib bəy Yusifbəyli həmin Hökumətə 1920-ci il martın
axırına qədərbaşçılıq etdi.[37] Nəsib bəy Yusifbəylinin Hökumətində Fətəli xan
Xoyski - xarici işlər naziri; Səməd bəy Mehmandarov- hərbi nazir; Məmməd Həsən
Hacınski - daxili işlər naziri; Xəlil bəy Xasməmmədov - ədliyyə naziri; Rəşid
xan Qaplanov - maliyyə naziri; Həmid bəy Şaxtaxtinski - maarif və dini etiqad
naziri; Əhməd bəy Pepinov - əkinçilik və əmək naziri; Xudadat bəy Məlik-Aslanov
- yollar naziri (eyni zamanda, müvəqqəti olaraq ticarət, sənaye və ərzaq
naziri); Camo bəy Hacınski - poçt və teleqraf naziri; Musa bəy Rəfiyev - səhiyyə
və himayədarlıq naziri; Heybətqulu bəy Məmmədbəyov - dövlət nəzarəti naziri
vəzifələrini tutdular. 1920-ci il fevralın 18-dən Mustafa bəy Vəkilov daxili
işlər naziri və Məmməd Həsən Hacınski — ticarət, sənaye və ərzaq naziri, martın
5-dən isə Nurməmməd Şahsuvarov -maarif və dini etiqad naziri vəzifələrini
tutmuşlar.[37]

Parlamentdə fəaliyyət göstərən fraksiya və qruplar arasında ən iri və aparıcı
fraksiya milli mənafelərin daşıyıcısı olan Müsavat fraksiyası idi. Bu fraksiya,
demokratik bitərəflər qrupu ilə birlikdə, Parlamentin və Hökumətin fəaliyyətinin
əsas istiqamətlərini müəyyənləşdirir, milli mənafe ilə bağlı bütün qanun və
qərarların qəbul edilməsində həlledici rol oynayırdı.[37] Parlamentdə ikinci iri
fraksiya İttihad fraksiyasına məxsus idi. Bu fraksiya 1919-cu ilin dekabrına
qədər milli-demokratik cərəyana qarşı müxalifətdə olmuş və Hökumətlərin
təşkilində iştirak etməmişdir.[37] Parlamentdə ifrat solçu mövqedən çıxış edən
fraksiyalardan biri də sosialistlər bloku idi.[37] Onlar Azərbaycanın Rusiya
Sovet Federativ Sosialist Respublikasına birləşdirilməsini, yalnız Qırmızı
ordunun Azərbaycana əsl azadlıq gətirə biləcəyini, iqtisadi və sosial
islahatların yalnız sosializm quruluşu şəraitində mümkün olacağını təbliğ
edirdilər.[37] Bu blok Şimali Azərbaycanı yenidən işğal etməyi qarşısına məqsəd
qoymuş bolşeviklərin əlaltısı rolunu oynayırdı.[37] Ermənilər Parlamentdə iki
fraksiya ilə təmsil olunsalar da, əslində bir mövqedən çıxış edir və ermənilərin
Azərbaycana qarşı ərazi iddialarına haqq qazandırmaq üçün bütün imkanlardan
istifadə edirdilər.[37] Sovet işğalı reallaşdıqda erməni fraksiyaları
bolşeviklərin tərəfinə keçdilər.[37]

Parlamentin 17 aylıq fəaliyyəti dövründə 145 iclası keçirilmişdir. Yetərsay
olmadığı üçün iclaslardan 15-i baş tutmamışdır.[37] Qalan 130 iclasdan ikisi
tarixi (Azərbaycamn istiqlalının və Bakının azad olunmasının 1-ci ildönümləri
münasibətilə 1919-cu il 28 may və 15 sentyabr tarixli iclasları); dördü
təntənəli (rus inqilabının 2-ci və 3-cü ildönümləri münasibətilə 1919 və 1920-ci
il martın 12-də, Azərbaycanın Gürcüstanla hərbi əməkdaşlıq müqaviləsinə həsr
olunmuş 1919-cu il 27 iyun və Paris sülh konfransı tərəfindən Azərbaycanın
müstəqilliyinin de-fakto tanınması münasibətilə 1920-ci il 14 yanvar iclasları);
ikisi isə fövqəladə iclaslar (Ermənistanın Gürcüstana müharibə elan etməsi ilə
əlaqədar 1918-ci il 20 dekabr tarixli və Azərbaycanla Gürcüstan arasında
iqtisadi əməkdaşlıq haqqında müqavilələrin təsdiqi münasibətilə 1920-ci il 17
mart tarixli) olmuşdur.[37] Qalan iclaslarda ölkənin daxili və xarici siyasəti,
iqtisadiyyat və maliyyə vəziyyəti, qanunvericilik aktlarının müzakirəsi və
qəbulu, ordu quruculuğu və s. məsələlər müzakirə olunmuşdur. Müzakirəyə
çıxarılan qanun layihələri, bir qayda olaraq, yalnız üçüncü oxunuşdan sonra
qəbul edilirdi.[37]

Azərbaycan Xalq Cümhuriyyəti Parlamentinin fəaliyyəti dövründə müzakirəyə
270-dən çox qanun layihəsi çıxarılmış, onlardan təxminən 230-u qəbul
edilmişdir.[37] Parlamentin fəaliyyəti onun Nizamnaməsi rolunu oynayan
"Azərbaycan Parlamentinin nakazı (təlimatı)" ilə tənzimlənirdi.[37]

Parlamentdə 11 komissiya fəaliyyət göstərirdi: maliyyə-büdcə komissiyası;
qanunvericilik təklifləri komissiyası; Müəssislər Məclisinə seçkilər keçirmək
üzrə mərkəzi komissiya; mandat komissiyası; hərbi komissiya; aqrar məsələlər
komissiyası; sorğular üzrə komissiya; təsərrüfat-sərəncamverici komissiya;
ölkənin məhsuldar qüvvələrindən istifadə üzərində nəzarət komissiyası; redaksiya
komissiyası və fəhlə məsələləri üzrə komissiya.[37]

Azərbaycan Xalq Cümhuriyyəti Birinci Dünya Müharibəsinin başa çatması ilə
müşayiət edilən gərgin diplomatik mübarizə şəraitində yarandı və fəaliyyət
göstərdi. Siyasi məzmunda Azərbaycan ideyasını dünyaya təqdim edənlər 1920-ci
ildə diplomatik baxımdan bu ideyanın Versal Ali Şurası tərəfindən beynəlxalq
təsdiqlənməsinə nail oldular.[39] Məhz belə bir şəraitdə Azərbaycanın
müstəqilliyinin 1920-ci ildə Versal Ali Şurası tərəfindən de-fakto tanınması
1919-cu ilin payızından etibarən dəyişən siyasi vəziyyətlə yanaşı, Azərbaycan
diplomatiyasının mühüm uğuru, onun Paris Sülh Konfransındakı say etibari ilə
kiçik olan heyətinin böyük qələbəsi idi. Lakin Birinci Dünya Müharibəsindən
sonra formalaşan yeni geosiyasi proseslər Azərbaycan millətinin bu tarixi
nailiyyətdən yetərincə faydalanmasına imkan vermədi. Azərbaycan Xalq
Cümhuriyyəti 1920-ci ilin aprelində ölkə daxilində gedən siyasi proseslərin,
məhəlli ziddiyyətlərin nəticəsi kimi deyil, dünya siyasətində baş verən mürəkkəb
diplomatik çəkişmələrin nəticəsi kimi süqut etdi.[40]

Azərbaycanın ərazi bütövlüyü və suverenliyinin təmin edilməsi Xalq Cümhuriyyəti
diplomatiyasının çıxış nöqtəsini təşkil etmişdir. Bu baxımdan Azərbaycan Xalq
Cümhuriyyəti, onun diplomatiyasının ən mühüm xidmətlərindən biri Cənubi Qafqazda
azərbaycanlıların milli hüdudlarının müəyyənləşdirilməsi ilə bağlı idi.[41]
Azərbaycan Xalq Cümhuriyyətinin devrilməsindən sonra xarici ölkələrə mühacirət
etmiş cümhuriyyət xadimləri, ayrı-ayrı ziyalıların dünyanın müxtəlif ölkələrində
nəşr etdirdikləri əsərlər 1918-1920-ci illərdə həyata keçirilmiş Azərbaycan
diplomatiyasının bir sıra qaranlıq səhifələrini aydınlaşdırmağa imkan
verir.[42][43]

Azərbaycan Xalq Cümhuriyyəti Azərbaycan Silahlı Qüvvələrinin təşkilinə
Cümhuriyyətin elan edildiyi gündən başlanmışdı. Yeni yaradılacaq ordunun əsasını
Müsəlman korpusu təşkil edirdi. Ordu quruculuğuna rəhbərlik üçün ilk Hökumət
kabinəsinin tərkibində Hərbi Nazirlik də nəzərdə tutulmuş və Xosrov bəy Sultanov
hərbi nazir təsdiq edilmişdi.[44] Lakin bu kabinənin buraxılması ilə hərbi nazir
vəzifəsi də ləğv edilmiş və Azərbaycanda ordu quruculuğu prosesinə rəhbərlik
Hökumətin qərarı ilə Qafqaz İslam Ordusunun komandanı Nuru Paşaya həvalə
olunmuşdu.[45] Hökumət strukturunda isə Qafqaz İslam Ordusu komandanlığı ilə
əlaqələri nizamlayacaq hərbi işlər üzrə baş müvəkkil vəzifəsi təsis olunmuş və
İsmayıl xan Ziyadxanov bu vəzifəyə təsdiq edilmişdi. Azərbaycan Hökumətinin
1918-ci il 3 iyul tarixli qərarı ilə 19 yaşı tamam olmuş vətəndaşlar hərbi
çağırışın yerinə yetirilməsinə cəlb olunurdular.[46] 1918-ci il iyunun 26-da
Hökumətin qərarı ilə Müsəlman korpusu Əlahiddə Azərbaycan korpusu adlandırıldı
və onun ştat cədvəlində qismən dəyişiklik edildi. General-leytenant Əliağa
Şıxlinski korpusun komandiri kimi vəzifəsini yenə də davam etdirdi.[37]

1920-ci il bolşevik işğalı ərəfəsində Azərbaycan ordusunun əsas döyüş hissələri
və birləşmələri aşağıdakılar idi: 8 alaydan i ibarət iki piyada diviziyası, 3
alaydan ibarət süvari diviziyası və iki topçu briqadası.[37] Bunlardan başqa,
ordunun bir sıra yardımçı hissə, bölmə və müəssisələri də var idi.[37] Hər bir
piyada alayı 3 tabordan, hər bir tabor isə dörd piyada bölüyündən və bir
pulemyot bölüyündən təşkil edilmişdi.[37] Hər pulemyot bölüyünün tərkibində 8
pulemyot var idi. Bundan başqa, hər alayda bir süvari kəşfiyyat bölüyü, bir
piyada kəşfiyyat bölüyü, bir istehkam bölüyü, bir rabitə-telefon bölüyü və bir
qeyri-nizami bölük var idi.[37] Alayların ştat tərkibi onların hamısında eyni
deyildi.[37] Süvari alayları üç süvari bölüyündən, pulemyot bölüyündən, təlim və
rabitə komandalarından ibarət idi.[37]

Azərbaycan Xalq Cümhuriyyəti Hökuməti obyektiv çətinliklər üzündən hərbi-dəniz
qüvvələrinin təşkilinə 1919-cu ilin sonlarında başladı.[47] 1918-ci ilin
sentyabrında Bakının Sentrokaspi diktaturası və ingilis müdaxiləçilərindən
təmizlənməsi ərəfəsində buradakı əsas hərb gəmiləri - "Qars", "Ərdəğan" və
"Astrabad" Petrovsk-Porta aparılmışdı. 1918-ci ilin noyabrında Bakını zəbt edən
ingilis hərbi qüvvələri adları çəkilən gəmiləri geri qaytarsa da, onları
Azərbaycan Hökumətinə verməmiş, öz nəzarətində saxlamışdı.[48] Cümhuriyyət
Hökuməti bir neçə dəfə həmin gəmilərin Azərbaycana qaytarılması barədə vəsatət
qaldırmışdı. Belə ki, xarici işlər naziri Məmməd Yusif Cəfərov 1919-cu il
avqustun 4-də Bakıdakı müttəfiq qoşunlarının komandanı, ingilis generalı
D.Şatelvorta müraciət edərək, paytaxtın və dəniz sərhədlərinin mühafizəsi,
dövlətin ərazi bütövlüyünün qorunması üçün bir neçə hərb gəmisinin Azərbaycana
verilməsini xahiş etmişdi.[47] Xəzərdəki hərbi-dəniz qüvvələrinin əsas hissəsi
Denikinin tabeliyində olsa da, silahları sökülmüş bəzi hərb gəmiləri, o cümlədən
"Qars", "Ərdəğan" və "Astrabad" 1919-cu il sentyabrın əvvəllərində Azərbaycan
Hökumətinin sərəncamına keçmişdi.[47]

1919-cu il oktyabrın 1-də "Astrabad" hərb gəmisinin heyəti təsdiq edildi.[48]
Gəminin kapitanı vəzifəsinə azərbaycanlı mütəxəssis Kitabçızadə təyin
edildi.[48] "Ərdəğan" gəmisinin komandiri vəzifəsi isə kapitan Həsən
Çilingərzadəyə tapşırıldı. Dekabrın 5-də "Qars" və "Ərdəğan" gəmiləri
heyətlərinin vəziyyətinin yaxşılaşdırılması üçün xüsusi komissiya yaradıldı.
1920-ci ilin əvvəllərində hərbi dəniz qüvvələrinin tərkibində 8 ədəd 75 mm-lik
və 100 mm-lik toplarla təchiz edilmiş "Qars" və "Ərdəğan" hərb gəmiləri,
"Astrabad", "Göytəpə", "Araz", "Nargin" köməkçi gəmiləri, "Orion" nəqliyyat
gəmisi, silahlarla təchiz edilmiş "Puşkin" buxar gəmisi və bir neçə kater var
idi.[48] 1920-ci ildə xaricdən saatda ən azı 23 dəniz mili sürətilə hərəkət edən
6 ədəd katerin, 47 mm-lik və ya 57 mm-lik topla, 2 ədəd mina qurğusu ilə
silahlanmış 12 ədəd katerin, həmçinin sualtı qayıqlarla döyüş üçün nəzərdə
tutulmuş, iki topla təchiz edilmiş, saatda 26-36 dəniz mili sürətilə hərəkət
edən katerin alınması planlaşdırılmışdı.[47] Düşmən gəmilərinin dənizdən
hücumlarının qarşısının alınması üçün mina düzən gəminin, çox da böyük olmayan 6
ədəd sualtı gəminin, mövcud hərb gəmilərinin döyüş imkanlarını artırmaq üçün
müxtəlif çaplı 92 ədəd topun alınması da nəzərdə tutulmuşdu. Lakin Bakı
əməliyyatı bu planların həyata keçirilməsinə imkan vermədi.[47]

Hərbi-hava qüvvələrinin təşkilinin zəruriliyini nəzər alaraq, hərbi nazirlik bu
işə ən əvvəl müvafiq kadrlar hazırlanmasından başladı. Hərbi nazir Səməd bəy
Mehmandarov 1919-cu il yanvarın 22-də Azərbaycanın Gürcüstandakı nümayəndəsi
Məmməd Yusif Cəfərova məktubla müraciət edərək, azərbaycanlıların Tiflisdəki
Aviasiya məktəbinə göndərilməsinin mümkünlüyünü öyrənməsini xahiş etdi.[37]
Azərbaycan-Gürcüstan hərbi əməkdaşlıq müqaviləsi (1919) bağlandıqdan sonra
Azərbaycandan bir qrup əsgər və zabit Gürcüstana ezam olundu.[37] Onlardan 9
nəfəri hərbi təyyarəçi peşəsinə yiyələnməli idi.[37] Kapitan Firidun Mirzə
Qacar, praporşiklər Əlihüseyn Dadaşov, Teymur Mustafayev, Gəncinski, Həsənzadə
və Qaraşarov həmin zabitlərdən idi.[37] Milli ordunun hərbi-hava strukturunun
formalaşdırılmasından əvvəl onun rəhbərliyi müəyyənləşdirildi. Hərbi nazirin
1919-cu il 19 avqust tarixli əmri ilə podporuçik Teymur xan Əfşar Aviasiya
dəstəsinin rəis müavini təyin edildi.[37] Dəstə birbaşa Baş ərkani-hərbə tabe
idi.[37] 1919-cu il sentyabrın 14-də Aviasiya dəstəsinin ştatı təsdiq olundu.
Ştatda 5 zabit, 4 məmur, 54 nizami əsgər və 4 qeyri-nizami əsgər var idi.[37]

Milli kadrlara olan ehtiyacın ödənilməsi üçün hərbi nazirlik 1920-ci ildə
Azərbaycanda hərbi təyyarəçilər məktəbi açmağı qərara aldı.[37] Hərbi nazir
Səməd bəy Mehmandarov 1919-cu il noyabrın 27-də xarici işlər nazirliyinə məktub
yazaraq, Aviasiya məktəbində tədrisin təşkili üçün İngiltərədən və İtaliyadan
təcrübəli mütəxəssislərin dəvət olunması imkanlarının öyrənilməsini xahiş
etdi.[37] Lakin 1920-ci ilin əvvəlindən hərbi şəraitin mürəkkəbləş məsi və Aprel
işğalı (1920) hərbi-hava qüvvələrinin möhkəmləndirilməsi sahəsindəki işləri
yarımçıq qoydu.[37]

Azərbaycan Xalq Cümhuriyyətinin ərazisi haqqında ilk dəfə İstiqlal
bəyannaməsində bəhs edilmişdi.[37] Həmin sənəddə göstərilirdi ki, Cənub-Şərqi
Zaqafqaziyanı əhatə edən Azərbaycan tamhüquqlu müstəqil dövlətdir.[37] Lakin
yenicə yaranmış Cənubi Qafqaz respublikalarının əraziləri və sərhədlərinin
konkretləşdirilməsi ciddi problemlərlə qarşılaşdı. Azərbaycan və Erməni Milli
Şuraları arasında sərhəd məsələləri üzrə danışıqların nəticəsi Azərbaycan Milli
Şurasının 1918-ci il 29 may tarixli iclasında müzakirə edildi. Səs çoxluğu ilə
İrəvan Ermənistan Respublikasına güzəşt edildi və onun paytaxtı kimi
tanındı.[37] Həmin qərar qəbul olunarkən hər iki respublikanın gələcəkdə
konfederasiya şəklində birləşəcəyi, Ermənistanın Qarabağın dağlıq hissəsinə olan
əsassız iddiadan əl çəkəcəyi və başqa məsələlər nəzərə alınmışdı.[37] İrəvan
quberniyasında, Qarayazıda olan Azərbaycan hərbi hissələrinin 24 saat müddətində
oradan çıxarılması haqqında ultimatum verdilər, azərbaycanlılara qarşı yeni
soyqırımları həyata keçirməyə başladılar və bununla, həmin əraziləri zor gücünə
ələ keçirməyə cəhd göstərdilər.[37]

Azərbaycanla Gürcüstan arasında da sərhəd mübahisələri vardı.Gürcüstan hökuməti
keçmiş Tiflis quberniyasına daxil edilmiş Azərbaycan torpaqlarını - Borçalı,
Qarayazı və Sığnax mahallarını Azərbaycana qaytarmaqdan boyun qaçırdı.[37] Gürcü
silahlı qüvvələri alman hərbi dəstələri ilə birləşərək, 1918-ci il iyunun
əvvəllərində Borçalıya daxil oldular. Ayın 14-də Azərbaycanın Xarici İşlər
Nazirliyi azərbaycanlıların məskunlaşdığı Borçalıya və digər ərazilərə birləşmiş
gürcü-alman hərbi qüvvələrinin yeridilməsinə qarşı nota verdi, sərhəd
məsələsinin siyasi yolla həll olunmasını təklif etdi.[37] Gürcüstan hökuməti
buna razılıq vermədi. Cənubi Qafqaz respublikaları arasındakı ərazi mübahisələri
daha kəskin şəkil almağa başladı.[37] Buna görə də həmin problemin beynəlxalq
İstanbul konfransında müzakirə edilməsi qərara alındı.[37] 1918-ci ilin
noyabrında Əlimərdan bəy Topçubaşovun Antanta dövlətlərinin İstanbuldakı
nümayəndələrinə göndərdiyi xüsusi memorandumda Azərbaycanın ərazisi
müəyyənləşdirilirdi.[37] Bu məsələ daha geniş şəkildə Paris sülh konfransındakı
Azərbaycan sülh nümayəndəliyinin tələblərində də əks olunmuşdu.[37] Həmin sənədə
əsasən, Azərbaycan Xalq Cümhuriyyəti aşağıdakı əraziləri əhatə edirdi: Bakı
quberniyası (Bakı dairəsi ilə birlikdə Bakı qəzası, Cavad qəzası, Göyçay qəzası,
Şamaxı qəzası, Quba qəzası, Lənkəran qəzası); Yelizavetpol quberniyası
(Yelizavetpol qəzası, Cavanşir qəzası, Nuxa qəzası, Ərəş qəzası, Şuşa qəzası,
Qaryagin qəzası, Zəngəzur qəzası, Qazax qəzası (bu ərazinin üçdə birini təşkil
edən dağlıq hissəsi Azərbaycan və Ermənistan arasında mübahisəli ərazi kimi
qalırdı)); İrəvan quberniyası (Naxçıvan qəzası, Şərur-Dərələyəz qəzası, Sürməli
qəzası, habelə Yeni Bəyazid qəzası, Eçmiədzin və Aleksandropol qəzalarının bir
hissəsi); Tiflis quberniyası (Borçalı qəzası, Tiflis və Sığnaq qəzalarının bir
hissəsi); Zaqatala mahalı; Dağıstan vilayəti (Kür və Samur nahiyələrini əhatə
edən ərazinin bir hissəsi, habelə Dərbənd şəhəri və onun ətrafı da daxil
olmaqla, Qaytaq-Tabasaran qəzasının bir hissəsi). Bundan başqa, Azərbaycan
Cümhuriyyəti Tiflis quberniyasındakı Axaltsixe qəzasının Batum, xüsusən Qars
əyalətlərini də öz ərazisinə daxil etməyə xüsusi əhəmiyyət verirdi.[37]

Lakin ərazi məsələlərini dinc yolla həll etmək mümkün olmadı. Birinci Dünya
Müharibəsində məğlub olan Osmanlı İmperiyası hərbi qüvvələrini Cənubi Qafqazdan
çıxaran kimi ermənilər daha da fəallaşdılar, ərazi iddiası ilə 1918-ci ilin
sonunda Gürcüstanla apardıqları müharibə nəticəsində Borçalı mahalında Loru
mahalını və onun ətraflarını zəbt etdilər.[37] Ermənistan Azərbaycanın tarixi
torpaqlarına olan iddialarını həyata keçirmək üçün Qarabağ, Zəngəzur, Naxçıvan
və digər ərazilərdə soyqırımlarını daha da genişləndirdi.[37] Naxçıvanda bu
siyasətin qarşısını almaq üçün 1918-ci ilin noyabrında Araz Türk Cümhuriyyəti
yaradıldı və bu Cümhuriyyət sonra Cənub-Qərbi Qafqaz Türk Cümhuriyyəti ilə
birləşdirildi.[37] Cənubi Qafqaz dövlətləri arasındakı ərazi mübahisələrini
müzakirə etmək üçün, nəhayət, 1919-cu il aprelin 25-də Tiflisdə konfrans
çağırıldı. Lakin konkret nəticə verməyən Tiflis konfransı da iyunda işini
dayandırdı.[37] Son dərəcə mürəkkəb beynəlxalq və daxili vəziyyətə baxmayaraq,
Azərbaycan Xalq Cümhuriyyəti ərazi və sərhəd məsələlərinə həyati əhəmiyyət
verirdi.[37] Cümhuriyyət Hökuməti Cənubi Qafqazdakı bütün tarixi Azərbaycan
torpaqlarını öz nəzarəti altında saxlamağa çalışırdı.[37] 1920-ci ilin ünvan -
təqvimində Xarici İşlər Nazirliyinin təqdim etdiyi xəritə və məlumatlar əsasında
Azərbaycan Xalq Cümhuriyyətinin ərazisini əks etdirən cədvəl nəşr olunmuşdu:[37]

Azərbaycan Xalq Cümhuriyyətinin iqtisadi platformasında mülkiyyət
plüralizmi-dövlət mülkiyyəti, xüsusi, şəxsi, səhmdar, bələdiyyə mülkiyyəti və
digər mülkiyyət formalarının inkişafı üçün bərabər imkanlar yaradılması nəzərdə
tutulurdu.[37] Bolşevizmdən fərqli olaraq, Cümhuriyyət liderləri fabrik, zavod,
torpaq və digər əsas istehsal vasitələri üzərində xüsusi mülkiyyəti rədd
etmirdilər.[37] Əksinə, hesab edirdilər ki, "bu cür mülkiyyəti tamamilə aradan
qaldırmaq indiki vəziyyətdə insanların şəxsi təşəbbüs qüvvətini zorakı olaraq
aradan götürür".[37]

Mövcud olduğu 23 ay ərzində Cümhuriyyət Hökuməti bir sıra cari təsərrüfat
məsələlərinin həllində mühüm uğurlar qazanmışdı. Azərbaycanda neft sənayesi ağır
vəziyyətdən çıxarılmış, dağıdılmış Bakı - Batum neft kəməri bərpa olunmuş, Bakı
- Culfa dəmiryolu inşası davam etdirilmiş, Kür çayı üzərində körpü salınmış,
Azərbaycan Dövlət Bankı yaradılmış, milli pul nişanları buraxılmış, Xəzər dəniz
gəmiçiliyi inkişaf etdirilmişdi.[37]

Müstəqil dövlətin atributu kimi, milli pul vahidinin buraxılması Cümhuriyyətin
maliyyə siyasətinin mühüm uğuru idi.[37] 1918-ci ilin əvvəlindən Bakıda yeni
kağız pullar - "Bakı bonları" buraxıldı (bu zamanadək tədavüldə "Nikolay"
pulları və "Kerenski" pul vahidləri işlənirdi). Milli pul vahidinin
möhkəmləndirilməsi, onun alıcılıq qabiliyyətinin qorunub saxlanması ilk
vaxtlardan Hökumətin iqtisadi siyasətinin əsas məsələsi oldu.[37] Çünki milli
valyuta inflyasiya şəraitində dövriyyəyə buraxılmışdı.[37]

Hökumət həm əvvəlki dövrdən miras qalan, həm də respublikanın mövcudluğu
dövründə baş verən inflyasiyaya qarşı mübarizə aparmalı olurdu. Bu məqsədlə
müstəqil dövlətin maliyyə, vergi, bank-kredit sistemi yaradıldı.[37] 1919-cu
ilin sentyabrında Azərbaycan Xalq Cümhuriyyətinin Dövlət Bankı açıldı.[37]
Maliyyə Nazirliyinin 1919-cu il 20 iyul tarixli qərarı ilə əmtəələrin sərbəst
ixracına nail olunması nəzərdə tutulurdu; Parlament xəzinəyə müəyyən rüsum
(ixrac olunan xammalın dəyərinin 25 faizi qədər) keçirmək şərti ilə xammal
ixracına icazə verilməsinə dair qanun qəbul etdi. Xaricə gizli yolla gümüş,
qızıl, platin aparılmasına görə məsuliyyət məsələsinə baxıldı.[37] Qüvvədə olan
1914 il 15 noyabr tarixli qanunun 1919-cu il 20 oktyabr tarixli qanunla əvəz
edilməsi, bu sahədə məsuliyyəti artırdı.[37] Ölkənin sərhədləri daxilində mal
mübadiləsini tənzimləmək məqsədilə 1919-cu ilin avqust ayından Azərbaycana
xaricdən gətirilən bir sıra zinət şeylərinə müvəqqəti olaraq xüsusi gömrük
tarifləri tətbiq olundu.[37] Eyni zamanda daxili bazarı tənzimləmək məqsədilə
Azərbaycandan kənara göndərilən əmtəələr üçün yeni müvəqqəti gömrük qaydalarının
tətbiq edilməsi haqqında qanun qəbul edildi.[37] Hökumət çevik vergi siyasəti
yeridir, dövlət xərclərinin ixtisar edilməsi istiqamətində tədbirlər
görürdü.[37] Bu məqsədlə xaricdən ölkəyə gömrüksüz gətirilən malların siyahısı
müəyyənləşdirilmiş (bu siyahıya 200-dən çox məhsulun adı daxil edilmişdi),
xarici sərmayəçilərə və Azərbaycana sərmayə qoymaq arzusunda olanlara güzəştli
şərtlərlə Bakı bonları təklif olunmuşdu.[37]

Azərbaycan Hökumətinin xarici iqtisadi fəaliyyətində reallaşdırmağa çalışdığı
başlıca vəzifələrdən biri əhalinin zəruri mallara olan ehtiyacını təmin etməkdən
və xəzinənin gəlirlərini artırmaq üçün əlavə mənbələr axtarıb tapmaqdan ibarət
idi. Belə əlavə mənbələrdən biri də gömrük gəlirləri idi.[37] Bu və ya digər
məhsulun xaricə satışına icazə verilməsi və ya onun qadağan edilməsi zamanı
həmin məhsulun əhali üçün nə dərəcədə gərəkli olması, Hökumətə nə qədər gəlir
gətirməsi halları diqqətlə nəzərə alınırdı.[37] Hökumətin hazırladığı 1919-cu il
20 fevral tarixli qanun layihəsi ilə xaricə konyak, üzüm və tut spirtinin
ixracına icazə verilirdi (Cümhuriyyət dövründən qabaq xaricə spirtli içkilərin
satışı qadağan olunmuşdu. Bu da təsərrüfatların və Hökumətin maliyyəsinə olduqca
mənfi təsir göstərmişdi).[37] Hökumət hesab edirdi ki, xaricə spirt satışında
nəinki dövlət xəzinəsi və araq çəkməklə məşğul olan adamlar, həmçinin bütün
əhali maraqlıdır.[37] Öz təsərrüfat məhsulları olan üzümü və tutu şərab
zavodlarına satmaq onlara əlverişli idi.[37] Bu qanun layihəsini işləyib
hazırlayarkən Hökumət onu da nəzərdə tuturdu ki, əhali üçün spirt ancaq texniki
və tibbi məqsədlər üçün zəruridir.[37] Xaricə satışına icazə verilən 85 dərəcəli
konyak spirti və 40-45 dərəcəyə qədər olan üzüm və tut spirti isə bu məqsəd üçün
yaranır.[37]

Cümhuriyyətin xarici iqtisadi əlaqələrinin formalaşması baxımından Gürcüstanla
bağlanan müqavilə mühüm əhəmiyyətə malik idi.[37] 1918-ci il dekabrın 26-da bir
illik müddətə bağlanan bu müqaviləyə əsasən, böyük ehtiyac olan məhsulların, bu
respublikaların tələbatları çərçivəsində gömrük vergiləri qoyulmadan
alınıb-satılmasına, habelə Gürcüstan əhalisinin və dəmir yolunun ehtiyacları
üçün müəyyən hədd həcmində neft, mazut, kerosin və yağların rüsumsuz ixracına
icazə verilirdi.[37] Müqavilədə göstərilirdi ki, gürcü əhalisi üçün kerosin
buraxılması 1 milyon puddan, neft və neft məhsullarının ümumi satışı isə 20
milyon puddan çox olmamalıdır.[37] Gürcüstanın bəzi məhsullarının (daş kömür,
meşə materialları və s.) neftin dəyərinin 1/10 hissəsi həcmində Azərbaycana
gömrüksüz satılması nəzərdə tutulurdu.[37] Müqaviləyə görə, alman məhsulların
başqa ölkələrə satışına icazə verilmirdi.[37] Azərbaycan Xalq Cümhuriyyəti
Rusiya ilə iqtisadi əməkdaşlığa da böyük əhəmiyyət verir, neft, pambıq və başqa
ixrac məhsulları üçün Rusiya bazarının əhəmiyyətini nəzərə alırdı.[37] 1920-ci
il martın 30-da Sovet Rusiyası və Azərbaycan birgə komissiyasının iclasında
ticarət müqaviləsi imzalanmışdı.[37] Lakin Rusiya Azərbaycanı qane edə biləcək
bir sıra şərtlər vəd etsə də, onlara əməl etmədi.[37]

Azərbaycan Xalq Cümhuriyyəti dövründə də neft sənayesi iqtisadiyyatın əsas
sahəsi sayılırdı, çünki bu zaman neft dünyanın ən önəmli hərəkətverici qüvvəsi
idi. Odur ki, Parlament və Hökumət neft hasilatı və emalının vəziyyətini
vaxtaşırı təhlil edir, dünya neft bazarını öyrənirdi. Təbii sərvət iqtisadi
inkişaf üçün maddi baza olsa da, iqtisadi qüdrət və gücün təbii sərvətdən
asılılığının həmişəlik olmadığı və gələcəkdə dəyişəcəyi Azərbaycan Xalq
Cümhuriyyətinin istinad etdiyi başlıca iqtisadi müddəalardan biri idi.[37]

Digər tərəfdən, fəhlə və dövlət qulluqçularının məvacibinin həcminin dəfələrlə
qaldırılması haqqında Hökumətin qəbul etdiyi qərarlar büdcədə böyük kəsir
yaradırdı və bu kəsirin də ödənməsi tarif normalarının artırılması və əlavə
kağız pulların kəsilməsi hesabına həyata keçirilirdi.[37] Bütün bunlar həm də
bahalığa və inflyasiyaya, zehmətkeşlərin sosial vəziyyətinin pisləşməsinə səbəb
olurdu.[37] Sosial-iqtisadi sahədə xeyli işlər görülsə də, fəhlə məsələsinin,
eləcə də Azərbaycan Xalq Cümhuriyyətinin varlığı üçün ən vacib məsələlərdən olan
Aqrar məsələnin həll olunmaması əhalinin vəziyyətini pisləşdirirdi.[37] Bundan
istifadə edən sosialistlər fraksiyası və Azərbaycan Kommunist Partiyası əhali
içərisində narazılığı artırmaq üçün öz pozuculuq fəaliyyətlərini daha da
genişləndirmiş və Bakı əməliyyatı ərəfəsində Azərbaycan Xalq Cümhuriyyətinin
devrilməsi üçün əlverişli zəmin yarada bilmişdilər.[37]

Azərbaycan Xalq Cümhuriyyətinin yaradılması ərəfəsində ölkədə quru və su
yolları, xüsusən də dəmir yolu və boru kəmərləri nəqliyyat əlaqələrində mühüm
rol oynayırdı. Bu dövrdə dəmir yollarının ümumi uzunluğu 954,2 km idi. Onun
498,2 km-i Bakı - Böyük Keşik, 87,8 km-i Biləcəri - Yalama, 189,2 km-i Uluxanlı
- Culfa, 51,2km-i Ələt - Zubovka, 27,1 km-i Bakı - Balaxanı, Sabunçu – Suraxanı
xətlərinin payına düşürdü. Həmin dövrdə iqtisadi və ticarət əhəmiyyətli şose və
torpaq yolların sıx şəbəkəsi də mövcud idi. Bu tipli yolların ümumi uzunluğu
4169,1 km, o cümlədən şoseləşdirilmiş yolların uzunluğu 1507,3 km idi.[37]

Yollar Nazirliyi dəmir yolu nəqliyyatını sahmana salmaq üçün parovoz və vaqon
parkının təmiri, yeni nəqliyyat vasitələrinin alınması, dəmir yolu
qulluqçularının məvaciblərinin artırılması, onlara güzəştli şərtlərlə ərzaq
verilməsi, parovoz maşinistlərinə və onların köməkçilərinə həqiqi hərbi
xidmətdən möhlət verilməsi, dəmir yolu stansiyalarının qaydaya salınması,
mühafizəsinin təmin edilməsi və s. kimi mühüm tədbirlər gördü.[37] Bütün bu
tədbirlər tezliklə öz bəhrəsini verdi. Artıq 1919-cu il iyulun 15-dən Bakı -
Batum istiqamətində gündə 4 cüt qatarın, həmin ilin sonundan isə Bakı -
Port-Petrovsk (Mahaçqala) istiqamətində də ciddi qrafik üzrə gündə 4 cüt qatarın
hərəkəti təmin edildi.[37]

1918-ci il oktyabrın 30-da Bakı Beynəlxalq Dəniz Ticarət Limanı idarəsinin
fəaliyyəti bərpa edildi.[37] Ticarət gəmiləri ilə Bakı ilə Port-Petrovsk,
Salyan, Lənkəran limanları arasında sərnişin və yük daşınması təşkil edildi.
Hökumətin ciddi səyləri nəticəsində 1919-cu ildə Bakı-Batum neft kəməri də bərpa
edilib istifadəyə verildi.[37] 1919-cu ilin avqust ayında ingilis qoşunları
Azərbaycandan çıxdıqdan sonra Bakı limanı və ticarət donanması da Cümhuriyyət
Hökumətinin sərəncamına keçdi, ölkənin ticarət gəmiləri Azərbaycan Xalq
Cümhuriyyətinin bayrağı altında üzməyə başladılar.[37]

Azərbaycan Hökuməti şose yollarının bərpası üçün 1919-cu il fevralın 17-də
Yollar Nazirliyinin sərəncamına 1 milyon manat kredit ayırdı. Həmin il aprelin
24-də isə bilavasitə Yevlax-Şəki şose yolunun təmiri və seldən 70 qorunması üçün
bənd tikilməsinə 210 min manat vəsait verildi. Hökumət nəqliyyat vasitələrinin
təmiri və normal istismarı məsələlərini daim diqqət mərkəzində saxlayırdı.
1919-cu il aprelin 28-də Bakıda avtomobillərin ilkin təmiri və avtomobil
zavodunun saxlanması üçün 175 min manat vəsait ayrıldı.[37] Həmçinin, Yollar
Nazirliyinə tapşırıldı ki, avtomobil zavodunun gəliri və xərcləri haqqında
əsaslı məruzə hazırlasın.[37] Azərbaycan Xalq Cümhuriyyəti olduqca çətin və
mürəkkəb şəraitdə həyata keçirdiyi tədbirlərlə ölkədə nəqliyyatın işini, əsasən,
qaydaya sala bildi. Dəmir yolu və su nəqliyyatı, neft kəmərinin istismarı dövlət
xəzinəsinə gəlir gətirməyə başladı.[37]

Gülüstan və Türkmənçay müqavilələrindən Azərbaycan Xalq Cümhuriyyətinin
yaranmasınadək olan dövrdə Rusiya imperiyasının Cənubi Qafqazın türk-müsəlman
əhalisinə qarşı yeritdiyi ayrıseçkilik siyasəti, deportasiyalar və soyqırımları
nəticəsində Şimali Azərbaycan əhalisinin etnik tərkibi, sayı və yerləşməsi
məqsədyönlü şəkildə dəyişdirildi, burada yaşayan azərbaycanlıların sayı xeyli
azaldı.[37] Rusiya işğalından sonra ermənilərin müxtəlif ölkələrdən kütləvi
şəkildə Şimali Azərbaycan torpaqlarına köçürülməsi etnik-siyasi vəziyyətə ciddi
təsir göstərmiş, azərbaycanlıların ata-baba torpaqlarından deportasiyası həyata
keçirilmişdir.[37] Əlimərdan bəy Topçubaşovun Antanta dövlətlərinin İstanbuldakı
nümayəndələrinə təqdim etdiyi xüsusi memorandumda Cənubi Qafqazın 237055 kv.
km-lik ərazisində 7667370 nəfərin yaşadığı qeyd olunurdu ki, onların da etnik
tərkibi belə idi: 3306000 (43,1%) müsəlman, 1786000 (23,3%) erməni, 1641000
(21,4%) gürcü.[37] Həmin sənədə əsasən Azərbaycan Xalq Cümhuriyyəti ərazisində
2353000 nəfər yaşayırdı ki, bu da Cənubi Qafqaz əhalisinin 30,7%-nə bərabər
idi.[37]

Azərbaycan Xalq Cümhuriyyəti Hökumətinin Paris sülh konfransına təqdim etdiyi
sənədlərə görə isə, Azərbaycan Xalq Cümhuriyyətinin həqiqi hakimiyyəti altında
olan ərazi Cənubi Qafqaz ərazisinin 38%-ni, Azərbaycan hakimiyyətinin yayıldığı
ərazilərlə birlikdə isə 60,7%-ni əhatə etdiyi bildirilirdi. Göstərilən
sənədlərdə məhz həmin ərazi müvafiq olaraq Cənubi Qafqazın əhalisi də
hesablanmışdı.[37] Paris sülh konfransına təqdim olunmuş sənədlərə əsasən,
ümumiyyətlə, Cənubi Qafqazın əhalisi 8081668 nəfərdən ibarət idi. Onların
4617671 nəfəri (57,1%) Azərbaycanda yaşayırdı.[37] Azərbaycan əhalisinin
75,4%-ni (3481889 nəfər) azərbaycanlılar, 17,2%-ni (795312 nəfər) ermənilər,
0,6%-ni (26585 nəfər) gürcülər, 6,7%-ni (310885 nəfər) başqa xalqların
nümayəndələri təşkil edirdi. Azərbaycan Xalq Cümhuriyyəti Hökuməti ölkə
əhalisinin sayı və etnik tərkibinin müəyyənləşdirilməsinə xüsusi diqqət
yetirirdi. Əhali haqqında daha bir məlumat Azərbaycan Xalq Cümhuriyyətinin
ünvan-təqvimində xüsusi cədvəl halında dərc edilmişdi.[37]

Göstərilən cədvəldən istifadə edərkən nəzərə almaq lazımdır ki, həmin cədvəl
1917-ci il üçün Qafqaz təqvimi əsasında tərtib edildiyinə görə, faktiki olaraq,
1916-cı ilə aid olan vəziyyəti əks etdirir.[37] Digər tərəfdən, bu cədvəlin
özündə də türk-müsəlman əhalinin sayı təhrif edilirdi.[37] Bundan əlavə,
cədvəldə verilən rəqəmlər Cənubi Qafqazda azərbaycanlıların elliklə yaşadığı
bütün ərazilərə deyil, qonşuların iddia irəli sürmədiyi mübahisəsiz ərazilərə
aiddir.[37] Cədvəldə, eyni zamanda, Tiflis quberniyasına aid mübahisəli ərazi və
orada yaşayan azərbaycanlı əhalinin sayı da öz əksini tapmamışdır.[37]
Beleliklə, aşağıda göstərilən cədvəl 1916-cı ildə Azərbaycan Xalq
Cümhuriyyətinin mübahisəsiz ərazisində yaşayan əhalinin, o cümlədən
azərbaycanlıların sayını əks etdirir:[37]

Müstəqil dövlətin mühüm atributlarından biri olan dövlət dili məsələsi yenicə
yaranmış Azərbaycan Xalq Cümhuriyyəti Hökumətinin diqqət mərkəzində idi.
Cümhuriyyət Hökuməti 1918-ci il 27 iyun tarixli qərarı ilə o zaman türk dili
adlanan Azərbaycan dilini dövlət dili elan etdi.[37] Həmin qərar Gülüstan və
Türkmənçay müqavilələri ilə Azərbaycanın ikiyə bölünməsindən sonra ana dilinin
dövlət dili kimi işlədilməsinə aid ilk sənəddir.[37] Qeyd edilməlidir ki, dövlət
dili haqqında qərar Hökumətin Gəncəyə köçdükdən sonra qəbul etdiyi ilk
qərarlardan biridir.[37]

Azərbaycan dilinin sözün əsl mənasında dövlət dili kimi işlənməsi təcrübəsi
geniş şəkildə ilk Azərbaycan Parlamentinin dilində əksini tapmışdır.[37] Dövlət
idarələrində müəyyən müddət ərzində rus dilinin işlənməsinə də icazə verilməsi
Parlamentə aid deyildi.[37] Ona görə də Parlamentdə dillərin işlənməsi məsələsi,
təbii olaraq, qanunverici hakimiyyətin, Parlament üzvlərinin öhdəsinə
buraxılmışdı.[37] Parlamentin istifadə etdiyi dil dövlət dili statusuna malik
Azərbaycan türkcəsi idi. Qeyri-yerli Parlament nümayəndələri çıxışların rus
dilində olmasını təklif etdikdə, Parlamentin iclaslarından birində bu məsələ
ayrıca müzakirə olunmuş və bu xüsusda qərar qəbul edilmişdi. Qərara əsasən,
Parlamentin rəsmi dili Azərbaycan türkcəsi elan olunmuş, digər millətlərin
nümayəndələrinin rus dilində çıxış etmələri məqbul hesab edilmişdi. Bununla
belə, rəsmi sənədlərin hamısı dövlət dilində tərtib edilirdi.[37]

Xalq təhsili və maarifləndirmə üzrə ilk nazirlik Azərbaycanda Xalq Maarifi
Nazirliyi 1918-ci ildə may ayının 28-də Azərbaycan Xalq Cümhuriyyətinin hökuməti
tərəfindən təsis edilib.[49] Nazirlər Şurasının qərarı ilə 30 iyun 1918-ci ildə
üç şöbədən (ümumi orta təhsil, ali və orta-ixtisas təhsili, peşə məktəbləri)
ibarət strukturu təsdiq edilib. Maarif naziri isə sonradan AXC hökumət başçısı
olan Nəsib bəy Usubbəyov olub. Xalq təhsili sahəsində ilk önəmli tədbir
məktəblərin milliləşdirilməsi oldu, bu, təhsilin doğma Azərbaycan türk dilinə
keçirilməsi idi.[49] Bununla da ilk dəfə olaraq azərbaycanlı uşaqların doğma
dildə təhsil alma hüququ qanuniləşdirildi.

Xalq Maarifi Nazirliyi 1919-20-ci il tədris ilinin əvvəlindən Ali ibtidai
məktəblərin bütün siniflərinin və orta tədris məktəblərinin üç sinifinin
milliləşdirilməsini qərara aldı.[49] 1918-ci il 7 sentyabr fərmanı ilə bütün Ali
ibtidai məktəblərdə qeyri-müsəlman tələbələr üçün dini və onların ana dili
tədrisi tətbiq edilib.[49] Bu təlimlərin tədrisi üzrə xərcləri dövlət öz üzərinə
götürüb. Bakı şəhəri milli məktəblərin inspeksiyasında və Bakı quberniyasında
1918-19-cu tədris ilində 76 rus – bunlardan Bakıda 30, əyalətlərdə isə 46 məktəb
var idi.[49] Onlardan 51-i dövlət, qalan 25-i isə şəhər, neft-sənayeçiləri
qurultayına məxsus idi və özəl sayılırdı.[49]

Xalq maarif naziri yəhudi məktəblərinin rəhbəri Y.Baysband və F.Şapiroyanın
təşkil etdikləri yəhudi dili, yəhudi xalqının tarixi və yəhudi ədəbiyyatının
tarixi kurslarına dinləyiciləri yazdırmağa icazə verdi.[49] Dərslər 20 oktyabr
1918-ci ildə başlayıb.[49] 1918-ci ilin oktyabr ayında Yəhudi Milli Şuranın
nəzdində fəaliyyət göstərən məktəblərdə 700 nəfər təhsil alır, 24 müəllim
çalışırdı. Bu məktəblər hər ay 10 min rubl məbləğində dövlət tərəfindən
subsidiyalaşdırılırdı.[49] Azərbaycan dövləti tərəfindən alman koloniyalarında
fəaliyyət göstərən məktəblər də dəstəklənirdi. Alman koloniyalarında tədris
keçən müəllimlərin hər birinə 1918 və 1919-cu ildə inspeksiya tərəfindən hər ay
90 rubl ödənilirdi.[49]

1918-ci ildə Səhiyyə Nazirliyi təsis edilir, bu nazirliyə rəhbərlik isə Musa bəy
Rəfiyevə həvalə edilir.[49] Bu illərdə Bakı və Gəncə kimi şəhərlərdə onlarla
yeni aptek və xəstəxana açılır.[49] 1919-cu ildə tibb fakültəsi də olan Bakı
Dövlət Universitetinin əsası qoyulub, kafedranın ilk rəhbəri görkəmli cərrah,
professor Vasili Razumovski (1920-ci ilə qədər) olur.[49] Burada, həmçinin
tibbin tarixi də tədris edilirdi. Qısa bir müddət ərzində Razumovskinin
rəhbərliyi altında Xüsusi Hazırlıq Komissiyası yaradılır.[49] Bu ilin avqust
ayında qəbul imtahanları təşkil edilir və beləliklə də ilk tələbələr – gələcək
həkimlərin qrupu yığılır.[49] 1922-ci il avqust ayının 2-də tibb fakültəsinin
ilk 29 məzunu arasında yalnız üç azərbaycanlı – A.Ələkbərov, Ceyran Sultanova və
sonradan elmlər doktoru və professor olan Adilə Şahtaxtinskaya olub.[49]

Xalq təhsili məsələləri ilə məşhur müəllim Əlicabbar Orucəliyevin başçılıq
etdiyi Bakı Şəhər Dumasının tədris şöbəsi də məşğul olurdu.[49] 1919-cu ilin 15
iyul tarixli iclasında Şəhər Dumasının şəhər məktəblərinin müəllimləri üçün 1600
rubl təqaüd təyin etdi.[49] Bu istiqamətdə Bakı neft-sənayeçiləri də müəyyən
addımlar atırdı: onların da məktəblərində müəllimlərin məvacibləri
artırılmışdı.[49]

Bakıda məktəb binaları ilə dəhşətli bir vəziyyət alınmışdı.[49] Onların çoxu ya
tamamən dağıdılmış, ya da əsaslı təmir tələb olunacaq qədər bərbad idi.[49]
Hökumət Bakı şəhər ibditadi məktəblərində məktəb-sanitar nəzarətinin təşkil
edilməsi üçün 827,600 rubl vəsait ayırmışdı.[49] Məktəblilərə müxtəlif ictimai
təşkilatlar da yardım göstərirdilər. Bakı şəhər məktəblərinə yardım ictimai
idarəsi məktəblərdə isti səhər yeməkləri təşkil edirdi.[49] Vəsaitin yığılması
üçün idarə lotoreya və əvvəlki illərdən qalmış əşyaların satış yarmarkasını
keçirirdi.[49]

Məktəblilərə vətəndaşlar, xeyriyyəçilər və Hacı Zeynalabdin Tağıyev, Ağa Musa
Nağıyev, Həmidə Məmmədquluzadə, Murtuza Muxtarov, Şəmsi Əsədullayev kimi
mesenatlar da yardım edirdi.[49]

Azərbaycan Xalq Cümhuriyyəti Hökuməti yarandığı gündən əhalinin sağlamlığı
qayğısına qalmış və səhiyyə sahəsində ciddi tədbirlər görmüşdür. Bu sahədə ən
böyük uğurlardan biri ölkənin səhiyyə sisteminin yaradılması və təşkili işlərinə
bilavasitə rəhbərlik edən dövlət icra orqanının - Səhiyyə Nazirliyinin
yaradılması idi. 1918-ci il iyunun 7-də Fətəli xan Xoyski tərəfindən təşkil
edilmiş 2-ci hökumət kabinəsi Gəncədə fəaliyyət göstərərkən Müsəlman Milli
Şurası nəzdindəki qaçqın şöbəsi əsasında Azərbaycan Cümhuriyyəti Xalq Səhiyyəsi
və Himayədarlıq Nazirliyi yaradıldı.[37] Azərbaycanın ilk ali təhsilli cərrah
həkimlərindən olan Xudadat bəy Rəfibəyli Azərbaycan Xalq Cümhuriyyətinin xalq
səhiyyəsi və himayədarlıq naziri təyin edildi.[37]

Azərbaycan Xalq Cümhuriyyəti dövründə Parlament və Hökumət, xüsusən də Xalq
Səhiyyə Nazirliyi əhalinin sağlamlığına mənfi təsir göstərən antisanitariya ilə
ciddi mübarizə aparmağa, xarici mühit və məişət şəraiti ilə bağlı mənfi amilləri
aradan qaldırmaqla yoluxucu xəstəliklərə, ağır epidemiyalara qarşı profilaktik
tədbirlər həyata keçirməyə başladı.[37] Az vaxt içərisində Gəncə yaxınlığındakı
Zəyəm və Zurnabad kəndlərində taun əleyhinə məntəqə təşkil olundu. Səhiyyə
şəbəkəsinin genişləndirilməsinə başlandı.[37] Kənd yerlərində xəstəxanalar,
ambulatriyalar, feldşer məntəqələri və s. müalicə müəssisələri açıldı, yeni tibb
ocaqlarının bünövrəsi qoyuldu. Dövlət tibb müəssisələrini dava-dərmanla,
avadanlıqlarla təmin etmək məqsədilə lazımi tədbirlər görüldü.[37] Bunun üçün
dövlət aptek anbarı, laboratoriyası və s. yaradıldı. Azərbaycan Xalq
Cümhuriyyəti Parlamenti və Hökuməti sağlamlığın mühafızəsinə dair vəzifələr və
tədbirlər barədə bir sıra qanun və qərarlar qəbul etdi. Cümhuriyyət Hökuməti
tibb xidməti heyətini genişləndirmək məqsədilə səhiyyə sistemində qısamüddətli
tibb işçiləri kursları açdı.[37] Bütün bunların nəticəsi idi ki, Xalq
Cümhuriyyəti dövründə kənd yerlərində Səhiyyə Nazirliyinə tabe olan 33 kənd
xəstəxanası fəaliyyət göstərirdi. Onların hərəsində 1 həkim, 2 feldşer və
xidmətçi tibb bacıları işləyirdi. Bu tibbi personal 6 çarpayılıq kənd
xəstəxanalarında xəstələrə xidmət edir, ambulator müalicəyə ehtiyacı olanlara
isə pulsuz tibbi yardım göstərirdi.[37]

Bu dövrdə qeyri-hökumət tibbi cəmiyyət, birlik və təşkilatlarının da fəaliyyəti
geniş vüsət almışdı. Bakı şəhəri həkimlər cəmiyyətinin əsas fəaliyyət istiqaməti
sənayə gigiyenası, yatalaq epidemiyasının aradan qaldırılması olmuşdur.[37]
Cəmiyyət Bakı Dövlət Universiteti tibb fakültəsinin avadanlıqla təchiz
edilməsinə yardım göstərmək üçün Avropanın aparıcı klinikaları ilə əlaqə
yaratmışdı.[37] Bakının tanınmış həkimləri təbabətin müxtəlif sahələrində elmi
nailiyyətlərin mübadiləsi məqsədilə cəmiyyətdə məruzələr edirdilər.[37] Onun
nəzdində boş iş yerlərini qeydə almaq, işsizləri həmin yerlərə yerləşdirmək,
onlara vaxtaşırı yardım göstərmək məqsədilə Həkimlərə yardım bürosu
yaradılmışdı.[37] 1919-cu ildə Bakıda təsis edilmiş qeyri-hökumət tibb
cəmiyyətlərindən biri də Uşaq həkimləri dərnəyi idi. Dərnək uşaqlar və
yeniyetmələr arasında yayılmış yoluxucu xəstəliklərin profilaktikası və
müalicəsi sahəsində təcrübə mübadiləsi aparır, qabaqcıl müalicə üsullarının
tətbiqinə səy göstərir, təbliğat və təşviqat işi ilə məşğul olurdu. 1920-ci
ilədək Azərbaycanda, artıq 353 həkim, 450 orta tibb işçisi, 1123 yerlik
xəstəxana var idi.[37]

Azərbaycan Xalq Cümhuriyyəti elan edildiyi gündən dövlət rəmzlərinin
yaradılmasına xüsusi önəm verirdi. Ən mühüm dövlət atributlarından biri kimi
Dövlət bayrağının qəbul edilməsi daha tez həyata keçirildi. Əli bəy
Hüseynzadənin məşhur "türkləşmək, islamlaş maq və müasirləşmək" şüarı bu işdə
əsas görürülmüşdü.[37] Cümhuriyyət Hökuməti 1918-ci il noyabrın 9-da "yaşıl,
qırmızı və mavi rənglərdən, ağ aypara və səkkizgüşəli ulduzdan ibarət" bayrağın
milli bayraq kimi təsdiq olunması haqqında qərar qəbul etdi.[37]

Azərbaycan Xalq Cümhuriyyəti Hökuməti 1919-cu il martın 23-də dövlət gerbinin və
rəsmi sənədlərdə üzərində dövlətin adı və gerbi təsvir edilən dövlət möhürünün
layihələrini hazırlamaq məqsədilə müsabiqə elan olunması barədə qərar qəbul
etmişdi.[37] Çox güman ki, müsabiqəyə göndərilən layihələrin heç biri
bəyənilmədiyindən qəbul edilməmişdi.[37] Buna görə də Azərbaycan Xalq
Cümhuriyyəti Hökuməti hərbi ordenlər, milli himn, dövlət gerbi və möhürü üçün
layihələrin hazırlanması üçün yeni müsabiqə elan olunması barədə qərar
çıxardı.[37] Dövlət gerbinin, orden və medalların hazırlanmasında ilk peşəkar
heykəltəraş Zeynal Əlizadə iştirak edirdi. Onun layihəsinə əsasən buraxılmış döş
və xatirə medallarında Parlament binası, bayraqlar, aypara, səkkizguşəli ulduz,
günəşin doğması, gül çələngləri həkk olunmuşdu.[37]

Milli rəssamlıq sənətinin inkişafına xüsusi əhəmiyyət verilirdi. 1919-cu ildə
nəşr olunan "Zənbur" jurnalında Azərbaycan satirik qrafıkasının banisi Əzim
Əzimzadənin zamanın ictimai-siyasi problemləri ilə səsləşən karikaturaları dərc
olunurdu.[37] Karikaturalardan birində silahlı Denikini, Kolçakı və Androniki
ciblərində gəzdirən ingilis qəsbkarları təsvir olunmuşdu. Onun rəsmlərində
cəhalət, nadanlıq, qaniçən erməni-daşnak quldurlarının vəhşi və iyrənc əməlləri
ifşa edilirdi.[37] Bu mövzu rəssam Bəhruz Kəngərlinin də yaradıcılığında
əhəmiyyətli yer tuturdu. Onun erməni-müsəlman münaqişəsini əks etdirən məşhur
"Qaçqınlar" silsiləsi realist Azərbaycan rəssamlıq sənətinin nailiyyəti idi.[50]
Əzim Əzimzadə "Otello", "Aşıq Qərib", "Dəmirçi Gavə" tamaşalarının bədii
tərtibatı üçün dekor və geyim eskizləri hazırlamışdı. Bəhruz Kəngərli Naxçıvan
teatrında "Hacı Qara", "Ölülər", "Dağılan tifaq", "Pəricadu" və s. tamaşalara
tərtibat vermişdi.[51] Milli mədəniyyətin tərəqqisi və inkişafı yolunda ilk
ciddi addımlar atılmışdı. Əli bəy Hüseynzadənin "Şeyxülamın portreti" və
"Bibiheybət məscidi" tablolarını xüsusilə qeyd etmək lazımdır.[37] Bu dövrdə
rəssamlar plakat sahəsində də diqqtəlayiq əsərlər yaratmışlar.[52]

Memarlıq və heykəltəraşlıq sənəti sahəsində də müəyyən tədbirlər həyata
keçirilmişdi. Bakı Politexnik Məktəbinin nəzdində heykəltəraşlıq sinfinin
açılması nəzərdə tutulmuşdu.[53] 1918-ci ildə Bakının erməni-daşnak quldurları
tərəfindən yandırılmış möhtəşəm binaları - Hacı Zeynalabdin Tağıyevin qızlar
məktəbi, İsmailiyyə Sarayı Azərbaycan Xalq Cümhuriyyəti dövründə şəhərin baş
memarı vəzifəsində çalışan görkəmli memar Zivər bəy Əhmədbəyovun layihələri
əsasında bərpa olunmuşdu.[54] Erməni millətçilərinin basqını nəticəsində
xarabalığa çevrilmiş Şamaxı şəhərini bərpa etmək üçün Zivər bəyin təşəbbüsü ilə
"Yeni Şirvan cəmiyyəti təsis olunmuşdu. O, mühəndis Ömər bəy Avuyevlə birlikdə
"İslam incəsənətini sevənlər və qoruyanlar cəmiyyəti"ni də yaratmışdı.[55] Zivər
bəy Əhmədbəyov, memar Nəbioğlu Qacar, mühəndis MəmmədHəsən Hacınski və Hacı bəy
Axundov Şirvanşahlar Sarayı kompleksin tədqiqi sahəsində fəaliyyət göstərmişlər.
Sənətşünaslardan Məhəmməd Ağaoğlu, Hüseyn bəy Mirzəcamalov, memar Nəbioğlu Qacar
islam mədəniyyəti, muzeyşünaslıq qədim maddi mədəniyyət nümunələrini qorumaq
sahəsində fəal çalışmışlar.[56]

Azərbaycan Xalq Cümhuriyyətinin yaranması milli teatrın fəaliyyətində də
canlanmaya səbəb oldu.[37] Dövlətin fəal köməyi və müdaxiləsi nəticəsində
Azərbaycan teatrının inkişafında mühüm keyfiyyət dəyişiklikləri baş verdi.[37]
Teatrın repertuarına Azərbaycan tarixi və milli azadlıq mübarizəsi ilə bağlı
yeni əsərlər gəldi.[37] İctimai həyatda teatrın rolu artdı.[37] Cümhuriyyət
dövründə Bakıda fəaliyyətini bərpa etmiş ilk truppa "Hacıbəyli qardaşları"
olmuşdur. Truppa tanınmış sənətkarlardan Hacağa Abbasov, Mirzağa Əliyev, Əhməd
Ağdamski, Cəlil Bağdadbəyov, Hüseyn Ərəblinski, Hüseynqulu Sarabski, Muxtar
Məhəmmədzadə, Rza Darablı, Sidqi Ruhulla, Ələkbər Hüseynzadə, Məmmədtağı
Bağırzadə, Bağır Cabbarzadə, Əbülhəsən Anaplı, Əhməd Anatollu, Mirmahmud
Kazımovski, Məğfurə xanım, Yeva (Yevgeniya) Olenskaya, Semnur xanım, Mina xanım
və başqalarını bir yerə toplayaraq, həftədə üç gün növbə ilə dram, komediya,
opera və operetta tamaşaları göstərir, repertuarını zənginləşdirmək qayğısına
qalırdı.[37]

Azərbaycan Dövlət Teatrının açılışı və fəaliyyəti Xalq Cümhuriyyəti dövründə
mədəni həyatın ən parlaq səhifələrindən biri idi. Azərbaycan Xalq Cümhuriyyəti
dövründə Dövlət Teatrının binasında opera, musiqili teatr tamaşaları, xalq
musiqisindən ibarət konsertlərlə yanaşı, mühüm dövlət tədbirləri də
keçirilirdi.[37] Dövlət Teatrının pərdələri ilk dəfə 1918 il noyabrın 4-də
Nəriman Nərimanovun "Nadir şah" faciəsinin tamaşası ilə açıldı.[37]

Azərbaycan Xalq Cümhuriyyətinin mədəniyyətin inkişafına göstərdiyi qayğı
nəticəsində milli teatrın inkişafında müəyyən nəzərəçarpan uğurlar
qazanıldı.[37] "Dəmirçi Gavə", "Nadir şah", "Ölülər", " Yağışdan çıxdıq, yağmura
düşdük", "Bəxtsiz cavan", "Əlli yaşında cavan", "Şamdan bəy", "O olmasın, bu
olsun", "Ağa Məhəmməd şah Qacar", "Şah İsmayıl", "Pəri-cadu", "Otello",
"Qaçaqlar", "Dağılan tifaq", "Əlmənsur", "Hacı Qara", "Bədbəxt milyonçu",
"Vətən, yaxud Silistrə", "Ev tərbiyəsinin bir şəkli", "Evliykən subay", "Arşın
mal alan" əsərləri milli teatrın repertuarında ən yaxşı tamaşalar idi.[37]

Xeyriyyə tamaşalarının təşkili teatrın fəaliyyətində, bir növ, ənənəyə çevrilir,
"Azərbaycan" qəzetində həlak olmuş döyüşçü ailələrinin xeyrinə təşkil olunan
teatr tamaşaları barəsində tez-tez elanlar verilirdi.[37] Bu işdə Üzeyir və
Zülfüqar Hacıbəyov qardaşlarının truppası xüsusi fəallıq göstərirdi.[37] Dövlət
teatrının direktoru Zülfüqar Hacıbəyov tərəfindən təşkil edilmiş xeyriyyə
tamaşasından Azərbaycan ordusunun bölməsinə 22292 manat 80 qəpik pul vəsaiti
köçürülmüşdü. Ağdaşda yerli ziyalıların təşkil etdikləri xeyriyyə tamaşasından
toplanmış vəsait Dağıstanın "Qızıl Aypara Cəmiyyəti"nə göndərilmişdi.[37]

Azərbaycan teatrının repertuarında müstəqillik uğrunda mübarizə tarixinə həsr
olunmuş dram əsərləri mühüm yer tuturdu.[37] Mirzəbala Məmmədzadənin "Bakı
uğrunda müharibə", İsa bəy Aşurbəyovun "Azərbaycan", Cəfər Cabbarlının "Bakı
müharibəsi", "Ədirnə fəthi" kimi vətənpərvərlik ruhlu əsərləri oynanılırdı.
Teatrda tamaşaya qoyulan əsərlərin keyfiyyətinə, cəmiyyətin bədii zövqünün
düzgün formalaş masına ciddi diqqət yetirilirdi. Səhnə əsərlərinin seçilməsi və
onların ədəbi və bədii keyfiyyətlərinə lazımi diqqət yetirilməsi üçün xüsusi
ədəbi komissiya yaradılmışdı.[37]

Cümhuriyyət dövründə Azərbaycanın digər mədəniyyət mərkəzlərində də teatr sənəti
inkişaf etməkdə idi.[37] Naxçıvan teatrı bunların içərisində xüsusilə
fərqlənirdi. Naxçıvan teatrının təşəkkülündə dövrün ictimai-siyasi və fəlsəfi
fikrinin inkişafı şəraitində yetişən maarifpərvər ziyalılardan Cəlil
Məmmədquluzadə, Böyük xan Naxçıvani, Əliqulu Qəmküsar, Rza Təhmasib, Rza
İsfəndiyarlı, Mir Həsən Mirişli və digərlərinin mühüm xidməti olmuşdur.[37]
"Ölülər", "Evliykən subay", "Arşın mal alan", "Dağılan tifaq", "Hacı Qara",
"Bəxtsiz cavan" və digər əsərlər tamaşaya qoyuldu. Aktyorlar Mirzə Ələkbər
Sabirin və onun ədəbi məktəbinin davamçıları olan şairlərin satiraları əsasında
səhnəciklər hazırlanmasına da xüsusi diqqət yetirirdilər.[37]

Azərbaycan teatrı milli opera sənətinin yaranmasında xüsusi rol oynamış və ilk
Azərbaycan operaları məhz bu teatrın səhnəsində tamaşaya qoyulmuşdu. "Leyli və
Məcnun" operasının tamaşaya qoyulduğu 1908 il yanvarın 12-si Azərbaycan musiqisi
tarixində milli Azərbaycan operasının yarandığı gün oldu.[37] Üzeyir Hacıbəyov
ilk "Leyli və Məcnun" operasından sonra "Şeyx Sənan", "Əsli və Kərəm", "Rüstəm
və Söhrab", "Şah Abbas və Xurşidbanu" kimi digər muğam operalarını da yaratdı.
O, Azərbaycanda musiqili komediya janrının da banisidir.[37] Onun "Ər və arvad",
"O olmasın, bu olsun" ("Məşədi İbad"), "Arşın mal alan" musiqili komediyalarında
Azərbaycan xalqının adət-ənənələri, həyat və məişəti öz əksini tapmışdır.[37]

Milli musiqi janrlarının yaranması yolunda Üzeyir Hacıbəyovla ilə çiyin-çiyinə
çalışan böyük sənətkarlardan biri də Müslüm Maqomayev idi. Teatr fəaliyyətinə
orkestrin skripkaçısı kimi başlayan Müslüm Maqomayev tezliklə orkestrin dirijoru
olmuş və Azərbaycan opera sənətinin daha bir klassik əsərini - "Şah İsmayıl"
operasını yaratmışdır. 1916-cı ildə yazılmış bu opera məhz 1919-cu ildə,
Azərbaycan Xalq Cümhuriyyəti dövründə səhnəyə qoyulmuş və böyük uğur
qazanmışdı.[37]

Azərbaycan musiqi mədəniyyətinin inkişafında xalq xanəndələri və el aşıqları
müstəsna rol oynamışlar. Xalq içərisindən çıxmış, öz gözəl səsi və sənəti ilə
nəinki Azərbaycanda, həmçinin bütün Qafqazda və Yaxın Şərqdə də məşhur olan
Cabbar Qaryağdıoğlu, Keçəçioğlu Məhəmməd, Seyid Şuşinski, Məcid Behbudov və
başqaları ölkənin mədəni həyatında, bayramlarda, xeyriyyə konsertlərində və
başqa el şənliklərində yaxından iştirak edirdilər.[37] Bu illərdə, eyni zamanda,
ustad aşıqlardan Abbasqulu, Nəcəfqulu və Aşıq Ələsgərin iştirakı ilə "Şərq
konsertləri" verilirdi.[37] Azərbaycanda xanəndəlik sənətinin yüksəlişi ilə
əlaqədar olaraq çalğı musiqisi də inkişaf etmiş, Məşədi Cəmil Əmirov, Qurban
Pirimov və başqa ustad tarzənlər yetişmişdir.[37]

Bu dövrdə Azərbaycanın musiqi həyatında "Beynəlmiləl", "Marselyoza" kimi
inqilabi mahnıların, Koroğlu, Qaçaq Nəbi, Səttarxan haqqında tarixi mahnıların
xalq arasında yayılması təsadüfi deyildi.[37] Dövrün ümumi əhvali-ruhiyyəsi,
xalqın inqilabi fəallığı, demokratik meyllər belə mahnıların özünəməxsus
melodiyalarında öz ifadəsini tapırdı.[37] Üzeyir Hacıbəyov "Azərbaycan marşı"nı
məhz həmin mahnıların təsiri altında yazmışdı.[37] Bu əsərdə bəstəkar
Cümhuriyyət dövründə xalqının qəlbində baş qaldıran vətənpərvərlik hisslərini,
mütərəqqi ideyaları, milli qüruru ifadə etmişdi.[37]

Cümhuriyyət dövrünün ədəbiyyatını ilk dəfə araşdıran və dəyərləndirənlər də elə
Cümhuriyyeti və onun mədəniyyətini yaradanların özləri olmuşlar.[37] Ədəbi
prosesi tənzim edənlər və yaradanlar - Məhəmməd Əmin Rəsulzadə, Mirzəbala
Məmmədzadə, Parlamentin sədri Əlimərdan bəy Topçubaşov, sədr müavini Həsən bəy
Ağayev, Cümhuriyyət hökumətinin sədri Fətəli xan Xoyski, həmçinin Əli bəy
Hüseynzadə, Əhməd bəy Ağaoğlu, Üzeyir və Ceyhun Hacıbəyov qardaşları, Hüseyn
Cavid, Cəlil Məmmədquluzadə, Məhəmməd Hadi, Əhməd Cavad, Abdulla Şaiq, Salman
Mümtaz, Əliabbas Müznib və başqaları idilər.[37] Xüsusən, "Cümhuriyyət şairi"
Əhməd Cavadın, Əli Yusif, Ümmügülsüm, Əmin Abid Mütəllibzadə, Cəfər Cabbarlı,
Bədri Seyidzadə, Davud Ağamirzadə, Əli Şövqi Şeyxzamanov kimi gənclərin şeirləri
el arasında süretlə yayılır, marşa, himnə, nəğməyə çevrilirdi.[37]

Cümhuriyyətin verdiyi qələm azadhğından bəhrələnirdilər. Nəcəf bəy Vəzirov,
Süleyman Sani Axundov, Yusif Vəzir Çəmənzəminli, Seyid Hüseyn, Abdulla bəy
Divanbəyoğlu və başqaları pedaqoji işdə, publisistika sahəsinde, dövlət
işlərində çalışır, siyasi həyata qoşulurdular.[37] Firidun bəy Köçərlini, Yusif
Vəzir Çəmənzəminlini, Seyid Hüseyni və Salman Mümtazı daha çox ədəbiyyat tarixi
məsələləri düşündürürdü.[37] Belə ki, Yusif Vəzir "Litva tatarlarının tarixi",
"Azərbaycan ədəbiyyatı tarixinə bir nəzər" kitablarını yazır, Salman Mümtaz
Azerbaycanın klassik şairlərinin əsərlərini toplayırdı.[37] Əbdürrəhim bəy
Haqverdiyev, Əliqulu Qəmküsar, Ömər Faiq Nemanzadə, Eynəli bəy Sultanov, Hüseyn
Minasazov və başqaları Tiflisdə çalışırdılar.[37]

1918-20 illərdə Azərbaycanda ideoloji mübarizənin bütün ağırlığı dövri mətbuatın
kesərli silahı olan publisistikanın üzərinə düşürdü.[37] Azərbaycan
publisistikası ideya-mövzu cehətdən çox rengarəng və zengin idi: çarizm
əsarətindən yenicə qurtulmuş Şimali Azərbaycanın milli müs təqilliyinin qorunub
saxlanması, milli ordunun yaranması, ölkədə demokratik parlament seçkiləri ve
islahatlarm keçirilməsi, bolşevik və Denikin təhlükəsinin dəf edilməsi,
Qarabağda erməni millətçilərinin törətdiyi müharibə yanğının söndürülməsi, ölkə
daxilindəki təfriqəçilik, Bakı nefti uğrunda xarici imperialistlerin didişməsi
və s. publisistikanın toxunduğu əsas məsələlər idi.[37] Milli publisistikanın
esasında xalqın gələcəyi ilə bağlı böyük siyasi-ictimai kon-sepsiya
dayanırdı.[37] Bu konsepsiya 20 əsrin əvvəllərində Azərbaycanda intişar tapmış
"türkləşmək, islamlaşmaq, müasirləşmək" ideahında təcəssüm olunurdu.[37]

Azərbaycan mətbuatı tarixində 1918-20-cu illər, bütün əvvəlki dövrlərə nisbətən,
ən yüksək inkişaf mərhələsi idi.[37] 1918-20-cu illər mətbuatını ideya
istiqaməti baxımından təxminən aşağıdakı kimi qruplaşdırmaq olar: Azərbaycan
Xalq Cümhuriyyəti ideyalarını təbliğ edən milli mətbuat, Cümhuriyyət Hökumətinə
müxalifətdə olan bolşevik mətbuatı, bolşevik mətbuatı ilə müxalifətdə olan
eser-menşevik mətbuatı, ermənilərin Azərbaycana qarşı ərazi iddialarına haqq
qazandırmaq üçün canfəşanlıq edən erməni-daşnak mətbuatı, özünü bitərəf
adlandıran və heç bir siyasi partiyaya mənsub olmayan informatik qəzetlər,
jurnallar. Lakin onların içərisində daha real həyat qüvvəsinə və geniş oxucu
auditoriyasına malik olanı Azərbaycan Xalq Cümhuriyyətinin ideyalarını təbliğ
edən və dəstəkləyən mətbuat idi.[37]

Cümhuriyyət Hökuməti dövründə Bakı, Gəncə, Şuşa, Tiflis, İrəvan və digər
mədəni-inzibati mərkəzlərdə çıxan mətbuat nümunələri təkcə Azərbaycan-türk
dilində deyil, rus, gürcü, erməni, polyak, fars, alman və qeyri dillərdə də nəşr
edilirdi.[37] Azərbaycan Xalq Cümhuriyyəti dövründə "İstiqlal" (1918-20),
"Azərbaycan" (1918-20), "Övraqi-nəfisə" (1919), "Müsəlmanlıq" (1917-19),
"Qurtuluş" (1920), "Mədəniyyət" (1920), "Gənclər yurdu" (1918), "Şeypur"
(1918-19), "Zənbur" (1919) kimi milli istiqlal ideyalı mətbuat orqanları nəşr
olunmuşdur.[37] Cümhuriyyətə gələn yolda Azərbaycan mətbuatının inkişafında
"Molla Nəsrəddin"-in təbliğ etdiyi dərin demokratizm və azadlıq ideyaları
imperializmin müstəmləkəçilik siyasətinə, geriliyə, mövhumata, cəhalətə,
xurafata qarşı mübarizədə, maarif və mədəniyyətin tərəqqisində mühüm rol oynadı.
Beləliklə, 19 əsrin sonları - 20 əsrin əvvəllərinin bütün bu dövri mətbuat
nümunələri Azərbaycanda milli-ictimai fikrin, azadlıq ideyalarının oyanışında
müstəsna əhəmiyyət kəsb etmişdir.[37]

Azərbaycanın 1918-20 illərdəki dövri mətbuatı əhalinin müxtəlif zümrələrinin
maraqlarını əks etdirirdi. Belə ki, gənclərə məxsus "Gənclər yurdu", tələbə və
müəllimlərə aid "Əfkari-mütəəllimin", elm və incəsənət xadimlərinin "Mədəniyyət"
kimi qəzet və jurnalları nəşr olunurdu. Onların səhifələrində milli dirçəliş
naminə təhsil, elm, maarif və mədəniyyətin inkişafına, milli ruhlu yeni nəslin
yetişdirilməsinə, eyni zamanda, ölkədə baş verən ictimai-iqtisadi, siyasi
hadisələrə dair məqalələr dərc olunurdu.[37]



https://az.wikipedia.org/wiki/Avropa_%C4%B0ttifaq%C4%B1

Avropa Birliyi və ya Avropa İttifaqı[1](ing. European Union) — 28 dövləti
birləşdirən dövlətlərüstü və eyni zamanda dövlətlərarası iqtisadi və siyasi
təşkilat.

Formal olaraq 1 noyabr 1993-cü ildə Maastrixt sazişi ilə təsis edilmiş bu
ittifaqın təməli 18 aprel 1951-ci il tarixli Paris Müqaviləsinə əsasən, Belçika,
Almaniya, Fransa, Niderland, Lüksemburq və İtaliya tərəfindən Avropa Kömür və
Polad Birliyinin (AKPB) yaradılması ilə qoyulub.

Avropa idealı real bir siyasi proyektə çevrilib Avropa Birliyi üzvü olan
dövlətlərin hökumət siyasətlərində uzun müddətli bir hədəf halına gəlməmişdən
əvvəl sadəcə filosofların və uzaqgörən insanların düşüncələrində yaşayırdı.
Avropa Birləşmiş Ştatları və ya Dövlətləri humanist və sülhsevər bir xəyalın
parçası idi. Avropa illərcə tez-tez baş verən qanlı müharibələrə şahid olmuşdur.
1870-1945-ci illərdə Fransa və Almaniya 3 dəfə müharibə etdilər. Bir çox insan
həlak oldu. Bu fəlakətlərdən sonra bəzi Avropa ölkələrinin liderləri sülhün
təmin olunmasının yeganə yolunun ölkələrin iqtisadi və siyasi yöndən birləşməsi
olduğu fikrinə gəldilər. Avropada milli uzlaşmazlıqları dəf edə biləcək bir
təşkilatın qurulması İkinci dünya müharibəsi zamanı totalitar rəhbərliklərə
qarşı mübarizə aparan müqavimət hərəkatlarından qaynaqlanmışdır.

Avropada bütünləşmə müddətinə sürət qazandıran biri federasiya tərəfdarı, digəri
funksional olan iki hərəkatın müdafiəçiləri İtalyan federalist Altiero Spinelli
ilə 1951-ci ildə Avropa Kömür və Polad İttifaqının (AKPİ) qurulmasına yol açan
Şuman Planının ilham qaynağı Jan Monnetdir. Hər iki cərəyanın fərqli fikirləri
var idi. Nəticə olaraq 1951-ci ildə Avropa Kömür və Polad İttifaqı Belçika,
Qərbi Almaniya, Lüksemburq, Fransa, İtaliya və Niderlanddan ibarət 6 üzv ilə
quruldu. Bu ölkələrdəki kömür və polad sənayesi ilə əlaqədar alınan qərarlar,
müstəqil bir quruma ötürüldü. Sözü gedən qurumun ilk başçısı isə Jan Monnet
oldu.

Avropa İttifaqı 1995-ci ildə ilk fəallarının xatirəsinə tikilmiş bir abidə
kimidir; iqtisadi, sənaye, siyasət, vətəndaş haqları və xarici siyasət
sahələrini əhatə edən çoxsektorlu bütünləşmənin ən üstün formasıdır. Avropa
Kömür və Polad İttifaqını quran Paris Müqaviləsi (1951), Avropa İqtisadi
Birliyini və Avropa Atom Enerjisi Birliyini quran Roma Müqavilələri (1957),
Vahid Avropa Sənədi (1986) və Maastrixt sazişi (1992) üzv dövlətləri hegemon
dövlətlər arasındakı ənənəvi müqavilələrdən daha möhkəm bir formada bir-birinə
bağlayan AB-nin hüquqi təməllərini meydana gətirir. Avropa Birliyi birbaşa
tətbiq edilmə imkanı olan bir qanun təşkil etmə hüququna malikdir və
vətəndaşları leyhinə xüsusi haqlar təyin edə bilir.

Birliyin işləri başlanğıcda altı qurucu üzvü (Almaniya, Belçika, Fransa,
Niderland, İtaliya və Lüksemburq) arasında bir kömür və polad ortaq bazarının
qurulması ilə məhdudlaşırdı. Müharibə sonrasındakı o günlərdə müharibənin qalib
və məğlublarını bərabərhüquqlu olaraq əməkdaşlıq edə biləcəkləri bir təşkilati
qurğu içində bir yerə toplayan İttifaq təməlində sülhə zəmanət vermənin bir
aləti olaraq başa düşülürdü. Altılar 1957-ci ildə Fransız Milli Məclisinin
Avropa Müdafiə İttifaqı layihəsini rədd etməsindən üç il sonra mübarizə apararaq
mal və xidmətlərin sərbəst hərəkətinə aid bir iqtisadi birlik qurmağa qərar
verdilər.

Avropa İqtisadi Birliyi 1957-ci ildə altı Qərbi Avropa dövləti (Almaniya,
Fransa, Belçika, Niderland, Lüksemburq və İtaliya) arasında imzalanan "Roma
Anlaşması" ilə qurulmuşdur. AİB-nə hüquqən və faktiki olaraq beynəlxalq bir
qurum olma gücünü qazandıran Anlaşma 1 yanvar 1958-ci il tarixində qüvvəyə
minmişdir. Roma Anlaşması 248 maddə və protokoldan ibarətdir.

Məmulatlarda gömrük vergiləri planlaşdırıldığı kimi 1 iyul 1968-ci ildə ləğv
edildi; xüsusilə kənd təsərrüfatı və ticarət siyasətləri olmaqla ortaq
siyasətlər 60-cı illərin sonunda yerini tutmuşdu. Altıların uğuru Böyük
Britaniya, Danimarka və İrlandiyanın Birlik üzvlüyünə müraciət etməsinə səbəb
oldu. General Şarl de Qollun idarəsi altında olan Fransanın 1961-ci ildə və
1967-ci ildə iki dəfə veto hüququnu istifadə etdiyi çətin bir dövrdən sonra bu
üç ölkə 1972-ci ildə üzvlüyə qəbul edildilər. Üzv dövlət sayını altıdan doqquza
yüksəldən ilk genişlənmə ilə birlikdə Birlik sosial və regional mövzularda
üzərinə götürdüyü məsuliyyətlərlə yeni bir nüfuz qazandı.

1973 və 1979-cu illərdəki iki neft böhranı dünya səviyyəsində pulun
qeyri-sabitliyini daha da artırdı. 1979-cu ildə Avropa Pul Sisteminin dövriyyəyə
girməsi valyuta məzənnələrinin sabitləşməsinə kömək etdi. Birlik 1981-ci ildə
Yunanıstanın, 1986-cı ildə də İspaniya və Portuqaliyanın qatılmaları ilə cənuba
doğru genişləndi. Bu genişlənmələr On ikilərin iqtisadi inkişafları arasındakı
fərqlilikləri azaltmağa yönələn proqramların həyata keçirilməsini zəruri etdi.
Bu dövrdə Birlik Aralıq dənizinin cənubu ilə Afrika, Karib və Sakit Okean
ölkələri ilə yeni anlaşmalar imzalayaraq beynəlxalq səviyyədə daha mühüm bir rol
oynamağa başladı; Afrika, Karib və Sakit okean ölkələri bir-birinin ardınca dörd
Lomé Müqaviləsi (1975, 1979, 1984 ve 1989) ilə Birliklə əlaqə qurdular. Bütün
Birlik üzvləri olan ölkələr arasında 15 aprel 1994-cü ildə Mərakeşdə imzalanan
bir müqavilə ilə dünya ticarətinin inkişafında yeni bir dövrə addım atıldı.

1 yanvar 1995-ci ildə Avropa Birliyinə üç yeni üzv qəbul edildi. Avstriya,
Finlandiya və İsveç özlərinə məxsus yardımları ilə Birliyi zənginləşdirir, Orta
və Şimali Avropada yeni açılmaları təmin edirlər. 2004-cü ildə isə on yeni ölkə
Avropa Birliyinə üzv oldu. (Kipr, Çex Respublikası, Estoniya, Macarıstan,
Latviya, Litva, Malta, Polşa, Slovakiya və Sloveniya). 1995-ci il tarixində
üzvlük müraciətləri qəbul edilən Bolqarıstan və Rumıniya ilə 2000-ci ildə rəsmi
müzakirələr başlandı və 2007-ci ildə birlik üzvü ola biləcəkləri düşünülür.
1987-ci ildə üzvlük müraciəti edən Türkiyə isə 3 oktyabr 2005-ci ildə müraciət
sənədinin qəbul edilməsi ilə rəsmən müzakirə müddətinin başlanmasına haqq
qazandı. Müzakirələrin ilk hissəsinin tamamlanması tarixinin 2006-cı ilin
Sentyabrı olacağı düşünülürdü. 2003-cü ildə namizədlik müraciəti edən Xorvatiya
ilə 2005-ci ildə müzakirələrə başlanmışdır. 2004-cü ildə namizədlik müraciəti
edən Makedoniya Respublikası isə 2005-ci ilin dekabrında namizəd ölkə statusu
qazanmışdır. Son olaraq da Albaniya, Serbiya-Çernoqoriya, Bosniya və Herseqovina
və BMT tərəfindən qorunan Kosova namizədlik statusunu gözləyən ölkələrdir.

Genişlənmə XXI əsrə hazırlaşan Avropa Birliyi üçün ən vacib fürsətlərdən biri
idi. Yeni üzvlərə bir sabitlik və rifah bölgəsi təqdim edərək, qitənin sülh
yolları ilə bütünləşməsini daha irəliyə götürmək üçün bənzərsiz tarixi bir
vəzifədir. AB indidən uğurlu bir genişlənmə keçmişinə sahibdir. Avropa Kömür və
Polad İttifaqının qurulmasına aid Paris Anlaşması (1951) ilə Avropa İqtisadi
Birliyinin və EURATOMun qurulmasına aid Roma Anlaşması (1957) altı qurucu üzv
tərəfindən imzalanmışdır: Belçika, Fransa, Almaniya, İtaliya, Lüksemburq və
Hollandiya. AB bundan sonra dalbadal dörd genişlənmə müddətindən keçmişdir:

Avropa İttifaqı Şurası 1997-ci il Dekabrda Lüksemburq Zirvəsində genişlənməni
mümkün hesab edən müddəti başlatmışdır. Bu müddətdə ilk növbədə aşağıda
göstərilən on iki ölkə namizəd ölkə statusu almışdır: Bolqarıstan, Cənubi Kipr
Rum İdarəsi, Çex Respublikası, Estoniya, Macarıstan, Latviya, Litva, Malta,
Polşa, Rumıniya, Slovakiya və Sloveniya.

Avropa Komissiyasının tövsiyəsi ilə 31 mart 1998-ci ildə altı ölkə ilə
müzakirələrə başlanmışdır: Kipr, Çex Respublikası, Estoniya, Macarıstan, Polşa
və Sloveniya.

Malta 1996-cı ildə "dondurmuş" olduğu üzvlük müraciətini 1998-ci ilin
Oktyabrında yenidən başlatmışdır. Avropa İttifaqı Şurası 1999-cu ilin dekabrında
Helsinki Zirvəsində üzvlük müddətinin keyfiyyətini əhatəli şəkildə artırmış və
Avropa Komissiyasının tövsiyəsinə əməl edərək altı üzv ölkəylə daha rəsmi üzvlük
müzakirələrini başlatmağa qərar vermişdir: Bolqarıstan, Latviya, Litva, Malta,
Rumıniya və Slovak Respublikası. Bu altı ölkə ilə müzakirələr 15 fevral 2000-ci
ildə rəsmən açılmışdır. Avropa İttifaqı Şurası Helsinkidə Türkiyənin digər üzv
ölkələrə tətbiq olunan eyni kriteriyalara görə Birliyə qatılma yolunda bir üzv
olduğunu da qeyd etmişdir.



https://az.wikipedia.org/wiki/Az%C9%99rbaycan_tarixi

Azərbaycan tarixi — qədim dövrdən bu günə kimi Azərbaycanın tarixi. Azərbaycan
ərazisində hələ Paleolit dövründən etibarən məskunlaşma var idi (Azıx
mağarasından tapılmış Azıxantrop və Qobustan petroqlifləri). E.ə. IV əsrdən
705-ci ilə qədər Azərbaycan ərazisində Qafqaz Albaniyası çarlığı mövcud idi,
regionun cənub-şərqi hissəsi isə Atropatenanın tərkibində idi. VIII əsrdə
Albaniya və Atropatena Ərəb Xilafətinin tərkibinə daxil olur və islam və islam
mədəniyyəti ilə tanış olur. Ərəb Xilafətinin zəifləməsindən sonra Azərbaycanda
bir sıra feodal dövlətlər meydana gəlir (Şirvanşahlar, Salarilər, Sacilər,
Şəddadilər və Rəvvadilər).

XI əsrdə Azərbaycanın Böyük Səlcuq İmperiyasının tərkibinə daxil olması
Azərbaycan xalqının formalaşması prosesində əhəmiyyətli rol oynayır. Azərbaycan
xalqının formalaşması XV əsrdə başa çatır.[1] Arran XII əsrdə Azərbaycan
Atabəyləri dövlətinin tərkibinə daxil olur, XIII əsrdə isə monqolların hücumuna
məruz qalır. Azərbaycan Elxanilər və Teymurilər dövlətinin tərkibinə daxil olur.
Teymurilərin zəifləməsi ilə Qaraqoyunlu və Ağqoyunlu dövlətləri yaranır. XVI
əsrdə Azərbaycan Səfəvilər dövlətinin tərkibinə daxil olur. 1747-ci ildən XIX
əsrin əvvəllərinə qədər regionda Azərbaycan xanlıqları mövcud olmuşdur. Rusiya
imperiyasının tərkibinə daxil olduqdan sonra Azərbaycan ərazisi quberniya və
uyezdlərə bölünür.

Rusiya imperiyasının süqutundan sonra, 1918-ci ildə Azərbaycan Xalq Cümhuriyyəti
yaradıldı. 1920-ci ildə yaranan Azərbaycan SSR 1936-cı ildə SSRİ-in tərkibinə
daxil oldu. 1991-ci ildə Azərbaycan Respublikası SSRİ-dən ayrılaraq
müstəqilliyini elan etdi.

"Azərbaycan" toponimi parf və ya orta dövr fars dilində Atropatena adlı qədim
dövlətin adı olan Aturpatakandan əmələ gəlmişdir. Makedoniyalı İsgəndərin
işğalından sonra Əhəmənilər imperiyasının Midiya satrapı Atropatın öz çarlığının
əsasını qoyduğu Midiyanın şimalı Atropatena adlandırılmışdır.[3] Adın
orijinalının mənbəyi bölgədə bir vaxtlar geniş yayılmış Zərdüşt dinidir və
mənası "od tərəfindən mühafizə olunan" və ya "odun məkanı" deməkdir.[4][5] Orta
əsr ərəb coğrafişünasları bu ekzonimin şəxs adı olan Adarbadordan (adar — atəş,
baykan — mühafizəçi) xalq etimologiyasının nəticəsi kimi əmələ gəldiyini
fikirləşmişlər.[6] Abbasqulu ağa Bakıxanov isə bu sözün yaranmasını Xürrəmilər
hərəkatının məşhur sərkərdəsi Babək ilə əlaqələndirmişdir.[7] "Aturpatkan"
toponimindən orta dövr fars dili toponimi "Adərbadqan" vasitəsilə "Azərbaycan"
toponimi ortaya çıxmışdır.[8][9]

Orta əsrlərdə Azərbaycan deyiləndə Atropatena çarlığının yerləşdiyi, Araz
çayından cənuba doğru Urmiya gölü ətrafındakı ərazi nəzərdə tutulurdu. Məsudi və
ibn Xordadbeh şimal-şərqdəki Muğan düzünü Azərbaycana aid edir, ancaq başqa
coğrafiyaşünaslar isə bu ərazini Azərbaycana daxil etmirdilər. XIII əsrin
əvvəllərindən bir qayda olaraq Azərbaycan anlayışı şimala qədər yayılır və onun
mənası sürətlə dəyişirdi.[6] Səfəvilər dövründə bir müddət üçün Arazdan
şimaldakı müəyyən ərazilər Azərbaycan əyalətinə birləşdirildi. Ancaq Səfəvilərin
süqutundan sonra bu mənada istifadə qismən sıradan çıxdı. XIX əsrdə Rusiyadakı
azərbaycanlı müəlliflər onu Arazdan cənubdakı ərazilərlə əlaqədar olaraq
istifadə edirdi.[6][10] Rus dilində yazılan sənədlərdə Araz çayından şimaldakı
ərazilər ilk dəfə Azərbaycan kimi 1786-cı ildə Stepan Burnaşov tərəfindən
göstərildi.[11] XIX əsrin sonlarında avropalı alim və jurnalistlər Azərbaycan
terminini Şirvan və Arran əraziləri üçün istifadə etməyə başladılar.[12]

1917-ci ilin 15-20 aprel tarixləri arasında Bakıda Qafqaz müsəlmanlarının
Konqresinin iclası ərzində Azərbaycan üçün muxtariyyət statusu tələbi açıqca
dilə gətirildi. Ancaq Hacı Zeynalabdin Tağıyevin təklifi ilə "Azərbaycan" adı
qətnamənin yekun mətnindən çıxardıldı.[13] 27 may 1918-ci ildə "Azərbaycan" adı
Azərbaycan Xalq Cümhuriyyətinin qurulduğunu elan edən Zaqafqaziya seyminin
müsəlman fraksiyası tərəfindən rəsmi olaraq istifadə edilmişdir.[14] Bu hadisə
İranda, xüsusilə Azərbaycan intelektualları arasında təəccübə səbəb olmuşdu.
Şeyx Məhəmməd Xiyabani və yoldaşları özlərini AXC-dən fərqləndirmək üçün İran
Azərbaycanının adını Azadıstan qoydular.[15]

Azərbaycanda 2 milyon 700 min il bundan öncə başlayaraq eramızdan əvvəl 4-cü
minilliyə qədər davam etmişdir. Daş dövrü üç mərhələdən – paleolit dövrü
(qədim), mezolit dövrü (orta) və neolit dövründən (yeni daş dövrü) ibarət
olmuşdur. Təxminən 700 min il əvvəl insanlar od əldə etməyi öyrənərək, özlərini
soyuqdan qorumağa, yemək bişirmək, əmək alətlərini düzəltməyə başladılar.
400-300 min il öncə Azərbaycanda məskunlaşmış ibtidai insanların təkamülündə
yeni mərhələ başlanır. Azıx mağarasında aşkar olunmuş ibtidai insan-neandertalın
çənə sümüyü (təxminən 350 min il öncə) buna əyani sübutdur. 100-30 min il öncə
ölkə ərazisində orta paleolit dövrü yaşanmış və bu ərəfədə qədim insanların
ibtidai icma quruluşu formalaşmışdır. Həmin dövr Tağlar mağarasındakı arxeoloji
tapıntılar əsasında tədqiq edilmişdir. Bu zaman insanların əsas məşğuliyyəti
ovçuluq və yığıcılıq idi. Eyni zamanda Azərbaycanda yaşayan insanlar artıq o
dövrdə qonşu ərazilərin sakinləri ilə mübadilə xarakterli əlaqələr qura
bilmişdilər.

30-10 min il öncə Azərbaycanda paleolit dövrü mövcud idi. İnsanlar artıq yalnız
mağara və zağalarda deyil, həmçinin müxtəlif çay vadilərində tikdirdikləri
yaşayış məskənlərində məskunlaşmağa başlayırlar. Məhz bu dövrə qəbilələrin
formalaşması, ilkin incəsənət və etiqadların(sitayiş,ibadət) yaranması təsadüf
edir. Əmək alətləri bu zaman yalnız daşdan deyil, həmçinin müxtəlif heyvan
sümüyündən də istehsal edilirdi.

Mezolit Azərbaycanda er.əv. 11–8-ci minillikləri əhatə edir. Artıq bu dövrdə
əkinçilik və heyvandarlığın ilkin formaları yaranır. Bu dövr başlıca olaraq
Qobustandakı qaya üstü rəsmlər və arxeoloji tapıntılar əsasında tədqiq edilib.
Yer üzündə ibtidai insanın ən zəngin "muzeylərindən" biri sayılan bu ərazidə
altı minəcən qayaüstü rəsm və ona yaxın qədim insan düşərgəsi aşkar edilmişdir.
Bu rəsmlərdə o dövrkü adamların məşğuliyyəti, əmək fəaliyyəti, ov və balıqçılıq
səhnələri, ayin və etiqadları öz əksini tapmışdır. Arxeoloji materiallar və
rəsmlər sübüt edir ki, artıq bu dövrdə insanlar ox və kamandan istifadə etməyi
bilirdilər.

Neolit Azərbaycanda er.əv. 7ci minilliyə təsadüf edərək Qobustanın və
Həsənlutəpə (Cənubi Azərbaycan) arxeoloji materialları timsalında tədqiq
edilmişdir. Bu dövrdən ibtidai insanlarda istehsal xarakterli təsərrüfat
formalaşır, arxaik (primitiv) saxsı məmulatının hazırlanması başlanır.

Tunc dövrü Azərbaycanda er.əv. 4-1 minillikləri əhatə edir. Tayfa və qəbilə
ittifaqlarının yaranması elə bu ərəfədə başlanır. İnsan məskənlərinin və ümumi
əhalinin sayı durmadan artır. Kiçik və Orta Asiya, Mesopotamiya və Şimali
Qafqazla ticarət və digər əlaqələr yüksələn xətlə inkişaf edir. Azərbaycanda
erkən tunc dövrü Kür-Araz arxeoloji mədəniyyətinə aid tapıntılar əsasında
dərindən öyrənilmişdir. Bu mədəniyyət təkcə Azərbaycanı deyil, həmçinin Cənubi
və Şimal-Şərqi Qafqazı və Kiçik Asiyanın şərq ərazilərini də əhatə edirdi. Bu
dövrdə insanlar yumşaq misi xüsusi sobalarda əridib onu qalayla qatışdıraraq
tunc əldə etməyi öyrənirdilər. Tunc misdən daha bərk olduğuna görə tezliklə əmək
alətləri, silah və bəzək əşyaları məhz bu materialdan hazırlanmağa başlanır. Bu
dövrə həmçinin əkinçilikldə süni suvarma sisteminin formalaşması, bağçılıq
təsərrüfatının təkamülü, heyvadarlıqda həm iri, həm də xırda buynuzlu
heyvanların saxlanması, atçılıq iti sürətlə inkişafı təsadüf edir. Sənətkarlıqda
metal işləmə, zərgərlik, müxtəlif növ parça istehsalı və toxuculuq kimi yeni
sahələr formalaşaraq yayılmağa başlayır. Orta tunc dövründə (er.əv. 3-2
minilliyin 1-ci yarısı) möhkəm müdafiə istehkamlı iri yaşayış məntəqələri əmələ
gəlir. Bu məntəqələrdəki yaşayış evləri, bir qayda olaraq düzbucaq formasında
olub bir neçə otaqdan ibarət idi. Məhz bu dövrə müxtəlif tayfa ittifaqarının
yaranması və onlar arasında savaş və hərbi münaqişələrin geniş vüsət alması
təsadüf edir.

Bu dövr ölkədə Xocalı – Gədəbəy, Talış – Muğan, Naxçıvan və Qayakənd –Quruçay
arxeoloji mədəniyyətlərinin materialları ilə təmsil olunmuşdur. Azərbaycanda
ilkin şəhər-dövlətləri yaranır, təsrrüfatın demək olar ki, bütün sahələri
sürətlə inkişaf edirdi. E.ə. 13-12 yüzilliklərdə ölkə ərazisində dəmir dövrü
başlanır. Bu ərəfədə sinfi cəmiyyətin yaranmasının təməli qoyulur. Həmin zaman
Urmiya gölü ətrafında Zamya, Karalla, Gilzan, Andia, Zikertu və s. kimi kiçik
siyasi birliklər peyda olur.

Azərbaycanın ən qədim tayfa ittifaqları haqqında ilk məlumata er.əv. 23-cü
yüzilliyə aid şumer-akkad yazılı mənbələrində rast gəlinir. Bu mənbələrdə
Azərbaycanda mövcud olmuş kuti, lulubi və hurri tayfa ittifaqları haqqında bəhs
edilir. Məlum olur ki, Akkad hakimi Naramsinin dövründə (er.əv. 2236-2200)
kutilər Mesopatamiyaya soxulmuş, onların başçısı Enridavazar akkad qoşununu
məğlub edərək ölkənin cənub əyalətlərini zəbt etmişdi. Təxminən bu hadisələrdən
bir əsr sonra Azərbaycan ərazisində yaranmış yeni tayfa ittifaqı lulubilər
kutiləri özlərinə tabe etdirdilər. Lulubeylərin əsas əraziləri Urmiya gölü
ətrafında olmuşdur. Lakin sonradan onlar öz ərazilərini İran körfəzinə qədər
genişləndirə bildilər. Bu tayfa ittifaqının ən parlaq dövrü er.əv. 2 minilliyə
təsadüf edir. Hətta qüdrətli Assuriya dövlətini də lulubeylərdən olan sülalə
idarə edirdi. Daha sonra tarixin səhnəsinə hurritlərin ittifaqı gəlir.

Hələ er.əv. III minilliyin sonuncu rübündə onların yazısı mövcud olmuşdur. Bu
tayfa ittifaqı uzun sürən müharibələr nəticəsində Kiçik və Orta Asiyanın geniş
ərazilərini özünə tabe etdirməyə müvəffəq oldu. Eyni zamanda Azərbaycanda kassit
tayfaları da mövcud idi. Er.əv. 2 minilliyin əvvəlində kassitlər Babilistanı
işğal edərək burada 500 ildən artıq hökmranlıq etmişdilər. Artıq er.əv. 2
minilliyin ikinci yarısında er.əv. 1 minilliyin əvvəllərində ölkədə ibtidai icma
münasibətləri süquta yetir və ilk sinfi quruluş quldarlıq formalaşmağa başlayır.

Er.əv. 9-cu yüzillikdə Urmiya sahillərində ilk Azərbaycan dövləti adlandırıla
bilən Manna yaranır. Onun baş şəhəri İzurtu olmuşdur. Artıq er.əv. 8 əsrdə Manna
Asiyada mühüm siyasi qüvvə rolunu oynayırdı. Dövlətin ən parlaq dövrü hökmdar
İranzunun hakimiyyəti illərinə təsadüf edir. Bu zaman Mannaya indiki
Azərbaycanın bütün cənub və bəzi şimal (Naxçıvan) əraziləri tabe idi. İranzunun
varisləri Aza və Ullusuna müxtəlif dövlətlərlə hərbi ittifaqlar yaradaraq öz
ərazilərini genişləndirməyə çalışırdılar. Belə ki, er.əv. 714-cü ildə Ullusuna
Assuriya dövləti ilə ittifaqda Urartunu məğlub edə bilmişdir. Lakin bunun
ardınca Manna dövləti getdikcə tənəzzülə uğramağa başlayır. Sonuncu dəfə bu
dövlətin adına er.əv. 616-cı ilə təsadüf edən "Hedda salnaməsində" rast gəlinir.
Beləliklə, yaşı 3 min ildən artıq olan Azərbaycan dövlətçiliyinin ilkin nümunəsi
Manna dövləti olmuşdur.

Təxminən e.ə. I minillikdə Midiya tayfa ittifaqı meydana gəlir və artıq e.ə.
7-ci yüzilliyin 1-ci yarısında bir dövlət kimi bərqərar olur. Midiya dövlətinin
paytaxtı Ekbatan (müasir Həmədan) olmuşdur. Demək olar ki, eyni dövrdə
Azərbaycanda skiflərin dövləti də mövcud idi. Bu dövləti Qafqaza Dərbənd
keçidindən daxil olmuş köçəri tayfalar yaratmışdır. Həmin dövlət Ön Asiyanın o
zamankı tarixində mühüm rol oynadığına baxmayaraq er.əv. VI əsrin 90-cı
illərində yox olmuşdur. Elə bu dövrdə də Midiyanın yüksəlişi başlanır. Kiaksar
şahın dövründə (er.əv. 625-585-ci illər) Midiya xüsusilə güclənərək Urartu və
Cənubi Qafqazı özünə tabe etdirmiş, Assuriya imperiyasına bir neçə döyüşdə qalib
gəlmişdir. Lakin artıq er.əv. 6-cı yüzilliyin ortalarında bu dövlət tənəzzülə
uğrayır və onun əraziləri ilk fars dövləti olan Əhəmənilər imperiyası tərəfindən
zəbt edilir. Bu imperiyanın hökmdarı şahənşah II Kirin dövründə (er.əv. 559-530)
ölkənin paytaxtı Ekbatana talan edilmiş, Midiyanın özü isə Əhəmənilər dövlətinin
əyalətlərindən birinə çevrilmişdir. Müxtəlif xalqları və əraziləri özünə zor
gücü ilə tabe etdirən bu dövlət artıq er.əv. 4-cü yüzilliyin 2-ci yarısında
Makedoniyalı İsgəndər tərəfindən zəbt edilmişdir. Makedoniyalı İsgəndərin
imperiyası Balkan yarımadasından Şimali Hindistana və Qafqazdan Misir və Fars
körfəzinə qədər uzanan nəhəng bir ərazini əhatə edirdi. Bu imperiyanın əmələ
gəlməsi tərkibində və qonşuluğunda olan xalqların mədəni, mənəvi, elmi və
ictimai həyatlarına böyük təsir göstərmiş, qədim dünya tarixində yeni bir dövrün
ellinizmin yaranmasına gətirib çıxardı. Ellinizm dövründə Azərbaycan ərazisində
iki yerli dövlət Albaniya və Atropatena mövcud olmuşdur.

E.ə. 321-ci ildə yaranmış Atropatena dövlətinin ilk hakimi Atropat hesab edilir.
Araz çayından cənubda yerləşən əraziləri əhatə edən Atropatenanın paytaxtı
Qazaka idi. Atropatenada əkinçilik, heyvandarlıq və sənətkarlıq yüksək inkişaf
etmişdir.

Ölkədə iri şəhərlər mövcud idi, ölkədaxili və beynəlxalq ticarət əlaqələri
durmadan inkişaf edirdi. Atropatenada dövlət dini Zərdüştlük olmuşdur. Er.əvvəl
III əsrin 20-ci illərində Artabazanın dövründə ölkənin əraziləri xeyli
genişlənərək Xəzər dənizindən Kiçik Asiyaya qədər böyük bir ərazini əhatə
etmişdir. Həmin illərə Parfiya imperiyasının (er.əv. 248-227) güclənməsi də
təsadüf edir. Özlərinə Mərkəzi Asiya, Cənubi Qafqaz, İran və Mesopotamiyanın bir
sıra əyalətlərini tabe etdirərək bu dövlətin hökmdarları qəsbkar siyasət
yürüdürdülər. Bu işdə onların əsas rəqibi nəhəng və qüdrətli Roma İmperiyası
(e.ə. 6 – e.5 əsrlər) olmuşdur. Roma və Parfiya arasında Qafqazı o cümlədən
Azərbaycanı özünə tabe etdirmək uğrunda ardı-arası kəsilməyən müharibələr
aparılırdı. İlk mərhələdə Atropatena Parfiyanın müttəfiqi kimi çıxış etmiş və bu
dövlətlərin birgə səyi nəticəsində romalılar bir neçə döyüşdə məğlub edilmişdir.
Lakin e.ə. 20-ci ildə Atropatenada II Ariabarzan hakimiyyətə gəlir. O hələ gənc
ikən Romada tərbiyə almış və bu səbəbdən onun pərəstişkarı olmuşdur.

Eramızın 3-18-ci əsrləri Azərbaycan tarixində orta əsr və ya feodalizm dövrü
kimi məlumdur. Tədqiqatçılar bir qayda olaraq bu dövrü üç əsas mərhələyə
bölürlər. 3-10 yüzilliklər erkən orta əsrlər, 11-15-ci əsrlər klassik feodalizm
və 16-18-ci əsrlər son feodalizmdir. Bu dövrdə təsərrüfatın əsas formaları
əkinçilik, heyvandarlıq və sənətkarlıq olmuşdur. Həmin müddət orta əsr
şəhərlərinin yüksəlişi və çiçəklənməsi dövrüdür. Onlar həm siyasi və inzibati
mərkəzlər olmaqla yanaşı, həm də iqtisadiyyat və ticarətdə, mədəni, elmi və dini
həyatda mühüm rol oynayırdılar. III-VII əsrlərdəki Azərbaycan tarixi bilavasitə
İran Sasani imperiyası (224-651) ilə bağlı idi. Sasanilərin sonuncu şahinşşaha
III Yezdəgird (632-651) ərəblərin yürüşlərinin qarşısını almaq məqsədilə
Varaz-Qriqora hərbi yardım məqsədilə müraciət edir. Alban ordusu başında
Varaz-Qriqorun oğlu Cavanşir durur. 630-642-ci illərdə o ərəblərə qarşı
müharibələrdə iştirak etmiş, 637-ci ildə Qadsiyyədakı döyüşdə göstərdiyi şücaətə
görə III Yezdəgird tərəfindən müxtəlif mükafat və hədiyyələrlə təltif
edilmişdir. 15-ci yüzilliyin ikinci yarısında Ərdəbil və onun ətraf
əyalətlərinin yüksəlişi başlanır. Bu ərazidəki torpaqlar Şeyx Səfinin
(1252-1334) varisləri tərəfindən idarə edilirdi. Onlar və tərəfdarları islamın
şiə məzhəbini qəbul etmiş və on iki şiə imam şiəsi olmuşlardır. Bu səbəbdən
onlar başlarına on iki zolaqlı çalma taxırdılar. Məhz buna görə də onlara
Səfəvilərlə yanaşı, həm də Qızılbaşlar da deyirdilər.

633-cü ildə Ərəb qoşunları Sasanilər dövlətinə hücum etdi. Alban hökmdarı öz
oğlu Cavanşirin rəhbərliyi ilə Sasanilərə kömək göstərdiyinə görə Cavanşir
Sasani şahı III Yezdəgerd tərəfindən mükafatlandırıldı. 638-ci ildə ərəblər
Sasanilərin paytaxtı Ktesifonu tutdular. Ərəblərə qarşı mübarizənin mənasız
olduğunu görən Cavanşir 7 illik mübarizədən sonra geri qayıtdı. Cavanşir
ərəblərə qarşı Bizansla birləşmək qərarına gəldi. Sonra xəzərlər Albaniyaya
hücum etdilər, 665-ci ildə qalib gəldilər və sülh bağlandı.

748-ci ildə Azərbaycan ərazisində ərəb soyğunçuluğuna və vergi siyasətinə qarşı
üsyan başladı. Beyləqanda başlayan üsyan Bərdədə, Ərdəbildə yatırıldı. Üsyana
yerli feodallar başçılıq edirdilər. Hərəkatların ən böyüyü Xürrəmilər (Pəhləvi
dilində "əbədi od" deməkdir) hərakatı idi. Tarixdə ilk dəfə qırmızı bayrağı
onlar qaldırmışlar. Xürrəmilərin ilk çıxışı 778-ci ildə, ikincisi isə 808-ci
ildə olmuşdur.

816-cı ildə Cavidanla Əbu İmranın çəkişməsi onların ikisinin də ölümü ilə
nəticələndi və Babək 18-yaşında Xürrəmilərin rəhbəri oldu. Babək 798-ci ildə
Ərdəbildə anadan olmuşdur. 819-cu ildə Babək ilk dəfə olaraq ərəblər üzərində
qələbə çaldı. Sonra Şəki, Qarabağ, Bərdə və Beyləqanı ərəblərdən azad etdi.
829-cu və 830-u ildə Babək ərəblər üzərində daha iki uğurlu qələbə qazandı.
Sonra ərəblər məcbur olub Bizansla müharibəni dayandırdılar və diqqəti Babəkə
yönəltdilər. Türk əsilli ərəb sərkərdəsi Afşin Babəkə ağır zərbələr vurdu və
xürrəmilərə sülh təklif etdi. Babək bunu xəyanət hesab etdi və sülhü qəbul
etmədi. 937-ci ildə Afşin Bəzz qalasını tutdu. Babək qaçıb Arana gəldi. Ərəblər
onun başına 2 milyon dirhəm qoymuşdular. Babək Şəki qalasının sahibi Səhl ibn
Sumbatın xəyanəti ilə ələ keçirildi. 837-ci ildə Afşin Babəki Samirə şəhərinə
Xəlifə Mötəsimin yanına yola saldı. Babək 838-ci ildə martın 14-də edam edildi.

IX əsrdə xilafət zəiflədi və xırda feodal əmirlikləri yarandı. Əmirlikləri ərəb
canişinləri idarə edirdi. Belə bir şəraitdə Azərbaycan torpaqlarında
Şirvanşahlar, Sacilər, Səlarilər, Şəddadilər və Rəvvadilər dövlətləri yarandı.
Ərəb xilafətindən sonra Azərbaycan torpaqlarında ilk olaraq Şirvanşahlar dövləti
(861-1538) yarandı. Şirvan bir vilayət kimi Dərbənddən Kür çayına qədər Xəzər
sahili əraziləri əhatə edirdi. Dövlətin mərkəzi Şirvan şəhəri idi. 861-ci ildə
ərəb mənşəli Məzyədilər sülaləsinin nümayəndəsi Heysam İbn Xalid Şirvanın
müstəqilliyini elan etdi və Şirvanşah titulunu daşımağa başladı. 918-ci ildə
Şirvanşah Əbu Tahir qədim Şamaxını bərpa etdirib, paytaxtı Şamaxıya köçürdü.

X əsrin axırları Şirvanşahlar dövləti Qəbələni, Bərdəni, Dərbəndi ələ keçirdi.
Şəki və Sənariyə də Şirvanşahlardan asılı oldu. 1066-ci ildə isə Şirvanşahların
Səlcuqlardan asılı vəziyyətə düşməsi ilə Azərbaycan Səlcuq imperiyasının
tərkibinə qatıldı. Bu, türklərin Azərbaycana üçüncü axını idi. XI əsrin sonunda
Səlcuq imperiyası tənəzzülə uğramağa başladı. Sultan Səncərdən (1118-1157) sonra
Səlcuq imperatorluğu dağıldı. Şirvanşahlar Səlcuq türkləri ilə əlaqəni pozub
gürcülərlə yaxınlaşdı. XII əsrin 30-60-cı illərində Şirvanşah özünün qüdrətli
dövrünü yaşadı.

Sacilər dövlətinin (879-941) əsasını türk nəslindən olan Sacilər qoymuşdur.
Afşin bu nəslin nümayəndəsi olmuşdur. Ərəblər Azərbaycanın idarəçiliyini
Sacilərə həvalə etmişdilər. IX əsrin sonlarında Əbu Sac Divdadın oğlu Məhəmmədin
adı ilə pul kəsilirdi. Məhəmmədin qardaşı Yusif 912-ci ildə ərəblərə xərac
ödəməkdən imtina etdi və X əsrin əvvəllərində Zəncandan Dərbəndə qədər, Xəzərdən
qərbə, Ani və Dəbil şəhərlərinədək ərazicə Sacilər dövləti yarandı. Paytaxtı
Marağa, sonra Ərdəbil oldu. Gilan hakimi Mərzban ibn Məhəmməd 941-ci ildə
sonuncu Saci hökmdarı Deysəmi taxtdan saldı və Salarilər dövlətini yaratdı.
Salarilər dövlətinin (941-981) paytaxtı Ərdəbil şəhəri idi. Dövlətin sərhəddi
Dəclə və Fərat çayınadək uzanırdı. Mərzban ibn Məhəmməd öldükdən sonra dövlət
süquta uğradı, Rəvvadilər və Şəddadilər dövləti yarandı. Təbriz, Marağa, Əhər
hakimi Əbülhica Salari hökmdarı İbrahimi taxtdan saldı və Rəvvadilər (981-1054)
dövlətinin əsasını qoydu. Bu sülalənin banisi Əl-Rəvvad Xəlifə Əlinin dövründə
Bəsrə və Kufədən Azərbaycana köçürülmüşdür. Bu dövlət Azərbaycanın cənubunu
əhatə edirdi. Sonra Muğan hakimliyini də ələ keçirdi. 1028-ci ildə Qəznəvi
hökmdarı Sultan Mahmud Qəznəvi tərəfindən sıxışdırılan 2000 oğuz ailəsi
Rəvvadilər dövlətinə köçürüldü. Qəznəvi dövlətinin (962-1187) əsasını Alptəkin
qoymuşdur. Dövlətin paytaxtı Qəznə şəhəri idi. Sultan Mahmud Qəznəvinin dövründə
ərazilər artdı. Qərbi İran Qəznəvi dövlətinin tərkibinə keçdi. Hindistanın
şimalı və şimal-qərbi 1026-cı ildə işğal edildi. Dövlət Hindistandan Xəzərə
qədər ərazini əhatə edirdi. Burada hökmdar sultan adlanırdı. XI əsrin I
yarısında Sultan Məsudun dövründə dövlət zəiflədi. Verginin çoxluğuna görə
daxili çəkişmələr artdı. 1040-cı ildə Dəndənəkan döyüşündə Səlcuqlar tərəfindən
məğlub edilən Qəznəvilərin əlində yalnız Əfqanıstanın bir hissəsi və Pəncab
qaldı. 1187-ci ildə Qəznəvi hökmdarı Xosrov Məliki əsir alan qurlular bu
dövlətin varlığına son qoydu.

Məhəmməd ibn Şəddad 951-ci ildə Dəbil əmirliyini yaratdı və 971-ci ildə Gəncəni
tutaraq Şəddadilər dövlətinin (971-1086) əsasını qoydu. Paytaxtı Gəncə şəhəri
idi. Fəzl İbn Məhəmməd 1027-ci ildə Xüdafərin körpüsünü saldı. Bir sıra yürüşlər
nəticəsində Şəddadilər səlcuqlardan asılı vəziyyətə düşdü. Bu dövrdə
slavyanların da qarətçi yürüşləri olurdu. Kiyev knyazı İqorun dəstəsi bir sıra
yürüşlər edirdi. Azərbaycanın vahid tam dövlət olmaması slavyanlara qarşı
mübarizəni çətinləşdirirdi.

Qacarlar — 1796 və 1925-ci illər arasında İran və Azərbaycanda hakimiyyətdə
olmuş türk sülaləsidir. Qovanlı Türk tayfasından olan Qacarlar, Monqol işğalı
zamanlarında İrəvan ətrafında kök salmışlar və Səfəvi sülaləsini Azərbaycanda və
İranda hakimiyyətə gətirən yeddi Qızılbaş-türk tayfalarından biri olmuşlar.

Gülüstan müqaviləsi – 1813-cü ilin 12 oktyabr tarixində Rusiya İmperiyası ilə
Qacar İran dövləti arasında imzalanmış və tarixi Azərbaycanın ərazisini Rusiya
ilə İran arasında bölən birinci müqavilə. Bu müqavilə tarixə imzalandığı yerin
adıyla Gülüstan müqaviləsi kimi daxil olur. Müqaviləni İran tərəfdən şahın
vəkili Mirzə Əbdülhəsən xan, Rusiya tərəfdən isə Ratişev imzalayır. Bu sülh
müqavilənin şərtlərinə əsasən Şimali Azərbaycan xanlıqlarından İrəvan və
Naxçıvanı çıxmaq şərtilə yerdə qalan bütün xanlıqlar (Talış, Şirvan, Quba, Bakı,
Gəncə, Qarabağ, Şəki) Rusiyaya verilir.

Türkmənçay müqaviləsi — İkinci Rusiya-İran müharibəsi nəticəsində 1828-ci il 10
Fevral-da Rusiya ilə İran arasında Türkmənçay kəndində bağlanmışdır. Müqavilənin
imzalanmasında tanınmış rus yazıçısı A.S.Qriboyedov və Azərbaycan mütəffəkiri
A.A.Bakıxanov da iştirak etmişlər. Bakıxanov bu tarixi hadisədə tərcüməçi kimi
iştirak etmişdir.

1918-ci ilin mayın 26-da Gürcüstan ZDFR-dən çıxmasını və müstəqil respublika
olduğunu bəyan etdi. Belə şəraitdə mayın 27-də Zaqafqaziya seyminin müsəlman
dairəsi Müvəqqəti Milli Şuranın yaradılması qərarına gəlir. Onun başçısı
M.Ə.Rəsulzadə seçilir. F.Xoyski başda olmaqla Şuranın Milli Komitəsi yaradılır.
1918-ci ilin mayın 28-də Milli Şuranın ilk iclasında Şimali Azərbaycanın
müstəqil dövlət oduğu elan edilir. Qəbul olunmuş və 6 bəndən ibarət İstiqlal
Bəyənnaməsində deyilir ki, Azərbaycan Demokratik Respublikası müstəqil dövlət
olaraq, ərazisində yaşayan bütün vətəndaşların bərarbər hüquqa malik olduqlarına
zəmanət verir və ölkədə yaşayan bütün xalqların azad inkişafını təmin edir.
Dövlətin ilk paytaxtı Gəncə şəhəri olur.

ADR höküməti Tiflisdən bura iyunun 16-da köçür. Həmin vaxtda birinci Müvəqqəti
hökümət təşkil olunur. Fətəli xan Xoyski Nazirlər Şurasının sədri seçilir, eyni
zamanda o daxili işlər naziri vəzifəsini də icra edirdi. ADR tarixində cəmi beş
hökümət təşkil olunmuşdur. Onlardan üçünə F.Xoyski, ikisinə isə N.Yusifbəyli
başçılıq etmişdir. Bu hadisələr zamanı Şimali Azərbaycanda iki siyasi qütb
mövcud idi. Mərkəzi Gəncə olan Yelizavetpol quberniyasının ərazilərində ADR
dövləti, ölkənin şərq bölgələrində isə bolşeviklər başda olmaqla Sovet
hakimiyyəti fəaliyyət göstərirdi. Hələ 1918-ci ilin aprelin 25-də bolşeviklər
özlərinin Bakı kommunasını və Bakı Xalq Komissarları Şurasını yaratmışdılar. Bu
hökümət Sovet Rusiyasına tabe olub qarşısına ADR-i ləğv etmək məqsədini
qoymuşdur. Dövlət müstəqilliyini qorumaq məqsədilə ADR höküməti 1918-ci iyunun
4-də Osmanlı imperiyası ilə sülh və dostluq haqqında müqavilə imzalayır. Osmanlı
ordusu Gəncəyə daxil olur. Bundan sonra xüsusi Azərbaycan hərbi korpusu
yaradılır. Bu korpus Osmanlı ordusu ilə birgə Qafqaz islam ordusunu təşkil edir.
İyul ayında Gəncə üzərinə hərəkət edən Bakkomunanın silahlı dəstəlri həmin ordu
tərəfindən bir neçə döyüşdə darmadağın edilir və geri oturdulur. 1918-ci ilin
iyulun 31-də Bakı Xalq Komissarları Şurası hakimiyyətdən imtina edir. Şəhərdə
hakimiyyət daşnak və menşeviklərdən təşkil olunmuş Sentrokaspi (Mərkəzi Xəzər)
diktaturasının əlinə keçir. Lakin artıq sentyabrın 15-də Qafqaz islam ordusu
Bakını azad edir. Bunun ardınca şəhərə ADR-in rəhbərliyi də köçür. 1918-ci ilin
dekabrın 7-də Azərbaycan parlamentinin təntənəli açılışı olur. Parlament 97
deputatdan ibarət olmuş, onun sədri isə Əlimərdan bəy Topçubaşov seçilmişdir.

Beləliklə, ərazisi 98 min km² və əhalisi 2 mln.800 min olan ADR parlament
respublikası kimi fəaliyyət göstərməyə başlayır. Ümumiyyətlə mövcud olduğu
dövrdə Azərbaycan parlamenti 315 qanun layihəsini nəzərdən keçirmişdir. Bütün bu
qanunlar dövlətçiliyin, demokratik milli hakimiyyətin mənafeyinə xidmət edirdi.
Lakin ADR düşmən qüvvələrin əhatəsində idi. Artıq 1918-ci ilin payızında
Ermənistan Respublikası ərazi iddiaları ilə ADR-ə qarşı təcavüzkar müharibəyə
başlayır. Xarici müdaxilədən qorunmaq məqsədilə 1919-cu ilin iyununda Dövlət
Müdafiə Komitəsi yaradılır. Beynəlxalq sahədə də ADR müstəqilliyinin dünya
ölkələri tərəfindən tanınmağı məqsədilə fəal siyasət yeridirdi. Bu məqsədlə
1919-cu ilin yanvarında başda Ə.M.Topçubaşov olmaqla ADR nümayəndə heyəti Paris
sülh konfransının işində iştirak etmişdir.

1920-ci ilin yanvarın 20-də Paris konfransının Ali Şurası ADR-i müstəqil bir
dövlət kimi tanıyır. Tezliklə Bakıda ABŞ və Britaniya, Osmanlı imperiyası və
Belçika, Yunanıstan və İran, Danimarka və Litva, Fransa və Gürcüstan, İsveçrə və
İsveçin diplomatik missiyaları fəaliyyətə başlayır. 1920-ci ilin aprelində ADR
ordusunun əsas qüvvələri qərb sərhədlərində erməni təcavüzünün qarşısını almaq
məqsədilə cəmləşdirilmişdir. Həmin zaman general A.İ.Denikini məğlub edən Sovet
Rusiyasının 11 Qızıl Ordusu Şimali Qafqazdan ADR ərazisinə soxuldu. Respublikada
gizli fəaliyyət göstərən bolşeviklər də daxildən silahlı qiyam qaldırmağa
hazırlaşırdılar.

Yeni tarixi inkişaf mərhələsində Azərbaycan Respublikasının qarşısında dövlət
müstəqilliyinin möhkəmləndirilməsi, demokratiya, hüquqi, dünyəvi dövlət
qurulması, ölkənin ərazi bütövlüyünün bərpası, Dağlıq Qarabağ probleminin milli
maraqlara uyğun həlli, əhalinin təhlükəsizliyinin və rifahının təmin edilməsi
kimi mühüm tarixi vəzifələr dururdu.

1991 və 1992-ci ilin I yarısında ölkəyə rəhbərlik edən şəxslər dünyada və
dağılan İttifaq məkanında baş verən siyasi proseslərə, dünya hadisələrinin
inkişaf meyllərinə tam zidd siyasət yeridərək, xalqın müstəqillik iradəsinin
əksinə gedərək, bütün mümkün vasitələrlə SSRİ-ni qoruyub saxlamağa, daha sonra
isə nə bahasına olursa-olsun Azərbaycanın bu qüvvələrin təsir dairəsindən
çıxmasına yol verməməyə cəhd göstərirdilər. Azərbaycan Respublkasının
müstəqillik əldə etdiyi və suveren dövlət quruculuğuna başladığı ərəfədə, yəni
1991 və 1992-ci illər ərzində Dağlıq Qarabağda vəziyyət gündən-günə
gərginləşirdi. SSRİ dağıldıqdan sonra Ermənistan genişmiqyaslı hərbi
əməliyyatlara başladı. 1992-ci ilin fevralında Dağlıq Qarabağın azərbaycanlılar
məskunlaşan Xocalı şəhərində qocalar, qadınlar və uşaqlar da daxil olmaqla 613
nəfər dinc sakin rus hərbçilərinin köməyi ilə ermənilər tərəfindən xüsusi
qəddarlıqla qətlə yetirildi. Bundan sonra, 8 mayda ermənilərin Dağlıq Qarabağda
azərbaycanlıların dayağı olan Şuşanı işğal etməsi ilə yerli əhali burdan
qovuldu. Şuşanın süqutu ilə Dağlıq Qarabağ Muxtar Vilayətində etnik təmizləmə
əməliyyatı tamamlandı.

1992-ci il mayın 18-19-da Ermənistan silahlı qüvvələri Dağlıq Qarabağın
hüdudlarından kənarda olan Laçın rayonunu işğal etdilər. Nəticədə 63 mindən
artıq Laçın sakini daimi yaşayış yerlərindən qovuldu. Eyni zamanda, Ermənistan
silahlı qüvvələri Naxçıvan Muxtar Respublikasının Sədərək rayonunda
Azərbaycan-Türkiyə sərhədinin strateji əhəmiyyətə malik sahəsinə hücum etdi. Bu
müddət ərzində Respublikanın siyasi həyatında da mühüm hadisələr cərəyan etməkdə
idi. Xocalı faciəsindən sonra 1992-ci ilin martın 6-da Azərbaycan prezidenti
Ayaz Mütəllibov istefaya getməyə məcbur oldu. Həmin il mayın 14-də Mütəllibov
yenidən hakimiyyətə qayıtdı, mayın 15-də isə Xalq Cəbhəsi parlamentin binasına
hücum təşkil etdi. Mayın 18-də parlament dörd gün əvvəl qəbul etdiyi qərarının
qanunsuz olduğunu elan etdi və beləliklə, Mütəllibovun bir daha hakimiyyətə
qayıtmaq cəhdləri puç oldu.

1992-ci ilin may-iyun aylarında Azərbaycan Xalq Cəbhəsi hakimiyyəti ələ aldı.
Ölkənin prezidenti Azərbaycan Xalq Cəbhəsinin sədri Əbülfəz Elçibəy seçildi.
Lakin cəbhədəki uğursuzluqlar nəticəsində 1993-cü ilin yayında Azərbaycanda
siyasi vəziyyət gərginləşdi.

1993-cü ilin martın 27-dən aprelin 3-ü müddətində Ermənistan silahlı qüvvələri
Kəlbəcər rayonunu da işğal etdilər. Dağlıq Qarabağ ərazisindən kənarda yerləşən
iki rayonun işğalı bir daha onu göstərdi ki, ermənilər tərəfindən törədilən bu
münaqişə Dağlıq Qarabağın azadlığı uğrunda mübarizə ideyasından xeyli uzaq
olaraq, əslində qəsbkar və işğalçı siyasətin davamı idi. 1993-cü illin əvvəlində
baş verən bütün bu hadisələr ölkəni dərin siyasi-iqtisadi və sosial böhrana qərq
edib iyun ayındakı Gəncə qiyamı ilə nəticələndi. Baş nazir, Milli Məclisin
sədri, güc nazirliklərinin rəhbərləri istefaya getdi. Artıq 1993-cü ilin iyun
ayında Azərbaycanda dərin siyasi və ictimai bir böhran hökm sürürdü.
Hərc-mərcliyin baş alıb getdiyi Azərbaycan vətəndaş müharibəsi həddinə gəlib
çatdı.

1993-cü ilin iyununda bir qrup Azərbaycan Respublikası Ali Sovetinin deputatının
və ziyalıların dəvəti ilə Naxçıvan MR Ali Məclisinin sədri, 1969-1982-ci illərdə
Azərbaycan SSR Kommunist Partiyası Mərkəzi Komitəsinin 1-ci katibi olmuş Heydər
Əliyev Bakıya gəldi. Heydər Əliyev hələ 1990-cı ilin iyulunda Azərbaycana
qayıtmış öncə Bakıda, sonra isə Naxçıvanda yaşamış, həmin ildə Respublika Ali
Sovetinə deputat seçilmişdir. Heydər Əliyev 1991-1993-cü illərdə Naxçıvan Muxtar
Respublikası Ali Məclisinin sədri olmuş, 1992-ci ildə Yeni Azərbaycan
Partiyasının Naxçıvan şəhərində keçirilmiş təsis qurultayında partiyanın sədri
seçilmişdir. Heydər Əliyev 1993-cü ilin iyunun 15-də Azərbaycan Ali Sovetinin
sədri seçildi, iyunun 24-də isə Milli Məclisin qərarı ilə Azərbaycan
Respublikası Prezidentinin səlahiyyətlərini həyata keçirməyə başladı.



https://az.wikipedia.org/wiki/Atat%C3%BCrk_Hava_Liman%C4%B1na_terror_h%C3%BCcumu

Atatürk Hava Limanına terror hücumu — 28 iyun 2016-cı ildə yerli saatla 21:22-də
İstanbuldakı Atatürk Hava Limanının 2-ci terminalında üç terrorçu tərəfindən
həyata keçirilən terror hücumu. Türkiyə Daxili İşlər Naziri Əfqan Alanın verdiyi
məlumata əsasən terror hücumu zamanı 3 terrorçu da daxil olmaqla 47 nəfər ölmüş,
238 nəfər yaralanmışdır.[1],[2]

29 iyun 2016-cı il tarixində Türkiyə və Şimali Kipr Türk Respublikasında milli
matəm elan edildi və bayraqlar yarıya endirildi.[2]

Hadisədən 32 gün əvvəl İstanbula gələn 3 terrorçu Fatih rayonunda ev
tutmuşdular. Hadisə günü saat 20:35-də evdən çıxan terrorçular 20:45-də taksiyə
minərək Atatürk Hava Limanına yollandılar. Yarım saat sonra taksi hava limanına
çatdı. Burada da yarım saat gözləyən terrorçular daha sonra 3 fərqli yönə
hərəkət edirlər.[3] Terrorçulardan biri alt mərtəbədə olan xarici uçuşlar gəliş
terminalına yönəlib, digər ikisi isə xarici uçuşlar gediş terminalına qalxıb.
Xarici uçuşlar gəliş terminalına gedən terrorçu burada atəş açmış və özünü
partlatmışdır. Bundan dərhal sonra xarici uçuşlar gediş terminalına gedən iki
terrorçu hərəkət geçib. Terrorçulardan biri x-ray cihazından keçərək "Biraz
sonra burada bomba patlayacaq" deyərək qışqırdı. Bundan təşvişə düşən
sərnişinlər çıxışa doğru qaçmağa başladılar. Burada gözləyən ikinci terrorçu isə
onlara atəş etmiş, daha sonra özünü partlatmışdır. Sağ qalan üçüncü terrorçu isə
pilləkənlər tərəfə gedərək, aşağıdakı partlamadan qaçanları hədəf almış və özünü
partlatmışdır.[2],[4]

Hadisə vaxtı ölən 43 şəxsdən 19-u xarici vətandaşdır.[1] Ölən 15 hava limanı
işçisi üçün 30 iyun 2016-cı il tarixində anım mərasimi keçirilmişdir.[5]

Aparılan istintaq nəticəsində 3 terroristdən ikisinin şəxsiyyəti məlum
olmuşdur.[19],[20]

Bakırköy Cumhuriyet Başsavcılığı tarafından terör saldırısıyla ilgili olarak
soruşturma başlatıldı.[2]



https://az.wikipedia.org/wiki/Riyaziyyat

Riyaziyyat — real həyatın miqdar və fəza münasibətlərinə dair məsələlərin
həllinin bu obyektlərin xassələrini zərurət üzündən ideallaşdırma yolu ilə
tapılmasına əsaslanan elm, təbiət elmlərinin bazisi.

Adətən tədqiq olunan obyekt və proseslərin ideallaşdırılmış xüsusiyyətləri
aksiomlar şəklində formalaşdırılır. Bundan sonra isə bu aksiomlar əsasında dəqiq
yollarla digər məntiqi cəhətcə doğru xassələr (teoremlər) əldə edilir. Bu
nəzəriyyə ümumilikdə tədqiq olunan obyektin riyazi modelini əmələ gətirir.

Riyaziyyatda ilkin fəza və miqdar münasibətlərindən çıxış edərək daha abstrakt
münasibətlər alınır ki, bu da müasir riyaziyyatın predmetidir.

Ənənəvi olaraq riyaziyyat 2 hissəyə – nəzəri və tətbiqi riyaziyyata bölünür.
Nəzəri riyaziyyat riyaziyyatın strukturu daxilində ciddi analiz aparılmasını
həyata keçirir. Tətbiqi riyaziyyat isə riyaziyyatla əlaqəli digər elm və
mühəndis sahələri üçün öz modellərini təqdim edir.

1777-ci il idi. Kasıb bir alman ailəsində oğlan uşağı dünyaya gəldi. Adını Karl
qoydular. Hələ uşaq ikən Karl ətrafda gördüklərinə hədsiz marağı ilə seçilirdi.
Daim valideynlərinə cürbəcür suallar verirdi. Ata-anası səbrlə onun bütün
suallarına cavab verməyə çalışırdı, amma sualların ardı-arası kəsilmirdi. Bir
gün Karlın əlinə bir kitab keçdi. O, kitabı vərəqləyib içində cürbəcür işarələr
olduğunu görəndə soruşdu: – Ana, bunlar nədir? – Hərflərdir. – Hərflər nə
üçündür? – Yazıb-oxumaq üçün. – Bu kitabda nə yazılıb? Anası kitabı ona oxudu.
Karl valeh oldu. Bu nə möcüzədir! Hərflərdən sözlər əmələ gəlir, sözlərdən
cümlələr düzəlir. Bu cümlələr isə insana o qədər maraqlı şeylər danışır ki! –
Ana, mənə oxumaq öyrət! Anası üç yaşlı oğluna baxıb gülümsədi: – Hələ çox
tezdir, oğlum! Bir az böyüyərsən, məktəbə gedərsən, yazıb-oxumağı öyrənərsən.
Tələsmə. Amma balaca Karl gözləmək istəmədi. O soruşa-soruşa özü hərfləri
öyrəndi və yazıb-oxumağa başladı. Karlın riyazi qabiliyyəti də göz qabağında
idi. O saymağı bacarmaqla yanaşı, müxtəlif hesablamaları fikrində yerinə
yetirirdi. Hətta bir dəfə fəvvarə ustası işləyən atasının hesablamalarında səhv
tapmışdı. Onda onun cəmi beş yaşı vardı... Məktəbdə oxuyanda da Karl hamını öz
dərrakəsi və məntiqi ilə heyran edirdi. O zamanlar məktəblərdə şagirdlərə fiziki
cəza verilməsi adi bir hal idi. Uşaqlar əlində qamçı sinifdə gəzən müəllimdən
qorxaraq dərslərini səylə oxuyurdular. Bir dəfə müəllim dərsdə uşaqlara 1-dən
100-ə qədər ədədləri toplamağı tapşırır. Həmin dövrdə yazı yazmaq üçün
məktəblərdə kağız-qələmdən yox, kiçik taxta lövhələr və tabaşirdən istifadə
edirdilər. Hər kəs 1-dən 100-ə qədər ədədləri lövhəyə yazıb toplamalı idi.

Orta məktəblərdə əsasən elementar riyaziyyat öyrədilir. Onun tərkibinə
aşağıdakılar daxildir:

Ədəd və ölçüyə aid anlayışların meydana gəlməsi Daş Dövrünə qədər uzanır. Yüz
min illərlə insanlar heyvanların yaşadığı vəziyyətdən fərqli olmayan bir şəkildə
mağaralarda yaşamışlar. Öz enerjilərinin çoxunu yemək tapmağa sərf edirdilər. Ov
etmək və balıq tutmaq üçün silahları, bir-biriləri ilə əlaqə qurmaq üçün isə
danışıq dilini inkişaf etdirdilər. Daş Dövrünün sonlarına doğru yaradıcı
sənətlərlə heykəllər və rəsmlər yaradaraq öz yaşayışlarını rəngləndirdilər. Tunc
dövründə isə ticarət elə inkişaf etdi ki, yüzlərcə kilometr uzaqlıqdakı kəndlər
belə ticarət əlaqələrinə girirdilər. Tuncun əridilməsi ilə bu metallardan
alətlər və silahlar düzəldilirdi. Bu da ticarətin və yeni dillərin daha da
inkişaf etməsinə şərait yaradırdı. Şəraitdən asılı olaraq əllə tutula və gözlə
görülə bilən əşyaları təyin etmək üçün bəzi rəqəmsal terminlər ortaya gəlirdi.
Riyaziyyatın da ilk dəfə ortaya çıxdığı vaxt Tunc Dövrüdür.

Məşhur bir riyaziyyatçı olan Adam Smitin "insan ağlının məhsulu ən dəqiq
düşüncələrdir" deyə izah etdiyi rəqəmsal terminlərdən istifadə çox yavaş-yavaş
inkişaf edirdi. Rəqəm köklərinin izlərinə qədin Yunan və Kelt dillərində rast
gəlinir. Rəqəm anlayışı inkişaf etdirildikcə toplama üsulu ilə daha da böyük
rəqəmlər meydana gəlməyə başladı. Məsələn, 2 ilə 1 toplanaraq 3, 2 ilə 2
toplanaraq 4, 2 ilə 3 toplanaraq 5 əldə edildi. Bəzi Avstraliya qəbilələrindən
örnəklər:

Sənətlərin və ticarətin sürətlə inkişafı rəqəm və ədəd anlayışının
dəqiqləşməsinə yardım etdi. Rəqəmlər iki əlin barmaqları vasitəsi ilə təsvir
edilirdi. Beləliklə say sistemi yarandı. Məsələn, Amerika hinduları 307-lik say
sistemindən istifadə etmişlər. 20-lik say sistemindən isə Meksikada Maya
qəbiləsi və Avropada Keltlər istifadə edirdilər. Rəqəmləri hesablamaq üçün onlar
hissələrə bölündülər. Sayma üçün üstü düyünlü ipdən, taxta üzərində düymələrdən
istifadə edilirdi.Bu alətlərin köməyi ilə rəqəmsal qeydlər tutulurdu. Bu
metodlardan istifadə tədricən rəqəmlər üçün müəyyən işarələrin meydana gəlməsi
prosesini sürətləndirdi. Daş Dövrünə aid ən qədim hesablama çubuğu 1937-ci ildə
Vestonikada qazıntı zamanı aşkar edilmişdir. Hesablama çubuqlarının və daha
sonralar isə abakın meydana gəlməsi tez-tez söylənilən "qədim zamanlarda saymaq
üçün barmaqlardan istifadə edilirdi" cümləsi keçərliliyini itirmiş oldu. Bu
dövrdən sonra rəqəmlər mərtəbələrə görə ifadə edilməyə başlanıldı. Bu isə daha
böyük rəqəmlərin meydana gəlməsinə şərait yaratdı. Beləcə, qədim riyaziyyat
meydana çıxdı. 14 rəqəmi bəzən 10+4, bəzən 15-1 olaraq göstərilirdi. Ancaq
20-nin 10+10 deyil 2x10 deyə ifadə edilməsi ilə vurma əməli də meydana gəlmiş
oldu. Vurma əməlindən sonra isə bölmə əməlinin də yaranması Şimali Amerika
qəbilələrində ilk kəsrlərin meydana gəlməsini sürətləndirdi.

Eradan əvvəl cisim anlayışı yarandı. İnsanlar cisimlərin uzunluqlarının və
içindəkilərin ölçülməsinin lazım olduğunu bildikdə ümumilikdə insan vücudunun
hissələrindən istifadə edirdilər; barmaq, ayaq və qarış kimi sadə ölçülərdən
istifadə edilirdi. Yavaş-yavaş arşın, qulac kimi ölçü sistemləri meydana
gəlirdi. Ev inşa edərkən qədim Hind kəndliləri də, Orta Avropada qütb evi inşa
edənlər də ölçüləri düz xətlər boyunca və yerə görə düz bucaq altında qurmaq
üçün bəzi qaydalar yaratdılar. Beləliklə, qədim həndəsə elmi və simmetriya
kəlməsi yaranmağa başladı. Bəzi tarix öncəsi rəsmlərdə üçbucaq rəqəmlər,
bəzilərində isə "müqəddəs" ədədlər yer almağa başladı. Bunların çox gözəl
nümunələrinə Minos və Qədim Yunan vazalarında, daha sonra isə Bizans və Ərəb
mozaikalarında, Fars və Çin divar xalılarında rast gəlinir.

Şərq riyaziyyatı elmi əsaslı idi. Təqvimin hesablanması, tarlaların ölçülməsi,
vergilərin toplanması artıq daha mükəmməl riyazi biliklər tələb edirdi. Odur ki,
ilk dəfə Qədim Şərqdə arifmetika cəbrə çevrilməyə başladı. Qədim Misir
riyaziyyatı ilə əlaqədar bilgilərin çox hissəsi iki qaynağa dayanır. Bunlar 85
məsələni əhatə edən Rhind papirusu və 25 məsələni əhatə edən Moskva riyazi
papirusudur. Buradakı əlyazmalar yazılarkən içindəki məsələlər bəlkə də lap
qədimlərdən bəri bilinirdi. Amma bu papiruslarda istifadə edilən say sistemi
10-luq say sistemi idi. Papiruslarda hər rəqəmin öz simvolu var idi. 10
rəqəmindən böyük rəqəmlər üçün isə ayrıca simvollardan istifadə edilirdi. Bu cür
sistemləri Roma rəqəmləri sistemindən bilirik: MDCCCLXXVIII=1878. Bu sistemdən
istifadə edən misirlilər vurmanı toplamalarla əvəz edən və əsasən toplamadan
ibarət olan arifmetika yaratdılar. Məsələn, misirlilər 3-ü 13-ə vurmaq üçün
3x4=12, 3x8=24, 24+12=36, 36+3=39 kimi bir metoddan istifadə edirdilər.
Göründüyü kimi cavab eynidir. Qədim Misir riyaziyyatının ən önəmli kəşfi
kəsrlərlə edilən hesablamalardır. Bütün kəsrlər payı bir olan başqa kəsrlərin
toplamı şəklində yazılırdı. Qədim Misirlilər ilk dəfə olaraq silsilə anlayışını
və həndəsi olaraq artan bir ardıcıllığın düsturunu kəşf etmişdilər.

Cəbrin əsaslarını əl-Xarəzmi təşkil etmişdir. Cəbr sözü də Xarəzminin
"Əl-kitabüll-Muhtasar fi Hisabil Cəbri vəl-Mükabelə" (Cəbr və Tənliklərə aid
kitab) adlı əsərindən gəlməkdədir. Bu əsər eyni zamanda şərq və qərbin ilk
müstəqil cəbr kitabı olmuşdur. Əl-Xarəzmidən başlayaraq cəbr çox dəyişmiş və
inkişaf etmişdir. Ayrıca Cəzərinin Kitabül-Hiyal adlı kitabında da cəbrlə
əlaqədar məlumatlar vardır.



https://az.wikipedia.org/wiki/Dumlup%C4%B1nar_d%C3%B6y%C3%BC%C5%9F%C3%BC

Dumlupınar döyüşü (yun. Μάχη του Τουμλού Μπουνάρ; türk. Dumlupınar (Meydan)
Muharebesi və ya Başkumandanlık Meydan Muharebesi) — İkinci yunan-türk
müharibəsinin son döyüşü kimi tarixə keçmişdir. Döyüş 1922-ci ilin avqust ayının
26-dan 30-na qədər Türkiyənin Kütahya ilinin Dumlupınar ilçəsində baş vermişdir.

1921-ci ilin avqust və sentyabr aylarında Sakarya çayı sahilində baş vermiş
döyüşdən sonra yunanların general Anastasios Papulasın rəhbərliyi altındakı
Kiçik Asiya Ordusu İzmitdən Əskişəhər və Qara Hisar-ı Sahib (indiki
Afyonqarahisar) şəhərlərinə qədər uzanan müdafiə xəttinə doğru geri çəkildi.
Yunanların şimal-cənub istiqamətində 700 km məsafədə uzanan müdafiə xətti
keçilməz yüksəkliklərdən, təpələrdən ibarət idi. Bu da onların asanlıqla müdafiə
oluna biləcəyini göstərirdi. Bu ərazidə yerləşən dəmiryol xətti yunanların əsas
təchizat marşrutu idi. İzmirdə mövcud olan yunan qərargahı cəbhə ilə effektiv
əlaqə qurulmasında və əməliyyatlara nəzarəti həyata keçirməkdə aciz idi.

Sakarya döyüşünün uğursuz nəticəsinin ardınca, yunan komandanlığı strukturunda
çoxlu dəyişikliklər baş verdi. Yunan hərbi qüvvələrinin mühüm hissəsi müdafiə
xəttindən geri çəkildi və heç vaxt həyata keçirilməyən İstanbula hücum üçün
hazırlıq görməyə başladı. Yerdə qalan yunan qoşunları 1922-ci ilin mayında
general Papulası əvəzləmiş general-leytenant Georgios Hatzianestisin rəhbərliyi
altında idi və fikrən qeyri-stabil olaraq qiymətləndirilirdi. Yunan qoşunlarının
əhval-ruhiyyəsi aşağı idi, çünki çoxu artıq bir neçə il idi ki, döyüşürdü və
müharibənin tez həlli üçün heç bir perspektiv yox idi.

Ankaraya edilə biləcək hər hansı hücum ilə əlaqədar təzyiqlərə baxmayaraq, Böyük
Millət Məclisi hökumətinin ali baş komandanı təyin olunmuş Mustafa Kamal paşa
gözləmə mövqeyində dayandı və mövcud fasilədən istifadə edərək ordusunu
gücləndirdi. Eyni zamanda yunanlarla müqayisədə fransızların və italyanların
türklərə qarşı rəğbətinin yaranmasını təmin edən çevik diplomatik gedişlərlə
Antanta ölkələrini çətin vəziyyətə saldı.

O, son olaraq 1922-ci ilin avqustunda yunanlara qarşı hücuma keçməyi qərara
aldı. Türk qoşunlarının yalnız bir əsas hücumu həyata keçirməyə adekvat olduğunu
bilən Mustafa Kamal paşa Qara Hisar yaxınlığında yunanların cənub cinahına qarşı
səfərbər edilmiş "Saqqallı" Nurəddin paşanın rəhbərliyi altındakı Türk Birinci
Ordusunu gücləndirdi. Bu riskli avantüra idi, çünki Yunan Ordusu türklərin zəif
sağ cinahına əks-hücum etsəydi, döyüş acı sonluqla bitə bilərdi.

Yunan qoşunları 12 piyada və 1 süvari diviziyasında ümumi 220,000 nəfərlik canlı
qüvvə ilə general-leytenant Georgios Hatzianestisin rəhbərliyi altındakı Kiçik
Asiya Ordusunda təşkilatlandılar. Ordunun qərargahı İzmirdə yerləşirdi. Kiçik
Asiya Ordusuna general-mayor Nikolaos Trikupis (Qara Hisarda I korpus),
general-mayor Kimon Digenis (Qazlıgöldə II korpus) və general-mayor Petros
Sumilasın (Əskişəhərdə III korpus) rəhbərlikləri altındakı 3 korpus (I, II və
III) daxil idi. Əsasən, daxili müdafiə və anti-partizan əməliyyatları üçün
müstəqil süvari diviziyası və kiçik hərbi komandanlıq alayı da mövcud idi. Ümumi
yunan cəbhəsi 713 km uzunluqda idi.

Hər yunan korpusunun 4 diviziyası vardı. Ι korpus 1-ci, 4-cü, 5-ci və 12-ci, II
korpus 2-ci, 7-ci, 9-cu və 13-cü, III korpus isə 3-cü, 10-cu, 11-ci və müstəqil
diviziyalardan ibarət idi. Hər yunan diviziyasının 2-4 batalyon alayı və 8-42
artilleriya topu (artilleriya cəbhə xətti və ehtiyat diviziyalar arasında
bölünmüşdü). Baxmayaraq ki, kəmiyyət baxımından üstün olan yunanların ağır
artilleriya (yalnız bütün cəbhə üzrə 40 köhnəlmiş top mövcud idi) və süvari (hər
diviziya üzrə 1 yarım-rota) çatışmazlıqları var idi.

Türk qoşunları 18 piyada və 5 süvari diviziyasında ümumi 208,000 nəfərlik canlı
qüvvə ilə mirliva İsmət paşanın rəhbərliyi altında Qərb cəbhəsində
təşkilatlandılar. Hücum məqsədləri üçün Qərb cəbhəsi qərargahı Qara Hisarın
15 km cənubunda, döyüş xətlərinə çox yaxın olan Qocatəpə yüksəkliyində
yerləşirdi. Qərb cəbhəsi mirliva Nurəddin paşanın rəhbərliyi altındakı Birinci
Ordudan (Qocatəpə yüksəkliyi), mirliva Yaqub Şevki paşanın rəhbərliyi altındakı
İkinci Ordudan (Doğlat), polkovnik Xalid bəyin rəhbərliyi altındakı Qocaeli
alayı və mirliva Fəxrəddin paşanın rəhbərliyi altındakı V süvari korpusundan
ibarət idi.

Türklərin planı Qara Hisar yaxınlığındakı yunan mövqelərinə 1-ci və 2-ci
ordularla hücum etmək idi. Birinci Ordu yunanların A korpusunun nəzarətində olan
Qara Hisarın cənub-qərbindəki düşmən mövqelərinə doğru şimal istiqamətində hücum
edir. V süvari korpusu Kirkə vadisindəki zəif müdafiə olunan yunan mövqelərinə
doğru hərəkət etməklə Birinci Orduya kömək edir və düşmənin cəbhə xəttinin
arxasına keçir. İkinci Ordu isə Qara Hisarın şimalındakı yunan mövqelərinə doğru
qərb istiqamətində hücum edir.

İlk hədəf İzmir-Qara Hisar və Qara Hisar-Əskişəhər dəmiryol xətlərini kəsmək
idi, beləliklə İzmirdən Qara Hisar ətrafındakı yunan qoşunlarının və
Əskişəhərdəki C korpusunun hər hansı dəstəyinin qarşısı alınır. İkinci fazada
1-ci və 2-ci ordular Kütahyanın cənubunda birləşərək Qara Hisarda yunan
qoşunlarını tamamilə mühasirəyə alırlar.

Yunan ali komandanlığı əsas türk hücumunu əvvəlcədən güman etmiş, lakin hücumun
hansı istiqamətdən həyata keçiriləcəyi onlar üçün qeyri-müəyyən idi. Yunanlar
türk hücumunun həm Ankara-Əskişəhər, həm də Konya-Qara Hisar dəmiryol xətti boyu
gerçəkləşəcəyini gözləyirdilər. Onlara məlum olmayan vaxtda 1921-ci ilin yayında
Sakarya döyüşündən sonra geri çəkilərkən dağıtdıqları dəmiryolu hələ də bərpa
olunmamış və işlək deyildi. Sakaryadan geri çəkilmənin ardınca, yunan korpus
komandanlığı ilkin olaraq parçalandı və Kiçik Asiya Ordusu iki alaya bölündü:
Şimal və Cənub alayları. Hər biri sərbəst döyüşmək və istənilən türk hücumuna
qarşı müqavimət göstərmək üçün kifayət qədər güclü idi. Ordu komandanının
dəyişdirilməsindən və general-leytenant Georgios Hatzianestisin gəlişindən sonra
bir sıra dəyişikliklər baş verdi. Hatzianestis 3 korpus komandanlığı təşkil
etmişdi. Bütün 3 korpus cəbhənin bütün hissələrinə nəzarət edirdi, lakin I (Qara
Hisar ətrafı) və III (Əskişəhər ətrafı) korpuslar cəbhə boyu düzülərkən B
korpusu ümumi ehtiyat qüvvə kimi fəaliyyət göstərirdi.

Türk hücumundan öncə, yunan kəşfiyyatı türklərin hazırlıqlarını ortaya
çıxartmış, lakin bu onların təşkilati işlərinin ölçüsünü və hücum tarixini
müəyyən etməyə imkan verməmişdi.

Türk hücumu 1922-ci ilin avqust ayının 25-dən 26-na keçən gecə V süvari
korpusunun Kirkə aşırımı ilə yunan müdafiə xəttinin arxasına keçməyi nəticəsində
başladı. Aşırım irəliləyən türk süvarilərinin asanlıqla məhv etdiyi bir qrup
yunan əsgəri tərəfindən nəzarət altında saxlanılırdı. Türk süvariləri yunanların
teleqraf xətlərini və dəmiryol xəttini kəsməyə nail oldu (hər ikisi 26 avqustda
saat 18:00-da baş vermişdir). Beləliklə, düşmənin İzmir və Qara Hisar arasındakı
əlaqələri ciddi formada kəsildi.

Avqustun 26-sı səhəri Türk Birinci və İkinci orduları eyni vaxtda hücuma keçdi.
Güclü artilleriya atəşindən sonra İkinci Ordunun hücumu yunanları şoka saldı və
türklər 5-ci yunan diviziyasının (Yunan I korpusunun) bəzi mövqelərini ələ
keçirməyə nail oldu. Türklər tərəfindən yenidən başladılan hücumlar az uğur əldə
etdi. Əlavə qüvvələrin gəlməsiylə yunan 5-ci diviziyası məhdud əks-hücumlar
edərək öz cəbhəsini bərpa etdi. İkinci Ordu III korpusun mövqelərinə də hücum
etmiş və nəticədə II korpusun kömək etməsinin qarşısını almışdı.



https://az.wikipedia.org/wiki/Masturbasiya

Masturbasiya (lat. manus — əl + turbare — tərpətmək) — cinsiyyət üzvlərinin
orqazm prosesi baş verənə qədər stimulyasiyası. Şəxs öz-özünə və ya başqa bir
şəxs tərəfindən, əllə və masturubasiya alətləri vasitəsilə də masturubasiya ilə
məşğul ola bilər. Masturbasiya sözünün mənşəyi haqqında müxtəlif fikirlər
vardır. Əsas fikirlərdən biri, bu sözün yunan dilində olan mezea (azərb.
penislər) və latın dilində olan turbare (azərb. əllə qarışdırmaq) sözlərinin
birləşməsindən yaranmışdır. Masturbasiya tez-tez edilmədiyi halda, insan
sağlamlığı üçün təhlükəsi yoxdur. Tez-tez masturbasiya edən şəxslərdə
masturbasiyadan asılılıq yarana bilər. Aparılan araşdırmalar nəticəsində məlum
olmuşdur ki, bəzi insanlar orqazm halını cinsi əlaqə zamanı yox, yalnız
masturbasiya nəticəsində əldə edə bilirlər. Masturbasiya sözünün daha bir
sinonimi olan "onanizm" Bibliyada olan Onanın adından götürülür. Masturbasiya
ilə həm qızlar, həm də oğlanlar məşğul olur. Masturbasiya normal və sağlam bir
metoddur. Bu orqanizm üçün zərərli sayılmır, belə ki, cinsi yetkinliyin vacib
mərhələlərindən biridir. Masturbasiya şəxsi seksuallığı dərk etmək prosesinin
əsas hissəsidir və hətta cinsi aktdan yayınmağa kömək edə bilər. Bir vaxtlar
masturbasiya pis, ağılı başdan çıxaran bir hal kimi qəbul edilirdi. Hətta bu gün
də bu müzakirə mövzusudur. Qızların masturbasiyası haqqında az danışılır, ona
görə ki, qadın seksuallığı az qəbul edilən mövzudur.

Masturbasiyanın bir neçə üsulu vardır; lakin əksər hallarda masturbasiya əlin
penisi əhatə etməklə, orqazm və eyakulyasiya yaranana qədər qarşılıqlı
irəliləyən hərəkəti ilə davam etdirilir. Əl hərəkətinin sürəti həm
individuumdan, həm də ehtirasın dərəcəsindən asılıdır. Kişilər masturbasiya
zamanı tez-tez digər əli ilə xayalarını, aralıq sahəsini, sağrısını və digər
erogen zonalarını oxşayırlar.

Hendcob ing. handjob - bu növ masturbasiya iki partnyorun (seksual
oriyentasiyanın fərqi yoxdur) bir-birinin cinsi orqanlarının birgə
stimulyasiyası ilə səciyyələnir.

Masturbasiya bir sıra mühüm mahnılarda nümayiş olunur: məsələn ÇakBerrinin «My
Ding-a-Ling», «Mary Anne with the Shaky Hand» və «Pictures of Lily» The Who
qruppasını nümunə qətirmək olar.

2007-ci ilin mart ayında Channel 4 kanalı Masturbasiya həftəsi (ing. Wank Week)
adında masturbasiya haqqında serialları nümayiş etdirməyi planlaşdırırdı. Bu bir
sıra televiziya işçiləri tərəfindən tənqidə məruz qaldı. Bu səbəbdən serialın
nümayişi ləğv edildi.

Ludger Lütgehaus: „O Wollust, o Hölle“; Die Zeit, 15. November 1991 (abgerufen
am 29.Januar 2013) Teufelszeug: Interview mit Thomas Laqueur; Die Zeit, 18.
April 2008 (abgerufen am 29. Januar 2013)



https://az.wikipedia.org/wiki/YouTube

YouTube (azərb. Yutub) — dünyanın ən böyük video paylaşma sistemlərindən
biridir.

15 fevral 2005-ci ildə 3 köhnə PayPal işçisi tərəfindən qurulmuş və 2006-cı ilin
oktyabrında Google tərəfindən satın alınmışdır.

Əvvəllər PayPal-da işləyən Steve Chen, Chad Hurley və Jawed Karim videoların
e-mail on yollanıla bilməməsi üzərinə 15 fevral 2005-ci ildə yaradılmasına
baxmayaraq monetar problemlər səbəbi ilə ilk video 23 aprel 2005-ci ildə Jawed
Karim tərəfindən yüklənmişdir.

YouTube 9 oktyabr 2006 cı ildə Google tərəfindən 1.65 milyard dollara satın
alınmışdır. Bu Google tarixindəki ən böyük alqıdır. Google-un ödədiyi 1.65
milyard dollar YouTube əməkdaşları arasında paylaşılmışdır.

YouTube video formatı olaraq Flash Video Formatı (*. flv) istifadə edir.
İnternet saytında istənilən video kliplər Flash Video olaraq izlənəbilir və ya
kompüterә *. flv formatında fayl olaraq endirilə bilər. Video klipləri izləmək
üçün Adobe Flash plug-ini kompüterdə qurulu olmalıdır. Saytda qoyulan video
kliplər YouTube tərəfindən avtomatik olaraq 320x240 pixele keçirilir və Flash
Video Format'a (. Flv) çevrilməkdədir. Mart 2008-ci ildə yüksək keyfiyyət olaraq
480x360 pixels variantı əlavə olunmuşdur.

AVI, MPEG və ya Quicktime vs. video formatına sahib videolar istifadəçi
tərəfindən YouTube-a ən çox 1 GB tutumunda yüklənəbilir.

Bunların xaricində saytdan pul qazana bilmək üçün Partner proqramı mövcuddur.
2007-ci ilin mayında YouTube, tanınmış üzvlərini YouTube işbirliyinə dəvət
etmiş, sonradan üzvlərin istifadəsinə açmışdır. Bu proqrama üzv olanların
videoların öz əsəri olması və minlərlə dəfə izlənilməsi lazımdır. Proqram ABŞ,
Kanada, İngiltərə, Avstraliya, Almaniya, Niderland və Braziliyada yaşayan
üzvlərə açıqdır. Gələcəkdə başqa ölkələrə imkan verilməsi düşünülməkdədir.

Youtube hörmətsizliyin yer aldığı bəzi materialların yığışdırılmadığına görə
dəfələrlə bir çox ölkələrin hökuməti (İran, Pakistan, Tayvan, Türkiyə)
tərəfindən qapadılıb.[1] Youtube-da yerləşdirilmiş və Atatürkü təhqir edən
videonun Türkiyənin müraciətlərinə baxmayaraq yığışdırmaması bu ölkədə
veb-səhifəyə girişin bağlanması ilə nəticələndi. Bu məsələ Google və Mərkəzi
Avropa Universitetinin təşkil etdiyi "Azadlıqda İnternet 2010" tədbirində (20-22
sentyabr, Budapeşt, Macarıstan) geniş müzakirə olunub.[2]

YouTube bir çox istifadəçisinin internetdə məşhurluq qazanmasına səbəb olmuşdur.
YouTube-un ən çox izlənilən istifadəçisi Pewdiepie-dir. Bir başqa YouTube
istifadəçisi Massaçusettsli köhnə resepsiyonist Bruk Brodak, NBC ilə 18 aylıq
müqavilə imzalamışdır. YouTube-un ən çox izlənilən istifadəçisi lonelygirl15-in
də əslində Yeni Zelandiyada yaşayan aktrisa Cessika Li Rouz olduğu və
videolarını bir neçə film rejissoru ilə çəkdiyi açıqlanmışdır. Kris Kroker 11
sentyabr 2007-ci ildə Britney Spears ilə əlaqədar nümayiş etdirdiyi videosu ilə
qısa müddətdə özünə diqqət çəkmişdir.

Bruk Brodak 2006-cı ilin iyununda Carson Dalya prodüseri olduğu proqramlar ilə
18 aylıq müqavilə imzalayaraq YouTube-dan mediyaya keçən ilk istifadəçidir. 31
yanvar 2007-ci ildə Lisa Donovanın (LisaNova) Foxun komediya proqramı MADtv-nin
12-ci mövsüm bölümlərinə qatıldığı açıqlanmışdır.



https://az.wikipedia.org/wiki/Portuqaliya

Portuqaliya (port. Portugal), rəsmi olaraq Portuqaliya Respublikası (port.
República Portuguesa) — Avropanın qərbində dövlət, İspaniya ilə
həmsərhəddir.Avropa ölkəsidir.Portuqaliya roman əsilli dövlətdir və portuqal
dili roman dillərinə daxildir.

Portuqaliya Respublikası Cənubi Avropada Piriney yarmadasının qərbində yerləşir,
sahəsi 92,391km²-dır. Ölkə qərbdən Atlantik okeanı şərqdən isə İspaniya ilə
həmsərhəddir. Portuqaliya ərazisindən axan ən uzun çay Taxo çayıdır ki, məhz
paytaxt Lissabon bu çayın sahilində yerləşir. Portuqaliya yerləşdiyi bölgəyə xas
olan subtropik iqlimə malikdir. Ən yüksək nöqtəsi Azor adaları qrupuna daxil
olan Piku adasında olan Ponta-du Piku (2351 m) dağıdır.

Əhalisi bu əraziyə Qərbi Roma imperiyasının parçalanması dövründə (V-VII əsrlər)
köçmüş alman tayfalarından olan Vesqotların davamçılarıdır. Piriney yarmadasının
Ərəb Xilafəti tərəfindən işğalından sonra əraziyə xeyli yadellilər (ərəblər,
bərbərlər,yəhudilər) köçmüşdür. 1143-cü ildə bu ərazilərin Xilafətin tərkibindən
çıxması ilə yadellilər qovulmuş güclü katolik dövləti yaradılmışdır.

1143-cu il də Portuqaliya krallığı yaradıldı. Bu dövlətin yaranmasında CALALLI
Höccətin rolu böyük olmuşdur. 1497-ci ildə Vasko da Qamanın Hindistana gedən
dəniz yollarının kəşfi nəticəsində müstəmləkəçilik siyasətinin başlaması. Lakin
sonrakı dövrlərdə İngiltərə, Fransa, İspaniya ilə dənizdə rəqabətin uğurlu
alınmaması səbəbiylə birinciliyi əldən verdi. Müstəmləkələrdə Portuqaliyanın
təsiri Cənubi Amerikaya xüsusən də indiki Braziliya ərazisində daha güclü
olmuşdur. Portuqaliya 1910-cu ildə Respublika elan olundu. 1976-ci ildə isə yeni
konstitusya qəbul olundu.



https://az.wikipedia.org/wiki/Niderland

Niderland[qeyd 1] (nid. Koninkrijk der Nederlanden) — Qərbi Avropada dövlət.
Şimal dənizinin sahilində yerləşir (sahilin uzunluğu – 451 km). Almaniya və
Belçika ilə həmsərhəddir (sərhəddin uzunluğu – 1027 km).

Digər iri şəhərləri Rotterdam – dünyanın ən iri limanı, Utrext – ölkənin dəmir
yolu sisteminin mərkəzi və Eyndhovendir.

Niderland xüsusi statusa malik olan Aruba adası və Niderland Antil adaları ilə
birlikdə Niderland Krallığını təşkil edir. Bu ərazilər arasındakı münasibətlər
1954-cü ildə qəbul edilmiş "Niderland Krallığının Statusu" (Statuut voor het
Koninkrijk der Nederlanden) adlı sənədlə tənzimlənir.

"Niderland" sözünün yerli dildə mənası "alçaq ərazilər" deməkdir. Bəzən
Niderland Hollandiya adlandırılır. Bu adın ölkə üçün istifadə edilməsi düzgün
deyil, ölkənin 12 inzibati bölgəsindən ikisi Hollandiya adlanır: Şimali və
Cənubi Hollandiya.

Niderland inqilabı gedişində Utrext Birliyinə bağlı Şimal Hollandiya əyalətləri
(Cənub Hollandiya, Zeeland, Utrext, Gelderland, Overijssel, Groningen və
Friesland) 26 İyul 1581-ci ildə İspaniya kralı II Filipdən müstəqilliklərini
elan etdilər.

Sürətlə inkişaf edən Hollandiya artıq 1600-cü ildə 10.000 gəmiyə malik idi və
bütün XVII əsrdə onlar Şimali Avropa donanmasının böyük hissəsini təşkil
edirdilər. Onlar İspaniya, Fransa, İngiltərə və Baltik dənizi arasında mal
daşıyanlar idilər. Fransa limanları arasındakı yük daşımalarının çoxu
hollandların əlində idi. Onlar şərab almaq üçün Bordoda məskən salmışdılar,
üzümçülərə borc pul verirdilər və tezliklə Fransanın özündə çoxlu üzüm
plantasiylarına sahib oldular. Hollandlar Şpitsbergen ətrafındakı suları tədqiq
etmişdilər və demək olar ki, Arktika balina ovunu öz inhisarına almışdılar.
Holland gəmiləri Cənubi Amerika yolu ilə Sakit okeana daxil olmuşdular, burada
Buynuz körfəzini keçib onu holland dilində Hoorn adlandırmışdılar. 1602-ci ildə
Ost-İndiya şirkətini yaradaraq onların tacirləri Hindistanda və uzaq şərqdə
getdikcə daha artıq qaydada portuqaliyalıların yerini tutdular. 1619-cu ildə
hollandlar Yava adasında Hollandiyanın latın adı olan Bataviya şəhərini
saldılar. Ədviyyat adalarında tapdıqları ingilisləri əzab verərək öldürdükdən
sonra hollandlar İndoneziyada qaldılar və buranı tədricən öz müstəmləkələrinə
çevirdilər. 1600-cü ildən bir az sonra hollandlar Yaponiyaya gəlib çıxdılar.
Lakin xristian nüfuzunun siyasi nəticələrindən qorxan yaponlar 1641-ci ildə
hollandlardan başqa digər bütün avropalıları Yaponiyadan qovdular, hollandlara
isə məhdud fəaliyyət üçün Naqasaki yaxınlığındakı adada qalmalarına icazə
verdilər. Hollandiya iki əsrdən artıq bir müddət ərzində Avropanın Yaponiya ilə
yeganə əlaqə həlqəsi olaraq qaldılar.

1609-cu ildə hollandlar Amsterdam bankının əsasını qoydular. O vaxtlar Avropa
maliyyəsi xaos vəizyyətində idi, sikkələr təkcə iri monarxlar tərəfindən deyil,
Almaniyanın və İtalyanın kiçik dövlətləri və şəhərləri tərəfindən də
buraxılırdı. Hətta özəl şəxslər də öz sikkələrini döydürürdü. Üstəlik,
inflyasiya təzyiqləri altında krallar və digərləri adətən öz sikkələrinin
dəyərini ona ərinti əlavə etməklə aşağı salırdılar. Tərk edilən köhnə sikkələr
yenilərlə birlikdə dövriyyədə qalırdı. Amsterdam bankı bütün şəxslərdən və
ölkələrdən belə qarışıq pul əmanətlərini qəbul edirdi, onların mübadilə
dərəcələrini müəyyən edirdi, əmanətçilərə icazə verirdi ki, Amsterdam Bankının
özünün buraxdığı qızıl florinlərdə bərabər qiymətdə olmaqla öz əmanətlərini
götürsünlər. Amsterdam fransız inqilabına qədər Avropanın maliyyə mərkəzi olaraq
qaldı.

1648-ci ildə imzalanan Vestfalya Andlaşmasında Hollandiya vilayətlərinin
müstəqilliyi İspaniya tərəfindən tanındı. Bu təxminən olaraq, daha sonra
qurulacaq olan Hollandiyanın yerləşdiyi bölgə idi. Buna qarşı, bu bölgənin
cənubunda qalan bölgələr, Flanderler daxil olmaq üzrə, krallıqda qaldı; daha
sonra buradan Belçika meydana gəldi. Bu tarixdən sonra Şimal Hollandiyalılar və
Cənub Hollandiyalılar üzrə iki cəmiyyətdən bəhs edilməyə başlandı. Vyana
Konqresi şimal və cənubu müstəqil bir ölkə olan Hollandiya Krallığı olaraq qısa
bir müddət üçün birləşdirdi. Lakin cənub Hollandiyalılar (Flamandlılar) 1830 da
müstəqilliklərini Belçika adı altında elan etmişlər. ("Belgica" köhnə bir Roma
əyalətinin adıdır və İntibah dövründə bu ifadə, şimal da daxil, Hollandiyanın
Latınca adı olaraq istifadə edildi.)

Əhali: 16 491 461 (iyul 2006 məlumatları). Əhalinin artım tempi: 0,49% (2006
məlumatları). İmmiqrantların nisbəti: 2,72 immiqrant/1 000 nəfər əhali (2006
təxmini). Körpə ölüm nisbəti: 4,96 ölüm/1 000 doğulan körpə (2006 təxmini). Orta
həyat müddəti: Cəmi əhali: 78,96 il. kişilərdə: 76,39 il. qadınlarda: 81,67 il
(2006 məlumatları). Uşaqların orta sayı: 1,66 uşaq/1 qadın (2006 təxmini).
HIV/AIDS – xəstəliklərinə tutulan yetkin sayı: 0,2% (2001 məlumatları). HIV/AIDS
– xəstəliklərindən ölənlərin sayı: 100 (2003 məlumatları). Demonim: Niderlandlı.
Əhalinin etnik dağılımı: 91% Hollandiyalı, 9% Türk, Faslı və digər. Din:
Katoliklər 27%, Protestantlar 15,7%, Müsəlmanlar 5,7%, digər 2,3%, ateistlər
48,2%. Dil: Niderland dili.



https://az.wikipedia.org/wiki/Masonluq

Masonluq (ing. Freemasonry) – fəlsəfi-etik hərəkat olub XVIII əsrdə gizli
beynəlxalq təşkilat şəklində meydana gəlmişdir. Mason sözü ingilis dilində olan
(ing. freemason) sözündən yaranmışdır və tərcüməsi azad bənna deməkdir. Masonluq
müxtəlif formalarda mövcud olub üzvlərinin vahid mənəvi və metafiziki idealları
bölüşməsi ilə səciyyələnir. Bunlardan ən birincisi Ali Varlığa inamdır. Masonlar
həmin varlığın adlandırılmasından Kainatın ulu memarı ifadəsindən istifadə
edirlər.

Masonluq ezotirik quruluş olub sadəcə üzvləri üçün açıq fəaliyyət göstərən bir
qurumdur. Bu gün dünyada masonların və mason lojalarının konkret sayı barədə
rəqəm söyləmək mümkün deyil. Belə ki, bir çox lojalar üzvləri barədə olan
məlumatları məxfi saxlamağı üstün tutur. Bunlara baxmayaraq aparılan təxmini
hesablamalar dünyada 7 milyona yaxın masonun olduğunu və bu şəxslərin 12 minə
yaxın mason lojasında fəaliyyət göstərdiklərini müəyyənləşdirmişdir. Masonluğun
əsas fikir mərkəzlərindən olan Şotlandiya, İrlandiya və Böyük Britaniyada
400.000 nəfərə yaxın mason mövcuddur. Dünya üzrə masonluq sisteminin ən güclü
olduğu yer kimi qəbul edilən ABŞ-da isə 2 milyon nəfər masonun varlığı
məlumdur.[1][2]

Masonlar mason lojaları olaraq adlandırılan təşkilatlarda fəaliyyət göstərirlər.
Hər bir mason lojası mərkəzi Baş lojaya tabedir. Hər bir ölkədə bir baş loja
mövcuddur. Burada istisna kimi Amerika Birləşmiş Ştatlarının hər bir ştatında
ayrıca baş lojaların olduğunu qeyd etmək lazımdır. Bir ölkədə fəaliyyət göstərən
mason lojaları bir-biri ilə əlaqələr quraraq münasibətlərini genişləndirir,
onların ümumi fəaliyyətləri isə baş loja tərəfindən koordinasiya edilir.
Masonluq mərasimlərin və toplantıların gizli həyata keçirilməsi səbəbindən
insanlar tərəfindən əsirlər boyu müzakirə edilmiş və daim maraq obyekti olaraq
qalmışdır.

Anderson nizamnaməsi 1723-cü ildə İngiltərə Böyük Mason Lojasının üzvü Ceyms
Anderson tərəfindən hazırlanmışdır. Nizamnamə özündə bir masonun iş və ya məişət
şəraitndə necə davranmalı olduğu barədə məlumatlar verir. Bununla yanaşı dövlət
və onun hakimiyyəti, din kimi məsələlərdə masonların izləməli olduqları yol
göstərilir. Qəbul edildikdən sonra bütün dünyada yerləşən baş lojalar tərəfindən
hamılıqla qəbul edilən Anderson nizamnaməsinə sonradan bəzi kiçik əlavə və
dəyişikliklər edilmişdir. Bir masonun əməl etməli olduğu əsas qanunlar toplusu
hesab olunan Anderson nizamnaməsində, mason olan bir şəxsin qeyri-mason olan bir
şəxsə qarşı edə biləcək mümkün davranışları barədə deyilir:

Əslində masonluğun Azərbaycandakı aktiv fəaliyyət tarixçəsi keçən əsrin
əvvələrinə təsadüf edir. Rusiyada masonluğun mövcudluğunu, Rokfeller, Rotşild
kimi ailələrin keçən əsrin əvvəllərində Azərbaycandakı fəaliyyətini nəzərə alsaq
bu o qədər də təəccüblü görünmür.

Hazırda ABŞ-da Böyük magistr dərəcəsinədək yüksəlmiş həmvətənimiz də var.
1938-ci ildə Təbrizdə anadan olan Bağır Heyət gənc yaşlarında İrandan ABŞ-a
mühacirət etmişdir. ABŞ-da ticarət fəaliyyətinə daşınmaz əmlakın alqı-satqısı
ilə başlayan Bağır Heyət ABŞ vətəndaşlığı aldıqdan sonra adını dəyişərək Robert
qoymuşdur. Masonluq fəaliyyətinin ən aktiv dövrünü Rumıniyada keçirmiş, Çauşesku
rejiminin yıxılmasında, Rumıniyadakı xalq qiyamının təşkilində, ABŞ-dakı "Nur
lojası" və "Azəri lojası"nın qurulmasında fəal iştirak etmişdir.

19 dekabr 2006-cı ildən etibarən o, Vaşinqtondakı lojaların mərkəzi olan
"Kolumbiya Dairəsi Böyük Lojası"ına (Grand Lodge of the District of Columbia)
başçılıq edən Böyük magistrdir.[3]Azərbaycanda masonların yığıldığı bir çox yer
olduğu düşünülür ki,bu yerlərdən biridə Bakıdakı kilsələrin biridir.Mason olmaq
fikrində olanlar baş vuracaqları yerlər:Kilsələrin önü,simvolik mənalar daşıyan
küçələrin önü və s. yerler olacağı düşünülür.Azərbaycandakı masonluğun başçısı
sarı qaşlı üzükle tanınır.Bu üzük şirin gözünü xatırladır.



https://az.wikipedia.org/wiki/%C4%B0spaniya

İspaniya (isp. və qalis. España) - rəsmi adı İspaniya Krallığı (isp. və qalis.
Reino de España) olan avropanın cənub-qərbində, qismən Afrikada suveren dövlət,
Avropa Birliyi və NATO-nun üzvü. İspaniyanın paytaxtı Madrid şəhəridir.

İspaniya 7 ölkə ilə həmsərhəddir. Qərbdə Portuqaliya, şimalda Fransa,
şimal-şərqdə Andorra, şərqdə İtaliya, cənubda Seuta və Mərakeş, cənub-şərqdə isə
Əlcəzair. Bundan başqa, şərqdə İtaliya ilə İspaniya arasında Balear dənizi var.
Şimal-qərbində Biskay körfəzi yerləşir.

İspaniya populyar dəniz kurortları ölkəsidir. Eyni zamanda dağ xizəkləri,
balneoloji mərkəzlər, ixtisaslaşdırılmış idman mərkəzləri və sairə mövcuddur.

İspaniyanın toplam əhalisi təxminən 40 milyondur. İspanlar müxtəlif tarixi
vilayətlərin və etnik qrupların əsasında formalaşmış vahid dövlətdir. Bunlardan
ən əsasları aşağıdakılardır; kataloniyalılar,kastilyalılar,
valensiyalılar,qalliyalılar və basklar. İri şəhərlərdə əhali

İspaniyanın rəsmi dili ispan dilidir lakin bəzi regionlarda yerli dillər də
rəsmi dil sayılır. Bunların arasında kataloniya, bask (euskera), valensiya və
qalliya dilləri var.

2012-ci ilin əvvəlində rəsmi statistikaya İspaniya əhalisinin dörddə biri
işsizdir. Söhbət təxminən 5,3 milyon insandan gedir. İşsizliyin səbəbləri kimi
dünya maliyyə böhranı və hökumətin büdcə sferasında apardığı islahatlar
göstərilir. İspaniyada işsizliyin səviyyəsi orta hesabla avrozonaya daxil olan
digər ölkələrdəki rəqəmdən iki dəfə çoxdur. [1]

İspaniyada pul vahidi avrodur. Ölkəyə valyuta gətirilməsi məhdud deyildir. 10000
ABŞ dollarından çox valyuta gətirdikdə onu gömrük deklarasiyasına daxil
etməlisiniz. Valyuta ixracı – max. 3,5 min $. Kredit kartları, avroçeklər,
turistik və poçt çekləri demək olar ki, hər yerdə qəbul olunur. Banklar
müştərilərə adi günlərdə saat 08:15- 14:00 kimi, şənbə günündə 13:00 kimi xidmət
göstərirlər. Bazar günü isə istirahət günüdür. Xarici valyutanı bank şöbələrində
və mübadilə məntəqələrində, həmçinin aeroportda dəyişdirmək olar ( bank
komissiyası nisbətən yüksəkdir)

İspaniyada rəsmi turist mövsümü mayın 2-də açılır. 1 yanvar – yeni il 6 yanvar –
Müqəddəs Yepifaniya günü 19 mart- Müqəddəs İosif günü 1 may- Əmək günü (
zəhmətkeşlərin həmrəyliyi günü) 25 iyul- apostol İakov günü 15 avqust – Uspeniye
günü 12 oktyabr- ispan sivilizasiyası günü, Amerikanın kəşf edilməsi günü,
Kolumb günü 1 noyabr- bütün müqəddəslərin günü 6 dekabr- konstitusiya günü 25
dekabr- milad

Tenerife – Kanar arxipelaqının ən böyük və ən məşhur adasıdır. Bu ada
sakinlərdən çox romantik və cəlbedici ad almışdır – əbədi bahar adası. Amma qeyd
edək ki ,Tenerife əbədi bahar adasındansa, daha çox əbədi yay adasında bənzəyir.
Adanın şimalında ilboyu hava isti və rütubətlidir, cənubda isə – quru və
günəşlidir. Qəribədir ki, İspaniyanın ən hündür nöqtəsi məhz bu adada yerləşir.
Bu Teyde sönmüş vulkanıdır, onun hündürlüyü 3718 m çatır. Adada turistik mövsüm
il boyu davam edir.

Barselonadan cənubda, Tarraqon şəhəri yaxınlığında Kosta Daurada sahillərinin
turistik mərkəzi olan Salou kurortu yerləşir. Sahil xətti boyunca uzanan kurort
rayonları şimalda La Pined coğrafi burunu ilə, cənubda – Cambrils kəndi ilə
qurtarır. Əla çimərliklərdən ibarət geniş zolaqlar və sahilyanı ərazilərdə
yerləşən çoxlu sayda barlar, restoran, kafe və mağazalar diqqəti cəlb edir.
Salou regionun ən yaxşı qastronomiya və ticarət mərkəzlərindən biri hesab
olunur. Şəhərdə həm ispan, həm də xarici istehsalçıların təklif etdikləri mallar
satılan geniş mağazalar şəbəkəsi vardır. Saloudan bir neçə km aralıda məşhur
ispan Disneylendi – Port Aventura yerləşir.



https://az.wikipedia.org/wiki/Abbas_Kiarostami

Abbas Kiarostami (Farsca: عباس کیارستمی; tələffüz: abˈbɑːs keˈjɑː.rɔs.taˌmiː;
İngilis, Fransız və Alman dillərində: Abbas Kiarostami, 22 iyun[1]22 iyun 1940,
Tehran, İran — 5 iyul 2016, Paris, Fransa), dünya miqyasında tanınan və təqdir
edilən İranlı rejissor, ssenaristdir. 1970-ci ildən bu yana kino sahəsində
işləyən Kiarostami qısa film və sənədli filmlər də daxil olmaqla 40-dan çox film
üzərində işləmişdir. Xüsusilə Koker Trilogiyası, Albalı dadı (film, 1997) və
Külək bizi sovuracaq filmləri ilə öz üzərinə diqqət toplaya bilmişdir.

Əsasən ssenarist, rejissor olaraq tanınan Kiarostami şair, fotoqraf, rəssam
olaraq da işləmişdir.

İran kinosunda 1960-cı illərin sonlarında başlayan və Füruğ Fərruxzad, Sohrab
Şahit Sales, Bəhram Beyzayi və Pərviz Kimyavi kimi rejissorların da daxil olduğu
İran Yeni Dalğa cərəyanı rejissorlarındandır. Bu cərəyanın rejissorlarının
səciyyəvi xüsusiyyəti bəzilərinin poetik dialoqlardan istifadə, siyasi və
fəlsəfi mövzularla bağlı alleqorik hekayələr anlatma tərzidir.

Uşaq obrazlarından istifadə etmək, sənədli film tərzində nəqletmə, kənd
bölgələrində cərəyan edən hadisələr, maşınların içində olan dialoqlar və adətən
sabit kameradan istifadə Kiarostaminin ən əsas xüsusiyyətlərindəndir.
Dialoqlarında, film adlarında və mövzularında İran ədəbiyyatından, İran
şeirindən geniş istifadə edir.

Tehranda doğulmuşdur. İncəsənətlə ilk əlaqəsi şəkil çəkmək olmuşdur. 18-19
yaşlarınadək rəsm çəkməyə davam etmişdirş 18 yaşında Tehran Universitetinin
İncəsənət fakültəsinə daxil olmazdan bir qədər əvvəl bir rəsm müsabiqəsinin
qalibi olmuşdur. Universitetdə rəssamlıq və dizayn üzrə təhsil almışdır.
Oxumaqla bərabər yol polisi vəzifəsində də işləyib. 1960-cı illərdə rəssam,
dizayner və illustrator kimi reklam sahəsində də işləmiş, posterlərin dizaynını
etmiş,reklamlar hazırlamışdır. 1962-1966-cı illərdə İran televiziyası üçün
təxminən 150 reklam çəkmişdir.1960-cı illərin sonlarında filmlərə adlar
hazırlamağa və uşaq kitabları üçün rəssamlıq etməyə başladı.

1969-cı ildə evləndiyi Parvin Amir-Gholidən 1982-ci ildə boşanır. Bu evlilikdən
Əhməd (doğum 1971) və Bəhmən (doğum 1978) adlarında iki oğlu dünyaya gəlmişdir.
Bəhmən Kiarostami 15 yaşında "Journey to the Land of the Traveller" (1993) adlı
sənədli filmi çəkərək rejissorluğa başlamışdır. Kiarostami 1979 İslam
İnqilabından sonra ölkəni tərk edərək qərb ölkələrinə gedən bir çox
rejissorlardan fərqli olaraq İranda qalmağı üstün tutan az sayda
rejissorlardandır.

Kiarostami gözlərinin işığa qarşı həssas olması səbəbi ilə adətən tünd rəngli
eynək və ya günəş eynəyi taxır. Rejissor 2000-ci ildə San Fransisko Film
Festivalında ona verilən və ömürlük uğur mənasını daşıyan Akira Kurosava
Mükafatını İran kinosuna verdiyi töhfələrə görə İranlı aktyor Bəhruz Vüsuqiyə
verməklə hər kəsi təəccübləndirmişdir.



https://az.wikipedia.org/wiki/Sovet_Sosialist_Respublikalar%C4%B1_%C4%B0ttifaq%C4%B1

Sovet Sosialist Respublikaları İttifaqı, qısaca: Sovet İttifaqı, SSRİ (rus. Союз
Советских Социалистических Республик, СССР) — 1922-1991-ci illərdə əsasən indiki
MDB dövlətləri ərazisində mövcud olmuş dövlət. SSRİ dünya tarixində rəsmi
ideologiyası marksizm-leninzm – sol radikal sosialist ideologiyası olan dövlət
olmuşdur. Rusiya İmperiyasının varisi olmuşdur.

Ümumilikdə dünyanın quru hissəsinin 1/6 hissəsi məhz SSRİ-nin payına düşmüşdür –
22 402 min km2. Əhalisinin sayına görə isə dünyada 3-cü yerdə olmuşdur (1989, 1
yanvar – 293 mln).

SSRİ-nin ərazisinin əsas hissəsini RSFSR təşkil etmişdir. SSRİ yaradılarkən onun
əsasında 4 dövlət qurumu olmuşdur – Rusiya SFSR, Belarusiya SSR, Ukrayna SSR və
tərkibində 3 (Azərbaycan SSR, Gürcüstan SSR, Ermənistan SSR) dövləti
birləşdirmiş Zaqafqaziya SFSR. 1936-cı ilədək SSRİ-nin tərkibində əlavə
Özbəkistan SSR, Türkmənistan SSR, Tacikistan SSR, Qırğızıstan SSR və Qazaxıstan
SSR təşkil edilmişdi. Həmçinin, 1936-cı il islahatlarının nəticəsi olaraq
Zaqafqaziya SFSR parçalandı. Beləliklə, SSRİ formal 11 dövlətdən ibarət ittifaqa
çevrildi.

İkinci dünya müharibəsindən qalib çıxmış SSRİ tərkibinə Litva SSR-i, Moldova
SSR-i, Estoniya SSR-i və Latviya SSR-i də qatdı. SSRİ öz sərhədlərini Avropaya
tərəf genişləndirdi. Həmçinin Almaniyanın bir hissəsi də (keçmiş Kenisberq
əyaləti) ona nəsib oldu.

XX əsrin əvvəllərində Rusiyada kapitalizmin inkişafı sürətlənmişdi. Lakin
1900-1903-cü illər dünya iqtisadi böhranı Rusiyadan da yan keçmədi. İctimai
siyasi proseslərin dərinləşməsi ilə ilk siyası partiyalar yaranmağa başladı.
Sonralar Rusiyanın tarixində əhəmiyyətli rol oynamış Sosialist-inqilabçılar
(Eser) partiyası 1902-ci ildə yarandı. Həmçinin 1903-cü ildə Rusiya
Sosial-Demokrat Fəhlə Partiyası (RSDFP) yaradıldı.

Birinci dünya müharibəsi bir çox dövlətlərin, həmçinin Rusiya İmperiyasının da
zəifləməsi ilə nəticələndi. Nəticədə daxildə olan ziddiyyətlər daha da qabardı.
Bütün bu proseslərin nəticəsi kimi Rusiyada 1917-ci ilin fevralında inqilab
nəticəsində 1613-cü ildən hakimiyyətdə olan Romanovlar sülaləsi taxtdan məhrum
edildi (1917-ci il martın 2-si).

Hakimiyyət Müvəqqəti hökumətə ( Eser-menşeviklərə) keçdi. Lakin bolşeviklər bu
cür "hakimiyyət bölgüsündən" razı qalmadılar. 25 oktyabrda (7 noyabr) baş vermiş
növbəti inqilab nəticəsində Müvəqqəti Hökumət hakimiyyətdən getdi. Nəticədə
hakimiyyət Vladimir İliç Lenin başda olmaqla kommunistlərin əlinə keçdi.

Hakimiyyətə gəlmiş bolşeviklər ilk addım olaraq özlərinə "hərbi arxa" yaratmağa
başladılar. Nəticədə təcili olaraq Qırmızı Ordunun quruculuğu başlandı, proletar
milisi, hərbi-inqilabi tribunallar, əksinqilabi mübarizə üçün fövqəladə
komissiya yaradıldı. Bolşeviklər öz ideoloji təbliğatını daha da genişləndirmək
üçün yalnız öz mətbuat qurumlarının çıxmasına icazə verdilər.

1918-ci il yanvarın 5-də Rusiyada Müəssislər Məclisinə seçkilər keçirildi.
Müəssislər Məclisi elə fəaliyyətinin ilk günündəcə buraxıldı. III Sovetlər
Qurultayı Rusiya Federativ Sosialist Respublikasının yaradıldığını elan etdi.
Tezliklə 1918-ci iyununda ilk Sovet Konstitusiyası qəbul edildi.

Az sonra ölkədə vətəndaş müharibəsi başlandı. Qırmızılara qarşı Ağlar
formalaşdılar. Şərqdə Admiral Kolçak Ağlara rəhbərlik etməyə başladı. O hətta
"Rusiyanın Ali hökmdarı" elan edildi. Şimalda əksinqilabi qüvvələrə Miller,
cənubda isə general Denikin rəhbərlik edirdi. Lakin bu müharibə tezliklə daxili
müharibə kimi qalmayıb xaricdən hərbi müdaxiləyə məruz qaldı. ingilislərlə
fransızlar Cənubi Qafqaza, Arxangelskə və Odessaya, almanlar Ukraynaya və
Gürcüstana ordu yeritdilər. Lakin tezliklə qırmızı ordu üstünlüyü əlinə aldı və
ardıcıl olaraq Kolçakı, Denikini, Vrangeli məğlub etdi. Sovetlərin bu qələbələri
xarici qoşunları tezliklə öz ilkin mövqelərinə qayıtmağa məcbur etdi.

1920-ci ilin əvvəllərindən, əsasən Leninin ölümündən sonra ölkə rəhbərliyində
hakimiyyət uğrunda ciddi siyasi mübarizə başladı. İosif Stalin tərəfindən
təkbaşına idarə üçün tətbiq olunmuş avtoritar idarə metodu möhkəmləndi. Stalin
və digər rəhbərlər SSRİ-nin digər Avropa ölkələrindən iqtisadi baxımdan çox geri
qaldığını çox gözəl başa düşürdülər. 1924-cü ildən başlayaraq, ABŞ istisna
olmaqla, bir sıra qərb ölkələri SSRİ-ni tanımağa başladılar. Lakin bu əlaqələrdə
qeyri-bərabərlik mövcud idi. SSRİ dünya birliyinin üzvü kimi tanınsa da, bu
illərdə Millətlər Cəmiyyətinə qəbul edilməmişdi.

XX əsrin 20-ci illərinin ortalarından başlayaraq Yeni İqtisadi Siyasət (YİS)
tətbiq olunmağa başladı. Onun ardınca sənayeləşmə və kollektivləşmə kimi
tədbirlər görüldü. 1928-1932-ci illərdə ilk beşillik plan qəbul olundu.
1932-1933-cü illərdə ölkədə kütləvi aclıq baş verdi. Kommunist partiyası ölkənin
bütün idarəetmə strukturlarını özünə tabe etməyə müvəffəq oldu. Ölkədə çox güclü
mərkəzləşmiş, hərbi-totalitar rejim yaradıldı. 1934-cü ildən başlayaraq ölkədəki
kütləvi represiyalar cəmiyyətin əksər təbəqələrindən yan keçmədi. Ölkədə QULAQ
sistemi bütün gücü ilə fəaliyyət göstərirdi.

XX əsrin 20-30-cu illərində yaranmış Beynəlxalq münasibətlər yeni bir dünya
müharibəsini qaçılmaz etdi. Almaniya, İtaliya və Yaponiya dünyanın
"qeyri-bərabər" nüfuz dairələrinə bölünməsi ilə razı deyildilər. SSRİ öz nüfuz
dairəsini Avropaya doğru genişləndirmək istəyir, dünyanın nüfuz dairələrinə
bölünməsi onu da tam qane etmirdi. Buna görə də 1939-cu ilin martında Fransa,
İngiltərə və SSRİ arasında başlanan danışıqlar uğursuz oldu. SSRİ kimi
müttəfiqin olmasını arzulayan Almaniya 1939-cu il avqustun 23-də (İkinci dünya
müharibəsinin başlanmasından 8 gün əvvəl) "Molotov-Ribbentrop paktı"
imzaladılar. Bu pakta görə hər iki dövlət bir-birinin üzərinə 10 il müddətinə
hücum etməmək haqqında öhdəlik götürürdülər. Müqavilənin məxfi hissəsində isə
Polşanın və digər Şərqi Avropa ölkələrinin bölüşdürülməsinə dair saziş var idi.

Beləliklə 1939-cu il sentyabrın 1-i müharibə başladı. "23 avqust" sazişinə
əsasən SSRİ həmçinin Polşaya şərqdən hücum etdi. Polşa zəbt edildi və
bölüşdürüldü.

SSRİ-nin hərbi gücünə bələd olduqdan sonra Almaniya SSRİ torpaqlarını tutmaq
qərarına gəldi. Almanlar bunun üçün yeni plan "Barbarossa"adlı "İldırım sürətli
müharibə" (Blitz kriq) planı hazırladılar. Həmin plan SSRİ-nin çox sürətli
işğalına imkan verəcəkdi. Bu planın yerinə yetirilməsində Yaponiyanın şərqdən
hücumu vacib idi. Almaniya ilə Yaponiya arasında 70-ci meridian sərhəd kimi
şərtləşdirilmişdi.

SSRİ-nin Yaponiyadaki məxfi agenti Rixard Zorge Almaniya və Yaponiyanın SSRİ-yə
hücum vaxtını mərkəzə xəbər versə də, Stalin Hitlerdən belə tez hücum
gözləmirdi.

1941-ci il iyun ayının 22-də səhər saat 4-də (R.Zorgenin dediyi vaxtda) Almaniya
qəfildən SSRİ-yə hücum etdi. SSRİ tarixinə "Böyük Vətən Müharibəsi" kimi daxil
olmuş müharibə başladı.

Sovetlər Amerika Birləşmiş Ştatları və İngiltərə ilə danışığa başladı. 1941-ci
il iyulun 12-də əməkdaşlıq haqqında İngiltərə ilə müqavilə imzalandı. SSRİ-nin
silaha ehtiyacı olduğu üçün oktyabrın 1-də Amerika Birləşmiş Ştatları, İngiltərə
və SSRİ arasında silah verilməsini nəzərdə tutan saziş imzalandı. Daha sonra
Amerika Birləşmiş Ştatlarının "Lendliz" haqqında qanunu SSRİ-yə şamil edildi.

Stalinin hakimiyyəti illərində SSRİ-də təcrübəli hərbi kadrların böyük hissəsi
"Stalinə sədaqətsiz" olduqları üçün məhv edilmişdilər. Bu da müharibənin ilk
aylarında kəskin şəkildə özünü göstərdi.

Almanlar çox tez zamanda – ilk həftədə Smolenski tutdular. Sentyabr ayında Kiyev
almanların əlinə keçdi, Leninqrad mühasirəyə alındı və noyabrda Moskvaya hücum
başladı. Moskva ətrafında dekabrın 5-6-da baş verən Moskva döyüşündə almanlar
məğlub oldular. Bu hadisə müharibənin gedişində əsaslı dönüşün başlanması kimi
qəbul edilir. Məhz həmin döyüşdən sonra almanların "məğlubedilməzliyi" haqqında
mif yox oldu. "Barbarossa" planı səmərəsiz çıxdı. Almanlar çox qısa zamanda uzun
məsafəyə geri atıldı.

Müharibə dövründə İran özünü bitərəf elan etsə də bu ölkədə alman kəşfiyyatı çox
güclü idi. İranla SSRİ arasındakı əvvəlki müqavilələrə əsasən (Həmin
müqavilələrdə bir dövlətin ərazisinin zəbt edilməsi təhlükəsi yarandığı zaman
digər dövlətin ərazisinə qoşun yeridilə biləcəyini nəzərdə tuturdu) 1941-ci il
avqust ayında Sovet ordusu İran ərazisinə (Cənubi Azərbaycana) daxil oldu.

1942-ci ilin iyununda Sakit okeanda yaponlar ağır məğlubiyyətə uğradılar.
Oktyabrda ingilis ordusu Bernard Lou Montqomerinin başçılığı ilə Misirdə,
noyabrda isə amerikalılar Duayt Eyzenhauerin başçılığı ilə Mərakeşdə faşistləri
məğlub etdilər.

Almanlar bu dövrdə SSRİ-nin daxilinə doğru irəliləməkdə idilər. Kerçin müdafiəsi
yarıldı, Sevastopol, Xarkov almanlar tərəfindən tutuldu. Stalinqrad və Qafqaz
təhlükəyə düşdü. 1942-ci il noyabrın 19-da başlanan əks hücum almanları
mühasirəyə saldı. Stalinqradda Sovet qoşunları qalib gəldi. Qafqazdan əks hücum
başladı. Strateji üstünlük Sovetlərin əlinə keçdi.

1943-cü ilin iyul-avqust aylarında baş vermiş Kursk döyüşü tarixə ən böyük tank
və texnika döyüşü kimi düşdü. Burada hər iki tərəfdən külli miqdarda tank və
ağır zirehli hərbi maşınlar toplanmışdı. Sovetlər yenə qalib gəldi.

1943-cü ilin noyabrın 28-də Tehranda SSRİ səfirliyində "Tehran konfransı"
başladı. Konfransda əsasən 3 dövlətin başçısı U.Çörçill (Böyük Britaniya),
İ.Stalin (SSRİ) və F.D.Ruzvelt (Amerika Birləşmiş Ştatları) ilk dəfə
görüşürdülər. Əsas müzakirə mövzusu sonrakı əməkdaşlıq və 2-ci cəbhənin açılması
idi. Çörçill Sovetlərin Balkan yarımadasını işğal etməməsi üçün 2-ci cəbhənin
buradan açılmasına çalışırdı. Lakin Stalinə Şimali Fransadan cəbhənin açılması
lazım idi. Stalin Almaniyanı məğlub etdikdən sonra Yaponiya ilə müharibədə
Amerika Birləşmiş Ştatlarına kömək edəcəyini Ruzveltə söz verdi. Beləliklə
Ruzvelt Stalini dəstəklədi. Bu Stalinin Çörçill və Britaniya İmperiyasına
vurduğu ağır zərbə oldu.

Tehran konfransında həmçinin İranın ərazi bütövlüyünün qorunub saxlanılmasına
dair saziş də imzalandı.

1944-cü ilin yanvar-fevral aylarında SSRİ Leninqrad altından və Ukraynadan əks
hücuma başladı. Tezliklə Finlandiya SSRİ-yə təslim oldu və ərazisinin bir
hissəsini SSRİ-yə verməli oldu.

1944-cü il iyunun 6-da general Duayt Eyzenhauerin komandanlığı altında
Normandiyada 2-ci cəbhə nəhayət ki, açıldı və Sovetlər Georgi Konstantinoviç
Jukovun rəhbərliyi ilə "Baqration əməliyyatı"na başladılar. "Baqration
əməliyyatı" nəticəsində SSRİ öz ərazisindən Almaniyanı qovub çıxara bildi.

1944-cü ilin avqustunda Fransa almanlardan təmizləndi. Yaponiya bir neçə adasını
itirdi.

1945-ci il fevralın 4-də "Böyük üçlük" – Stalin, Çörçill və Ruzvelt Yaltada
görüşdülər. Onlar Almaniyanın qeyri-şərtsiz təslim edilməsi haqqında qərar qəbul
etdilər. Stalin şərqə əlavə ərazi iddisı ilə çıxış etdi. Bu ərazilər içərisində
vaxtilə Rusiya İmperiyasının yaponlarla müharibədə uduzduğu Port-Arturda var
idi.

1944-cü ilin dekabrında almanlar son əks-hücuma keçdilər. Lakin Sovetlərin
başladığı "Visla-Oder" əməliyyatı almanları geri oturtdu.

1945-ci il aprel ayının 16-da Sovet marşalı Georgi Jukovun rəhbərliyi ilə
"Berlin" əməliyyatı başladı və aprelin 30-da Reyxstaq üzərində SSRİ-nin bayrağı
dalğalanmağa başladı.

Mayın 8-də alman hökuməti adından feldmarşal Vilhelm fon Keytel təslim olma
haqqında müqavilə imzaladı.

1945-ci ilin iyununda "Böyük üçlük" Potsdam konfransında yenidən görüşdü.
Franklin Ruzvelt vəfat etdiyindən onu Harri Trumen, Uinston Çörçili isə yeni
seçilmiş baş nazir Klement Ettli əvəz etmişdi. Burada Almaniyanın sonrakı taleyi
həll edildi və onun ərazisi 4 işğal zonasına bölündü. SSRİ-nin payına şərik
çıxmaq üçün ingilis və amerkalılar Fransanı da müttəfiqlərin sırasına qatdılar.

Müharibədən sonra, 1946-cı il martın 5-də ABŞ-da səfərdə olan Uinston Çörçil,
Missuri ştatının Fulton şəhərindəki Vestminster kollecində özünün məşhur "Sülhün
əzələləri" adlı çıxışını etdi. Tarixçilər məhz həmin çıxışı Çörçillin kommunizmə
qarşı birgə mübarizəyə çağırışı — Soyuq müharibənin başlanması üçün siqnal hesab
edirlər. Amerika Birləşmiş Ştatlarının qəbul etdiyi "Marşal planı" və "Trumen
doktorinası" isə müharibəni "rəsmiləşdirdi".

1947-ci ildə pul islahatı keçirildi. Ölkəni yeni represiya dalğası bürüdü.
1953–ci ildə İosif Stalin vəfat etdi. Onun yerinə hakimiyyətə Nikita Xruşşov,
Gennadi Malenkov və Lavrenti Beriya ittifaqa gəldi. Lakin 1953-ci ilin yayında
Beriya tutuldu və güllələndi. 1955-ci ildə Malenkov rəhbərlikdən uzaqlaşdırıldı.
1957-ci ildə Georgi Jukov MK Rəyasət heyətinin üzvü və müdafiə naziri
vəzifəsindən uzaqlaşdırıdılar. Hakimiyyət tək Xruşşovun əlində cəmləndi. 1958-ci
ildə o, hakimiyyətə tam sahib oldu.

Onun dövründə "Şəxsiyyətə pərəstiş"(Stalinə) tənqid olundu. Minlərlə represiyaya
məruz qalmış insanlar bəraət qazandılar. 1964-cü ilin oktyabrında Xruşşov
tutduğu vəzifədən azad edildi. Leonid Brejnev Sov.İKP MK birinci katibi, Aleksey
Kosıgin isə SSRİ Nazirlər Sovetinin Sədri seçildi. 1961-ci ildə Kommunist
partiyasının XXII qurultayında 20 il müddətində ölkədə kommunist cəmiyyəti qurma
proqramı qəbul olundu.

Nikita Xruşşovun və Leonid Brejnevin dövründə keçirilən iqtisadi islahatlar
ölkəni iqtisadi cəhətdən dirçəltdi. Əkin sahələri artırıldı. Buna baxmayaraq
1963-1965-ci illərdə ölkədə taxıl çatışmamazlığı yarandı.

1982-ci ildə Leonid Brejnev vəfat etdi. Yeni rəhbər DTK-nın (КГБ) keçmiş rəhbəri
Yuri Andropov (1982-1984) oldu. Onun ölümündən sonra isə Konstantin Çernenko
(1984-1985) hakimiyyətə gəldi. Hər iki Sovet rəhbəri səhhəti ucbatından
hakimiyyətdə çox qalmadan vəfat etdi. 1985-ci ildə Mixail Sergeyeviç Qorbaçov
Sov.İKP MK-nın birinci katibi seçildi. Qorbaçov 1985-ci ilin aprelində MK-nın
plenumunda sosial-iqtisadi inkişafı artırmaq üçün sürətləndirmə xətti irəli
sürüldü.

1987-ci ildə ictimai qurluşu – sosializmi yenidən qurmaq vəzifəsi irəli sürüldü.
Buna əsasən 2 məqsəd müəyyən olundu:

1990-cı ildə SSRİ-də prezident vəzifəsi təsis olunurdu. Qorbaçov SSRİ-ni birinci
prezidenti oldu. Stalin yenidən tənqid olundu, Xruşşov dövründə bərəat ala
bilməyənlər bərəat qazandılar.

1983-cü ildə Amerika Birləşmiş Ştatları prezidenti Ronald Reyqan Strateji
Müdafiə Təşəbbüsü adlı kosmosda raketdən müdafiə planını həyata keçirməyə
başladı. SSRİ həmçinin öz hərbi ve kosmik xərclərini artırdı. İqtisadi inkişafı
sürətləndirmək üçün Qorbaçov " Sürətləndirmə", "Aşkarlıq" kimi şüarlar irəli
sürdü.

"Aşkarlıq" bir çox zidiyyətləri üzə çıxartdı. Regionlarda etnik münaqişələr
Sovetlərin vəziyyətini gərginləşdirdi. Azərbaycan SSR-in tərkibində olan Dağlıq
Qarabağ Muxtar Vilayətində ermənilər tərəfindən başlanan separatçılıq hərəkatı
"Böyük dağılmanın" başlanğıcı oldu. 1990-cı ilin martında Estoniya, Litva, may
ayında isə Latviya müstəqilliklərini bərpa etmək haqqında qərar qəbul etdilər.
Gürcüstanda suverenlik haqqında dekret qəbul olundu.

İyun ayında RSFSR dövlət suverenliyi barədə Bəyənnammə qəbul etdi. 1991-ci ilin
iyununda Boris Yeltsin RSFSR-in prezidenti seçildi. 1991-ci ilin avqustunda
Sovet İttifaqını qoruyub saxlamaq istəyən yüksək çinli məmurlar ölkədə Fövqəladə
vəziyyət elan etdilər. Qorbaçovun "səhhəti ağır olduğu üçün" onun səlahiyyətləri
Gennadi Yanayevə verildi. Yanayev Moskvaya hərbi qüvvə yeritdi, lakin bu cəhd
uğursuz alındı. "Avqust qiyamı" puç oldu. Bu hadisədən sonra Kommunist
partiyasının fəaliyyəti dayandırıldı.

1991-ci il dekabrın 8-də SSRİ-ni təşkil etmiş – Rusiya SFSR, Ukrayna SSR və
Belorusiya SSR SSRİ-nin parçalanması haqqında istəklərini bildirdilər. 1991-ci
il dekabrın 25-də Mixail Qorbaçov istefa verdi. Dekabrın 26-da Kreml üzərindən
SSRİ-nin qırmızı bayrağı endirildi və beləliklə 1922-ci il dekabr ayının 30-da
yaranmış və 69 il mövcud olmuş SSRİ dağıldı.



https://az.wikipedia.org/wiki/Az%C9%99rbaycanl%C4%B1lar

Azərbaycanlılar (ərəb əlifbası ilə: آذربایجانلیلار)[11][12][13][14], yaxud,
azərilər (ərəb əlifbası ilə: آذری لر)[15][16][17][18][19][20][21][22][23][24] və
ya azərbaycan türkləri (ərəb əlifbası ilə: آذربایجان تركلرى)[25] — Azərbaycanda,
həmçinin Şimal-Qərbi İranda yaşayan əhalinin əsas hissəsini təşkil edən
türkdilli[12][26] xalq. Ümumi sayı 30 milyon nəfərdən çoxdur[27].

Azərbaycan və İrandan başqa, həm də indiki Rusiya (Dağıstan), Gürcüstan
(Borçalı) və Türkiyə (Qars və İğdır) ərazisində yaşayırlar.

Dindarları əsasən İslam dininin şiə təriqətindədirlər (yalnız Cəfəri
məzhəbində).

Müasir azərbaycan etnosunun Cənubi Qafqaz və Şimal-Qərbi İran ərazisində
formalaşması prosesi çoxəsrlik bir proses olmuş və əsasən, XV əsrin sonlarında
başa çatmışdır[26].

Azərbaycanlılar saylarının çoxluğuna görə Qafqazda birinci, Gürcüstan və
İranda[28] isə ikinci xalqdır. Azərbaycanın özündə isə 2016-cı il sayımına görə
10 milyona yaxın azərbaycanlı yaşayır (ölkə əhalisinin 91,6%-i)[29].

İranda azərbaycanlılar əsasən, Qərbi Azərbaycan, Şərqi Azərbaycan, Ərdəbil[30]
və Zəncan[30] ostanlarında çoxluq təşkil edirlər. Həmçinin, Kürdüstan ostanının
şərq rayonlarında (Qürvə şəhəri yaxınlığındakı kəndlərdə)[31], Həmədan
ostanında[30][32] və Qəzvin ostanının şimal rayonlarında yaşayırlar[30]. Tehran,
Kərəc və Məşhəd şəhərlərində də böyük azərbaycanlı icmaları var. İranda yaşayan
azərbaycanlıların ümumi sayı, müxtəlif hesablamalara görə, 12 milyondan 16
milyona nəfərə qədər, hətta 30 milyon nəfərə qədərdir[33][34][35][36][37].

Rusiyada azərbaycanlılar, dədə-babadan, Dağıstanın cənubunda yaşayırlar.
Dağıstanda yaşayan azərbaycanlıların ümumi sayı 2010-cu il siyahıyaalmasına görə
130,9 min nəfər olmuşdur. Dağıstanda azərbaycanlılar azsaylı yerli xalqlardan
biri kimi rəsmən tanınmışlar[38]. Hal-hazırda onlar Dağıstanın Dərbənd rayonunda
çoxluq təşkil edirlər (58 %) və həm də kompakt şəkildə Tabasaran (18 %), Qızlar
(2,35 %) və Rutul (1,56 %) rayonlarında yaşayırlar[39] . Azərbaycanlıların sovet
dövründəki ölkədaxili miqrasiya prosesi, Azərbaycandan və keçmiş SSRİ-nin digər
respublikalarından postsovet emiqrasiyası ona gətirib çıxarıb ki, bu gün
azərbaycanlılar az, yaxud çox dərəcədə Rusiyanın əksər regionlarında
məskunlaşıblar. Rusiyada yaşayan azərbaycanlıların ümumi sayı 2002-ci il
siyahıyaalmasına[40] görə 621 840 nəfər idi.

Gürcüstanda azərbaycanlılar əsasən, Kvemo Kartli diyarında (225 min nəfər, 2002;
yaxud 45%), başqa sözlə, ölkənin cənub-şərqi və mərkəzi rayonlarında: Marneulidə
(98 min nəfər, 2002), Qardabanidə (50 min nəfər), Bolnisidə (49 min nəfər),
Dmanisidə (19 min nəfər) yaşayırlar. Bu dörd rayonda onlar tamamilə, yaxud
əhəmiyyətli dərəcədə çoxluq təşkil edirlər (müvafiq olaraq, 83 %, 44%, 66%,
67%). Bundan başqa onlar Kaxeti diyarının rayonlarında da yaşayırlar (40 min
nəfər, 2002; yaxud 10%): Saqareco (18 min, yaxud 32%), Laqodexi (11 min, yaxud
22%), Telavi (8 min, yaxud 12%), həmçinin, Şida Kartli diyarında (6 min, yaxud
1,8%) (o cümlədən Kaspi (4 min, yaxud 8%), Kareli (1 min, yaxud 2,3%) və s.),
Msxeta-Mtianeti diyarında (2 min, yaxud 1,8%), əsasən Msxeta rayonunda.
Azərbaycanlıların bir hissəsi isə Tbilisidə (11 min, yaxud 1%), Kvemo Kartli
diyarının inzibati mərkəzində — Rustavi şəhərində (5 min, yaxud 4%) və digər
yerlərdə yaşayırlar[41].

Qarabağ münaqişəsinin başlanmasına qədər, Ermənistanın əksər rayonlarında
azərbaycanlı kəndləri vardı. Rusiya imperiyası əhalisinin 1897-ci il
siyahıyaalınmasına əsasən, həmin vaxt İrəvan şəhərində 12 359 nəfər, yaxud şəhər
əhalisinin 42,6%-i azərbaycan dilini (siyahıyaalmada: tatar dili) ana dili hesab
etmişdi[42]. O cümlədən, XIX əsrin sonu - XX əsrin əvvəllərində İrəvan şəhəri
əhalisinin 49%-i azərbaycanlılardan ibarət olmuşdu[43]. XIX əsrin sonunda İrəvan
qəzasında 77 min nəfər azərbaycan dilini ana dili hesab edirdi[44]. SSRİ
əhalisinin 1979-cu il siyahıyaalınmasına(ru) əsasən, həmin vaxt Ermənistanda
160 800 nəfər (bütün əhalinin 5,3%-i) azərbaycanlı yaşadığı halda[45], SSRİ
əhalisinin 1989-cu il siyahıyaalınmasında(ru) Ermənistanda yaşayan
azərbaycanlıların sayı cəmi 84 860 nəfər (bütün əhalinin 2,5%-i)[46] olmuşdur.
Bu da ki Qarabağ münaqişəsinin başlanmasından sonra azərbaycanlıların kütləvi
şəkildə Ermənistanı tərk etməyə məcbur edilmələri ilə əlaqədar idi. XXI əsrin
əvvəllərində, Ermənistanın rəsmi məlumatlarında orada hələ 8 min nəfərə yaxın
azərbaycanlının yaşadığı göstərilsə də, Tomas de Vaalın fikrincə, həqiqətdə,
Ermənistanda cəmi bir neçə yüz nəfərdən çox azərbaycanlı yoxdur[47].

Türkiyədə azərbaycanlılar, dədə-babadan, Ermənistanla sərhəd rayonlarında: Qars,
İğdır illərində və Ərzurum ilinin Şenkaya(tr) ilçəsində yaşamaqdadırlar.
Postsovet dövründə azərbaycanlıların Azərbaycandan emiqrasiyası nəticəsində isə
Türkiyənin digər şəhərlərində də, hətta ABŞ-ın bir çox şəhərlərində də
azərbaycanlılar məskunlaşıblar.

Türkmənistanda isə azərbaycanlılar kompakt şəkildə Türkmənbaşı və Aşqabad[48]
şəhərlərində yaşayırlar.

Böyük Sovet Ensiklopediyasına görə azərbaycanlıların etnogenezində(en) qədim
Atropatena və Qafqaz Albaniyasının yerli(ru) əhalisi ilə yanaşı, bura b.e.ə. I
minillik və b.e.nın I minilliyində gəlib çıxmış irandilli(madaylar[Mənbə
göstərin],parflar[Mənbə göstərin]) və türkdilli tayfalar (kimmerlər, skiflər,
hunlar, bulqarlar, xəzərlər, oğuzlar, peçeneqlər və s. ) iştirak etmişdir[12].

Britannika Ensiklopediyasına görə azərbaycanlılar qarışıq etnik mənşəyə
malikdirlər – azərbaycanlıların etnogenezində iştirak etmiş ən qədim element isə
Şərqi Zaqafqaziyanın yerli əhalisi və bir də ola bilsin İranın şimalında yaşamış
irandilli midiyalılar olmuşdur. Bu əhali Sasanilər sülaləsinin hakimiyyəti
dövründə (b.e. III—VII əsrlərində) farslaşmışdı. Əhalinin türkləşməsi(ru) isə,
hesab edilə bilər ki, XI əsrdə regionun səlcuqlar tərəfindən tutulması ilə
başlamış və bu proses sonrakı əsrlərdə türk xalqlarının yeni miqrasiya axınları,
o cümlədən, XIII əsrdəki Monqol istilaları dövründə kütləvi köçləri ilə (monqol
ordusunun tərkibində olan və həm də monqol hücumları nəticəsində köç edib başqa
ölkələrə sığınmağa məcbur olan xalqların əksər hissəsi türk idi) davam
etmişdir[54]. Britannikdə etnik azərbaycanlıların dominant irsi komponenti, XI
əsrdə oğuzların hücumları vaxtında Azərbaycana gəlib çıxmış türklər hesab
edilir[55].

Böyük Laruss ensiklopedik lüğətinə(fr) görə, "azərbaycanlılar XI əsrdə
türkləşmiş qədim irandilli əhalinin törəmələridirlər"[56].

Azərbaycan xalqının etnogenezi məsələsinə az-çox ümumi xarakteristika verənlər –
Sergey Tokarov(ru)[57], Anatoli Novoseltsev[58] və Sakinat Hacıyeva(ru)[59],
qeyd edirlər ki, azərbaycanlılar qarışıq mənşəli xalq olmaqla, etnogenezində
regionun həm yerli aborigen əhalisi, həm də türk elementləri iştirak etmişdir.

O ki qaldı azərbaycanlıların etnogenezində qədim albanların iştirak
edib-etməməsi məsələsinə, Suren Yeremyanın(ru) fikrincə, qədim Albaniya
əhalisinin müsəlmanlaşmış hissəsi, regiona gələn türk tayfalarının içində
assimilyasiya məruz qalmış, beləliklə, müasir azərbaycan xalqı təşəkkül
tapmışdır[60].

Rusiyalı etnoloq Viktor Şnirelman(ru), özünün rus. «Войны памяти: мифы,
идентичность и политика в Закавказье» adlı kitabında iddia edir ki, "erkən orta
əsrlər Albaniya və Cənubi Azərbaycan (Atropatena) tarixinin qarışdırılması üçün
heç bir elmi əsas yoxdur. Qədim dövr və erkən orta əsrlərdə o yerlərdə fərqli
əhali qrupları yaşamış, nə mədəni, nə ictimai, nə də dil cəhətdən bir-birləri
ilə bağlılıqları olmamışdır"[61]. Lakin, sovet iranşünası Edvin Qrantovski(ru) –
irandilli xalqların miqrasiya hərəkətinin tədqiqatçısı, b.e.ə. I minilliyin
birinci yüzilliyinə (son tunc və erkən dəmir dövrü) aid Qərbi İran abidələrinin
xarakterik xüsusiyyətlərinə əsasən, Albaniya və Atropatenanın ortaq mədəniyyətə
malik olduğunu qeyd edir[62]. Digər sovet tarixçisi Kamilla Trever(ru) də hesab
etmişdir ki, b.e.ə. VI-V əsrlərə aid arxeoloji tapıntılar, albanlarla
midiyalıların mədəni yaxınlığını söyləməyə imkan verir[63].

ХI-ХIII əsrlərdə türkdilli oğuz tayfalarının Cənub-Şərqi Qafqaza yayılması
nəticəsində yerli əhalinin çox hissəsi türkləşir və azərbaycan xalqının
formalaşması prosesi başlayır[26][64]. Lakin oğuz tayfalarının özləri də
türk-iran sintezinin kompleks məhsulu idilər[58]. Başqa sözlə, oğuz tayfası
türklərin yerli uqor(ru) və irandilli sarmat mənşəli tayfalar ilə
qaynayıb-qarışması nəticəsində təşəkkül tapmışdır[65] (Böyük Sovet
Ensiklopediyasına əsasən, bəzi türk və qədim monqol tayfalarının irandilli sak –
massaget tayfaları ilə qaynayıb-qarışması nəticəsində[66]). Etnik müxtəliflik
türkləşmə üçün zəmin oldu[64]. İosif Oranski(ru)[67] və Natalya Volkova[68] qeyd
edirlər ki, türk tayfalarının bir neçə miqrasiya axını nəticəsində yerli
əhalinin dili assimilyasiya məruz qalmış və yerli əhali türk dilində (azərbaycan
dilində) danışmağa başlamışdır. Vladimir Minorski qeyd edir ki, azərbaycan türk
dilinin xarakterik xüsusiyyətləri fars intonasiyasına uyğundur, vokal
harmoniyadan imtina, – qeyri-türk mənşəli türkləşmiş əhali göstərir[69].

Türkdilli azərbaycan etnosunun formalaşması prosesi, "Şərq Tarixi"nə (rus.
«Истории Востока») görə (2002), əsasən, XV əsrdə başa çatmışdır[26]. Bir sıra
tədqiqatçılar Səfəvilərin hakimiyyətdə olduğu dövrdə şiəliyin qəbul edilməsini
azərbaycan xalqının formalaşmasında həlledici faktor hesab edirlər[70][71].
"Şərq Tarixi"nə (rus. «Истории Востока») əsasən, türklərlə azərbaycanlılar
arasındakı etnik sərhəd XVI əsrə qədər müəyyənləşsə də, amma o vaxt hələ tam
dəqiqləşməmişdi[26]. Novolsev bununla bağlı qeyd edir ki, "Səfəvi İranı ilə
Osmanlı İmperiyası arasında yaranmış sərhəd, əsas xüsusiyyətlərində elə
türklərlə azərbaycanlılar arasındakı etnik sərhədi əks etdirməkdədir"[64]. Türk
tayfalarının Cənubi Qafqaza köçürülməsi XVI—XVII əsrlərə qədər davam etmiş,
həmin dövrdə yarımköçəri şahsevən və padar tayfaları isə Muğana
köçürülmüşdü[72].

Rusiyada, azərbaycanlıların mənşəyi haqqında ilkin elmi təsvir hələ XIX əsrin
sonu — XX əsrin birinci yarısında meydana çıxmışdı. Məsələn, Rusiya
İmperiyasında nəşr olunan Brokhauz və Efronun ensiklopedik lüğəti yazır ki,
"Azərbaycan tatarları — türk-səlcuqların və Hülakü xanın (XIII əsr) türk-monqol
ordusunun törəmələri, amma ki əhəmiyyətli dərəcədə həm də türkləşmiş
iranlılardırlar"[73]. 1926-cı il BSE-sinə görə isə "Xilafətin tənəzzülü dövründə
Cənub-Şərqi Qafqaza mərhələ-mərhələ türk elementlərinin infiltrasiyası başlayır.
Yerli əhali (albanlar) işğalçılar tərəfindən ya məhv edilir, ya da dağlara
sıxışdırılır. Qeyd olunan XIII əsr monqol istilaları və sonrakı Teymurləng,
türkmən, türk-osmanlı işğalları və digər işğallar nəticəsində Cənub-Şərqi
Qafqazın şərq hissəsində son olaraq türk (azəri) elementi təşəkkül tapdı"[74].

Sergey Tokarevə(ru) görə: "azərbaycanlıların mənşəyi — məsələ nisbi aydındır. Bu
xalq qarışıq tərkiblidir. Qədim kökü — kaspilər və albanlar, ola bilər ki, həm
də Şimali İran midiyalıları, onu açıq-aydın Cənub-Şərqi Qafqazın aborigen
əhalisi olduğunu göstərir. Bu əhali Sasanilər dövründə İranın mədəni üstünlüyü
ilə əlaqədar iranlılaşmışdı, amma XI əsrdə səlcuq istilaları illərində onun
türkləşməsi başlamış" və monqol istilaları dövründə də davam etmişdi[75].

İosif Oranski(ru) qeyd edir ki, "XI—XIII əsrlərdən (səlcuq və xüsusiılə, monqol
istilaları dövründə) başlamaqla, İran yaylasının şimal-qərb ərazilərində,
Azərbaycanda türk dilinin yayılması prosesi getdi. Bu vilayətlərin irandilli
əhalisi tədricən, türkcə (azərbaycanca) danışmağa keçdi, bu əhalinin yalnız çox
da böyük olmayan bir hissəsi bu günə qədər öz iran dilini (tat, talış,
Şimal-Qərbi İran dialektləri) saxlamışdır"[76].

Novoselsev qeyd edir ki, "indiki azərbaycanlılar — həm də Qafqaz Albaniyasının
qədim tayfalarının türkləşmiş hissəsinin və Cənubi Azərbaycanın irandilli qədim
tayfalarının türkləşmiş hissəsinin davamçılarıdırlar. Azərbaycanlıların digər
əcdadı — onlara türk dilini gətirən oğuz tayfası, öz növbəsində türk-iran
sintezinin kompleks məhsulu idi"[78]. Maraqlıdır ki, türkdilli köçəri
tayfalarında monqoloid qarışığı olsa da, buna baxmayaraq, indiki azərbaycanlılar
antropoloji cəhətdən hind-əfqan irqinin şimal variantına uyğun gəlirlər.
Azərbaycanlıların etnik tarixinə diqqət yetirən Valeri Alekseyev(ru) və Yulian
Bromley(ru), Azərbaycan ərazisindəki Azərbaycana məxsus ərazi qruplarından heç
birində hər hansı əhəmiyyətli dərəcədə monqoloid qarışığı müəyyənləşdirə
bilməmişlər və bu qənaətə gəlmişlər ki, "türkcə danışmağa keçmək fiziki tipin
dəyişilməsi və yerli əhalinin — qədim Midiya etnik qrupu törəmələrinin, yeni
gələnlərlə əvəz edilməsi ilə müşayiət olunmamışdır. Azərbaycanlıların dərin və
qədim etnik kökləri, həm də etnoqrafik materiallarla müəyyənləşir"[79].

Azərbaycan etnosunun elə etnoqrafik qrupları var ki, onlar təsərrüfat,
mədəniyyət və məişətdə bir çox xüsusiyyətlərinə görə xeyli fərqlənirlər.
Azərbaycanlıların bəzi etnoqrafik qrupları isə XIX əsrin sonuncu rübünə qədər
mövcud olmuşdu[80].

S.Zelenskinin verdiyi məlumata görə Yelizavetpol quberniyasının Zəngəzur
qəzasında 7 azərbaycan tayfa qrupu varmış: sofulu, dərzili, saralı, puşanlı,
giyili, xocamusaqlı, baharlı[91]. Etnoqraf və qafqazşünas Mark Kosven(ru) qeyd
edir ki, keçmişdə azərbaycanlılar arasında aşağıdakı qruplaşmalar ola bilərdi:
cavanşir, dəmirçihəsənli, təklə və muğanlıya bölünənlər, daha sonra —
cəbrayıllı, sarcalı, sofuli, gəyili, xocal-səhli, ciyilli, dələgərdə, kəngərli,
imirli və s.[92].

Əslində, Azərbaycan xalqının keçmişdə özünü necə adlandırması məsələsində heç
bir ortaq fikir yoxdur. Belə ki, adının özü ictimai inkişaf səviyyəsində
müəyyənləşmişdi. Məsələn, yarımköçəri həyat tərzi keçirən və patriarxal-qəbilə
münasibətlərinin qalıqlarını saxlayan əhali, özlərini tayfalarının, yaxud irsi
mənsubiyyətlərinin adı ilə adlandırırdılar (əfşar, təkəli, kəngərli, ayrım və
s.). Məskunlaşmış kənd və şəhər əhalisinin iqtisadi sahədə fəaliyyəti,
Azərbaycanın ayrı-ayrı kiçik regionları səviyyəsində, dar çərçivədə
məhdudlaşırdı, çox vaxt iqtisadi işlərdə bir-birindən fərqlənmək üçün özlərini
ərazi əsasında da adlandırırdılar (şirvanlı, qarabağlı, şəkili, qubalı və
bakılı). Ələsgər Ələkbərov sonuncunu, buna qədərki, kiçik Azərbaycan xanlıqları
dövründəki, parçalanmaların qalığı hesab edir. Eyni zamanda dini əlamətlərə görə
"müsəlman" adlanma da vardı. Məsələn, şair Mirzə Ələkbər Sabir uşaq yaşında
yazdığı ilk şeirində öz milliyyətini "türək"[93][94] (yaxud "türk"[95]), kimi
göstərsə də, böyüyəndə öz həmvətənlərinə "müsəlman" deyə müraciət etmişdi[96].

Azərbaycanın tarixi şəxsiyyətlərin və mədəniyyət xadimlərinin azərbaycanlılara,
azərbaycan xalqına müraciət formaları da fərqlidir. Qubalı Fətəli xan 1782-ci il
tarixli məktubunda, qarabağlı İbrahimxəlil xana işarə olaraq "azərbaycanlı"
terminindən istifadə etmişdi[97]. Onun həmdövrü, şair və Qarabağ xanlığının
vəziri Molla Pənah Vaqif isə əksinə, Azərbaycanı yalnız köçəri tayfaların
"el"lərinə bölürdü. Yazıçı və filosof-materialist Mirzə Fətəli Axundov isə
azərbaycanlılara müraciətlərində "qafqazlı", "müsəlman" və "tatar" adlarından
istifadə etmişdi.

Azərbaycanlılar arasında "azərbaycanlılar", yaxud "azərbaycan türkləri" termini
ilk dəfə 1891-ci il tarixli "Kəşkül" adlı liberal Bakı qəzetində ortaya atılmış
(İran-Rusiya sərhədinin hər iki tayında yaşayan xalqın təyin olunması üçün)[98]
və XIX əsrin sonundan bu termin Yelizavetpol quberniyasında özünüadlandırma kimi
yayılmağa başlamışdı[99]. Həmin vaxt görkəmli Azərbaycan ictimai xadimi,
jurnalist Məhəmməd ağa Şahtaxtinski də "Kaspi" qəzetinin səhifələrində eyni
nöqteyi-nəzərdən çıxış etmişdi[100].

Birinci Rusiya inqilabının məğlubiyyətə uğramasından sonra azərbaycanlılar üçün
"türklər" adından istifadə olunmasına başlandı. Onu "Füyuzat" jurnalı ətrafında
birləşmiş azərbaycan burjuaziyasının rəhbərləri irəli sürmüşdülər və Osmanlı
İmperiyasına rəğbət bəsləyirdilər[101]. "Türklər" termini daha çox siyasiləşmiş
termin idi[102]. Bu termini müsavatçı tarixçi-ideoloqlar və onların kolleqaları
öz millətçilik maraqlarına uyğun olaraq geniş şəkildə işlətdilər[101]. Bununla
belə, o vaxt Azərbaycanın bəzi sakinləri Məmmədəmin Rəsulzadə kimi, özlərini
iranlı hesab edirdilər (V.Şnirelmanın iddiasına görə, guya İran mədəniyyətinin
varisləri sayılmaq üçün)[103].

1917-ci ildə "Açıq söz" qəzetinin səhifələrində "Azəri həmvətənlər" adlı bir
mənzum hekayə dərc olundu[104]. 1926-cı il Ümumittifaq siyahıyaalınmasında(ru)
azərbaycanlılar hələ "türk" adı ilə qeydə alınsalar da[105], növbəti 1939-cu il
siyahıyaalınmasında(ru) onlar "azərbaycanlı" adı ilə qeydə alınıblar[106].
"Azərbaycanlılar" etnonimi, yalnız 1936-cı ildən etibarən geniş şəkildə istifadə
edilməkdədir[107][108][109].

XV əsrdə Azərbaycan mədəniyyətinin iki mərkəzi formalaşır: Cənubi Azərbaycan və
Aşağı Qarabağ. XVI-XVIII əsrlərdə bu mədəniyyət mərkəzlərinin formalaşması başa
çatır.[110] 1752-ci ildə Pənahli xan tərəfindən salınmış Şuşa şəhəri Azərbaycan
mədəniyyətinin mərkəzlərindən biridir.[111] Bu şəhər müəyyən bir dövr ərzində
bir çox Azərbaycan ziyalıları — şairlər, yazıçılar və xüsusən musiqiçilərin
(Azərbaycan aşıqları, Azərbaycan muğam ifaçıları, qopuz ifaçıları) evi
olmuşdur.[112] XIX əsrdə Azərbaycanın Rusiyanın tərkibinə daxil olmasıyla burada
yaşayan insanlar Rusiya mədəniyyəti ilə və onun vasitəsilə də dünya mədəniyyəti
ilə tanış olmuşlar. Bu dövrdə Tiflis şəhəri Azərbaycan mədəniyyətinin inkişafı
üçün önəmli mərkəzlərdən birinə çevrilir. Tiflisdə yaşamış Azərbaycan
mədəniyyətinin görkəmli nüməyəndələrinə Molla Vəli Vidadi, Mirzə Fətəli
Axundzadə, Mirzə Şəfi Vazeh, Bülbülcan, Rəşid Behbudov, Şövkət Məmmədova, Qeysər
Kaşıyeva, Xədicə Qayıbova misal göstərilə bilər.



https://az.wikipedia.org/wiki/Kanada

|yerli_dildəki_adı = ing. Canada fr. Canada |rəsmi_adı = Kanada |qısa_adı =
Kanada |milli şüar = lat. A Mari Usque Ad Mare Dənizdən Dənizə qədər |himn = O
Canada! |bayrağı = Flag of Canada.svg |gerbi = Coat of arms of Canada
rendition.svg |xəritə = Canada (orthographic projection).svg |rəsmi_dillər =
İngilis və Fransız |dövlət_dini = |paytaxt = Ottava |latd= |latm= |latNS=
|longd= |longm= |longEW= |ən_böyük_şəhər = Toronto, Monreal, Vankuver, Kalqari
|etnik_qruplar = |idarəetmə_forması = Konstitusiyalı monarxiya, Parlament
demokratiyası |vəzifə1 = Kraliça |vəzifə2 = General-Qubernator |vəzifə3 = Baş
Naziri |vəzifəni_daşıyan1 = II Elizabet |vəzifəni_daşıyan2 = Devid Conston
|vəzifəni_daşıyan3 = Castin Trüdo |müstəqillik_forması = |müstəqillik =
|əlamətdar_hadisə1 = |əlamətdar_tarix1 = |əlamətdar_hadisə2 = |əlamətdar_tarix2
= |Aİ-yə qəbul tarixi = |sahəsi = 9 984 670 |sahəsi_yer = 2-ci |su_sahəsi (%) =
8,62 |əhali_təxminən = 34 915 516[1] |əhali_təxminən_yer = 36-cı
|əhali_təxminən_il = 2012 |əhali_siyahıya_alma = 33 476 688[2]
|əhali_siyahıya_alma_il = 2011 |əhali_sıxlığı = 3,41 |əhali_sıxlığı_yer = 228-ci
|ÜDM_AQP = |ÜDM_AQP_yer = |ÜDM_AQP_il = |ÜDM_AQP_adam_başına =
|ÜDM_AQP_adam_başına_yer = |ÜDM_nominal = |ÜDM_nominal_yer = |ÜDM_nominal_il =
|ÜDM_nominal_adam_başına = |ÜDM_nominal_adam_başına_yer = |İİİ = |İİİ_il =
|İİİ_yeri = |İİİ_kateqoriyası = |pul_vahidi = Kanada dolları |pul_vahidi_kodu =
CAD "$" və ya "C$" |saat_qurşağı = |UKV_offset = |saat_qurşağı_yay_vaxtı =
|UKV_offset_yay_vaxtı = |internet_domeni = .ca |telefon_kodu = 1 |qeyd = }}
Kanada (ing. və fr. Canada) – Şimali Amerika qitəsində dövlət. Atlantik, Sakit
və Şimal Buzlu okeanların sahilində yerləşir, Amerika Birləşmiş Ştatları ilə,
şimali-qərbdə Qrenlandiya ilə həmsərhəddir. Ərazisinə görə (Rusiyadan sonra)
dünyanın ikinci ən böyük ölkəsidir. Paytaxtı Ottava şəhəridir.

Kanadanın avropalılar tərəfindən işğalınadək burada eskimoslar və hindular
yaşayırdı. 1605-ci ildə fransızlar, 1623-cü ildə isə ingilislər Kanada
ərazisində ilk yaşayış məntəqələrinin əsasını qoydular. 18-ci əsrin ortalarında
(1756-1763) Fransa və Böyük Britaniya arasında yeddi illik müharibədə
britaniyalıların qələbəsi nəticəsində Kanada Britaniyanın müstəmləkəsinə
çevrilmiş və yalnız 1931-ci ildə müstəqillik əldə etmişdir.

Kanadanın təsərrüfatı əvvəlcə Böyük Britaniyanın (Böyük Britaniyanın taxıl
mənbəyi kimi), İkinci dünya müharibəsindən sonra isə ABŞ-ın təsiri altında əmələ
gəlmişdir. Müasir dövrdə Kanadanın iqtisadiyyatı ikili xarakter daşıyır. Bir
tərəfdən İnkişaf etmiş ölkələr üçün səciyyəvi olan bütün əlamətlər Kanadaya da
aiddir. Digər tərəfdən isə, bəzi əlamətlər Kanadanı İnkişaf etməkdə olan ölkəyə
bənzədir. Məsələn, ölkənin təsərrüfatı, xüsusilə onun sənayesi xarici
kapitaldan, ilk növbədə ABŞ-ın inhisarçı şirkətlərindən asılıdır. Əslində Kanada
ABŞ-ın iqtisadiyyatına bağlanmışdır. Buna görə də ABŞ-ın iqtisadiyyatında böhran
əlaməti hiss olunanda, Kanadanın bütün iqtisadiyyatı sarsılır. Kanadanın sənaye
dairələrində belə deyirlər. ABŞ-ın iqtisadiyyatına soyuq dəyən kimi Kanadanın
iqtisadiyyatı hospitala düşür. Kanada iqtisadiyyatının ikili xarakteri həm də
təsərrüfatın sahəvi strukturunda aydın nəzərə çarpır. Emaledici sənaye hakim
mövqe tutur, lakin hasilat sənayesinin və kənd təsərrüfatının payı ABŞ-a, Qərbi
Avropa ölkələrinə və Yaponiyaya nisbətən xeyli yüksəkdir. Kanada dünya bazarında
ilk əvvəl sənaye xammalı (ölkədə çıxarılan mineral xammalın 80%-i ixrac edilir)
və ərzaq tədarükçüsü kimi tanınıb.

Kanadanın böyük əraziyə malik olması, sənaye və kənd təsərrüfatının
ixitisaslaşdırılmış sahələrinin ölkə ərazisi üzrə səpələnməsi ölkənin
iqtisadiyyatında nəqliyyatın rolunu artırmış və onun bütün növlərinin inkişafına
təsir etmişdir. Ölkədə boru kəmərinin yüksək inkişafı, Böyük Göllər və Müqəddəs
Lavrenti çay sisteminin yükdaşınmada böyük rolu Kanada nəqliyyatının səciyyəvi
xüsusiyyətidir. Kanada iqtisadiyyatı həm də xarici ticarətdən güclü surətdə
asılıdır. Ölkədə istehsal edilən məhsulların əhəmiyyətli hissəsi dünya bazarına
çıxarılır. İxracatının 2/3 hissəsindən artığı xammal, yarımfabrikat və ərzaq
məhsullarının payına düşür. Kanada həm də maşın və avadanlıqlar ixrac edir.
İdxalatında hazır sənaye məhsulları, boksit, pambıq, kauçuk, qəhvə, kakao
üstünlük təşkil edir. Xarici ticarət dövriyyəsinin 2/3-dən artıq hissəsi ABŞ-ın
payına düşür.

Kanadanın pul kredit sistemi tarixən formalaşmağa başlamışdır. Bu 1867–ci ilə
qədər təşəkkül tapmışdır. Kanadanın dövlət kimi yaranmasına qədər pul
münasibətlərinin kollonial tipi mövcud idi. Burada pul kimi fransız, ispan,
portuqal gümüş pulları və həmçinin kağız pullar da dövr edirdi.

1670-ci ildən mübadilə vasitəsi kimi Kanadada duz işlənirdi. Lakin bu daxili
münasibətlərə nisbətən az yer tuturdu.Bu zamanda Kanadada hamının dediyi kimi
ticərət dövriyyəsi birbaşa əmtəələrin mübadiləsilə baş verirdi. Əmtəələrin
birbaşa mübadiləsi daxili bazarda bir neçə səbəbə görə baş veriridi: Yolların
pis vəziyyətdə olması, yerli bazarların məhdud olması və.s. Kağız pulun
mübadiləsinə şərait yaransa da, 1685-ci ildə fransız kolloniyaları buna qarşı
çıxdılar. Kağız pullar 18 –ci əsrin sonlarında fransız kolloniyalarının
hakimiyyətinin sona çatdığı dövrdə təşəkkül tapmağa başladı. 1825–ci ildə
İngiltərənin rəsmi olaraq qızıl monometalizmə keçməsi təsdiq olunduqdan sonra
Kanadanın valyuta vahidi funt sterlinq oldu.

1870-ci ildən Kanadanın valyuta vahidi Kanada dolları oldu. Bu valyuta vahidi
britaniya funt sterlinqinə əsasən təşəkkül tapdı. Kanada dollarıı, nəhayət ABŞ
dolları ilə dəyişdirilə bilinərdi hansı ki, o da belə qızıla əsaslanırdı.
1908–ci ildən ölkədə qəpiklər-dəmir pullar kəsilməyə başladı. Əsas gümüş olmaq
etibarilə, dəmir pullar 1908-1919–cu illər arası kəsilirdi. Banknotların
emissiyasının mərkəzləşdirilməsi 1935-ci ildə Kanada Bankının yaranmasına səbəb
oldu.Onun milliləşdirilməsi isə 1938 –ci ilə təsadüf edir.

Kanada hakimiyyəti 1969-1975-ci illərdə qiymətlərin və əmək haqqının artımını
məhdudlaşdırmağa çalışırdı.Lakin, bu tədbirlər faydasız oldu, çünki hakimiyyət
qiymətlərə və əmək haqqına təsir göstərən monopoliyanı dayandıra bilmədi.

İnflyasiya Kanadada 1990-cı ildə 5.2 %-dən 1993-cü ildə 1.8-%-ə düşdü və 1994-cü
ildə 0.2% təşkil etdi ki,bu da bütün mühribədən sonrakı dövrdə qeydə alınan ən
aşağı göstərici idi. 1996-cı ildə yumşaq kredit-pul siyasətinə baxmayaraq ,
inflyasiya tempi 1.5 % təşkil etmişdi.

Kanadada pul kredit münasibətlərində əsas rolu çek əməliyyatları tutur. Çeklər
valyuta hesablarının 90 %-ni tutur. Kanada əhalisi artıq bu əməliyyatlara
uyğunlaşmış və onlar üçün bu daha rahatdır. Nağdsız dövriyyədə, inkişafın
nəticəsi olaraq, kredit kartları önəmli rol oynayır. 1970-ci ilə qədər Kanada
dolları ABŞ dollarına möhkəm bağlı idi. 1970-ci ilin mayından sonra Kanada
hakimiyyəti elan etdi ki, Kanada Bankı ABŞ dolları, digər valyutalar və Kanada
dolları arasında məzənnə paritetini təsbit etməyəcək.Beləliklə, milli valyuta
üzən valyutaya çevrildi. Kanadanın pul krdeit siyasəti əsasən ölkənin milli
valyutasının möhkəmlənməsinə və sabitliynə yönəlib ki, bu da inflyasiyaya və
Kanada dollarının məzənnə kursuna nəzarətlə əldə edilir. Müasir dövrdə ölkənin
pul-kredit siyasətinin əsas aləti hakimiyyətə və digər kommersiya banklarına
məxsus depozitlərin yerdəyişməsi və əks hərəkətidir.

Bunu qeyd etmək lazımdır ki, Kanada xarici ticarət dövriyəsinin 2/3 hissəsi ABŞa
məxsusdur. Bu prosesdə ABŞ dolarından istifadə edilir. Amma Qərbi Avropa və Uzaq
Şərq ölkələrilə ticarətdə Kanada funt-sterlinqdən istifadə edir.

Kanada iqtisadiyyatının hədsiz açıqlığı və onun ABŞ iqtisadiyyatı ilə tarixi
əlaqələri Kanada hakimiyyətini dünya valyuta bazarlarındakı hadisələri izləməyi
məcbur edir. 80-ci illərdən başlayaraq Kanada valyuta siyasətinin əsas məqsədi
Kanada dollarının məzənnəsini ABŞ dollarına nisbətən sabit saxlamaqdır.

Bütün İnkişaf Etmiş Ölkələrdə olduğu kimi Kanadada da sənayenin sahəvi strukturu
mürəkkəbdir. Energetika təsərrüfatı neft və təbii qaza, həm də Kanadada elektrik
enerjisinin 2/3-dən artığını verən SES-lərə əsaslanır. Ölkədə atom energetikası
inkişaf edir. Emaledici sənayenin strukturunda metallurgiya və maşınqayırma
hakim mövqe tutur. Qara metallurgiyanın başlıca mərkəzi Hamiltondur. Ucuz
elektrik enerjisinə və zəngin yerli xammala (boksit istisna olmaqla) əsaslanan
əlvan metallurgiya, xüsusilə Qayana və Yamaykadan gətirilən boksit əsasında
alüminium istehsalı sahəsi güclü inkişaf etmişdir. Qara metallurgiyadan fərqli
olaraq bu sahə ixracat əhəmiyyəti daşıyır.

Maşınqayırma nəqliyyat maşınları istehsalı, radioelektronika, cihazqayırma ilə,
həm də meşə tədarükü və ağac emalı üçün maşın və avadanlıq istehsalı ilə təmsil
olunur. Qara metallurgiya zavodları kimi maşınqayırma müəssisələrinin də böyük
hissəsi göl sahili və Müqəddəs Lavrenti çayı boyunca (Toronto, Monreal və s.)
yerləşir. Kanadada təsərrüfatın ənənəvi sahəsi meşə tədarükü, ağac emalı və
sellüloz-kağız sənayesidir. Meşə materiallarının böyük hissəsini Britaniya
Kolumbiyası verir. Meşə sənayesinin iri mərkəzi Vankuverdir. Kimya sənayesinin
ən iri müəssisələri qərb əyalətlərinin iri və orta şəhərlərində yerləşir. Əsasən
idxal xammala əsaslanan yüngül sənaye ölkənin tələbatının yalnız yarısını təmin
edir. Yüngül sənaye müəssisələri bütün əyalətlərdə var.

Kanadanın ərazisi min illərlə müasir hindu və eskimosların soyları tərəfindən, 4
əsr öncə isə avropalılar tərəfindən məskunlaşmışdır. Müxtəlif ölkələrdən
immiqrasiya prosesinin uzun müddət davam etməsi ölkə əhalisinin etnik tərkibinə
ciddi təsir göstərmişdir.

İndi ölkədə əhalinin böyük hissəsini ingilis mənşəli (13 milyon nəfər) və Kvebek
vilayətində məskunlaşan fransız mənşəli kanadalılar (9 milyon nəfər) təşkil
edir. Digər etnik qruplar (almanlar, italyanlar, ukraynalılar, ruslar və b.)
əhalinin 33 %-ni,yerli əhali isə 1.3 %-ni təşkil edir.

Əhali ölkə ərazisi üzrə qeyri-bərabər, başlıca olaraq ABŞ-la sərhəd boyunca daha
sıx yerləşmişdir. Əhalinin 7%77-i7 %-i şəhərlərdə yaşayır. İldə 30 min nəfərin
Kanadaya immiqrasiya etməsi əhalinin artımına müsbət təsir göstərir. İri
milyonçu şəhərləri Monreal,Toronto və Vankuverdir. Şimalda iri torpaq sahələri
isə demək olar ki, mənimsənilməyib. Kanadanın həyatında bir çox şey güclü cənub
qonşusu ABŞ-la münasibətlərlə müəyyənləşir. Dünyada bir–biri ilə ikitərəfli
ticarət həcminə görə ABŞ və Kanada ilə rəqabətə girə biləcək başqa cüt ölkə
yoxdur.

Kanadanın ABŞ və Meksika ilə birgə imzaladığı Şimali Amerika sazişi ölkədə
ticarətin birdən –birə yüksəlişinə səbəb oldu. Amma bir çox problemlər həll
olunmamış qaldı. Əsas narazılıq isə ABŞ-ın Kanada ixracatına mənfi təsir edən
fəaliyyətidir – məsələn, Kanada meşəsinə olan tarif və Amerika fermerlərinə
artan maddi yardım. Kanada ilə ABŞ arasında digər mübahisəyə səbəb isə ətraf
mühitin çirklənməsidir. Sərhəd boyunca uzanan Amerika zavodları və Alyaskadakı
neft sənayesi çirklənməyə əsas səbəb göstərilir. Xarici siyasət sferasında
Kanada cənub qonşusundan fərqli kursdadır. Məsələn, Kanada ABŞ-ın elan etdiyi
terrorla müharibə üçün öz qoşunlarından istifadə etmək qərarını verdi, amma
onları İraqa göndərmədi. Kanada Amerikanın Kubaya qoyduğu ticarət embarqosunu da
dəstəkləmir. 2001-ci il 11 sentyabr hadisəsindən sonra əsas aktual problem
terrorçuların 9 min km uzunluqda olan Amerika-Kanada sərhəddindən keçə
bilməsinin qarşısını almaq olub. Bu, hər iki dövləti daha aktiv informasiya
mübadiləsi aparmağa şövq etdi. İmmiqrasiya Kanadaya dünyanın ən zəngin
ölkələrindən biri olmağa kömək etdi. Millətlərarası konfliktlər bu ölkədə çox
nadir hallarda olur. Miqrasiya siyasətini yumşaqlığından son zamanlar ölkəyə
Asiyadan çoxlu mühacirlər gəlir. Kanadanın aborigenləri (yerli əhalisi) – hindu
tayfaları əhalinin iki faizindən azını təşkil edir.

Yerli idarə orqanları ilə hindu xalqı arasında torpaqların və təbii resursların
istifadəsi ilə bağlı səlahiyyətlərin müəyyənləşdirilməsi problemi artıq uzun
illərdir ki, ictimaiyyətin diqqət mərkəzində qalmaqda davam edir. Daxili
siyasətin əsas problemi isə Kvebek əyalətinin fransızdilli əhalisinin uzun
illərdən bəri davam edən separatçı mövqeyidir. 1955-ci ildə bu problemlə bağlı
keçirilən sonuncu referendumda Kvebekin tatmamilə müstəqil olmasını istəyənlər
səslərin yarısından bir az toplayaraq məğlub oldular. Amma həmin vaxtdan ictimai
fikrin sorğusu müstəqillik tərəfdarlarının azaldığını qeyd edir. 2003-cü ildə
yerli seçki Kvebekin müstəqilliyinə çalışanların məğlubiyyəti ilə nəticələndi.
Kvebekin orijinallığı mövzusu 2006-cı ilin sonunda daha da inkişaf etdi. Belə
ki, parlament kvebeklilərin Kanadının tərkibində ayrı bir millət olduğunu
müəyyənləşdirdi. Bu qərar, əsasən, simvolik xarakter daşıyır və ölkənin
konstitusiyası və digər qanunlarında qeyd olunmayıb. Kanada son zamanlar Arktika
ilə qeyri-dəqiq sərhədlə ayrılmış ərzilərdə hakimiyyət hüququ barədə daha aktiv
bəyanatlar verir. Bununla yanaşı, ABŞ və Danimarka da bəzi rayonlara öz
hüquqları olduqlarını irəli sürüblər. Geniş, lakin hələ tədqiq edilməmiş neft və
qaz ehtiyatlarının kimə məxsus olacağı bu mübahisələrin nəticəsindən asılıdır.

Kanadanın təbii resursları olduqca böyük və müxtəlifdir. Bunlara əlvan, nəcib və
nadir metallar, dəmir filizi, uran, neft, təbii qaz, daş kömür, asbest və başqa
minerallar daxildir. Bununla yanaşı sərt təbii şəraitə malik olan Şimal
ərazilərinin zəngin mineral resursları hələ mənimsənilməyib. Hidroenerji
resurslarının böyük təsərrüfat əhəmiyyəti var və potensial ehtiyatına görə
dünyada birinci yerlərdən birini tutur. Həm də bu ehtiyatlar ölkə ərazisi üzrə
bərabər paylanmışdır. Şimalda Filli-Makkenzi çay sistemi, qərbdə dağ çayları,
mərkəzdə Saskaçevan-Nelson, şərqdə Eri və Ontario gölləri arasında Niaqara
şəlaləsi daha böyük ehtiyatlara malikdir. Həm nəqliyyat üçün, həm də turizmin
inkişafı üçün meşələrlə əhatə olunmuş çoxsaylı göllərin böyük əhəmiyyəti var.
Meşə resursları dünya miqyasında əhəmiyyətə malikdir. Ölkə ərazisinin 1/3-dən
çoxu iynəyarpaqlı meşələrlə örtülüdür.

Kənd təsərrüfatının inkişafı üçün daha əlverişli aqroiqlim şəraiti ölkənin
cənubunda yerləşən düzənlik və yaylalardır. Burada mülayim kontinental iqlim
hakimdir. Ölkə ərazisinin cəmi 15%-ə qədər hissəsi kənd təsərrüfatına
yararlıdır. Bu sahələr ABŞ sərhədin boyunca uzanır və əsasən qara və şabalıdı
torpaqlardan ibarətdir. Daha quraqlıq olan Kordilyerin dağ ətəklərində yaxşı
təbii otlaqlar var. Kanadada çoxsahəli kənd təsərrüfatı texniki cəhətdən yaxşı
təchiz olunmuşdur. Yüksək məhsuldarlığı və əmtəəliyi ilə fərqlənən kənd
təsərrüfatı ixracat əhəmiyyətinə malikdir. Əmtəəlik məhsullarının 60%-ə qədərini
verən heyvandarlıq kənd təsərrüfatının başlıca sahəsidir. Ətlik istiqamətli
maldarlıq və qoyunçuluq başlıca olaraq Alberta və başqa çöl əyalətlərində,
südlük heyvandarlıq Kvebekdə, donuzçuluq və quşçuluq isə Ontarioda inkişaf
etmişdir. Bununla yanaşı Kanada taxıl istehsalına görə dünyada birinci yerlərdən
birini, əhalinin adambaşına düşən buğda istehsalına görə isə birinci yeri tutur.
Taxıl əkininə görə çöl əyalətləri olan Saskaçevan, Alberta və Manitoba
fərqlənir. Ölkədə ildə 50-55 milyon tona yaxın taxıl (o cümlədən 20-25 milyon
ton buğda) yığılır. Əhalinin illik tələbatı isə 5 milyon tondur. Dünyada buğda
ixracatının 1/5-ə qədəri Kanadanın payına düşür.

Kanada coğrafiyası geniş və çoxşaxəlidir. Torpaq sahəsi Şimali Amerika qitəsinin
təxminən 40%-ini təşkil edir. Kanada sahəsinə görə Rusiyadan sonra dünyada
ikinci ölkədir.

Kanada Qərbdə Sakit okeanından şərqdə-Atlantik okeanı arasında, cənubda-ABŞ və
şimal-qərbdə (Alyaska),şimalda Şimal Buzlu okeanı arasında böyük ərazi tutur –
(buna görə də ölkənin devizi "dənizdən dənizə"). Kanadanın Nyufaundlend
sahilindən cənubda isə Fransanın xarici torpaqları sayılan Sen-Pyer və Mikelon
adaları yerləşir. 1925-ci ildən Kanada Şimal qütbün müəyyən hissələrinə iddia
edir.Lakin bu ümumi qanunlara zidd hesab olunur.

9,98467 milyon km² (torpaq: 9.093.507 km² .su: 891 163 km²) ərazini tutan
Kanada, Rusiyanın ərazisinin təxminən 3/5 -ü qədəri boydadır.Avstraliyadan 1.3
dəfə böyük, Avropadan isə bir qədər kiçikdir və Böyük Britaniyadan 40.9 dəfə
böyükdür. Kanadanın və ümumilikdə dünyanın ən şimalda yerləşən yaşayış məntəqəsi
Kanada hərbi qüvvələrinə məxus olan və Elsmir adasının ən şimal nöqtəsində
yerləşən Alert qəsəbəsidir.

Şimal maqnit qütbü Kanada sərhədləri çərçivəsində yerləşir.Lakin son müşahidələr
onu göstərir ki,maqnit qütbü Sibirə doğru öz istiqamətini dəyişir.2005-ci ildə
Ottavada Kanada təbii sərvətlər nazirliyi nəzdində yerləşən geomaqnit
labaratoriyasının idarə başçısı Larri Nyuit öz çixışında söyləyib ki, "400 ildən
artıq Kanadaya məxsus olan dünyanın şimal maqnit qütbü ölkəni tərk edib".

Kanada ərazisinin ölçüsünə görə Rusiyadan sonra dünyada ikinci yeri tutur.
Ölkənin ərazisi bir çox təbii zonalarla ( Arktika buzlaqları ndan tutmuş çöllərə
qədər) təmsil olunur. Relyefində düzənliklər üstünlük təşkil edir. Qərbində
uzanan Kordilyer dağ sistemi insanların təsərrüfat fəaliyyətini çətinləşdirir.
Lakin Kanadanın ABŞ-la sərhəd olması, tarixən ölkədə işgüzar insanların
məskunlaşması və üç okean sularının onu əhatə etməsi ölkənin sürətlə inkişaf
etməsinə səbəb olmuşdur.

Kanada 10 əyalətə (qərbdən şərqə doğru: Britaniya Kolumbiyası, Alberta,
Saskaçevan, Manitoba, Ontario, Kvebek, Nyu-Brunsvik, Şahzadə Eduard Adası, Yeni
Şotlandiya və Nyufaundlend və Labrador) və 3 bölgəyə (qərbdən şərqə doğru:
Yukon, Şimal-Qərb Əraziləri və Nunavut) ayrılmışdır.Əyalətlərin federal
rəhbərlikdən geniş nisbətdə muxtariyyəti varsa da bölgələrin müstəqilliyi daha
azdır.



https://az.wikipedia.org/wiki/%C4%B0sve%C3%A7r%C9%99

Koordinatlar: 46°56′00″ şm. e. 8°20′00″ ş. u.﻿ / ﻿46.93333° şm. e.
8.33333° ş. u.﻿ / 46.93333; 8.33333

İsveçrə (alm. Schweiz, fr. Suisse, it. Svizzera, romş. Svizra), rəsmi adı -
İsveçrə Konfederasiyası (alm. Schweizerische Eidgenossenschaft, fr.
Confédération suisse, it. Confederazione Svizzera, romş. Confederaziun svizra) -
Qərbi Avropada dövlət. Şimalında Almaniya, qərbində Fransa, cənubunda İtaliya və
şərqində Avstriya və Lixtenşteyn ilə qonşudur. Adı konfederasiyanı yaradan ilk
üç kantondan biri olan Şvisdən götürülüb.

Orta Avropada Alp Dağlarında və dənizə sahili olmayan bir ölkədir. Tarixi olaraq
bir konfederasiya olan ölkə 1848-ci ildən bəri bir federasiyadır. Bankçılıq və
maliyyə sektorlarında çox güclü bir iqtisadiyyata sahib olan İsveçrə uzun
müddətdir siyasi və hərbi tərəfsizlik ənənəsinə malikdir. Bu səbəblərə görə bir
çox beynəlxalq təşkilatların tədbirləri bu ölkədə kecirlir.

41.285 kvadrat kilometrlik sahəylə İsveçrə nisbətən kiçik bir ölkədir. 7,4
milyonluq əhaliyə sahib olan ölkədə əhali sıxlığı kvadrat kilometrə 182
nəfərdir. İsveçrədə üç əsas vilayət vardir : İsveçrə Alpları, İsveçrə platosu,
və Jura Dağları. Alplar, ölkəni orta və cənubundan qət edən yüksək sıra
dağlarıdır. İsveçrə Alplarının yüksək dorukları arasında (ən yüksək zirvəsi
4.634 metrlik Dufour Zirvəsidir) bəzilərində buzlaq olan saysız vadi yer alır.
Buradan mənbəyini götürən Reyn, Rhône, Inn, Aare və Ticino kimi Avropanın
başlıca çayları Cenevre Gölü, Sürix Gölü, Neuchatel Gölü və Konstanz Gölü kimi
göllərə tökülür.

İsveçrədə ən məşhur din 44 % ilə Roma Katolik Kilsəsidir. Ardından 38,5 % ilə
protestantlıq gəlir. İmmiqrantlar ilə birlikdə 4,3% lik bir müsəlman əhali ilə
1,8% lik bir ortodoks əhali də yerləşmişdir. Fərqli dillərə sahib bir əhaliyə
sahib olan İsveçrənin sabitlikli və bitərəf bir ölkə olması, bu ölkənin bir
konsensus ya da ahəng dövləti olaraq təyin olunmasına gətirib çıxarmışdır.

Tarixi olaraq ölkə katoliklər və protestantlar arasında təxminən bərabər olaraq
dağılmışdır. Hətta Appenzell kimi bəzi kantonlar rəsmi olaraq katolik və
protestant hissələrə ayrılmışdır və bir çox kəndin girişində üstün olan din, "bu
kənd katolikdir və ya protestantdır" adlı plakatlar asılmışdır. Ancaq bəzi ümumi
modellər də var. Böyük şəhərlərarasında paytaxt Bern, bankçılıq mərkəzi Sürix və
Bazeldə protestantlıq daha uütün olsa da Lüzern kimi digər şəhərlər əksəriyyətlə
katolikdir. Cenevrə ilk Calvincilik mərkəzi olaraq tanınmışdır və dünyadakı
fransızların əksəriyyətinin katolik olmasına baxmayaraq Fransız İsveçrəsinin
əksəriyyəti protestantdır. Digər tərəfdən İsveçrənin quruluşunda olan Almanca
danışılan Schwyz, Uri, və Unterwalden kantonlarıyla İtalyanca danışılan Ticino
kantonu ümumiyyətlə katolikdir.

İsveçrə homoseksualların həm dini, həm də dövlət nikahına icazə verilən ilk
dövlətdir. İsveçrə hökuməti homoseksualların rəsmi nikahına 1 may 2009-cu ildə
icazə vermişdi. Bunun ardınca, kilsə də homoseksualların yolunu açaraq, 22
oktyabr 2009-cu il tarixli qərarı ilə dövlətin qərarını dəstəkləmişdir. Müqəddəs
Sinodun 250 üzvünün 70 faizi qərarın lehinə səs verib. Qərar 1 noyabr 2009-cu il
tarixdən qüvvəyə minəcək. May ayında parlamentdəki müzakirələri təqdir edən
Kilsə, qərar vermək hüququnu sinoda həvalə etmişdi. İsveçrədə kilsə dövlətdən
2000-ci ildə ayrılıb. [2]

İsveçrədə universitetlər əsasən dövlət universitetləridirlər. 7 kanton (inzibati
ərazi bölgüsü) universitet – Bazel, Bern, Friburq, Cenevrə, Lozan, Nevşateli,
Sürix və Sant-Qallendə, 2 kanton universitet statuslu ali məktəb isə Lüsern və
Luqanoda yerləşir. Bu şəhərlərdə iki politexnik məktəbləri də var. Ən böyük ali
məktəb 20 min tələbənin təhsil aldığı Sürix universitetidir. Burada xarici
tələbələr 15-20% təşkil edir. Təhsil müddəti 4-6 ildir. İsveçrənin alman-dilli
bölgələrindəki universitetlərdə tədris alman dilində, fransızdilli bölgədə isə
fransız dilindədir. Lakin Friburq Universiteti istisnalıq təşkil edir. Belə ki,
burada ikidilli tədris var. Fransız dilli universitetə daxil olmaq (yalnız orta
məktəbi bitirmək haqqında şəhadətnamənin olması və xaricilər üçün təşkil olunmuş
imtahanı vermək kifayət edir) alman-dilli universitetə (rus ali məktəblərində ən
az iki illik təhsil tələb edilir) daxil olmaqdan nisbətən asandır.



https://az.wikipedia.org/wiki/Da%C4%9Fl%C4%B1q_Qaraba%C4%9F

Dağlıq Qarabağ — Azərbaycan Respublikasının qərb bölgəsidir. Ermənistan silahlı
qüvvələri tərəfindən işğal olunub.

Dağlıq Qarabağ Azərbaycanın mərkəzi hissəsində yerləşir. Sovet hakimiyyəti
dövründə burada ərazisi 4,4 min kv.km yaxud Azərbaycan Respublikası ümumi
ərazisinin 5,1 faizini təşkil edən Dağlıq Qarabağ Muxtar Vilayəti yaradılmışdı.
1970-ci ildə aparılmış siyahıya almaya əsasən Dağlıq Qarabağ Muxtar Vilayətinin
150.313 nəfər əhalisi olmuşdur[1]. Vilayətin tərkibinə Əsgəran rayonu, Hadrut
rayonu, Mardakert rayonu, Martuni rayonu, Şuşa rayonu və vilayət tabeli
Stepanakert şəhəri daxil idi[2]. Tarixən Qafqaz Albaniyasının (Arranın), Qarabağ
xanlığının, Azərbaycan Xalq Cümhuriyyətinin, Azərbaycan Sovet Respublikasının
tərkib hissəsi olmuşdur. İndiki Azərbaycan Respublikasının tərkib hissəsidir.
Hal-hazırda ətraf ərazilərlə yanaşı (cəmi 11 min km²) Ermənistan Respublikasının
işğalı altındadır. Azərbaycanın "musiqi akademiyası" kimi tanınır[3].

Tarixən indiki azərbaycanlıların yaşadığı bölgədir. 1820-ci ildən başlayaraq
ermənilərin Azərbaycana kütləvi şəkildə köçürüldüyü ərazilərdən biridir.
Ermənidilli mənbələrdə adı Arsax kimi işlənir.

Qarabağın adı Azərbaycan dilindəki "qara" və "bağ" sözlərindən əmələ gəlmişdir.
Bu ada artıq VII əsr mənbələrində rast gəlinir. Azərbaycan dilində (həmçinin
başqa türk dillərində) "qara"nın rəngdən başqa "sıx", "qalın", "böyük", "tünd"
və başqa mənaları da vardır. Bu baxımdan, "Qarabağ" termini "qara bağ", yəni
"böyük bağ", "sıx bağ", "qalın bağ", "səfalı bağ" və s. mənalar kəsb edir. [4]

Qarabağ qədim tarixə malik yaşayış məskənlərindən biridir. Bu ərazidəki Azıx
mağarasında ən qədim insanların yaşayış məskəni aşkar edilmişdir. Bu yaşayış
məskəni Azərbaycanın, o cümlədən Qarabağın, Aralıq dənizi hövzəsi və Şərqi
Afrika ilə birlikdə insanlığın ilk vətənlərindən biri olduğunu sübut edir.
1968-ci ildə Azıx mağarasının aşöl təbəqəsindən Azıx adamı – azıxantrop
adlandırılan insanın çənə sümüyü tapılmışdır. Azıx adamının 350-400 min il əvvəl
yaşadığı güman olunur. Eneolit (e.ə. VI-IV minilliklər), tunc və ilk dəmir
dövrlərində (e.ə.IV minilliyin sonu – I minilliyin əvvəli) Qarabağın həyatında
böyük dəyişikliklər baş vermişdi. Son tunc və ilk dəmir dövrü (e.ə.XIII-VII
əsrlər) Xocalı-Gədəbəy mədəniyyəti adı almışdır. Təsərrüfat və mədəni həyatın
inkişafı ilə yanaşı, etno-siyasi proseslər də davam etmişdir. Azərbaycanın
cənubunda qüdrətli Manna dövləti (e.ə. IX-VI əsrlər) meydana gəlmişdir.
Makedoniyalı İsgəndər (e.ə.356-323) Əhəməni dövlətini dağıtdıqdan sonra
Azərbaycanın şimalında siyasi proseslər yeni mərhələyə qədəm qoymuşdur. Onun
ölümü ilə imperiyası parçalandıqda Azərbaycanın cənubunda Atropatena, şimalında
isə Albaniya dövlətləri yaranmışdır. E.ə. IV əsrdə və sonralar Atropatena
Azərbaycanın şimalında da ərazilərə malik olmuşdur və bu zaman Qarabağ ərazisinə
daxil olan torpaqların bir hissəsi həmin Azərbaycan dövlətinə tabe idi.
Atropatena ilə eyni zamanda yaranmış Albaniya dövləti təxminən e.ə. IV – e. VIII
əsrlərdə mövcud olaraq, 1200 ilə yaxın dövr ərzində Azərbaycan tarixində böyük
rol oynamışdır. Albaniya sərhədlərini genişləndirərək bütün Qarabağ ərazisini
əhatə etmiş və bu vilayəti öz tərkibində qoruyub saxlamaq üçün misilsiz mübarizə
apararaq, bəzi istisnalarla buna nail ola bilmişdir. Qarabağ tarixi-etnoqrafik
əyalət kimi əvvəlcə Qafqaz Albaniyası dövlətinin tərkibinə daxil olmuşdur.

Qarabağın tarixində əsas dəyişikliklər VII əsrdə Ərəb xilafətinin işğalları və
bunun nəticəsində Albaniya dövlətinin aradan qaldırılması ilə baş vermişdir.
Ərəb işğallarınadək Qarabağın tarixi əhalisi etnik baxımdan eyni kökdən, yəni
Azərbaycan-Albaniya kökündən olduğu halda, bu dövrdə Ərəb xilafətinin
Azərbaycanla bağlı yeritdiyi siyasət nəticəsində vilayətin dağlıq hissəsində
ermənilərin dini üstünlüyünün təmin edilməsi, zaman keçdikcə etnik sahədə də
özünü göstərmişdir: Albaniyanın tarixi Arsax bölgəsi əhalisinin əvvəlcə
qriqorianlaşdırılmasına, bunun ardınca da erməniləşdirilməsinə başlanılmışdır.
Ərəb xilafəti parçalandıqdan sonra Albaniyanın həmin ərazisində Sünik və
Arsax-Xaçın knyazlıqları yaranmışdır. XII əsrin sonlarına yaxın Sünik padşahlığı
dağılmış, buradakı hakim sülalə 1166-cı ildən knyaz Qriqorun və Smbatın ölümü
ilə hakimiyyəti itirmişdir. XII əsrin sonu – XIII əsrin əvvəllərində Arsax
ərazisində təşəkkül tapan Xaçın knyazlığı tarixçi-alim İ.A.Orbelinin sözləri ilə
desək "qədim Albaniyanın bir hissəsi" idi". Beləliklə, tamamilə təbiidir ki,
Ərəb xilafəti dağılarkən onun ərazisində dirçələn yerli dövlətlər içərisində heç
bir erməni dövləti olmamışdır. Monqolların ikinci yürüşü və Azərbaycanın
işğalının başa çatması ilə (1231-1239) Qarabağ digər Azərbaycan torpaqları kimi
Ali monqol xaqanlığının (1239-1256), sonra isə Hülakülər (Elxanilər) dövlətinin
(1256-1357) tərkibində idi. Qarabağın bu dövr tarixi haqqında məlumat nisbətən
daha əhatəlidir və daha yaxşı öyrənilmişdir. Həmin dövrdə "Qara" və "bağ" söz
birləşməsi – "Qarabağ", artıq, konkret coğrafi əraziyə şamil edilməyə başlanır.
XV əsrdə Qarabağ Azərbaycan Qaraqoyunlu (1410-1467) və Ağqoyunlu (1468-1501)
dövlətlərinin tərkibində idi. Lakin Qaraqoyunlular dövründə Qarabağın sonrakı
tarixində özünü göstərəcək bir hadisə baş verdi. XV əsrdə keçmiş alban hakimi
Həsən Cəlalın nəsli (Cəlalilər) Qaraqoyunlu Cahan şahdan "məlik" titulu aldı.
Sonralar Cəlalilər nəslinin mülkü beş alban feodal knyazlıqları – məliklərinə
(Gülüstan, Çiləbörd, Xaçın, Vərəndə, Dizaq) parçalandı.

Azərbaycan Səfəvi dövlətinin yaranması ilə (1501) bütün Azərbaycan torpaqlarının
mərkəzləşdirilməsinə başlandı. XVI əsrin ortalarında Azərbaycan torpaqlarının
vahid dövlət halında mərkəzləşdirilməsi başa çatdı. Bununla, Azərbaycan Səfəvi
dövləti regionun Osmanlı imperiyasından sonra ikinci ən qüdrətli dövlətinə
çevrildi. Belə olduğu halda o dövrdə ermənilərin hər hansı etnik-siyasi
üstünlüyü mümkün olan məsələ deyildi. Əksinə, həmin dövrdə Azərbaycanın etnik və
siyasi sərhədləri daha aydın şəkil alır. Səfəvilər Azərbaycanda 4 bəylərbəylik
yaradır ki, onlardan biri də Qarabağ və ya Gəncə bəylərbəyliyi idi. Səfəvi
dövlətinin zəifləməsindən sonra Azərbaycan torpaqları İran, Rusiya və Osmanlı
dövlətləri arasında müharibələr meydanına çevrildi.

Sonuncu Səfəvi hökmdarı III Abbası devirərək hakimiyyətə gələn Nadir şah Əfşar
(1736-1747) onu qanuni hökmdar kimi tanımaqdan imtina edən Gəncə-Qarabağ
bəylərbəyliyinin türk-müsəlman əhalisinə qarşı ağır cəza tədbirləri həyata
keçirdi ki, bu amil də Qarabağın alban məliklərinin mövqeyini gücləndirdi və
onların separatizminə təkan verdi. Nadirin ölümü ilə onun dövləti parçalandı,
Azərbaycanda yerli dövlətlər – xanlıqlar yarandı. Başqa sözlə, Azərbaycan,
xanlıqların timsalında özünün dövlət müstəqilliyini növbəti dəfə bərpa etdi.
Keçmiş Gəncə-Qarabağ əyalətinin ərazisində iki Azərbaycan xanlığı – Gəncə və
Qarabağ xanlıqları yarandı. Qarabağ xanlığının banisi Azərbaycanın görkəmli
dövlət xadimlərindən biri olan Pənahəli xan Cavanşir idi. Pənah xan gücləndikcə
pərakəndəlik tərəfdarı olan feodalların – məliklərin pozuculuq fəaliyyətləri də
artırdı. Bunun qarşısının alınması hərbi-siyasi baxımdan zəruri idi. Belə
olmasa, xanlığın ərazi-inzibati bütövlüyü itirilə bilərdi. Pənahəli xanın varisi
İbrahim xanla separatçı məliklər arasındakı mübarizəyə 1783-cü ildən Rusiya
dövləti də qarışmağa başladı. Cənubi Qafqazı işğal etməyə çalışan Rusiya burada
– Azərbaycan ərazisində həmin məliklərin köməyi ilə "xristian dövləti", daha
doğrusu, özünə dayaq yaratmağa çalışırdı. XVIII əsrin sonları – XIX əsrin
başlanğıcında Rusiyanın Cənubi Qafqazda, o cümlədən Azərbaycanda işğalçılıq
fəaliyyəti gücləndi, 1801-ci ildə Gürcüstan imperiyaya birləşdirildi,
Azərbaycanın Car-Balakən camaatlığı (1803) və Gəncə xanlığı (1804) işğal olundu.
İbrahim xan belə bir vəziyyətdə Rusiya qoşunlarının komandanı R.D.Sisianovla
(1802-1806) Kürəkçayda müqavilə bağladı. Kürəkçay müqaviləsinə əsasən, Qarabağ
xanlığı məhz müsəlman – Azərbaycan torpağı kimi Rusiyaya ilhaq olundu.

Səfəvilər dövləti – Qarabağ tarixi – etnoqrafik əyalətinin ərazisini əhatə edən
mərkəzi Gəncə şəhəri olan Qarabağ bəylərbəyliyini yaratdı. Görünür, ayrı – ayrı
dövrlərdə Azərbaycanın dövlət və inzibati əyalət sərhədləri dəyişsə də
özünəməxsus maddi, təsərrüfat və mənəvi mədəniyyəti ilə xarakterizə olunan
Qarabağ bir etnoqrafik əyalət kimi öz inkişafını – fasiləsiz olaraq davam
etdirmişdir.

XVII əsrin sonundan XVIII əsrin ortalarınadək Azərbaycanın feodal dövlətlərə –
xanlıqlara parçalanması zamanı Qarabağ bəylərbəyliyi ərazisində Qarabağ xanlığı
və Gəncə xanlığı yarandı. XVIII əsrin ikinci yarısında müstəqil Qarabağ xanlığı
feodal dövlətinin yaranması onun öz müstəqilliyini qorumaq üçün həyata keçirdiyi
iqtisadi, siyasi və mədəni tədbirlər Qarabağ tarixi – etnoqrafik əyalətinin
sosial – iqtisadi həyatında hərtərəfli yüksəlişə, tərəqqiyə səbəb olmuşdu.
Xanlıq cənub–şərqdən Kür–Araz çayları qovşağı, cənubdan Araz çayı qərbdən
Qarabağ dağları adlanan Köşbək, Salvartı və Ərikli dağları ilə Göyçə gölünə
qədər uzanmış, şimaldan Koran–Kür sayı ilə sərhədlənmişdi.

Qarabağ 17 mahala bölünmüşdür: Sisyan, Dəmirçi – Aslanlı, Künara, Bərgüşad,
Bahabyurd, Kəbirli, Talış, Cavanşir, Xaçın, Çiləbird, Xırdapara Dizax, Otuziki,
İyirmidörd, Qaraçorlu, Vərənd, Dizax və Açantürk. On iki mahalın əhalisi bir
neçə kənd istisna olmaqla, bütünlükdə azərbaycanlılardan ibarət idi. Dizax,
Vərənd, Çiləbörd, Xaçın, Talış məlikliyi Xəmsə adlanırdı. Bunların əhalisinin
bir hissəsi xristian idi. [5]

Ermənilərin ilk dəfə Cənubi Qafqazda peyda olmaları təxminən e.ə. II əsrdən
sonralara təsadüf edir. Onların regiona daxil olması ilə yerli dövlətlərə və
xalqlara qarşı təcavüzkar fəaliyyətləri də başlanır. Roma imperiyasının e.ə.
66-cı ildə II Tiqranı darmadağın etməsi ilə uydurma "Böyük Ermənistan" əfsanəsi
puça çıxır, onlar Romanın vassalına çevrilir. Bu vəziyyət IV əsrədək davam edir.
Belə olduğu halda ermənilərin müvəqqəti işğal etdikləri Albaniyanın tarixi
torpaqlarını Ermənistanın tərkib hissəsi kimi qələmə verməsi heç bir elmi-tarixi
əsasa malik deyil. Halbuki ermənilərdən fərqli olaraq Azərbaycan-Albaniya
dövləti müstəqil siyasət yeritməkdə davam edirdi və Qarabağın tarixi vilayətləri
onun tərkibinə daxil idi.[7]

Ruslar əsrlər öncə bölgədə erməni dövlətinin qurulmasını planlamışdı.19 may
1783-də Knyaz G. A. Potyomkin II. Katerina'ya yazdığı məktubda:

"Fürsət tapan kimi Qarabağı ermənilərin idarəsinə vermək və beləcə Asiyada bir
Xristian dövləti qurmaqdan" bəhs etmişdi.[8]

XVIII yüzilin sonları – XIX yüzilin başlanğıcında Rusiyanın Cənubi Qafqazda, o
cümlədən Azərbaycanda işğalçılıq fəaliyyəti gücləndi. İbrahim xan Rusiya
qoşunlarının komandanı R.D.Sisianovla (1802-1806) Kürəkçayda müqavilə bağladı.
Kürəkçay müqaviləsinə əsasən, Qarabağ xanlığı məhz müsəlman – Azərbaycan torpağı
kimi Rusiyaya ilhaq olundu. Tarixi reallığı əks etdirən Kürəkçay müqaviləsi,
eyni zamanda, Qarabağın, o cümlədən bu diyarın dağlıq hissəsinin Azərbaycan
xalqına məxsus olduğunu sübut edən ən mötəbər sənəddir. [9] 1846-cı il
inzibati-ərazi bölgüsü zamanı Şuşa qəzası yeni yaradılmış Şamaxı quberniyasına
(1859-cu ildən Bakı) tabe oldu. 1867-ci ildə Yelizavetpol (Gəncə) quberniyası
yaradıldıqda Şuşa qəzası onun tərkibinə verilir və ərazisi bölünərək burada daha
üç qəza – Zəngəzur, Cavanşir və Cəbrayıl qəzaları da təşkil olunur. Bununla,
Şuşa qəzası da vahid inzibati-siyasi idarəsini itirir. Belə bir inzibati-ərazi
bölgüsü xüsusi məqsədlə həyata keçirilmişdi. Bu islahatlar ermənilərin idarə
sistemində daha geniş təmsil edilməsinə hərtərəfli imkanlar açdı. Çarizm Şimali
Azərbaycan torpaqlarını işğal etdikcə, bu torpaqlarda möhkəmlənmək üçün həm də
əhalinin erməniləşdirilməsi siyasətini də həyata keçirirdi. 1828-ci il
Türkmənçay müqaviləsindən sonra bu hal daha müntəzəm və məqsədyönlü xarakter
alır. Ermənilərin İrandan Şimali Azərbaycana köçürülməsi həmin müqavilənin XV
maddəsi ilə təsdiq olunurdu. 1829-cu il Ədirnə müqaviləsi ilə Osmanlı
imperiyasından da ermənilərin yenicə işğal olunmuş Şimali Azərbaycan
torpaqlarına köçürülməsi həyata keçirilməyə başlayır. Ermənilərin köçürülməsinin
əsas istiqamətlərindən biri Qarabağ ərazisi idi.Bu antlaşma ilə 84.000 erməni
qarabağ və ətraf rayonlara köçürülmüşdür. Rəsmi məlumatlara əsasən, 1828-1830-cu
illər arasında, yəni cəmi 2 il ərzində, Şimali Azərbaycana, o cümlədən Qarabağa
İrandan 1825-1826 tarixləri arasında 18.000,1828-dən sonra 50.000, Osmanlı
imperiyasından isə 84 min erməni köçürüldü.[10]. .Qeyri-rəsmi erməni köçkünləri
ilə birlikdə onların sayı 200 mini ötmüşdü. Köçürülmədən sonra Qarabağın etnik
tərkibində ermənilərin sayı artmağa başladı.Bu köçlər nəticəsində Çar I Nikolay
İrəvan və Naxçıvan xanlığı torpaqlarında bir erməni bölgəsi qurdu..[11]

XIX yüzilin 30-cu illərindən sonra da ermənilərin kütləvi surətdə Şimali
Azərbaycan torpaqlarına, o cümlədən Qarabağa köçürülməsi davam etdirilirdi. Rus
qafqazşünası N.Şavrov yazırdı (1911): "Zaqafqaziyadakı 1,3 mln erməninin 1
mln-dan çoxu gəlmədir"[12]. Bunlara baxmayaraq 1832-ci ildə Qarabağın %64,4-ü
Azərbaycan türkü,%34,8-i erməni idi.[13]. Köçürülüb gətirilən ermənilərin
Qarabağın dağlıq hissəsində – onlarla eyni dindən olan yerli əhalinin
(qriqorianlaşmış və erməniləşmiş albanların) yaşadığı ərazidə məskunlaşdırılması
daha geniş hal almışdı. Aparılan siyasət nəticəsindədə, XX əsrin ortalarından
başlayaraq ermənilər sayca Dağlıq Qarabağda üstünlük təşkil etməyə başladılar.
1990-cı ildə əhalisi 192,000-ə çatmışdı. Əhali tərkibi ermənilərdən (76%),
azərbaycanlılar*dan (23%), kürdlər*dən, ruslardan ibarət idi. Mərkəzi Xankəndi,
başqa böyük şəhəri isə Şuşadır.

Ermənilərin ilk dəfə Cənubi Qafqazda (Zaqafqaziyada) peyda olmaları təxminən
e.ə. II əsrdən sonralara təsadüf edir. Onların regiona daxil olması ilə yerli
dövlətlərə və xalqlara qarşı təcavüzkar fəaliyyətləri də başlanır. Roma
imperiyasının e.ə. 66-cı ildə II Tiqranı darmadağın etməsi ilə uydurma "Böyük
Ermənistan" əfsanəsi puça çıxır, onlar Romanın vassalına çevrilir. Bu vəziyyət
IV əsrədək davam edir. Belə olduğu halda ermənilərin müvəqqəti işğal etdikləri
Albaniyanın tarixi torpaqlarını Ermənistanın tərkib hissəsi kimi qələmə verməsi
heç bir elmi-tarixi əsasa malik deyil. Halbuki ermənilərdən fərqli olaraq
Azərbaycan-Albaniya dövləti müstəqil siyasət yeritməkdə davam edirdi və
Qarabağın tarixi vilayətləri onun tərkibinə daxil idi. Qarabağın Azərbaycana
məxsus olduğunu və burada ən qədim zamanlardan başlayaraq müxtəlif türk
etnoslarının yaşadığını Azərbaycan və ümumtürk şifahi xalq ədəbiyyatının
möhtəşəm abidəsi olan Kitabi-Dədə Qorqud dastanı da sübut edir. "Dədə Qorqud"
dastanı VI-VII əsrlərdə Qarabağ da daxil olmaqla bütün Azərbaycan torpaqlarında,
o cümlədən, ermənilərin indi Sevan adlandırdıqları Göyçə gölü hövzəsində
yayılmışdı.

1846-cı il inzibati-ərazi bölgüsü zamanı Şuşa qəzası yeni yaradılmış Şamaxı
quberniyasına (1859-cu ildən Bakı) tabe oldu. 1867-ci ildə Yelizavetpol (Gəncə)
quberniyası yaradıldıqda Şuşa qəzası onun tərkibinə verilir və ərazisi bölünərək
burada daha üç qəza – Zəngəzur, Cavanşir və Cəbrayıl qəzaları da təşkil olunur.
Bununla, Şuşa qəzası da vahid inzibati-siyasi idarəsini itirir. Belə bir
inzibati-ərazi bölgüsü xüsusi məqsədlə həyata keçirilmişdi. Bu islahatlar
ermənilərin idarə sistemində daha geniş təmsil edilməsinə hərtərəfli imkanlar
açdı. Çarizm Şimali Azərbaycan torpaqlarını işğal etdikcə, bu torpaqlarda
möhkəmlənmək üçün həm də əhalinin erməniləşdirilməsi siyasətini də həyata
keçirirdi.1828-ci il Türkmənçay müqaviləsindən sonra bu hal daha müntəzəm və
məqsədyönlü xarakter alır. Ermənilərin İrandan Şimali Azərbaycana köçürülməsi
həmin müqavilənin XV maddəsi ilə təsdiq olunurdu. 1829-cu il Ədirnə müqaviləsi
ilə Osmanlı imperiyasından da ermənilərin yenicə işğal olunmuş Şimali Azərbaycan
torpaqlarına köçürülməsi həyata keçirilməyə başlayır. Ermənilərin köçürülməsinin
əsas istiqamətlərindən biri Qarabağ ərazisi idi. Rəsmi məlumatlara əsasən,
1828-1830-cu illər arasında, yəni cəmi 2 il ərzində, Şimali Azərbaycana, o
cümlədən Qarabağa İrandan 40 min, Osmanlı imperiyasından 90 min erməni
köçürüldü. Qeyri-rəsmi erməni köçkünləri ilə birlikdə onların sayı 200 mini
ötmüşdü. Köçürülmədən sonra Qarabağın etnik tərkibində ermənilərin sayı artmağa
başladı.

Lakin 1918-ci iln mayın 28-də təxminən 120 ilədək davam edən Rusiya əsarətindən
sonra Azərbaycan xalqı Şimali Azərbaycanda yeni müstəqil dövlətini yaratdı.
Təbiidir ki, başqa Şimali Azərbaycan torpaqları kimi, Azərbaycanın ayrılmaz
tərkib hissəsi olan Qarabağ da Azərbaycan Xalq Cümhuriyyətinin ərazisinə daxil
idi. Lakin bu zaman yenicə elan olunmuş Ermənistan (Ararat) Respublikası
Qarabağa heç bir əsası olmayan iddia irəli sürdü. Azərbaycan Xalq Cümhuriyyəti
hökuməti bu iddianı rədd etdi. Bununla da, ermənilər Qarabağı ələ keçirmək üçün
əvvəllər başladıqları soyqırımlarını Azərbaycan Xalq Cümhuriyyəti dövründə də
davam etdirdilər. Şuşa qəzası və Qarabağın siyasi mərkəzi olan Şuşa şəhərində
ermənilərin vəhşilikləri daha amansız şəkil almışdı.

1984-cü ildə İrəvanda Z.Balayanın "Ocaq" kitabının çap edilməsi, onun Qarabağın
tarixinə və müasir dövrünə dair məqsədyönlü təhrifləri, millətçi-separatçı
çağırışları ehtirasları yenidən qızışdırdı. Bu əhvali-ruhiyyə erməni
millətçiləri tərəfindən əhatə olunmuş M.S.Qorbaçovun elan etdiyi "aşkarlıq və
yenidənqurma" şəraitində sovet rəhbərliyində (M.S.Qorbaçovun timsalında!) böyük
dəstək qazandı və yeni mərhələyə qədəm qoydu. Moskvadan hərtərəfli dəstək alan
erməni separatçıları və terrorçuları tərəfindən idarə olunan Dağlıq Qarabağ,
1920-ci ildə Azərbaycan Xalq Cümhuriyyəti dövründə olduğu kimi, yenə də
Azərbaycan xalqına qarşı xəyanət yolunu tutdu.

1987-ci ilin noyabrında Qorbaçovun komandasına daxil olan erməni akademik
A.Aqanbekyan Parisdə Dağlıq Qarabağ barədə sovet rəhbərliyinə təklif
verildiyini, yenidənqurma və demokratiya şəraitində bu problemin həllini
tapacağına ümid etdiyini bildirdi. Əvvəllər gizli fəaliyyət göstərən erməni
"Qarabağ Komitəsi", onun Dağlıq Qarabağ Muxtar Vilayətindəki separatçı-terrorçu
təşkilatı "Krunk" (Durna) açıq işə keçdi, "Miatsum" (Birləşmə) hərəkatı
formalaşdrıldı. Bu hərəkat Ermənistan, Dağlıq Qarabağ Muxtar Vilayəti, Moskva
rəhbərliyi, SSRİ və dünya ermənilərinin potensialına arxalanırdı. Hadisələr
1988-ci ilin fevralından daha aqressiv məcraya yönəldi. Fevral günlərində
İrəvanda və Xankəndində (Stepanakert) separatçılar və erməni millətçilərinin
mitinqlər dalğası başladı. Fevralın 20-də Dağlıq Qarabağ Muxtar Vilayəti
Sovetinin sessiyası vilayətin statusuna baxılması haqqında Azərbaycan SSRİ Ali
Sovetinə müraciət etdi. Azərbaycanın o zamankı rəhbərliyi və geniş ictimaiyyəti
isə erməni separatçılarının və onların müdafiəçilərinin yeni taktikası
qarşısında hazırlıqsız idi. Fevralın 20-də Əsgəran rayonunda erməni
separatçı-terrorçuları tərəfindən iki azərbaycanlı gəncin qətlə yetirilməsi, 19
nəfərin yaralanması da ermənilərin planlarına qarşı düşünülmüş siyasi xətt
hazırlanması ilə nəticələnmədi.

1991-ci il avqustun 30-da Azərbaycan SSRİ Ali Soveti dövlət müstəqilliyinin
bərpa edilməsi haqqında bəyanat qəbul etdi, oktyabrın 18-də isə "Dövlət
müstəqilliyi haqqında Konstitusiya Aktı" qəbul olundu. Dağlıq Qarabağın erməni
separatçıları da yaranmış vəziyyətdən istifadə edərək separatçı siyasi
təşkilatlanmanı davam etdirirdilər. Onlar 1991-ci ilin sentyabrında "Dağlıq
Qarabağ respublikası" adlanan oyuncaq qurumun yaradıldığını elan etdilər.
Azərbaycan Respublikası həmin qurumu tanımaqdan imtina etdi, noyabr ayının 26-da
isə Dağlıq Qarabağ Muxtar Vilayətinin statusu ləğv olundu.

Zaqafqaziyada 1905-ci ildə erməni-müsəlman qırğını velikorus mütləqiyyətinin
məhvedici siyasətinə ən yaxşı sübut ola bilər. Zaqafqaziyanın inqilabi fəhlə
kütlələri onların sərmayəsinin zülmünə qarşı öz hiddətlərini açıq şəkildə
bildirdiyi həmin vaxtlarda çar generalları Vorontsov-Daşkovların əli ilə tarixən
bir-biri ilə doğma olmuş iki xalqın – ermənilər və müsəlmanların arasında ədavət
toxumu səpildi.

1988-ci ildə Dağlıq Qarabağ münaqişəsinin indiki mərhələsi başlayanda ərazisi
4,4 min kvadratkilometr olan bölgə ermənilərin çoxluq təşkil etdiyi Stepanakert
şəhəri (paytaxt), Mardakert, Əsgəran, Martuni və Hadrut rayonları və
azərbaycanlıların çoxluq təşkil etdiyi Şuşa şəhərindən ibarət idi.

1991-ci il noyabrın 20-də Martuninin azərbaycanlılar yaşayan kəndlərinə uçan
nümayəndə heyətini aparan vertolyot Qarəkənd üzərində terrora məruz qalır.
Azərbaycanın dövlət katibi Tofiq İsmayılov, baş nazirin müavini Zülfü Hacıyev,
dövlət müşaviri Məhəmməd Əsədov, baş prokuror İsmət Qayıbov, prezidentin mətbuat
katibi Osman Mirzəyev, dövlət-hökumət xadimləri Vaqif Cəfərov, Vəli Məmmədov,
Qurban Namazəliyev, DQMV hüquq-mühafizə, təhlükəsizlik orqanlarına başçılıq edən
rusiyalı generallar daxil 20-dən çox adam həlak olur. Bu hadisə DQMV-nin ləğvinə
təkan verir.

Əsgəran və Hadrut rayonları ləğv edilir, Xocalı şəhəri mərkəz olmaqla Xocalı
rayonu yaradılır, ləğv edilmiş Əsgəran rayonunun ərazisi Xocalı rayonunun
tərkibinə, Hadrut rayonunun ərazisi isə Xocavənd rayonunun tərkibinə verilir.

Hazırda keçmiş DQMV və onun ətrafında daha 7 rayon tam və ya qismən erməni
işğalındadır.[14]

Dağlıq Qarabağ probleminin kökləri qədimə, daha doğrusu 18-ci əsrə qədər uzanır.
Çünki ermənilər Qarabağda məqsədyönlü fəaliyyəti nəticəsində yaylası və
Anadoludan köçürülərək məskunlaşdırılmışlar. Tədricən çoxalan ermənilər ərazi
iddiası ilə də çıxış etdilər.

Hələ Qarabağ xanlığı dövründə onlar separatçı fəaliyyət göstərərək xanlığa
xarici qüvvələrin yürüşlərini təşkil edirdilər. Qarabağ xanlığı Rusiya
tərəfindən işğal olunduqdan sonra buraya, həmçinin İrəvan, Naxçıvan ərazilərinə
ermənilərin köçürülməsi intensivləşdi. Hətta Türkmənçay müqaviləsinə bu prosesi
rəsmiləşdirən bəndlər də daxil edildi.

İyirminci əsrin əvvəllərindən isə ermənilər Qarabağ, İrəvan və Naxçıvan
torpaqlarına real iddialarla cıxış etdilər və İran və Rusiyadan güclü dəstək
gördülər. 1918-ci ildə bu məqsədlə Azərbaycanın hər yerində soyqırım törədildi.
Məqsəd "Dənizdən Dənizə Böyük Ermənistan" yaratmaq idi. Azərbaycan Xalq
Cümhuriyyəti qurulduqdan sonra qədim türk-Azərbaycan torpağı İrəvanın ermənilərə
güzəştə gedilməsi ilə zahirən hər şey düzəldi. Sovetlər dövründə Zəngəzur və
Göyçə də ermənilərə verildi. Beləliklə Rusiya və İran nəinki öz məqsədinə
çataraq Türkiyə və Azərbaycanı ayırdı, həmçinin Naxçıvanı da Azərbaycandan
qopardı. Sovet dönəmində dəfələrlə Qarabağı ermənilərə verməyə çalışsalar da,
alınmamışdı. Sovetlər dağılana yaxın artıq ermənilər Qarabağda
silahlandırılmışdı və 1988-ci ildən aktiv əməliyyatlara başladılar. Əməliyyatlar
1994-cü ildə atəşkəslə dayandırıldı və Qarabağ ermənilər tərəfindən işğal
edildi.

1980-cı illərin sonunda və 1990-cı illərin əvvəlində bu bölgədə baş verən etnik
qarşıdurmalar və Ermənistanın DQMV-ni özünə birləşdirmə tələbləri Ermənistanla
Azərbaycan arasında müharibəyə səbəb olur. Ermənistan ordusu DQMV-ni və ona
qonşu 7 rayonu (Laçın, Kəlbəcər, Ağdam, Füzuli, Cəbrayıl, Qubadlı, Zəngilan)
işğal edir. 1994-cü ildə Bişkəkdə atəşkəs sazişi imzalanır. Dağlıq Qarabağda
separatçı rejim 1991-ci ildə müstəqillik elan edir. Heç bir beynəlxalq qanunun
hüquqi tələblərinə cavab verməyən bu "müstəqillik" indiyə kimi haqlı olaraq
dünyada heç bir ölkə tərəfindən tanınmayıb.

Qarabağ özünün maddi və mənəvi mədəniyyətinin bütün komponentləri ilə tamamilə
Azərbaycan xalqına məxsus idi. Qarabağ xalçası, Qarabağ geyim növləri, əltikmə
işləri nəinki, Azərbaycanda, hətta bütün Şərq ölkələrində tanınmışdı və yüksək
qiymətləndirilirdi. Qarabağda özünəməxsus çəki və ölçü vahidi mövcud idi. Kənd
təsərrüfatında yüksək ənənəvi əkinçilik və suvarma mədəniyyəti yaranmışdı.

Mənəvi mədəniyyətinin ən mühüm sahələrində də tarixən Qarabağ spesifik
xüsusiyyətlərə malik olmuşdur. Hələ XVII – XVIII əsrlərdə Azərbaycan ədəbi
dilində ahəng qanunu məhz Qarabağ dialektinin təsiri ilə ardıcıllaşır. Qarabağ
şairlərini birləşdirən Məclisi-üns və Məclisi-fəramuşan öz üslubu ilə seçilirdi.
Qarabağ musiqi məktəbi isə hətta bütün Şərqdə məşhur idi. Qarabağın baş şəhəri
olan Şuşa Zaqafqaziyanın konservatoriyası hesab olunmuşdur.

1945-ci ilin payızında Ermənistan KP MK-nın katibi A.Harutyunov ÜİK(b)P MK-nın
müzakirəsinə Dağlıq Qarabağ Vilayətinin Ermənistana verilməsi barədə təklif –
layihə təqdim edir. Təklifdə xüsusi vurğu ilə bildirir ki, Dağlıq Qarabağın
əhalisinin əksəriyyəti ermənilərdən ibarət olduğu üçün həmin ərazi Ermənistana
verilməlidir. Bu zaman ÜİK(b)P katibliyi Azərbaycan KP MK katibi M.C.Bağırovun
rəyini öyrənmək üçün ona müraciət edir.

A.Harutyunovun məktub-layihəsindəki dəlilləri alt-üst edən M.C.Bağırov bildirir
ki, əgər ermənilərin əsas götürdükləri səbəbə görə Yuxarı Qarabağın Ermənistana
verilməsi məqbul sayılırsa, nə olar, qoy DQMV-nin Şuşa rayonu istisna olunmaqla
ərazisi Ermənistana verilsin. Ancaq bir şərtlə. Elə bu arqumentə-amilə
əsaslanaraq azərbaycanlıların yaşadığı Vedi, Qarabağlar və Yeğeqnadzor rayonları
Naxçıvana birləşdirilsin, habelə, vaxtilə Gürcüstana və Dağıstana verilən
Azərbaycan torpaqları geri qaytarılsın.

Aparılan məqsədyönlü siyasət nəticəsində beynəlxalq aləmdə Dağlıq Qarabağ
məsələsi daim diqqət mərkıəzində saxlanılır. Problem barəsində xarici müstəqil
tədqiqatçılar seminarlar keçirir, dövri mətbuatda çıxış edir və kitablar
buraxırlar. Son obyektiv tədqiqat əsəri Moskva Dövlət Universitetinin tarix
fakültəsinin 2011-ci ilin yanvarında buraxdığı "От Майендорфа до Астаны:
принципиальные аспекты армяно-азербайджанского нагорно-карабахского конфликта"
(Mayendorfdan Astanaya: Ermənistan-Azərbaycan, Dağlıq Qarabağ münaqişəsinin
prinsipial aspektləri) kitabıdır.[15]



https://az.wikipedia.org/wiki/Atropat

Atropat (yun. Aτρoπάτης) — Atropatena dövlətinin ilk hökmdarı. Keçmiş Əhəməni
satrapı[2], əslən, çox güman ki, madalı olan Atropat e.ə. IV əsrin 20-ci
illərinin sonunda yeni dövlətin müstəqil hökmdarı olur; bu dövlət rəsmən Mada,
sonralar isə özünün ilk hökmdarının adı ilə tez-tez antik qaynaqlarda Atropatena
adlandırılırdı.[3] Bəzi tədqiqatçılara əsasən isə Atropat fars olmuşdur.[4][5]

Tarixi mənbələrdə Atropatın adına ilk dəfə eramızdan əvvəl 331-ci ilin 1
oktyabrında Assuriyanın qədim paytaxtı Nineviya yaxınlıqındakı Qavqamela adlanan
yerdə Makedoniyalı İskəndərlə Əhəmənilər hökmdarı Dara arasında baş vermiş
Qavqamel döyüşü ilə əlarədar rast gəlinir. Midiya satrapı Atropat bu döyüşdə
özündən asılı olan kadusilər, qafqaz albanları və sisaklarla ittifaqda vuruşmuş,
madayların süvari və piyada dəstələrinə başçılıq etmişdi. Çağdaş tarixçilər belə
hesab edirlər ki, o dövrdə Atropat orta əsrlər Azərbaycanının bütün ərazisini,
həmçinin Böyük Midiya torpaqlarının bir hissəsini öz tabeliyində saxlayırdı.
Həmin döyüşdən sonra Dara Ekbatana qaçır və Atropat tərəfindən sığınacaq
verilir. E.ə. 330-cu ildə yenidən qaçmağa məcbur olan Dara bir neçə ay sonra
öldürülür və Atropat İsgəndərə tabe olur.[6]

Atropat yeganə satrap idi ki , İsgəndər onu hakimiyyətdən uzaqlaşdırmadı .
Atropat İskəndərlə açıq düşmənçilik xəttinin faydasızlığını anlayaraq,
diplomatik danışıqlar yolunu seçir. Bu yolla da o, Midiya torpaqlarından bir
qismini işğal olunmaqdan qoruyur. Həmin ərazi sonradan Kiçik Midiya, Atropat
Midiyası və nəhayət, Atropatena adlanır. E.ə. 324-cü ilin sonlarında Bariaks
adlı bir nəfər özünü İran və Midiya hökmdarı elan edərək, işğalçılarla
mübarizəyə qalxır. Atropat öz qüvvələri ilə qiyamı yatırır, Bariaksı əsir
alaraq, onu və yoldaşlarını İsgəndərə təhvil verir. Beləliklə Atropat İsgəndərin
güvənini qazanır. Suzdakı təntənələr zamanı Atropat öz qızını Makedoniya
süvarilərinin rəhbəri, İskəndərin ən yaxın silahdaşlarından olan Perdikkaya ərə
verir və bu onun Midiya satrapı kimi mövqeyini daha da möhkəmləndirir.[6]
İsgəndər tez-tez öz imperiyasını gəzirdi. Belə səfərlərindən birində o, elə
həmin il - e.ə. 324-cü ildə - qədim zamanlardan at yetişdirməklə məşhur olan və
Atropatena sərhədlərində yerləşən Nisey düzlərinə dostu Hefestionla birlikdə
yola düşür. Atropat da buraya gələrək, bir müddət vaxtını İsgəndərlə keçirir.
Lakin Hefestionun qəfil ölümü İsgəndəri sarsıdır. Atropat İsgəndəri
əyləndirməkdən ötrü məclisə kişi paltarı geymiş və təbərdin əvəzinə nizələrlə və
yüngül qalxanlarla silahlanmış qadınlardan ibarət süvari dəstəsi gətirir. Qədim
tarixçilərin dediklərinə görə, bunlar Qafqaz Albaniyasının yuxarı dağlarında
yaşayan əfsanəvi amazonkalar idi. Lakin, Bizans tarixçisi Nikomediyalı Arrian bu
hekayəni inkar edir.[7]

E.ə. 323-cü il iyunun 13-də İsgəndər öz dövlətinin ehtimal olunan paytaxtı
Babildə vəfat edir. Onun cəsədi soyumamış satraplar ölkəni bölüşdürməkdən ötrü
Babilistanda toplaşırlar. Babil bölüşdürülməsində Kiçik Midiya Atropata, Böyük
Midiya isə Pifona verilir. Bizans tarixçisi Yustinin fikrincə isə Böyük Midiya
da Atropata verilmişdi.[8] Dövlətin rəhbərliyi regent qismində Atropatın
kürəkəni Perdikkaya keçir. Perdikka dövləti parçalanmadan nə qədər qorusa belə
onun bu cəhdləri satrapların müqaviməti ilə üzləşir və nəticədə e.ə. 321-ci ildə
regent Pifon tərəfindən öldürülür. Ölkənin ikinci bölüşdürülməsi başlanır.
Akademik İqrar Əliyevin sözlərinə görə, bu vaxtdan etibarən Kiçik Midiyanı
müstəqil dövlət hesab etmək mümkündür. Kiçik Midiya bir qədər sonra Atropatena
müstəqil dövlətə çevrilir və Atropat özünə şah titulu götürür. Midiya dövlətinin
süqutundan bir əsr sonra Azərbaycan ərazisində yenidən müstəqil bir dövlət
yaranır. Atropatın zamanından başlayaraq, məhz bu ərazilərdə dövləti və etnik
varisliyi qoruyub saxlayan yeni-yeni dövlət qurumları mövcud olur. Kiçik Midiya
Atropatın siyasəti nəticəsində Şərqdə Makedoniya işğalçılarından can qurtaran
ilk müstəqil dövlət olur.



https://az.wikipedia.org/wiki/%C4%B0ngilt%C9%99r%C9%99

İngiltərə (ing. England) — Böyük Britaniya krallığına daxil olan tarixi və
inzibati ərazi, Böyük Britaniya adasının cənub hissəsində yerləşir. Paytaxtı
Londondur. Kraliçaları II Elizabetdir. Rəsmi dili ingilis dilidir. Əsas əhalisi
ingilislərdir.

1066-cı ildə Normandiya hersoqu Vilhelm İngiltərəni işğal etdi. Beləliklə,
İngiltərədə mərkəzləşmiş dövlət yaradılmasının başlanğıcı qoyuldu. O, La-Manşı
keçdi. Hastinqs vuruşması başlandı. Vilhelm hiyləyə əl atdı. O, qoşununu geri
çəkdi. Vilhelmin atlı qoşunu hücuma keçib anqlo-saks qoşunlarına qalib gəldi,
döyüşdə anqlo-saks kralı öldürüldü. London tutuldu, Vilhelm Fateh adı ilə
İngiltərənin kralı oldu. Yerli feodalların torpağını öz vassallarına payladı.
İngiltərə torpağının yeddidə birini özünə götürdü. Nəticədə İngiltərədə kral
hakimiyyəti gücləndi və mərkəzləşmiş dövlətin əsası qoyuldu.

XII əsrdə İngiltərə kralı II Henrixin islahatları kral hakimiyyətini daha da
gücləndirdi. İslahata əsasən hər bir azad adam yerli feodalı xəbərdar etmədən
birbaşa kral məhkəməsinə müraciət edə bilərdi. İstintaqı 12 yerli sakin
aparırdı. Onlar düzgün istintaq aparmaq üçün Bibliyaya and içirdilər. İstintaqın
nəticəsi kral məhkəməsinə təqdim edilirdi. Beləliklə, demokratik dövlətlərdə
olan andlı məhkəmələr yarandı. XII əsrdə kralın hərbi yürüşlərində iştirak
etməyə məcbur olan cəngavərlər sonralar krala «qalxan pulu» adlanan xüsusi haqq
ödəyirdilər. Kral bu pulla daimi nizami muzdlu ordu saxlayırdı.

1265-ci ildə İngiltərədə ilk dəfə parlament (fransızca «danışmaq» deməkdir)
çağırıldı. XIV əsrdə parlament lordlar (ağalar) və nümayəndələr palatasına
bölündü. Lordlar palatasına yepiskoplar, abbatlar, feodallar daxil idi.
Nümayəndələr palatasına hər qraflıqdan iki cəngavər, hər iri şəhərdən iki
şəhərli seçilirdi.

İngiltərə cəngavərləri ilə şəhərliləri arasında Fransada olan silklər arasındakı
kimi kəskin ziddiyyətlər yox idi. Buna görə də nümayəndələr palatası razılıq
verməsə, hər hansı bir vergi toplanınası barədə heç bir qanun qəbul edilə
bilməzdi. İngiltərə parlamenti dövlət işlərinə Fransa Baş Məclisinə nisbətən
böyük təsir göstərirdi. Bunun səbəbi silklər arasında barışmaz ziddiyyətlərin
olmaması idi. Fransada olduğu kimi, XIII-XIV əsrlərdə İngiltərədə də
mərkəzləşdirilmiş dövlət möhkəmləndi. Bu dövlət formaca silki mütləqiyyət idi.

Yüzillik müharibədən sonra İngiltərənin daxilində iki əyan nəsli və onların
tərəfdarları arasında hakimiyyət uğrunda müharibə başlandı. Müharibə 30 il
(1455-1485) davam etdi. Onlardan birinin gerbində al qızılgül, o birinin
gerbində isə ağ qızılgül olduğuna görə bu müharibəni al qızılgül və ağ qızılgül
müharibələri adlandırırdılar. Bu müharibələrdə əyanlar, demək olar ki,
bir-birini qırıb qurtardılar. Vuruşan əyan nəsillərindən birinin nümayəndəsi
olan VII Henrix Tüdor (1485-1509) qalib gəldi və Tüdorlar sülaləsinin
(1485-1603) hakimiyyəti başlandı. XV əsrin sonu - XVI əsrin əvvəllərində
İngiltərədə kral hakimiyyəti xeyli gücləndi.

1549-cu ildə çəpərləməyə qarşı İngiltərənin şərqində — Norfolk qraflığında xırda
mülkədar Robert Ketin başçılığı ilə kəndli üsyanı başladı. Kəndlilər qraflığın
paytaxtı Norviç şəhəri yaxınlığındakı meşədə məskən saldılar. Şəhərlilər də
onlara qoşuldular. Üsyançılar Norviç şəhərini ələ keçirdilər. Kəndlilər 29
maddədən ibarət tələb hazırladılar. Onlar çəpərləmələrin dayandırılmasını, iri
torpaq sahiblərinin icma örüşlərindən istifadə etmələrinin qadağan olunmasını və
s. tələb edirdilər. Lakin kəndlilərin bu tələbi qəbul edilmədi. Üsyan məğlub
oldu. Robert Ket edam olundu. Çəpərləmə davam etdi.

1588-ci ildə ispanlar 130 yelkənli gəmi və 20 min əsgərlə Temza çayının dənizə
tökülən hissəsinə yaxınlaşdılar. İspanlar öz donanmalarını «məğlubedilməz
Armada» adlandırırdılar. Armada böyük donanma deməkdir. 1588-ci ildə İngilis
gəmiləri La-Manş boğazında ispan gəmilərinə hücum etdilər. 2 həftə davam edən
döyüşdə ingilislər qalib gəldilər. İngilislər abordaj döyüş qaydasından istifadə
etdilər. Abordaj gəmi bortu deməkdir. Döyüş zamanı düşmən gəmisi əks tərəfin
gəmisinə yanaşır, qarmaqla onu öz gəmisinə bağlayır və düşmən gəmisinə keçib
vuruşur. İspan gəmiləri Şimal dənizinə sıxışdırıldı. Qayalara dəyən gəmilər məhv
oldu. Beləliklə, 1588-ci ildə İngiltərə-İspaniya müharibəsi nəticəsində
İspaniyanın dəniz qüdrəti sarsıldı, dənizlərdə hökmranlıq tədricən İngiltərənin
əlinə keçdi.

Müharibənin gedişində Oliver Kromvelin hərbi istedadı parladı. Orta zadəgan
ailəsində doğulmuş Kromvel tezliklə independentlərin liderinə çevrildi və ordunu
yenidən qurmağa müvəffəq oldu. 1644-­cı ildə Marston-Mur döyüşündə parlament
ordusu ilk böyük qələbə çaldı. Bu döyüşdən sonra Kromvelin əsgərləri
“dəmirböyürlü” adlanmağa başladı. Orduda əvvəlcə 22 min, sonradan 70 min döyüşçü
var idi. Baş komandan Tomas Ferfaksın başçılığı altında 1645-ci il iyunda Neyzbi
döyüşündə parlament ordusu tam qələbə çaldı. 1646-cı ilin yazında Kral
Şotlandiyaya qaçmağa məcbur oldu, onlar isə kralı pulla parlamentə satdılar.
Royalistərin sonuncu istingahları 1647-ci ilin martında süqut etdi.

İngiltərə tarixinin 1649-1653-cü illər dövrü I respublika (İndependent
respublikası), 1659-1660-cı illər dövrü isə II respublika dövrü kimi
səciyyələnir. Birinci respublikanın dövründə xarici siyasət məsələləri tam
şəkildə Kromvelin əlində cəmləşmişdi. Onun Avropa siyasətində üç ölkə: Fransa,
İspaniya və Hollandiya mühüm yer tuturdu. Kromvel Hollandiyadan İngiltərəyə
ilhaq olunmağı tələb edirdi. İspaniyadan isə inkvizasiyaya son qoyulmasını və
Amerika qitəsi ilə ticarətə başqa ölkələrə, o cümlədən dəİngiltərəyə də imkan
yaradılmasını tələb edirdi.

Şotlandiya ilə İngiltərə krallarının eyni olmasına qarşı ayrı parlamentlərə
sahib olmağı bir əsr daha davam etdirdilər. Amma Kral Ceyms Şotlandiya
parlamentinin və kilsəsinin, 5-ci Ceyms dövründə qazandığı azadlığa icazə
vermədi.

XVIII əsrə daxil olarkən İngiltərənin və Şotlandiyanın bəzi ortaq məqsədləri var
idi. Hər ikisi də protestant bir kral istəyirdi və hər ikisi də Fransanı
ölkələri üçün təhlükəli görürdü. 1702-ci ildə Uilyam və Merinin yerinə taxta
keçən Kraliça Anna 1706-cı ildə iki krallığı birləşdirmə planını reallaşdırmaq
üçün İngiltərə və Şotlandiyadan nümayəndələr təyin etdi. Əldə olunacaq razılığa
görə, birləşən iki krallıq tək bayraq altında və tək bir parlamentlə idarə
olunacaqdı. Hər kəs ticarətdə bərabər haqlara sahib olacaq, eyni vergiləri
ödəyəcəkdi. Şotlandiya öz kilsəsinə, məhkəmələrinə və xüsusi qanunlarına sahib
olmağı davam etdirəcəkdi. Şotlandiya parlamenti bu təklifləri Birləşmə Aktı adı
ilə qəbul etdi. Daha sonra İngiltərə parlamenti də eyni qanunu qəbul etdi.
Beləliklə, 1 may 1707-ci ildə İngiltərə və Şotlandiya “Birlik sazişi”
imzalayaraq, Birləşmiş Krallıq adı ilə tək bayraq altında birləşdi. [1][2] Bu
zaman Birləşmiş krallıq ilə İspaniya arasında Amerika uğrunda gərgin vəziyyət
var idi. XVIII əsrin əvvəllərində Karib dənizi hövzəsinde mübarizəyə başlayan
Britaniya ve İspaniya imperiyaları müharibə üçün səbəb axtarırdılar. Bunu üçün
uyğun səbəb də tapıldı: 1738-ci ildə ingilis matrosu Bob Cenkins hansısa səhvinə
görə ispaniyalı kapitanın onun qulağını kəsməsindən parlamentə şikayətləndi.
İspan gəmisindəki xidmətindən sonra 7 il ərzində qulağını qoruyub saxlayan
ingilis dənizçi onun nə vaxtsa, yerinə tikiləcəyinə ümid bəsləyirdi. Sonda
parlament ingilis təbəəsinin 7 il əvvəl kəsilən qulağına görə İspaniyaya
müharibə elan etdi. 1739-1742-ci illər Britaniya-İspaniya müharibəsi buna görə
tarixə “Cenkinsin qulağına göre müharibə” adı ile daxil oldu. Lakin 3 illik
qanlı müharibədə qalib olmadı və tərəflər əvvəllki mövqələrində qaldılar.

19-cu əsrin birinci yarısında İngiltərədə kapitalizmin inkişafı Avropanın başqa
ölkələrinə nisbətən sürətlə gedirdi. 19-cu əsrin ortalarında fabriklər üçün
lazım olan mexanizmlər, dəzgah və maşınların özləri də maşınlar vasitəsilə
istehsal olunmğa başlayırdı. Bu, artıq sənaye çevrilişinin başa çatması demək
idi. Maşınlar əl əməyini, eləcə də iri müəssisələr xırda müəssisələri sıxışdırıb
aradan çıxarırdı. Istehsal təmərküzləşirdi. Ingiltərə burjiasiyasının dünya
bazarlarında rəqibi yox idi. O dövrdə maşınları yalnız İngiltərə ixrac edirdi.
Ingiltərə “dünyanın emalatxanası” rolunu oynayırdı. Nəqliyyatın yeni növü olan
parovozlu dəmir yolların çəkilişinə təlabat artmışdı. 1825-ci ildə İngiltərədə
dünyada ilk dəmir yolu çəkilmişdi. Dəmir yolların çəkilişi metallurgiyanın
inkişafına təkan verdi. İlk paroxodlar ABŞ-da meydana gəlsə də, bunlardan
əsasən, ingilis gəmi sahibləri istifadə edirdilər. Çünki onlar Amerika gəmi
sahiblərindən daha varlı idilər və yelkənli gəmilərin paroxodlarla əvəz
edilməsinə iri məbləğdə pul xərcləyə bilirdilər. Buxarla işləyən gəmilərdən
ibarət güclü ticarət donanmasının və hərbi donanmanın yaradılması İngiltərənin
“dəniz hökmdarı” mövqeyini daha da gücləndirmişdi.

1911-ci ildə Lordlar palatasının hüquqları xeyli məhdudlaşdırıldı. Belə ki,
İcmalar palatası Lordlar palatasının razılığı olmadan qanun layihələrini təsdiq
edə bilərdi. Bəhs edilən dövrdə İngiltərə yenə də dünya ticarətində birinci
yerdə gedirdi. London dünyanın maliyyə mərkəzinə çevrilmişdi. Eyni zamanda mühüm
istehsal göstəricilərinə görə İngiltərə öz rəqibləri olan ABŞ və Almaniyadan
geri qalırdı. Lakin İngiltərə kapital ixracı sahəsində dünyada birinciliyi
qoruyub saxlaya bilmişdi. Ingiltərənin öz müstəmləkələrini genişləndirmık cəhdi
yeni müharibə ilə nəticələndi. Cənubi Afrikada Transvaal və Oranj (Narıncı çay)
respublikalarının əhalisi olan burlar (holland, fransız və alman mühacirlərinin
törəmələri) 1899-cu ildə İngiltərə təcavüzünə qarşı çıxdılar. Şiddətli
müqavimətdən sonra burlar məğlub oldular. 1902-ci ilin iyununda sülh müqaviləsi
imzalandı. Ingiltərə, bu respublikalarla birlikdə, bütün Cənubi Afrikanın
işğalını başa çatdırdı. 1910-cu ildə buradakı respublikalar birləşərək İngiltərə
dominionuna çevrilməklə Cənubi Afrika İttifaqını yaratdılar. xx əsrin
əvvəllərində İngiltərə-Almaniya ziddiyyətləri kəskinləşmişdi. Bu ziddiyyətlərin
əsasını müstəmləkələr uğrunda və hərbi-dəniz sahəsindəki rəqabət təşkil edirdi.
1904-cü ilin aprelində İngiltərə ilə Fransa arasında gizli olaraq Antanta sazişi
yaratdı. Dünyanı yenidə bölüşdürmək üçün İngiltərə, Fransa və Rusiyanın
yaratdığı hərbi-siyasi blok belə adlanırdı) adlandırılan müqavilə imzalandı.
Sazişə görə Fransa İngiltərənin Misirdə ağalığını tanıyırdı. Ingiltərə isə
Mərakeşin Fransa tərəfindən işğalını qəbul edirdi.

2011-ci il yanvar ayına olan rəsmi məlumata əsasən İngiltərədə 53,012,456 nəfər
əhali məskunlaşıb. Əhalinin 79%-ni ingilislər, 2,6%-ni hindistanlılar, 2.1%
pakistanlılar, 1.3%-ni şotlandlar, 1%-ni irlandlar təşkil edir. Bundan başqa
İngiltərədən kənarda çoxlu sayda etnik ingilis yaşayır.

İngiltərədə müxtəlif dini konfessiyalar fəaliyyət göstərir. Ən geniş yayılmış
din xristianlıqdır. İngilislərin 59.4%-i Xristianlıq, 5%-i İslam, 1.5%-i
Hinduizm və 0.8%-i Sikx dininə məxsusdur.

İngiltərə 1536-ci ildən Uelslə, 1707-ci ildən Şotlandiya ilə qanunla
rəsmiləşdirilmiş ittifaqdadır. 1205-ci idən İngiltərənin öz parlamenti və icra
hakimiyyəti fəaliyyət göstərir, lakin onların səlahiyyəti Şotlandiya, Uels və
Şimali İrlandiya kimi təhsil, mədəniyyət, səhiyyə, nəqliyyat, ətraf mühitin
mühafizəsi və sair məsələlərlə məhdudlaşmır.[3]

İngiltərədə ümumi orta məktəb təhsili üç pillədən - ibtidai, ümumi orta və tam
orta təhsildən ibarətdir və ümumi orta məktəb təhsili altı yaşdan başlanır.

İngiltərənin ali təhsil tam orta təhsil və orta peşə-ixtisas təhsili bazasından
cəmiyyətin və əmək bazarının tələbatı nəzərə alınmaqla yüksək ixtisaslı
mütəxəssis hazırlığını təmin edir. İngiltərənin ən nüfuzlu təhsil müəssisələri
Londonda və Midlands reqionunda yerləşir.

Futbolun beşiyi sayılan İngiltərə eyni zamanda dünyanın ən qədim liqasına ev
sahibliyi edir. 1872-ci ildə Qlazqoda futbol üzrə ilk beynəlxalq görüş
keçirilmişdir və bu zaman Şotlandiya milli futbol komandası və İngiltərə milli
futbol komandası qarşılaşmışdı.[4][5] Atletizm, reqbi, avarçəkmə, velosiped,
kriket ən müvəffəqiyyətli idmanlarıdır.

İngiltərə reqbi, kriket, darts, snuker, stolüstü tennis oyunlarının vətəni
sayılır.

İngiltərə musiqisi çox əsrlik inkişaf yolu keçmişdir. Onun kökləri əsrlərin
dərinliklərinə gedib çıxır. Con Lennon, Freddi Merkyuri, Elton Con, Devid Boui,
Dasti Sprinqfild və başqaları XX əsrin əvvəllərində yaranmış məşhur
müğənnilərdir.



https://az.wikipedia.org/wiki/S%C9%99m%C9%99d_Vur%C4%9Fun

Səməd Yusif oğlu Vəkilov, d. 21 mart 1906 - ö. 27 may 1956) — görkəmli
Azərbaycan şairi, Azərbaycanın ilk xalq şairi (1956), Azərbaycan SSR əməkdar
incəsənət xadimi (1943), iki dəfə Stalin mükafatı laureatı (1941, 1942) və 2
dəfə Lenin Ordeni kavaleri, Azərbaycan Yazıçılar İttifaqının sədri (1941-1948),
Azərbaycanın Xarici Ölkələrlə Mədəni əlaqə Cəmiyyətinin sədri, Azərbaycan SSR
EA-nın akademiki (1945) və vitse-prezidenti (1954-1956).

Səməd Yusif oğlu Vəkilov 21 mart 1906-cı ildə Qazax qəzasının Yuxarı Salahlı
kəndində bəy nəslinə mənsub ailədə anadan olmuşdur. Kosalı ağaları, sonradan isə
Vəkilovlar adlanan nəslin azı 400 illik tarixi məlumdur. Şairin anası da həmin
nəsildəndir. Atası Yusif ağa kənddə, ömrünün son illərini isə Qazax şəhərində
yaşamışdır. Gözəl saz ifaçısı olması məlumdur. Şair uşaqlıq illərini doğma
kəndində keçirmiş, ibtidai təhsilini kənddəki rus-tatar məktəbində almışdır.

Onun 6 yaşı olarkən anası Məhbub xanım 28 yaşında vəfat edir. Səməd atası Yusif
ağanın və ana nənəsi Aişə xanımın himayəsində böyüyür. Şairin ana babası
Mehdixan ağa Köhənsal təxəllüsü ilə tanınan el şairi idi. Şairin ana nənəsi Aişə
xanım görkəmli Azərbaycan şairi və dövlət xadimi Molla Pənah Vaqifin nəslindən
idi.

1918-ci ildə görkəmli ədəbiyyatşünas və maarifçi Firudin bəy Köçərli Qori
müəllimlər seminariyasının Azərbaycan şöbəsini Qazaxa köçürərək, Qazax
müəllimlər seminariyasını təşkil edir. Bu məktəbə qəbul olunan kənd uşaqları
arasında Səməd və Mehdixan Vəkilov (1902-1975) qardaşları da var idi. Mehdixan
Vəkilov Səmədin böyük və yeganə qardaşı olmuşdur. Qardaşı Hacıməmməd və bacısı
Nabat isə uşaq yaşlarında vəfat etmişdilər. Firudin bəy Köçərlinin həyat yoldaşı
Badisəba xanım Köçərli də şairin yaxın qohumu idi.

Səməd Vurğun seminariyanı bitirdikdən sonra (1924) Qazax, Quba və Gəncədə
Azərbaycan dili və ədəbiyyatını tədris etməyə başlayır. 1920-1930 illərdə şairin
səsi ciddi surətdə ədəbi mühitin və geniş oxucu kütlələrinin nəzərini cəlb edir.
1930-cu illərdə o, Aleksandr Puşkinin "Yevgeni Onegin", Maksim Qorkinin "Qız və
ölüm", Şota Rustavelinin "Pələng dərisi geymiş pəhləvan", Nizami Gəncəvinin
"Leyli və Məcnun" əsərlərini Azərbaycan dilinə tərcümə edir.

Səməd Vəkilov gəncliyində hər şeylə maraqlanan, həssas, bununla yanaşı çox
qətiyyətli, möhkəm iradəli, hazırcavab olmuşdur. Təhsilə başladığı ilk günlərdən
ondakı fitri istedad özünü göstərmişdir. Bu illərdə o, Vaqif, Vidadi, Zakir və
Sabir yaradıcılığı ilə yanaşı, Puşkin və Lermontovun, türk şairlərindən Tofiq
Fikrət, Namiq Kamal, Mehmed Eminin əsərləri ilə də tanış olur. Məlahətli səsi
olduğundan gözəl oxuyur, məharətlə saz və skripka çalır, şeir deyir, həvəskar
tamaşalarda çıxış edirdi.

1922-ci ildə şairin atası Yusif ağa, bir il sonra isə nənəsi Aişə xanım vəfat
edir. Bundan sonra Səmədə və qardaşı Mehdixana onların bibisi qızı pedaqoq
Xanqızı (Bıjı, yəni, bacı) Vəkilova qayğı göstərir.

Seminariyada o, ilk şeirlərini qələmə alır. Bunlar xalq poeziyası formasından
biri olan lirik qoşmalar idi. Yazdığı şeirlər seminariyanın divar qəzetində
çıxırdı. Şairin ilk çap əsəri olan "Cavanlara xitab" şeiri 1924-cü ildə Tiflisdə
çıxan "Yeni fikir" qəzetində dərc olunmuşdur. Bu şeiri o, seminariyanı
qurtarması münasibətilə yazmışdı.

1929-cu ildə Səməd Vurğun İkinci Moskva Universitetinin ədəbiyyat fakültəsinə
daxil olur. Moskvadakı təhsil illərində o, fəal yaradıcılıqla da məşğul olur.
Həmin illər yazdığı siyasi məzmunlu və lirik şeirlər onun 1930-cu ildə çap
olunmuş "Şairin andı" adlı ilk kitabında toplanmışdır.

1930-1940-cı illər Vurğun istedadının çiçəklənməsi və yüksəlişi dövrüdür.
1934-cü ildə şairin "Könül dəftəri" və 1935-ci ildə "Şeirlər" adlı kitabları
nəşr olunmuşdur. Bu dövrdə şair, Azərbaycan poeziyasının dilini bir çox əcnəbi
sözlərdən təmizləyərək, Azərbaycan ədəbiyyatını və dramaturgiyasını yeni əsərlər
hesabına zənginləşdirmişdir. Yalnız 1935-ci ildə Səməd Vurğun 7 poema və 100-ə
yaxın şeir yazmışdır. 1933-cü ildə yazılmış "Azərbaycan" şeiri Azərbaycan
ədəbiyyatının incilərindəndir. Bu şeirdə şair öz vətəninin qədim tarixi, təbii
gözəlliyi, nemətləri, xalqın xeyirxahlığı, açıqürəkliyi və qonaqpərvərliyini
tərənnüm etmişdir.

Elə həmin il Səməd Vurğunun şəxsi həyatında yenilik baş verir. Belə ki, o,
Abdulla Şaiqin yaxın qohumu Xavər xanım Mirzəbəyova ilə ailə həyatı qurur.

1936-37-ci illərdə yeni əsərlər yazmaqla yanaşı tərcüməçiliklə də məşğul olaraq,
Puşkinin "Yevgeni Onegin" mənzum romanını Azərbaycan dilinə tərcümə etmişdir. Bu
tərcüməsinə görə şairə Puşkin komitəsinin "A.S.Puşkin medalı" təqdim olunmuşdur.
Bu illər şair Şota Rustavelinin "Pələng dərisi geymiş pəhvəlan" əsərinin bir
hissəsini böyük ustalıqla tərcümə etmiş, buna görə Gürcüstan SSR MİK-in fəxri
fərmanı ilə təltif edilmişdir. Eləcə də şair Taras Şevçenkonun, İlya
Çavçavadzenin və Cambul Cumayevin bir çox şeirlərini dilimizə tərcümə etmişdir.

1937-ci ilin ikinci yarısında Səməd Vurğun özünün ölməz dram əsərini – "Vaqif"i
yazır. "Vaqif" dramını 3-4 həftə ərzində, heyrətləndirici bir sürətlə tamamlayan
şair əsərdə Molla Pənah Vaqifin faciəli həyatını, şair böyüklüyünü, insanlıq
kamilliyini ustalıqla, məhəbbətlə əks etdirmişdir. "Vaqif" dramına görə Səməd
Vurğun 1941-ci ildə "Stalin mükafatı"na layiq görülmüşdür.

1937-1938-ci illərin qanlı repressiyaları Səməd Vurğundan yan keçməmişdi. Onun
yüksək sənət qüdrəti, nüfuzu və ona olan xalq məhəbbətinə qısqanan adamlar şairi
millətçilik böhtanları ilə ləkələmək və cərgədən çıxartmağa can atırdılar.
Müxtəlif dairələrdə dəfələrlə "onun məsələsinə" baxılmış, böyük şair "ölüm və ya
ölüm" dilemması qarşısında qalmalı olmuşdur. Şairi aidiyyəti idarələrə tez-tez
çağırırdılar.

Nizami Gəncəvinin 800 illik yubileyinə hazırlıq işində fəal iştirak edən Səməd
Vurğun 1939-cu ildən başlayaraq Nizami haqqında məqalələr yazmış, elmi
məruzələrlə çıxış etmiş, onun "Leyli və Məcnun" poemasını məharətlə Azərbaycan
dilinə çevirmişdir. 1939-cu ildə şair inqilabçı Xanlar Səfərəliyevin həyatından
bəhs edən ikinci mənzum dram əsəri olan "Xanlar"ı yazmışdır. Həmin il onun "Azad
ilham" kitabı nəşr edilir.

1941-ci ildə Səməd Vurğun Nizaminin "Xosrov və Şirin" poemasının motivləri
əsasında mənzum dramını yazır. Müharibə dövründə yazılmış bu dram əsərində böyük
vətənpərvərlik duyğularının tərənnümü xüsusi məna kəsb edirdi. Səməd Vurğun
1942-ci ildə bu əsərə görə ikinci dəfə "Stalin mükafatı"na layiq görülür.

Şairin yaradıcılığında Böyük Vətən müharibəsi dövrü xüsusi yer tutur. Müharibə
illərində sənətkar 60-dan artıq şeir, bir neçə poema, o cümlədən "Bakının
dastanı" poemasını yazmışdı. Bu illərdə Səməd Vurğun sənətinin şöhrət miqyası
çox genişlənir. Onun yazdığı "Ukrayna partizanlarına" şeirinin mətnləri
təyyarədən Ukrayna meşələrinə səpələnərək partizanlara çatdırılmışdı.

1943-cü ildə ABŞ-da keçirilən müharibə əleyhinə yazılmış ən dəyərli əsərlər
müsabiqəsində şairin yazdığı "Ananın öyüdü" şeiri çox yüksək qiymətləndirilmiş
və dünya ədəbiyyatında bu mövzuda yazılan ən qiymətli 20 əsərdən biri kimi
Nyu-Yorkda çap etdirilərək hərbçilər arasında yayılmışdır. Müharibə illərində
vətənpərvər şairin atəşli səsi ön cəbhədə, xəstəxanalarda, radioda daha əzəmətli
səslənirdi. Müharibənin ağır şəraitində Səməd Vurğun Krım, Mozdok, Qroznı,
Novorossiysk cəbhələrində olmuşdur. 1943-cü ildə onun təşəbbüsü ilə hərbi
tədbirlər, cəbhəçilər və onların doğmaları ilə görüşlər keçirmək üçün Füzuli
adına Ziyalılar evi yaranmışdır.

1945-ci ildə yazdığı fəlsəfi dram olan "İnsan"da şair gələcəyi romantik vüsətlə
əks etdirməyə çalışmış, müharibənin odlu-alovlu günləri içərisində insan
zəkasının qüdrətini göstərmişdir. Şairin bu əsərdə yaratdığı "Qardaşlıq
şəhəri"ndə dünyanın eyni arzu və ideallarla yaşayan insanları toplaşmışdır.

Səməd Vurğun təkcə məşhur şair deyil, eyni zamanda böyük alim, əvvəzsiz
təşkilatçı və nəzəriyyəçi idi. 1945-cı ildə o, Azərbaycan SSR Elmlər
Akademiyasının akademiki seçilmişdir. Elə həmin il Bakıda İranla Mədəni Əlaqələr
Cəmiyyəti yaranır. Bu cəmiyyətin rəhbəri Səməd Vurğun təyin edilir. İlk gündən
şair tərəfindən cəmiyyətin qarşısında duran vəzifələr təyin edilir. O, İran
Azərbaycanı ilə Azərbaycan SSR arasında mədəni körpü yaradılması işində fəal
iştirak edir. Ulu öndər Heydər Əliyev xalq şairi Səməd Vurğunun 90 illik
yubileyinə həsr edilmiş gecədə nitqində S.Vurğunun akademik fəaliyyətinə
toxunmuşdur: "Səməd Vurğun eyni zamanda böyük alim, filosof idi. Səməd Vurğun
Azərbaycan Elmlər Akademiyasının təsisçilərindən, yaradıcılarından biridir.
Səməd Vurğun Elmlər Akademiyasının yaradılmasının təşəbbüsçülərindən biridir. O,
sadəcə akademik seçilmiş bir adam deyil. Səməd Vurğun və məhz onun kimi Üzeyir
Hacıbəyov, Heydər Hüseynov, Yusif Məmmədəliyev, Mustafabəy Topçubaşov, Mirzə
İbrahimov və başqa belə insanların təşəbbüsü nəticəsində 1945-ci ildə Azərbaycan
Elmlər Akademiyası yaranıbdır. Bu, böyük tarixi hadisədir. Burada Səməd Vurğunun
xidmətləri böyükdür. Ən böyük xoşbəxtlik ondadır ki, Səməd Vurğun ömrünün son
illərində həmin akademiyanın vitse-prezidenti vəzifəsini daşımışdır və
Azərbaycan elminin, ədəbiyyatşünaslığının inkişafında çox əvəzsiz xidmətlər
göstərmişdir." [1]

Müharibədən sonrakı illərdə Səməd Vurğun görkəmli ictimai xadim kimi dünyada
sülhün bərqərar olması işində fəal iştirak etmişdir. SSRİ Ali Sovetinin deputatı
kimi şair 1947-ci ildə görkəmli ədəbiyyat və mədəniyyət xadimləri ilə birgə
Londona səfər etmiş, yolüstü Berlində də olmuşdur. Burada şairi böyük sevinc
gözləyirdi. Onun "Vaqif" dramı Berlin teatrında səhnəyə qoyulmuşdu. Teatrın
yaradıcı kollektivinə müəlliflə görüşmək, onun fikrini öyrənmək çox maraqlı
olur. Alman rejissoru kiçik dəyişiklik etmiş, Ağa Məhəmməd şah Qacarın obrazında
Adolf Hitlerə məxsus cizgilər vermişdi.

1948-ci ildə Səməd Vurğun Polşanın Vrotslav şəhərində keçirilən Mədəniyyət
Xadimlərinin Ümumdünya Konqresinin iştirakçısı olmuş, konqresdən qayıtdıqdan
sonra "Zəncinin arzuları" poemasını yazmışdır. Həmin il poema Polşada çap
edilmişdir. Xarici səfərlərlə bağlı yazdığı şeirlərini Səməd Vurğun məşhur
"Avropa xatirələri" adı ilə çap etdirmişdir.

1951-ci ildə şair "Bolqar-sovet dostluğu cəmiyyəti"nin xəttilə Bolqarıstanda
olmuşdur.

Səməd Vurğunun bu illərdə yaradıcılıq uğurlarına baxmayaraq o, 1953-cü ildə
haqsız hücumlara, təzyiqlərə məruz qalır. "Aygün" poeması tənqid edilir, şairin
Moskvada çap edilmiş "Şairin hüquqları" məqaləsi ona qarşı hücumları daha da
kəskinləşdirir. Respublika rəhbərliyinin göstərişi əsasında məqalə Azərbaycan
Yazıçılar ittifaqında müzakirə edillir, onun əleyhinə məktub yazılıb Moskvaya
göndərilir. Şair yenə də millətçilikdə təqsirləndirilir. Kitablarının
kitabxanalardan, dramlarının səhnədən götürülməsinə göstəriş verilir. Şairə
şəhərdən çıxmaq qadağan edilir. Lakin, həmin il Stalinin ölümündən sonra SSRİ və
respublika rəhbərliyində baş verən dəyişikliklər nəticəsində bu tədbirlər baş
tutmur.

1953-cü ildə ölkədə və respublikada böyük dəyişikliklər baş verir. 1954-cü ildə
Səməd Vurğun Azərbaycan SSR Elmlər Akademiyasının vitse-prezidenti vəzifəsinə
təyin edilir. İşlədiyi dövrdə ictimai elmlər qarşısında böyük problemlər qoyur,
saatlarla bu problemlərin, elmi əsərlərin müzakirələrini keçirir, problemlərin
həllini təşkil edir. Həddən ziyadə xeyirxah bir insan olan Səməd Vurğun
vitse-prezident vəzifəsində çalışdığı zaman da, ayrı-ayrı insanlara öz kömək
əlini uzatmışdır. Akademiklərdən Sara Aşurbəyovanın, Püstəxanım Əzizbəyovanın
Elmlər Akademiyasına gəlmələri Səməd Vurğunla bağlıdır. Bundan əlavə, dilçi
alimlərdən Türkan Əfəndiyeva, Vaqif Aslanov, filosof Camal Mustafayev, tarixçi
Mahal Məmmədov və onlarla belə insanların elmə gəlməsi Səməd Vurğunun təkidi və
köməkliyi nəticəsində olub. Moskvaya oxumağa göndərdiyi aspirantların ailəsinə
kömək edər, təqaüdü az olanlara maddi yardım göstərərdi.[2]

1955-ci ilin oktyabr ayında Səməd Vurğun SSRİ nümayəndə heyəti tərkibində
Vyetnama gedərkən yolda xəstələnir və səfərini yarımçıq saxlamalı olur. Çində
onu Pekin xəstəxanalarından birində müayinə edirlər. Bir neçə həftədən sonra
şair vətənə qayıdır. Onun xəstəliyi şiddətlənir.

1956-cı ilin martında Səməd Vurğunun 50 yaşı tamam olur. Şairin yubileyinin
keçirilməsinə hazırlıqlar çərçivəsində Azərbaycan SSR rəhbərliyi tərəfindən
"Azərbaycanın xalq şairi" adı təsis edilir və ilk dəfə bu ada Səməd Vurğun layiq
görülür. May ayının 12-də opera və balet teatrında SSRİ-nin ədəbi
ictimaiyyətinin və xarici qonaqların iştirakı ilə şairin təntənəli yubiley
gecəsi keçirilir. Yubiley təntənəsindən iki həftə sonra 1956-cı il may ayının
27-də, saat 19:30-da şairin gözləri əbədi yumulur. May ayının 28-dən 30-na kimi
şairin cənazəsi Azərbaycan Dövlət Filarmoniyasının binasında qoyulur. Şair may
ayının 30-da Bakıda Fəxri Xiyabanda dəfn edilir.

Şairin övladları da atalarının yolunu davam etdirmiş və ədəbiyyat sahəsində
böyük uğurlara imza atmışlar. Azərbaycan mədəniyyəti qarşısındakı xidmətlərinə
görə oğlu Yusif Səmədoğlu Azərbaycanın xalq yazıçısı, Vaqif Səmədoğlu
Azərbaycanın xalq şairi, qızı Aybəniz Vəkilova isə əməkdar mədəniyyət işçisi
fəxri adına layiq görülmüşdür.

Şairin adı ölümündən sonra müxtəlif yerlərdə əbədiləşmişdir. Bakıda şairin
möhtəşəm heykəli ucaldılmış, meydana və mərkəzi küçələrdən birinə şairin adı
verilmişdir. Bundan başqa, Azərbaycan Rus Dram Teatrı, neft tankeri də Səməd
Vurğunun adını daşıyır. Mossovetin qərarı ilə Moskva küçələrindən biri, Kiyev
şəhərində kitabxana, Düşənbə şəhərində 57 nömrəli məktəb və Bolqarıstanda
texnikum şairin adını daşıyır.

1975-ci ildə Bakıda Sovet ədəbiyyatı günlərində ölkənin ədəbi ictimaiyyətinin
iştirakı ilə "Səməd Vurğunun ev-muzeyi"nin təntənəli açılışı olmuş və bir il
sonra, 1976-cı ildə şairin doğma kəndi Yuxarı Salahlıda ev-muzeyin filialı –
"Səməd Vurğunun poeziya evi" yaradılmışdır.

5 fеvral 1996-cı ildə Azərbaycanın xalq şairi Səməd Vurğunun anadan оlmasının 90
illiyi münasibətilə ilə əlaqədar qərar qəbul edilmişdir[4].



https://az.wikipedia.org/wiki/Asiya

Asiya – Yer planetində ən böyük qitə, Avropa ilə birlikdə Avrasiya materikini
əmələ gətirir.

Asiya 44.391.163 km²-lik sahəsi ilə dünyanın ən böyük qitəsidir. Əsasən şimal
yarımkürəsində yerləşir. O, Avrasiya materikinin 4/5-dən çoxunu əhatə edir.
Asiyanın sahəsi Cənubi Amerika, Antarktida, və Avstraliyanın birgə götürülmüş
sahəsindən daha çoxdur. Bu qitə Avrasiya materikinin şimal-şərq, şərq, cənub və
cənub-şərq hissələrini əhatə edir. Asiya qərbdən şərqə doğru 10.200 km, şimaldan
cənuba doğru 7.000 km məsafədə uzanır. Avropa ilə Asiyanın şərti sərhədi Ural
dağlarının şərq ətəkləri, Emba çayı, Xəzər dənizinin şimal sahilləri, Kuma-Manıç
çökəkliyi, Qara dəniz, Bosfor boğazı, Mərmərə dənizi, Dardanel boğazı, Egey
dənizi və Aralıq dənizi qəbul olunmuşdur. Afrika ilə Asiyanı bir-birindən Süveyş
kanalı, Qırmızı dəniz, Babülməndəb boğazı və Ədən körfəzi ayırır.

Asiya Yer kürəsinin yeganə qitəsidir ki, onun sahillərini dörd okeanın suları
əhatə edir. Asiyanın qərb və cənub-qərb sahilləri daha çox
girintili-çıxıntılıdır. Asiyanın şərq sahillərini Sakit okeanın suları əhatə
edir. Materikin cənub və cənub-qərb sahillərini isə Hind okeanının suları əhatə
edir. Burada nəhəng Ərəbistan və Hindistan yarımadaları, onları ayıran Ərəbistan
dənizi və Benqal körfəzi yerləşir. Qırmızı dəniz Asiya sahillərində yerləşən ən
isti dənizdir. Asiyanın cənub sahillərində adalar azdır. Şri-Lanka buradakı ən
iri adadır. Hind okeanı sahillərində musson cərəyanları çox böyük təsir
göstərir.

Atlantik okeanı suları Asiyanın ucqar cənub-qərb qurtaracağı olan Kiçik Asiya
yarımadasını əhatə edir. Bu yarımadanı qərb sahilləri olduqca
girintili-çıxıntılıdır. Kipr adası Asiyanın Atlantik okeanı hövzəsinə aid olan
ən böyük adasıdır. Asiyanın bir qrup böyük ada və yarımadaları olan Yamal,
Taymır, Çukot yarımadaları və Novosibirsk adaları Şimal Buzlu okeanında
yerləşir. Berinq boğazı Asiyanı Şimali AMerikadan ayırır. Şimal Buzlu
okeanındakı dənizlərin hamısı qışda donur.

Tarix, mədəniyyət və elmin inkişafında böyük rol oynayan assuriyalılar e.ə. iki
min il əvvəl Aralıq dənizindən şərqdə olan ölkələri Asu adlandırmışlar. "Asiya"
etimologiyası Assuriya dilində “asu” sözündən əmələ gəlib “günçıxan”, “şərq”
mənasını daşıyır. Qurunun təqribən 30 %-ni təşkil edir. Şimal yarımkürəsinin
coğrafi qurşaqlarını tutur. Şimaldan cənuba 8200 km, şərqdən qərbə 8500 km-ə
qədər uzanır.[1]

Asiya qurunun ən yüksək qitəsidir. Yer kürəsinin ən uca dağ silsilələri və iri
düzənlikləri onun ərazisində yerləşir. Asiyanın ən ucqar dağ zirvəsi olan
Everest ilə ən dərin çökəkliyi Ölü dəniz arasındakı hündürlük fərqi 9.200
metrdən artıqdır. Qitənin əsasını qədim Avrasiya litosfer tavası təşkil edir.
Həmin tava Sibir, Çin-Koreya, Cənubi Çin, Hindistan, Ərəbistan platformalarından
ibarətdir. Müxtəlif geoloji dövrlərdə baş verən dağəmələgəlmə prosesləri bu
platformaları birləşdirərək qitənin ərazisini xeyli genişləndirmişdir. Paleozoy
erasında Altay, Sayan, Tyanşan dağlarının ətəkləri, Böyük Xinqan dağları
formalaşmışdır. Asiyanın Lena çayından şərqdə yerləşən dağları Mezozoy
qırışıqlığı dövründə əmələ gəlmişdir. Avrasiya və Hind-Avstraliya tavalarının
birləşdiyi sahələrdə Kaynozoy erasının əvvəllərində güclü dağəmələgəlmə
prosesləri baş vermiş, nəticədə nəhəng Alp-Himalay qurşağı yaranmışdır. Bura
Kiçik Asiya, İran yaylası, Qafqaz, Hindiquş, Pamir, Tyanşan, Kunlun, Himalay
dağları, Hindçin yarımadasının qərbi, Zond adaları daxildir. Asiyanın şərqində
Sakit okean tavasının Avrasiya tavasının şərq kənarları ilə qovuşduğu sahədə
zəncirvarı ada qövsləri və dərin ada çökəklikləri əmələ gəlmişdir. Bu qurşağa
Kamçatka yarımadası, Kuril, Yapon, Filippin adaları daxildir. Ona Sakit Okean
"odlu halqası" da deyilir. Asiyanın qeyd edilən hissəsində Yer qabığı çox
fəaldır, relyefin inkişafı indi də davam edir. Bu sahələrdə tez-tez vulkan
püskürmələri və zəlzələlər baş verir.

Vulkan rayonlarında çoxlu qaynar bulaqlar – qeyzerlər də fəaliyyətdədir.
Zəlzələlər Asiyanın cənubundakı seysmik qurşaqda da xeyli fəaldır. 1902-ci ildə
Şamaxı şəhərində baş vermiş 9 bal gücündə zəlzələ nəticəsində şəhər tamamilə
dağılmışdı. 1911-ci ildə Alma-Ata, 1948-ci ildə Aşqabad, 1966-cı ildə isə
Daşkənd şəhəri zəlzələ nəticəsində viran qalmış, on minlərlə adam həlak olmuşdu.
Asiyanın seysmik qurşaqlarında çoxlu sayda fəaliyyətdə olan və sönmüş vulkan
vardır. Qitənin fəaliyyətdə olan ən uca vulkanı Kamçatka yarımadasındakı Klyuçi
Sopkasıdır (4750 m). Böyük Zond adalarında yerləşən Krakatau vulkanı dəhşətli
püskürmələri ilə məşhurdur. Abşeron yarımadası və Qobustanda çoxlu sönmüş və
fəaliyyətdə olan palçıq vulkanları vardır. Hazırda vulkan və isti bulaqlardan
müxtəlif məqsədlər üçün istifadə edilir. Yerin dərinliklərindən çıxan isti buxar
və sulardan elektrik enerjisi alınır, evlər və istixanalar qızdırılır. Yerin
daxili enerjisindən Yaponiyada, Rusiyada, İndoneziyada və digər ölkələrdə geniş
istifadə edilir.

Asiyanın müasir relyefinin formalaşmasında qədim materik buzlaşmasının böyük
rolu olmuşdur. Qədim buzlaqlar Taymır yarımadası və Uralın şimal qurtaracağından
cənuba hərəkət edərək geniş sahələri basmışdır. Bəzi sahələrdə buzların
qalınlığı 1,5-2 kilometrə çatırdı. Qədim buzlaşmalar Asiyanın relyefini kəskin
dəyişdirmişdir. Şimalda buzlaqların əriməsi nəticəsində müxtəlif ölçülü süxur
qalaqları olan morenlər səthdə qalın örtük yaratmışdır.

Asiya ərazisinin yarıdan çoxunu dağlar və yaylalar tutur. Düzənliklər kimi
dağlar da mənşəyinə və yaşına görə fərqlənir. Burada həm cavan, həm də qədim
dağlar vardır. Cavan qırışıq dağlar qitənin şərq və cənub kənarlarında iki
nəhəng qurşaq əmələ gətirir. Alp-Himalay qurşağı Atlantik okeanı sahillərindən
Sakit okeana qədər davam edir. Bu qurşağa Asiyanın qırışıq-faylı Qafqaz, Pamir,
Hindiquş, Himalay dağları aiddir. Himalay dağları qövsvari şəkildə Hindistan
yarımadasının şimalı ilə qərbdən şərqə doğru 2400 km məsafədə uzanır. Onun ən
hündür nöqtəsi Everest dağıdır (8848 m). Əksər zirvələri qar və buzlaqlarla
örtülüdür. Himalay dağlarından şimalda 2 milyon km² sahəni əhatə edən dünyanın
ən hündür yaylası olan Tibet yaylası yerləşir. Tibet yaylasının şimalında bəzi
bəzi zirvələrinin hündürlüyü 7000 metrə çatan, qar və buzlaqlarla örtülü Kunlun
dağları yerləşir. Onunn uzunluğu 2000 km-dən artıqdır.

Daha şimalda Mərkəzi Asiyanın yüksək düzənlikləri geniş əraziləri əhatə edir.
Onlardan ən böyükləri Qobi, Tarım və Cunqar yüksəklikləridir. Qeyd olunan yüksək
düzənliklərdə quru iqlim şəraitində geniş səhralar yaranmışdır. Təkləməkan və
Qobi səhraları buna misaldır. Himlaya dağları qərbdə Hindiquş dağları ilə, onlar
isə Pamirlə qovuşur. Pamir dağlarının hamar, yüksək səthindən 7000 metrə qədər
ucalan çılpaq zirvələri diqqəti cəlb edir. Hamar səthlər və zirvələr buzlaqlarla
örtülüdür. Qara dəniz və Xəzər dənizi arasında 1500 km məsafədə uzanan Qafqaz
dağları da cavan qırışıqlığa aiddir. Dağ əmələgəlmə prosesi burada hələdə davam
edir. Böyük və Kiçik Qafqaz dağları arasında Kür-Araz və Kolxida ovalıqları
yerləşir.

İqlimin formalaşmasında atmosfer dövranının da böyük rolu vardır. Şimaldan
Asiyaya daxil olan Arktika hava kütlələri geniş məsafədə materikin daxili
hissələrinə təsir göstərir. Qitənin şərq hissələrinin iqliminə yayda Sakit
okeandan gələn rütubətli dəniz hava kütlələri, qışda isə qitənin daxili
hissələrindən gələn kontinental hava kütlələri təsir edir. Kurosio cərəyanı
tropik enliklərdə Asiyanın mülayim enliklərinə, xüsusilə Sakit okean adalarına
istilik və rütubət gətirir. Asiyanın cənub-şərq hissələrinin iqlimi mussonlardan
çox asılıdır. Okeanlardan quruya doğru əsən yay mussonları özü ilə çoxlu
yağıntı, qış mussonları isə quru, aydın hava gətirir. Musson iqlimi Hindistan və
Hindçin yarımadaları üçün xüsusi səciyyəvidir. Hind okeanından materikə doğru
əsən mussonlar olduqca çox yağıntı gətirir. Qışda mussonlar materikdən dənizə
doğru əsir. Yalnız yay aylarında materik üzərində alçaq təzyiq əmələ gəldikdə
bura okeanlardan ekvatorial hava kütlələri daxil olur. Asiyanın okean və dəniz
sahillərindən mərkəzi hissələrinə doğru getdikcə demək olar ki, bütün
ərazilərində yağıntıların miqdarı azalır, eyni zamanda temperatur rejimi də
dəyişilir.

Asiyanın rəngarəng relyef formaları iqlim əmələgəlmədə misilsiz rol oynayır.
Burada qərbdən şərqə doğru əsasən enlik istiqamətində uzanan Himalay, Kunlun,
Tyanşan, Qafqaz, Altay, Sayan dağları soyuq Arktika hava kütlələrinin cənuba
keçməsinə imkan vermirlər. Atlantik okeanı üzərindən gələn hava kütlələri Ural
dağlarına qədər bütün Avropanı əhatə etsə də, Asiyanın mürəkkəb relyefi onların
Asiyada yayılmasına imkan vermir. Hind okeanından materikə daxil olan
mussonların qarşısını Himlay və digər digər dağlar yüksək sədd şəklində kəsir.
Ona görə də dağətəyi hissələrdə illik yağıntının miqdarı bəzən 10.000 mm-dən
artıq olur. Yer kürəsinin ən çox yağıntı olan ərazisi Çerapunci məntəqəsi
burada, Himalay dağlarının cənub-şərq ətəklərində yerləşir. Qafqaz dağlarının
qərbindəki Kolxida ovalığında və Azərbaycanda Talış dağlarının ətəklərində də
dağların sədd şəklində hava kütlələrinin qarşısını kəsməsi ilə əlaqədar
rütubətli subtropik iqlim yaranır.

Əhalinin təsərrüfat fəaliyyətinə iqlimin təsiri böyükdür. Asiyanın soyuq şimal
hissələrində kənd təsərrüfatının inkişafına iqlim mane olduğu halda, tropik və
subekvatorial qurşaqlarda iqlim şəraiti ildə 2-3 dəfə məhsul yetişdirməyə imkan
verir. Lakin bəzi ərazilərdə rütubət çatışmamazlığı problem kimi qarşıya çıxır.
Musson iqlimi olan ərazilər kənd təsərrüfatı üçün olduqca əlverişlidir. Ona görə
də həmin ərazilər lap qədim zamanlardan mənimsənilmişdir. Aralıq dənizi iqlimi
subtropik bitkilər, mülayim iqlim, taxıl, şəkər çuğunduru, üzüm, meyvə, musson
iqlimi isə (həm tropik və həm də subekvatorial) şəkər qamışı, çay, çəltik və
digər bitkilərin yetişdirilməsi üçün əlverişlidir.

Asiyanın ən mühüm çayları Yansızı, Xuanxe, Qanq, Hind, Ob, Lena, Amur, Yenisey,
Amudərya, Sırdərya, Brahmaputra, Mekonq, Dəclə və Fəratdır. Yansızı Asiyanın ən
uzun çayıdır, onun uzunluğu 5800 km-dən çoxdur. Musson yağışları zamanı daşan bu
çay, Kunlun dağlarının cənub-şərq hissələrindən başlayır və Şərqi Çin dənizinə
tökülərək iri delta əmələ gətirir. Çayın aşağı axarı gəmiçilik üçün yaralıdır,
ondan suvarmada geniş istifadə olunur. Yansızı çayının aşağı axarı hələ qədimdən
mənimsənilmişdir. Hazırda Çin əhalisinin 25%-dən çoxu Yansızı çayının hövzəsində
yaşayır. Qanq çayı Asiyanın ən gursulu çayıdır. O, su axımının həcminə görə
təkcə Amazon, Konqo və Parana çaylarından geri qalır. Qanq öz mənbəyini Himalay
dağlarından götürür və Asiyanın ən rütubətli musson iqlimi zonası boyunca axır.
Benqal körfəzinə töküldüyü yerdə, Brahmaputra çayı ilə birgə nəhəng delta əmələ
gətirir. Musson yağışları ilə qidalandığından yay aylarında daşır.

Qanq çayının suları dağlardan çoxlu miqdarda çöküntü materialları gətirir. Hind
çayı isə Himalay dağlarının buzlaqlarından və musson yağışlarından qidalanır,
quraq ərazilərlə axaraq Ərəbistan dənizinə tökülür. Şimal Buzlu okeanı
hövzəsinin ən uzun çayı Lena (4.400 km), ən bolsulu çayı isə Yeniseydir. Lena
Baykal dağlarından öz mənbəyini götürür, Sibir tayqası ilə axaraq Laptevlər
dənizinə tökülür. Əsasən yağış və qar suları ilə qidalanan bu çay qışda uzun
müddət buz bağlayır. Asiyanın axarsız hövzəsində çaylar azdır. Buradakı ən mühüm
çaylar Sırdərya, Amudərya, Tarım,Narın və Zərəfşandır. Onlar yüksək dağlardan
başlayır, quru səhra və yarımsəhralardan keçərək, əsasən axarsız göllərə
tökülür. Bu çaylar quraq, susuz Orta və Mərkəzi Asiyanın həyatında mühüm rol
oynayır. Onlar cansız torpağa həyat verir. Bu çayların hesabına vahələr, iri
yaşayış məntəqələri salınır. Axarsız hövzənin çayları başlıca olaraq qar və
buzlaqlarla qidalanır.

Asiya ərazisində çaylar kimi göllər də qeyri-bərabər paylanmışdır. Qitənin
şimal-şərq hissələrində buzlaq mənşəli göllər yaranmışdır. Qədim buzlaqlar
minlərlə göl çökəklikləri əmələ gətirmiş və həmin sahələrə şirin sular
toplanmışdır. Quraq və isti rayonlarda, həmçinin axarsız sahələrdə göllər azsulu
və şordur. Balxaş, Lobnor, Ubsu-Nur, Urmiya gölü belə göllərdəndir. Dünyanın ən
böyük gölü olan Xəzər dənizi və həmçinin Aral dənizi vaxtilə Dünya okeanı ilə
əlaqədə olmuş, qurunun qalxması nəticəsində bu dənizlərin Dünya okeanı ilə
əlaqəsi kəsilmişdir. Dağlıq ərazilərdə tektonik mənşəli göllər əmələ gəlmişdir.
Asiyanın ən böyük tektonik mənşəli gölü Baykaldır. O həm də dünyanın ən dərin
gölüdür (1720 m). Yer kürəsindəki içməli suyun 20%-i Baykal gölündədir. Tyanşan
dağlarında yerləşən İsıkkul gölü də tektonik çökəklikdə yerləşən, şəffaf, təmiz
suya malikdir. Asiyanın ən böyük göllərindən biri də Ərəbistan yarımadasının
şimal-qərbindəki, okean səviyyəsindən 400 m aşağıda yerləşən Ölü dənizdir. Onun
orta duzluluğu 260 ‰-dir.

Asiya əhalisi 4 milyard nəfərə yaxındır. Yer kürəsi əhalisinin 2/3 hissəsinə
yaxını Asiyada məskunlaşmışdır. Dünyada ən çox əhaliyə malik ölkələr olan Çin və
Hindistan burada yerləşir. Bunların birgə əhalisi 2,5 milyard nəfərdən artıqdır.
Asiya ölkələrində əhali sürətlə artır. Əksər ölkələrədə əhalinin təbii artımı
hər min nəfərə 20 nəfərdən çoxdur. Asiyada çoxlu xalq yaşayır, onlar 600-ə yaxın
dildə danışırlar. Dünyanın ən böyük xalqlarından olan çinlilər, hindlilər,
benqallar, yaponlar burada yaşayırlar. Asiya xalqları 10-a yaxın dil ailəsinə və
20-dən artıq dil qrupuna mənsubdurlar. Onlar dünyada mövcud olan insan
irqlərinin üçünü də təmsil edirlər. Kiçik Asiya yarımadasında və İran yaylasında
türklər, farslar, Ərəbistan yarımadasında ərəblər, Hindistan və Hindçin
yarımadasında hindlilər, birmalılar, vyetnamlılar, benqallar, Şərqi Çin
düzənliyində çinlilər, Mərkəzi Asiyanın yayla və düzənliklərində monqollar,
uyğurlar, tibetlilər, türklər yaşayırlar. Türk və fars xalqları üçün qara
saçlar, dərinin qarabuğdayı olması səciyyəvidir. Çinlilərin, yaponların,
vyetnamlıların boyu nisbətən alçaq olur, onlar tünd, qara saçları, qıyıq gözləri
ilə fərqlənirlər.



https://az.wikipedia.org/wiki/AMEA_M%C9%99rk%C9%99zi_Elmi_Kitabxana

AMEA Mərkəzi Elmi Kitabxana və ya qısaca: AMEA MEK — Azərbaycanda milli və dünya
əhəmiyyətli elmi nəşrlərin zəngin fondlarına malik olan universal təmayüllü,
aparıcı elmi kitabxana.[1]

Mərkəzi Elmi Kitabxana 1924-cü ildə Azərbaycanın görkəmli ziyalıları Nəriman
Nərimanov, Əbdürrəhim bəy Haqverdiyev, Tağı Şahbazi, Hənəfi Zeynallı və
başqalarının təşəbbüsü və yaxından köməyi ilə "Azərbaycanı Tədqiq və Tətöbbö
Cəmiyyəti"nin[2] nəzdində Biblioqrafik büro kimi fəaliyyətə başlayıb.[3]
Görkəmli ədəbiyyatşünas-biblioqraf, professor Aleksandr Vasilyeviç Baqriyin
rəhbərliyi ilə təsis edilmiş "Biblioqrafiya bürosu" (1924) MEK-in təşəkkülü üçün
ilkin baza olmuşdur.[4]

1923-cü ilin noyabr ayında "Azərbaycanı Tədqiq və Tətöbbö Cəmiyyəti"nin
keçirtdiyi iclasda kitabxananın yaradılması haqqında qərar qəbul edilir və həmin
vaxtdan Cəmiyyətin nəzdində Elmi Kitabxana fəaliyyətə başlayır. Bu zaman
kitabxananın fondunu 430 nüsxə kitab, 1200 nüsxə qiymətli əlyazmalar təşkil
edirdi. 1925-ci ilin avqust ayında "Azərbaycanı Tədqiq və Tətöbbö Cəmiyyəti"nin
Mərkəzi Şurasının iclasında Cəmiyyətin Elmi Kitabxanası ilə Biblioqrafiya
bürosunun işində paralelizmi aradan qaldırmaq və kitabxanada olan materialın
biblioqrafiyalaşdırılması məqsədilə büro ilə kitabxana birləşdirilərək
Kitabxana-Biblioqrafiya bürosu təsis edilir. Kitabxana-Biblioqrafiya bürosunun
sədri Hənəfi Zeynallı olur.

Mərkəzi Kitabxananın yaradılması istiqamətində ilkin tədbirlər 1923-1924-cü
illərdə həyata keçirilmişdir.[5] 1945-ci ildə Azərbaycanda müstəqil Elmlər
Akademiyasının yaradılması ilə əlaqədar Mərkəzi Elmi Kitabxananın tarixində yeni
inkişaf mərhələsi başlanır.[6] AMEA Mərkəzi Elmi Kitabxana 1963-1984-cü illərdə
Əsaslı Kitabxana adını daşımışdır. Əsaslı Kitabxana 1984-cü ildən Mərkəzi Elmi
Kitabxana (MEK) adlanır.[7]

AMEA Mərkəzi Elmi Kitabxana (MEK) ulu öndər Heydər Əliyevin hakimiyyətdə olduğu
illərdə əsaslı inkişaf yolu keçmişdir. Azərbaycan Respublikasının Prezidenti
Heydər Əliyevin 4 yanvar 2003-cü il tarixli fərmanı ilə təsdiq edilmiş AMEA
Nizamnaməsinin 5-ci maddəsinin 54-cü bəndinə əsasən Mərkəzi Elmi Kitabxana (MEK)
elmi müəssisə statusu almışdır.[8]

1925-ci ildə Hənəfi Zeynallının rəhbərliyi ilə yaranan Mərkəzi Elmi Kitabxana
(MEK) 90 illik fəaliyyəti dövründə ölkəmizin ən iri kitabxana-informasiya
müəssisələrindən birinə çevrilərək elmin inkişafında, elmi kadrların
yetişdirilməsində əvəzsiz rol oynamışdır.[9] Mərkəzi Elmi Kitabxanaya müxtəlif
illərdə S.M.Yəhyazadə, Y.İ.Tahirov, Nazim Axundov, Rasim Kazımov, Məhbubə
Həsənova, Əmin Əfəndiyev, Aybəniz Əliyeva-Kəngərli rəhbərlik etmişlər.[10]
Hazırda AMEA Mərkəzi Elmi Kitabxanasının direktoru tibb üzrə fəlsəfə doktoru
Leyla Bəkir qızı İmanovadır.[11]

Azərbaycanda təbiət, texniki və humanitar elmlər üzrə ən iri kitabxana sayılan
AMEA-nın Mərkəzi Elmi Kitabxanası dünya xalqlarının 50-dən çox dilində 3 milyon
nüsxəyədək ədəbiyyat saxlayan zəngin, universal kitab fonduna malikdir.[12]

2011-ci il noyabrın 28-də Bakıda Azərbaycan Prezidenti İlham Əliyev, AMEA-nın
prezidenti Mahmud Kərimov, “Azəraqrartikinti” ASC-nin sədri Ağalar Vəliyevin
iştirakı ilə Azərbaycan Milli Elmlər Akademiyasının (AMEA) Mərkəzi Elmi
Kitabxanası (MEK) üçün yeni binanın təməlqoyma mərasimi olub.[13] 2014-cü il
mayın 5-də AMEA Mərkəzi Elmi Kitabxanasının yeni binasının açılışı olmuş,
açılışda Azərbaycan Respublikasının Prezidenti İlham Əliyev, AMEA-nın
prezidenti, akademik Akif Əlizadə, AMEA MK-İRM-nin direktoru Leyla İmanova
iştirak etmişlər. Altımərtəbəli yeni bina orijinal layihəsi və müasirliyi ilə
diqqəti cəlb edir. İnşaat işlərində yerli və beynəlxalq memarlığın ən qabaqcıl
təcrübəsindən istifadə olunmuşdur. Ətrafda əsaslı abadlıq və yaşıllaşdırma
işləri aparılmışdır. AMEA MEK-in əsas girişində ulu öndər Heydər Əliyevin büstü
qoyulmuşdur. Kitabxanada 1945-ci il martın 27-də təsis olunmuş Azərbaycan Milli
Elmlər Akademiyasının 15 nəfərdən ibarət ilk tərkibinə həsr edilən xüsusi guşə
də yaradılmışdır.[1]

AMEA Mərkəzi Elmi Kitabxanasında Azərbaycan haqqında sistemləşdirilmiş və
mərkəzləşdirilmiş məlumat bazası olan "Milli Rəqəmsal Yaddaş" (MRY) yaradılıb,
dövlətin rəsmi qurumlarına məxsus sənədlər, şəxsi arxivlər, mühüm tarixi
mənbələr (incəsənət nümunələri, əlyazmalar, eksponatlar) bu bazaya daxil
edilərək Azərbaycan və dünya internet istifadəçilərinin ixtiyarına veriləcəkdir.
"Milli Rəqəmsal Yaddaş"ın bir nüsxəsi istifadəyə veriləcək, digər ehtiyat nüsxə
isə təhlükəsiz serverdə saxlanılacaqdır.[14]

Akademiyanın struktur bölməsi kimi fəaliyyət göstərən Mərkəzi Elmi Kitabxana
(MEK) kitabxanaşünaslıq, biblioqrafiyaşünaslıq, kitab tarixi və
informasiyalaşdırma sahəsində fəaliyyət göstərir. Zəngin tarixə malik Mərkəzi
Elmi Kitabxana AMEA sistemində aparılan bütün kompleks və sahəvi problemlər üzrə
ixtisaslaşdırılmış məlumat-informasiya mərkəzi və ölkə miqyasında baş
elmi-texniki informasiya müəssisəsidir.[1] AMEA MEK Akademiya sistemindəki 27
kitabxananın fəliyyətini istiqamətləndirən metodiki mərkəzdir.[15]

AMEA Mərkəzi Elmi Kitabxana 1993-cü ildə Beynəlxalq Kitabxana Assosiasiyaları
Federasiyasının (International Federation of Library Associations and
Institutions) üzvü seçilib.[22] 2012-ci ildə Azərbaycan Milli Elmlər
Akademiyasının (AMEA) Mərkəzi Elmi Kitabxanası (MEK) Avropa Şurası yanında Elmi
Kitabxanalar Assosiasiyasının tamhüquqlu üzvlüyünə qəbul edilmişdir. AMEA
Mərkəzi Elmi Kitabxana Azərbaycanda fəaliyyət göstərən kitabxanalar arasında bu
təşkilata üzv olan ilk kitabxanadır.[23]

Mərkəzi Elmi Kitabxana respublikada beynəlxalq kitab mübadiləsi mərkəzidir. AMEA
MEK ABŞ, İngiltərə, Fransa, Almaniya, İtaliya, Türkiyə, İran, Səudiyyə
Ərəbistanı, Misir Ərəb Respublikası, MDB dövlətləri və digər ölkələrin
təşkilatları (Akademiyalar, ali təhsil müəssisələri, kitabxanalar, xüsusi
təşkilatlar, muzeylər, ayrı-ayrı alimlər, yazıçılar, ictimai xadimlər) ilə əlaqə
yaradaraq ədəbiyyat və informasiya mübadiləsi aparır.[24]

Ölkələr arasında ABŞ partnyor sayına görə 1-ci yeri tutur (80-dən çox təşkilat).
Aktiv partnyorlar sırasında Vaşinqton şəhərində yerləşən Konqres Kitabxanası,
Miçiqan Universitetinin Kitabxanası, Los Ancelesdə Kaliforniya Universiteti,
İllinois Universitetinin kitabxanasının adlarını çəkmək olar. Həmçinin Avropa
ölkələri - London Coğrafiya İnstitutu, Asiya Cəmiyyəti, İngiltərənin Britaniya
muzeyi, Parisdə Milli Kitabxana, Hamburqda Zoologiya İnstitutu, Tokio şəhərində
yerləşən Yaponiyanın Zəlzələ Araşdırmalar İnstitutu, Riyaziyyat İnstitutunun
Kitabxanası və digərləri ilə kitab mübadiləsi müvəffəqiyyətlə həyata
keçirilir.[25]



https://az.wikipedia.org/wiki/%C6%8Fli

Əli (tam adı: Əli ibn Əbu Talib ərəb. علي بن أﺑﻲ طالب‎‎; d.  13 rəcəb H.Q.t.-dən
22 və ya 16 il əvvəl — 21 ramazan 40; M. 23 oktyabr 598[5]/17 iyul 600[10], 20
sentyabr 601 və ya 17 iyul 607, Kəbə, Məkkə, Ərəbistan — 27 yanvar 661[6], Kufə,
İraq, Ərəb Xilafəti) - Məhəmmədin əmisi oğlu[2], səhabəsi, Əhli-beytinin üzvü,
kürəkəni[2]. 4-cü Raşidi xəlifə[2][11]. Əbu Talibin oğlu[2][11]. İslamı qəbul
edən ilk kişi.[12][13] Sünnilikdə Ərəb Xilafətinin və Raşidi xəlifələrin
dördüncü xəlifəsi[2][5]. Şiəlikdə canişini, I imam və xəlifə, II məsum.[3]

Xüsusən Şiə mənbələri başda olmaqla İslami mənbələrə görə Əli Kəbədə dünyaya
gələn yeganə şəxsdir.[3] Atası Əbu Talib[2], anası isə Fatimə binti Əsəddir.[3]
Əmisioğlu Məhəmməd[2] tərəfindən himayə olunub və onun evində böyüyüb. Məhəmməd
ilahi vəhy aldığını bildirdiyi zaman, Əli İslamı qəbul edən ilk kişi olmuş və
həyatını bu dinə həsr etmişdir.[1][6][14][15][16]

Əli Məhəmməddən sonra Mədinəyə köçmüşdür. Orada Əli Məhəmmədin qızı Fatimə ilə
ailə həyatı qurmuşdur.[2] Bundan sonra Əli Mədinədə Məhəmmədlə keçirdiyi 10 il
ərzində, savaşlarda rəhbər kimi iştirak etmiş, bildiriş və əmrləri çatdırmış,
demək olar ki, bütün müharibələrdə iştirak edərək fəal rol oynamışdır. Əli
656-cı ildə Osman ibn Əffanın öldürülməsindən sonra Mәdinә mәscidindә xalq
tərəfindən xəlifə seçilmişdir.[2][17][18] 661-ci ildə Kufə məscidində sui-qəsd
nəticəsində öldürülmüşdür.[19][20][21][22]

İslam mədəniyyətində Əlinin özünəməxsus yeri vardır. Belə ki, o İslamda
müdriklik, dürüstlük, igidlik, hörmət və s. rəmzidir. Xüsusən Təsəvvüfdə Əli
təfsir, fiqh və dini fikir sahələrində ən yüksək şəxs hesab olunur və o
Məhəmmədin nəslinin davamçısı kimi qəbul edilir.[19][23][24]

Əlinin atası Əbu Talib Qüreyş qəbiləsinin tayfalarından biri olan Bəni-Haşimin
şeyxlərindən və Kəbənin mühafizlərindən biri olmuşdur. O Məhəmmədin əmisi idi.
Əlinin anası Fatimə binti Əsəd də həmçinin Bəni-Haşim tayfasındandır. Əli
İbrahimin oğlu İsmailin nəslindəndir.[25]

Bəzi islami, xüsusən şiə mənbələrində qeyd olur ki, Əli Məkkədə, Kəbədə dünyaya
gəlmiş və 3 gün orada qalmışdır. 3 gündən sonra anası qucağında Əli ilə qırağa
çıxmış, Məhəmməd körpə Əlini qucağına götürərək ona "ulu" mənasını verən Əli
adını qoymuşdur.[3][26][27][28][29][30][31] Məhəmmədin Əlinin ailəsi ilə yaxın
əlaqələri olmuşdur. Məhəmməd yetim qaldıqdan sonra babası Əbdülmüttəlibin də
ölməsindən sonra əmisi, Əlinin atası Əbu Talib onu evinə aparmışdır. Əli
Məhəmməd və Xədicə binti Xüveylidin nikahından 2 və ya 3 il sonra
doğulmuşdur.[32] Əli 5 və ya 6 yaşında olarkən Məkkədə iqtisadi çətinlik yarandı
və bu Əbu Talibin ailəsinə də təsir etmişdir. Məhəmməd də Əlini öz himayəsinə
götürmüşdür.[3][14][33]

Bəzi rəvayətlərə görə Hira mağarasında Məhəmmədə vəhy gələndə onunla görüşən
yalnız Əli olmuşdur.[38][39][40]

3 il müddətində Məhəmməd insanları İslama gizli dəvət etdi. Qurana əsasən[41] o
ilk öncə ailəsi Bəni-Haşimi bir tədbirdə İslama dəvət etdi. Təbəri, İbn əl-Əsir,
Əbülfida və s. kimi alimlərə görə dəvəti qəbul edən şəxs, Məhəmmədin yoldaşı,
qardaşı, vəkili və xələfi olacaqdı. Əli bu zaman 13 və ya 14 yaşında olmuş və
ilk o ayağa qalxaraq önə çıxmışdır. Məhəmməd dəvəti 3 dəfə təkrar etsə də bunu
qəbul edən yalnız bir şəxs olmuşdur ki, o da Əli. Məhəmmədin dəvətinə bir tək və
israrla Əlinin müsbət cavab verməsindən sonra Məhəmməd onu özünün qardaşı,
vəkili, xələfi və naibi elan etmiş və ona itaəti vacib buyurmuşdur. Dəvətdə Əli,
onun atası və ailəsi yanaşı Əbu Ləhəbin də daxil olduğu Məhəmmədin əmiləri də
iştiak edirmişlər. Və hadisələrin bu hissəsində Əbu Ləhəb gülərək qardaşı,
Əlinin atası Əbu Talibə "hə indi sən öz oğluna beyət edəcəksən?" sualını
vermişdir.[42][43][44] Bu hadisə tarixdə "Dəvət ayəsi" olaraq qalmışdır.
Bəni-Haşim Məkkədə boykot altında olduğu zaman Əli Məhəmmədə dəstək olmuşdur.

İbn İshaq və digər bəzi tarixçilərə görə Əli İslamı ilk qəbul edən kişidir.
Lakin Təbəri və digər bəzi tarixçilər isə İslamı qəbul edən ilk kişinin Zeyd ibn
Haris və ya Əbu Bəkr olması haqqında bəzi ənənəvi rəvayətlər qeyd
etmişdirlər[45]. Bəzi alimlər isə Əlini İslamı qəbul edərkən uşaq olduğuna görə
İslamı qəbul edən ilk müsəlman kişi kimi qəbul etmirlər.[46]

622-ci ildə Məhəmməd Məkkədən Yəsribə (indiki Mədinə) hicrət etmiş və həmin vaxt
Əli Məhəmmədin yatağında yatmışdır.[3][14][47] Bu gecə Leylət əl-Məbit
adlandırılmışdır. Bəzi hədislərə əsasən "İnsanların eləsi də vardır ki, Allahın
razılığını qazanmaq yolunda (Allah rizası üçün) öz canını fəda edər." ayəsi məhz
bu hadisəylə əlaqədar olaraq nazil olmuşdur.[48][49]

Əli sui-qəsdi dəf etsə də Məkkədə qalıb Məhəmmədin təlimatlarına uyğun hərəkət
etməyə başlamışdır. Əli həmçinin burada Məhəmmədə əmanət edilmiş mal-dövlətləri
mühafizə etmişdir. Əli daha sonra anası, Məhəmmədin qızı Fatimə və iki qadınla
birlikdə Mədinəyə getmişdir.[6][14]

Əli 22 və ya 23 il Mədinədə yaşamışdır. Məhəmməd Mədinədə səhabələrə arasında
qardaşlıq yaradarkən məhz Əlini özünə qardaş seçmişdir.[6][14][50] 622-632-ci
illərdə 10 il müddətində Əli Məhəmmədə köməklik etmiş və onun əmrlərinə uyğun
olaraq vali, ordu komandanı, elçi, bayraqdar olaraq faəl fəaliyyət
göstərmişdir.[51][52]

Əli 623-cü ildə Məhəmmədin və qızının da razılığı ilə Məhəmmədin qızı Fatimə ilə
ailə həyatı qurmuşdur.[3] Bu hadisədən sonra Məhəmməd Fatiməyə belə dmişdir:
"Sən mənim ailəmdən mənə sevimli olan biriylə ailə həyatı qurdun".[53] Məhəmməd
bu ailəni Ali-Əba hədisində və Mübahilə günü öz Əhli-Beyti adlandırmışdır.
Onların adı Quranın Təthir ayəsində də çəkilmişdir.[54][55]

Əlinin Fatimədən 4 övladı olmuş, 1 övladı da daha dünyaya gəlməmiş Fatimənin
bətnində ölmüşdür. Məhəmməd onların 2 oğlunu (Həsən və Hüseyn) öz övladı və
Cənnət cavanlarının ağası adlandırmışdır.[56]

Əli və Fatimə əvvəl-əvvəl çox kasıb yaşamışdırlar. Ailə həyatı qurduqları bir
neçə il ərzində Fatimə ev işlərini özü görmüşdür. Quyudan su daşımaqdan
çiyinləri şişmiş, əl dəyirmanında qarğıdalı üyüdməkdən əlləri
suluqlanmışdır.[57] Fatimə ev işlərində çox diqqətcil olmuş, xəmir düzəltmiş,
çörək bişirmişdir. Əli də öz növbəsində evə yanacaq odun gətirmiş və ailəsini
ərzaqla təmin etmişdir.[58] Xeybər döyüşündən qazanılan qənimət müsəlmanlar
arasında bölüşdürüldükdən sonra bir çox müsəlman ailələri kimi Əlinin ailəsinin
də maddi vəziyyəti xeyli yaxşılaşmışdır. Vəziyyətləri yaxşılaşdıqdan sonra
Fatimə evə bəzi kənizlər almış, lakin onlarla ailə üzvü kimi rəftar
etmişdir.[59]

Əli Məhəmmədin sağlığında Təbuk döyüşündən başqa bütün döyüşlərdə iştirak
etmişdir.[14] Bəzi döyüşlərdə sıravi bir döyüşçü kimi döyüşmüş, bəzilərində isə
başçılıq etdiyi dəstəsiylə hücumlar təşkil etmişdir.

Əli ilk dəfə Bədr döyüşündə iştirak etmişdir. Əməvilərin məşhur sərkərdələrindən
Vəlid ibn Utbə başda olmaqla bir çox sərkərdə və əsgərləri məğlub etmişdir.
İslami mənbələrə əsasən Əli döyüşdə 20-30, əksər mənbələrə əsasən 27 döyüşçü
öldürmüşdür.[60][61]

Əli Uhud döyüşü başda olmaqla bir çox döyüşdə Zülfüqar adlı ikiqıynaqlı
qılıncıdan istifadə etmişdir.[62] Uhud döyüşündə müsəlmanlar qaçarkən, Məhəmmədi
qoruyaraq xüsusi rol ifa etmiş[3] və Məhəmməd də onun haqqında "Əlidən başqa
igid, Zülfüqardan başqa qılınc yoxdur." demişdir.[63] Əli Xeybər döyüşündə
müsəlman ordusuna başçılıq etmişdir.[64][65] Bu döyüşdən sonra Məhəmməd ona
ərəbcədən tərcümədə "Allahın aslanı" mənasını verən "Əsədullah" ləqəbini
vermişdir.[3] Əli 630-cu il Huneyn döyüşündə də Məhəmmədi müdafiə etmişdir.

610-cu ildən Məhəmmədə Quran nazil olmağa başlamışdır. Nazil olan surə və
ayələri yazan vəhy katiblərindən biri də Əli olmuşdur. Bu zaman İslam Ərəbistan
yarımadasında yayılmağa başlamışdır. Əli də yeni bir İslami nizamın qurulmasında
yardımçı olmuşdur. 628-ci ildə Məhəmmədin əmri ilə Məhəmm'dlə Qüreyş qəbiləsi
arasında bağlanan Hüdeybiyyə sülh müqaviləsini Əli yazmışdır. 630-cu ildə
Məhəmmədin əmrilə Məkkədə Quranın ərəb politeistlərindən bəhs edən ayələrini
ictimaiyyət qarşısında oxumuşdur. 630-cu ildə Məkkənin fəthi zamanı Məhəmməd
Əlidən fəthin qansız olacağı barədə zəmanət almışdır. Əli Məscidül-Həramı
İslamdan öncəki politeist dinlərin əlamətlərindən təmizləmək üçün orada olan və
Bəni Aus, Bəni Xəzrəc, Təyy kimi politeist tayfalara məxusus olan tanrı
bütlərini sındırmışdır. 1 il sonra Əli İslamı təbliğ etmək üçün Məhəmməd
tərəfindən Yəmənə göndərilmişdir.[3][6]

Məhəmməd M. 631/H.Q. 10-cu ildə bir neçə nəfəri İslamı yaymaq və təbliğ etmək
üçün Yəmənin Nəcran məntəqəsin göndərir. Nəcran məntəqəsinin xristiyanları da
Məhəmmədlə danışıq aparmaq üçün Mədinəyə bir nümayəndə heyəti göndərirlər.
Xristiyanlar "biz şəkdəyik, şübhə edirik." deyirlər. Sonra Məhəmməd Ali-İmran
surəsinin 61-ci ayəsinin nazil olduğunu bildirir. Ayədən sonra Məhəmməd
xristiyanlara onlarla qarşlılqlı mübahilə edilməsini təklif edir. Xristiyanlar
Məhəmməddən gedib rəhbərləri ilə məsləhətləşmələri üçün biraz vaxt və möhlət
istəyirlər. Rəhbərləri onlara "Siz bu təklifi qəbul edin. Əgər Məhəmmədin qarğış
etməyə hay-küylə, təm-təraqlı və çoxlu adamla gəldiyini görsəniz, əsla nigaran
olmayın və bilin ki, çox da mühüm məsələ yoxdur. Amma əgər az saylı adamla
gəlsə, mübahilə fikrindən dönün və onunla saziş bağlayın." şəklində təlimat
verirlər. Ayəyə əsasən mübahilə günü tərəflər, yəni müsəlman və xristiyanlar
mübahiləyə öz oğlanlarını, qadınlarını və nəfslərini gətirməli idilər. Mübahilə
günü Müsəlmanlar tərəfdən mübahiləyə gedən, Məhəmməd özü ilə qızı Fatiməni,
əmisi oğlu və yeznəsi Əlini, nəvələri Həsən və Hüseyni gətirir. Xristiyanlar
mübahilədən imtina edir və nəticədə mübahilə baş vermir. Tərəflər arasında saziş
bağlanır. Sazişə əsasən xristiyanlar müsəlmanlara hər biri 40 dirhəm qiymətində
olan 2000 hillən verməli
idilər.[66][67][68][69][70][71][72][73][74][75][76][77][78][79][80][81]

Məhəmməd 632-ci ildə həyatının sonuncu həcc ziyarəti olan və Vida Həcci adlanan
həcc ziyarətindən dönərkən Sünni və Şiələr tərəfindən fərqli izah edilən bəzi
açıqlamalar vermişdir.[3] Məhəmməd Qədir-Xum adlanan çöldə dayandı və cammat
namazı üçün toplanan camaata xitab etməyə başladı:[82]

Şiələr iddia edirlər ki, bu hadisə Məhəmmədin xələfi olaraq Əlini seçməsi üçün
əsasdır. Sünnilər isə tam əksinə bu hadisədə Məhəmmədin Əli ilə olan mənəvi
yaxınlığını bildirdiyini və qardaş olmalarını ifadə etdiyini iddia
edirlər.[86][87][88] Bir çox sufilər də belə hesab edirlər ki, Əli Məhəmmədin
mənəvi hakimiyyətinin varisidir.[3][89] Bu hədisin əsasında sonradan şiələr
Əlinin Əbu Bəkr və Ömərdən üstün olduğunu iddia etmişdirlər.[90]

Ömrünün sonuna kimi bir çox ərəb qəbilə və tayfalarını vahid müsəlman dövlətində
birləşdirən Məhəmməd 632-ci ildə vəfat etmişdir. Bundan sonra Məhəmmədin xələfi
kimi kimin müsəlman icmasına rəhbərlik edəcəyi mübahisələrə səbəb olmuşdur.[91]
Bu zaman Əli ailəsi ilə Məhəmmədin meyidini yumaq və onun dəfni ilə məşğul
olmuşdur. Bu zaman bir qrup müsəlmanlar Səqifədə toplaşaraq Məhəmmədin canişini
kimi onun səhabələrindən Əbu Bəkrin namizədliyini irəli sürmüşdür. Məclisdə Əbu
Bəkrin Məhəmmədin birinci xəlifəsi olaraq müsəlman cəmiyyətinin rəhbəri
seçildiyi elan edilmişdir. Məhəmmədin səhabələrindn bir qismi Məhəmmədin Əlini
özündən sonra xələfi təyin olunduğu iddiası ilə bu seçkinin nəticələrini
tanımamışdır.[16][92][93]

Daha sonar Fatimə və Əli xilafət məsələsində səhabələrdən kömək istəyərkən onlar
belə cavab verdilər: “Ey Allah Rəsulunun qızı! Biz Əbu Bəkrə beyət etmişik. Əgər
Əli daha öncə gəlsəydi, əlbəttə ki, onu tərk etməzdik.” Əli dedi: “Bizə yaraşar
ki, Peyğəmbərin dəfnindən əvvəl xilafət üstündə mübahisə edək?”[94][95]

Əlinin həyatının digər bir hissəsi 632-ci il Məhəmmədin ölümündən, 656-cı il
3-cü xəlifə Osmanın sui-qəsdinə qədərdir ki[6], bu müddət ərzində Əli nə bir
döyüşdə və ya fəthdə iştirak etmiş nə də rəhbər vəzifələrdə işləmişdir. Xüsusilə
həyat yoldaşı Fatimeyi-Zəhranın ölümündən sonra bütün siyasi işlərdən
uzaqlaşmışdır. Bu müddət ərzində ailəsinə baxmaq üçün əkinçiliklə məşğul
olmuşdur. Əli Mədinə yaxınlarında bir çox quyu qazırmış, bağça saldırmış və
onları insanların ixtiyarına vermişdir. Bu quyular hal-hazırda da Əbar Əli (Əli
quyusu) olaraq bilinir.

Əli Məhəmmədin ölümündən 6 ay sonra kamil bir Quran olan müshəf[96]
hazırlamışdır. Nüsxə dəvə ilə Mədinədə yaşayan digər əhaliyə göstərmək üçün
hazırlanmışdır. Bu Müshəfin surə sıralaması sonradan Osmanın vaxrtında
hazırlanan Quran nüsxəsindəki surə sıralamasından fərqlənmişdir. Kitab əhaliyə
göstərildikdən sonra onların bir qismi tərəfindən qəbul edilməmişdir. Buna
baxmayaraq Əli öz müshəfi üçün mübarizə aparmışdır.[97][98][99]

Şiə mənbələrində hadisə belə nəql olunmuşdur: Məhəmməd Fədəyi dəvəli və atlı
suvarilər olmadan (müharibəsiz) ələ keçirdikdən sonra Allah İsra surəsinin 26-cı
ayəsini (Qohum-əqrəbaya haqqını ver.) nazil etmişdir. Məhəmməd bu ayəylə kimin
nəzərdə tutulduğunu anlamadığına görə Cəbrailə müraciət etmiş, Cəbrail Allahdan
soruşmuş, Allah da "Fədəyi Fatiməyə ver." demişdir. Məhəmməd də bundan sonra
Fatiməni çağırmış və ona "Ey Fatimə! Allah mənə, Fədəyi sənə verməyimi əmr
etdi." demiş, Fatimə də "Allahın və sənin bu hədiyyəni qəbul etdim."
demişdir.[100][101][102] Məhəmməd sağ olduğu zaman Fədəyi Fatimənin vəkilləri
idarə etmişdir. Məhəmməd öldükdən və Əbu Bəkr hakimiyyətə gəldikdən sonra isə
Əbu Bəkr Fatimənin vəkillərini oradan çıxartmışdır. Bundan sonra Fatimə, Əbu
Bəkrin yanına gəlmiş və Fədəyin təkrar özünə verilməsini istəmişdir. Əbu Bəkir
ona “Mənə qaradərili birini gətir, buranın sənə verildiyinə şahidlik etsin.”
demişdir. Fatimə də Əli və Ümmü Əyməni gətirmiş, onlar da Fatimə lehinə şahidlik
etmişdirlər. Bunun üzərinə Əbu Bəkr, Fatiməyə aid olan Fədəyə girməkdən imtina
etməsinə ona dair bir yazı vermişdir. Fatimə Əbu Bəkrin yanından çıxdıqdan sonra
yolda Ömərlə qarşılaşmış, Ömər “Əlindəki bu yazı nədir ey Məhəmmədin qızı?” deyə
soruşmuş, Fatimə də «Əbu Bəkrin mənim üçün yazdığı bir yazıdır.» cavabını
vermişdir. Bundan sonra Ömər “Mənə göstər.” demiş Fatimə isə göstərməmiş, bunun
üstündən Ömər yazını əlindən çəkib almış və yazılanları oxumuş, sonra da üzərinə
yağlı su töküb, silmiş və cırıb atmışdır. Fatiməyə də “Buranı sənin atan, atlı
və dəvəli süvarilərlə zəbt etməmişdir. Çıxar artıq bu köləlik bağlarını
boyunlarımızdan.” demişdir.[103][104][105]

Sünni mənbələrində isə hadisə belə nəql olunmuşdur: Qohum-əqrəbaya haqqını ver
(İsra, 26) ayəsi nazil olduqan sonra Məhəmməd Fədəyi Fatiməyə
vermişdir.[106][107] Əbu Bəkr xəlifə seçildikdən sonra, Fədəyi Fatimədən
almışdır.[108][109][110] Fatimə Əbu Bəkrə “Rəsulullah (s) Fədəyi mənə
vermişdir.” demiş, Əbu Bəkr isə cavabında “peyğəmbərlər özlərindən sonra miras
qoymurlar, qoyduqkarı yalnız sədəqədir.[109][110] Bu mövzuda bir dəlilin varmı?”
deyə soruşmuşdur. Bunun üzərinə Əli Fatimənin sözünə şahidlik etmişdir. Daha
sonra Ümmü Əymən Əbu Bəkr və Ömərə “mənim Cənnət əhli olduğuma şahidlik edə
bilərsinizmi?” deyə soruşmuş, onlar da “bəli.” cavabını vermişdir. Ümmü Əymən də
ardınca “mən də şahidlik edirəm ki, Nəbi (s) Fədəyi Fatiməyə (s.ə) vermişdir”
demişdir.[109][110][111] Əbu Bəkir dəcavabında “Mən bir kişilə bir qadının
şahidliyini qəbul etmirəm. Ya iki kişi, ya da bir kişi və iki qadın şahid
göstərəcəksən.“ demişdir.[112] Bu hadisələrdən sonra Fatimə Əbu Bəkrə
qəzəblənmiş və ölənə qədər onu danışdırmamışdır.[108][109][110][113]

Şiə mənbələrinə əsasən Əli Əbu Bəkrin xilafəti zamanı onun arxasında dayanıb
(ona iqtida edib) namaz qılmazmış.[114][115]

Osman ibn Əffan hakimiyyəti zamanı öz tayfası olan Bəni-Üməyyə (Bəni-Əbdüşşəms)
tayfasından bəzi şəxsləri müxtəlif vəzifələrə təyin etdi. Əbuzər Ğiffari,
Abdullah ibn Məsud, Əmmar Yasir və b. səhabə və tabeinlər Osmanın bu
hərəkətlərinə görə onu comərdlikdə ittiham etmiş və xalq arasında ona qarşı bəzi
etirazlar baş qaldırmışdır. Xilafətin əksər ərazilərində narazılıq və müqavimət
650-651-ci illərdə olmuşdur.[116] Osmanın müxtəlif ərazilərə təyin etdiyi
valilər, xüsusilə müşaviri vә yeznәsi Mərvan ibn Həkəmin təyinatı ona qarşı olan
narazılıqları daha da artırmışdır.[117] Narazı qruplar Osmandan vəzifəyə təyin
etdiyi şəxsləri vəzifədən azad etməsini və qohumbazlıq etməməsini ondan tələb
etmişdirlər.[118]

Bəzi şiə[119][120] və sünni mənbələrində[121] Osmanın evinin mühasirədə olduğu
zaman Əlinin ona məsləhət verib, köməkçi olduğu yazılsa da digər bəzi İslami
mənbələr və İslam alimləri bu məlumatların zəif olduğu fikrini irəli
sürür.[122][123][124]

Əlinin ölümündən sonra Kufə müsəlmanları münaqişəsiz onun böyük oğlu Həsənə tabe
olacaqlarını əhd etdilər. Belə ki, Əli dəfələrlə bildirmişdi ki, ancaq
Məhəmmdəin Əhli-Beyti müsəlman cəmiyyətini idarə etmək hüququna malikdir. Bu
zaman İslam Dövlətinin ən böyük komandiri Muaviyə Misir və Levantı tutmuş, özünü
xəlifə elan etmiş və Həsənin xəlifəliyinin yerləşdiyi İraqa yürüş etmişdir.[125]

Ordu ona qarşı üsyan qaldırana qədər Muaviyə Həsənin komandirlərini tədricən
xeyli miqdarda pulla və ya yalan vədlərlə devirirdi. Nəhayət, Həsən Muaviyəyə
xilafəti təslim etmək və onunla sülh bağlamağa məcbur olmuşdur. Bu yolla Muaviyə
İslam xəlifəliyini ələ keçirmiş və hər mümkün yolla Əlinin ailəsini və onun
şiələrini təzyiq altında saxlamağa çalışmış və Muaviyənin əmrilə Əli hər
xütbədən əvvəl minbərlərdən lənətlənməyə başlanmışdır. Əlinin lənətlənməsi Ömər
ibn Əbdüləziz tərəfindən ləğv olunana qədər 60 il müddətində davam etmişdir.
Muaviyə həmçinin mərkəzləşdirilmiş dövlət olan Əməvilər xilafətini
yaratmışdır.[20][126][127][128]



https://az.wikipedia.org/wiki/Albaniya

Albaniya (albanca: Shqipëria), rəsmi adı Albaniya Respublikası (albanca:
Republika e Shqipërisë) — Balkan yarımadasının cənub-qərbində, Adriatik
dənizinin sahillərində yerləşən ölkə. Qonşuları şimalda Monteneqro,
şimal-şərqində Kosova, şərqində Serbiya və Makedoniya Respublikası və
cənub-şərqdə Yunanıstandır. Ölkənin qərbdə Adriatik dənizinə, cənub-qərbdə İon
dənizinə çıxışı vardır. Sahəsi 28,7 min kv.metrdir. Sahəsinə görə dünya ölkələri
arasında 139-cü yerdə durur. Albaniya NATO-nun (2009), Qaradəniz İqtisadi
Əməkdaşlıq və İslam Konfransı Təşkilatına üzvdür.

Bir neçə dəfə Bizans İmperatorluğu və Bolqarlar arasında əl dəyişdirən ölkə,
1272-ci ildə I Carlo tərəfindən işğal edildi. Osmanlılar 1514-1517-ci ildə
Albaniyası Venedikliler deyil qəti olaraq götürdülər. İskəndər Bəy deyilən Yorgi
Kostriota 1443-1468-ci illərdə Osmanlı hakimiyyətinə qarşı baş verən üsyanı
idarə etmişdir. Albaniyada islamlaşma müddəti XVI əsrin ortalarına qədər
sürmüşdür.

Albanlar 28 noyabr 1912-ci ildə Avlonya (Vlora)da müstəqilliklərini elan
etmişlər. İsmayıl Kamal Vlora ilk hökumətin başçısı olmuşdur. Serblərin şimal
Albaniya torpaqlarında irəliləməsi Avstriya-Macarıstan imperatorluğunu,
Yunanıstanın Vlora daxil cənub Albaniyası işğal etmək istəməsi də İtaliyanı
narahat etmişdir. Qarşıdurmanın Avropanın bütününü içinə götürəcək bir döyüşə
çevrilməsini önləmək istəyən İngilislərin çağırışıyla, Londonda Balkan
ölkələrinin də qatıldığı bir yığıncaq təşkil edilmişdir. Nəticədə dekabr 1912-ci
ildə Albaniyanın müstəqilliyi tanınmışdır. Ancaq, Albanların əksəriyyəti meydana
gətirdiyi Kosova, Serbiyaya buraxılmışdır. Yunanıstan sərhədi isə 1913-cü ildə
beynəlxalq bir komissiya tərəfindən təyin olunmuşdur. İyun 1924-cü ildə çıxan
qiyam ilə ölkəni tərk etmək məcburiyyətində qalan Baş nazir Zogo 6 ay sonra
Yuqoslaviyanın dəstəyi ilə geri dönərək, bir diktə rejimi qurmuş, əvvəl
Respublika başçısı (1925-1928) sonra isə, Kral (1928-1939) olmuşdur.

1939-1943-ci illərdə İtalyanlar, 1943-1944-ci illərdə Almanlar tərəfindən işğal
edilən Albaniya, 1941-ci ildə qurulan Albaniya Kommunist Partiyasının səyləriylə
xilas oldu. Ənvər Hoca və Məmməd Şehunun rəhbərliyindəki ölkə 1946da Xalq
Respublikası oldu və sosialist inqilaba yönəlmişdir.

Əkinçiliyin kollektivizasyonu 1959-ci ildə az qala tamamlanmışdır. 1965-1970-ci
illəri isə "İdeoloji İnqilab" ilə keçmişdir. Sırasıyla Yuqoslaviya (1948),
Sovetlər Birliyi (1961) və Çinlə (1978) bağlarını qoparan Albaniya xarici
dünyadan hamısıyla təcrid bir ölkə halına gəlmiş, Ənvər Hoca ölümündən sonra
yerinə Ramız Əliyə keçmişdir. (1985)

Çox partiyalı nizama keçmə hazırlıqları 1990-cı ildə sürətlənmiş və 7 Aprel
1991-ci ildə edilən ilk seçkiləri qazanan Əmək Partiyası Hökuməti, İyunda
partlayan ümumi tətil sonunda istefa vermək məcburiyyətində qalmışdır. Əmək
Partiyası daha sonra adını Sosialist Partiyaya çevirmişdir. Bir koalisiya
hökuməti quruldusa da uzun ömürlü olmamış, mart 1992-ci ildə edilən ümumi
seçkiləri Sali Berişa rəhbərliyindəki Demokratik Partiya qazanmışdır.

Aprel 1992-ci ildə Ramız Əliyə istefa vermiş və yerinə 9 Aprel 1992də Dövlət
Başçısı seçilən Berişa gəlmişdir. 24 İyul 1997 ‘deyil etibarən Dövlət Başçılığı
vəzifəsini Rəcəb Meydanı icra etmişdir. Bu vəzifəsi 24 İyul 2002-ci ildə
seçkisində Alfred Moisiu götürmüşdür.

Osmanlı dövləti 1417-ci ildə bu ölkəyə daxil olub,1913-cü ildə son Osmanlı Həsən
Rza Paşanın şəhid edilməsi ilə də buranı tərk edib. Burada həm türklərə böyük
sevgi və hörmət var, həm də türk adət-ənənələrinin, mədəniyyətinin izlərini
burada hələ də görmək mümkündür. Bu səbəbdəndir ki, bir türk bu ölkədə çox
sərbəst gəzə və yaşaya bilər.

Albaniya 28,750 kvadrat kilometr sahəyə sahib bir ölkədir. Qonşuları şimalda 287
kilometr ilə Serbiya və Monteneqro, şimal və şərqdə 151 kilometr ilə Makedoniya
Respublikası, cənub və cənub-şərqdə 282 kilometr ilə Yunanıstan dır. Adriatik
dənizi və İon dənizi nə sahili olan ölkənin 362 kilometr sahili vardır. İtaliya
dan 100 kilometrlik Otranto Boğazı ilə ayrılar.

Ən hündür nöqtəsi Korab dağıdır (2753 m). Ölkənin sahilətrafı ərazisi Aralıq
dənizi iqlimi şərqə tərəf getdikcə kontinental iqlimlə əvəz olunur. Orta
temperatur Yanvar ayında -8-9 °C, iyul ayında isə +24-25 °C təşkil edir.

Albaniyanın ən böyük çayı olan Drin ölkənin şimal əraziləri ilə axır. Bundan
başqa Albaniyanın Mati, Şkumbini, Vyosa və Semani kimi çayları da var. Balkan
yarımadasının üç ən böyük gölü hissəvi olaraq Albaniyada yerləşir. Üçdə bir
hissəsi Albaniyanın ərazisinə düşən və ölkənin ərazisinə düşən hissəsinin sahil
xətti boyu uzunluğu 57 km. olan Skadar gölü şimalda – Monteneqro ilə sərhəddə
yerləşir. Albaniya ilə Makedoniyanın arasında bölünmüş Oxrid gölü 289 m.
dərinliyə malikdir. Zəngin flora və faunası olduğu üçün göl YUNESKO tərəfindən
qorunur. Prespa gölü ölkənin cənubunda yerləşir və üç ölkəyə: Albaniya,
Makedoniya Respublikası və Yunanıstana məxsusdur.

Ölkənin florasında 3000-dən çox bitki növü var. Sahil ətrafı ərazilər cəngəllik
və kolluqlarla örtülmüşdür. Albaniyanın üçdə bir hissəsi (əsasən dağlıq
əraziləri) meşəliklərlə zəngindir. Meşələrində Qonur ayılar, canavarlar,
çaqqallar, vaşaq və meşə pişikləri, çöl donuzları, cüyür və marallar var.
Sahilətrafı rayonlarda çoxlu miqdarda su quşları var.

ÜDM həcmi 2005-ci ildə 6,9 milyard avro təşkil edib. Bu isə əhalinin hər
nəfərinə 1,9 min avro deməkdir. Albaniya, sənayecə inkişaf etməmiş, aqrar
ölkədir.

Albaniya, Avropanın ən kasıb ölkələrindən biridir. Ölkənin yolları çox
acınacaqlı vəziyyətdədir. Əksər yaşayış evlərinin əsaslı təmirə ehtiyacı var.
Əsas xarici iqtisadi partnyorları, İtaliya, Yunanıstan, Almaniya, Türkiyə,
Makedoniya Respublikasıdır. Xarici ticarətin 90%-i Avropa Birliyi ölkələrinin
payına düşür.



https://az.wikipedia.org/wiki/%C4%B0kinci_d%C3%BCnya_m%C3%BCharib%C9%99si

İkinci dünya müharibəsi — XX əsrdə baş vermiş iki Dünya müharibəsindən ikincisi.
Almaniya ordusunun Polşaya hücuma başladığı 1 sentyabr 1939-cu il müharibənin
başlanma tarixi sayılır. Lakin müharibədən əvvəlki hadisələr də nəzərə alınarsa,
müharibə daha öncə başlamış sayıla bilər.

2 sentyabr 1945-ci il tarixində sona yetən müharibə 10 milyonlarla insanın
ölümünə səbəb oldu: döyüş meydanlarında, əsirlikdə, konslagerlərdə 27 milyon
hərbi xidmətçinin həyatı sona yetdi. Bundan başqa müharibə 25 milyona yaxın dinc
əhalinin həyatına son qoymuşdu.

İkinci dünya müharibəsi milyonlarla Avropa yəhudisi üçün əsl faciəyə döndü. Belə
ki, öz irqi üstünlük nəzəriyyəsini reallaşdıran nasistlər 6 milyon yəhudinin
həyatına son qoydular.

Bu müharibə dünya siyasətinin dönüm nöqtəsi oldu. Dünya arenasında qüvvələrin
yeni paylaşması meydana çıxdı. Təkcə Almaniya və Yaponiya yox, həmçinin
koalisiyanın tərkibinə daxil olan İngiltərə və Fransa da öz beynəlxalq
mahiyyətini itirdi. Müharibədən sonra avtoritet mövqeyini bərpa edən ABŞ dünyada
aparıcı ölkələrin başında dururdu. Hitler Koalisiyası-na qarşı müttəfiq olan
SSRİ və ABŞ müharibədən sonra 50 ilə qədər davam edən "soyuq müharibə"yə
başladılar.

Müharibə 1945-ci ildə Antihitler Koalisiyası-nın qələbəsi ilə başa çatdı. Dünya
siyasi xəritəsi dəyişikliyə uğradı. Beynəlxalq əməkdaşlıq qurmaq və növbəti
toqquşmalara imkan verməmək üçün BMT yaradıldı. Bu zaman Afrika və Asiyada
azadlıq uğrunda hərəkatlar başlanırdı.

1939-cu il 1 sentyabrda Almaniya Polşa üzərinə hücuma keçdi.1939-cu il 1
sentyabrda saat 4:45 radələrində Danzig limanında olan Alman müharibə gəmisi
''Schleswig-Holstein'' Polşaya aid ''Westerplatte'' adlı gəmiyə atəş açdı. Bu
tarix uzun bir müddət, ikinci dünya müharibəsinin rəsmi başlanğıc tarixi olaraq
qəbul edildi. Halbuki 4:40 radələrində Alman bombardman təyyarələri, Breslau'nun
100 km şərqindəki ''Wielun'' qəsəbəsinə hücum etmiş və 1200 insanın həyatına son
qoymuşdu. Bundan əvvəl isə bir Alman-Slovak bölüyü 26 avqust tarixində Jablona
Keçidi'ni işğal etmişdi. Bölük komandirinə hücum tarixinin təxirə salındığı
xəbərini bildirmək unudulmuşdu. Fitnə-fəsad yolu ilə hücuma keçən Almaniya
sərhədləri pozaraq Polşa üzərinə 57 diviziya (1,5 milyon adam), 2500 tank, 2000
təyyarə göndərdi. 3 sentyabr tarixində İngiltərə və Fransa Almaniyaya müharibə
elan etdilər. İkinci dünya müharibəsi başlandı. Sentyabrın 3-10 arasında
Avstraliya, Yeni Zelandiya, Hindistan, Kanada Almaniyaya qarşı müharibəyə
qoşuldular. ABŞ özünü bitərəf elan etdi. Yaponiya Avropa müharibəsinə
qarışmadığını bildirdi. İkinci dünya müharibəsinin başlanmasının başlıca
səbəbləri: əvvala, birinci dünya müharibəsindən sonra qalib dövlətlərin
yaratdıqları Versal-Vaşinqton sisteminin çox sərt və alçaldıcı olması; ikinci,
Avropanın mərkəzində, Almaniyada qisasçılıq və militarizm ideyasının yüksək
dərəcədə inkişaf etməsi; üçüncü, Hitler "reyx"inin irqçilik, "dəyərsiz xalqları"
əsarət altına almaq siyasəti, ümumən dünya ağalığına nail olmaq iddiaları;
dördüncü, Qərb dövlətlərinin, xüsusən İngiltərə və Fransanın nasizmin bəşəriyyət
üçün təhlükə olmaq mahiyyətini dərk etməmələri, hətta onu şirnikləndirmək və
sakitləşdirmək siyasətləri; beşinci, iri dövlətlərin, o cümlədən ABŞ-in
"qarışmamaq" mövqeyi tutmaları; altıncı, ABŞ başda olmaqla iri dövlətlərin
Almaniyanın iqtisadi-hərbi cəhətdən dirçəlməsinə yardım etmələri; yeddinci,
sosializmə nifrət edən burjua-demokratik ölkələrin SSRİ ilə birlikdə faşizmə
qarşı vaxtında alternativ ittifaq yaratmaq zəruriyyətini dərk etməmələri;
səkkizinci, SSRİ-nin müharibəni özündən uzaqlaşdırmaq üçün Almaniyaya güzəştlər
etməsi, hətta onunla iqtisadi əlaqələr yaratması; doqquzuncu, 30-cu illərin
axırları üçün Avropada və Şərqdə hərbi-sənaye komplekslərinin olmazın dərəcədə
şişməsi və i. a. idi.

İkinci dünya müharibəsi kifayət qədər yumşaq başladı. Almanlar Qərbi Polşanı
viran qoydular. Sazişə uyğun olaraq ruslar Polşanın şərq yarısını işğal etdilər.
Ruslar həmçinin 1940-cı ildə Estoniya, Latviya və Litvanı da işğal etdilər,
sonrakı ildə onlar sovetləşməyə məruz qaldılar və SSRİ-nin respublikalarının
üzvlüyünə daxil oldular. Finlandiya SSRİ-yə qarşı müqavimət göstərdi, SSRİ
1939-1940-cı illərin qışında Finlandiya ilə qısa müharibə apardı. Bu vaxt Qərbdə
hamı aldadıcı şəkildə sakit idi. Almaniya Fransaya tərəf qoşunlarını yönəldəndə
fransızlar özlərinin Majino xəttinin arxasında yerləşmişdilər. Britaniya az
sayda qoşuna malik idi. Almanlar hərəkət etmirdilər. Bu "qəribə müharibə"
adlanırdı. İki böyük Avropa ölkəsi hələ də özlərinin sülh dövründəki
baxışlarından əl çəkmirdi. Belə qəribə qış ərzində almanlar öz qüvvələrinin
xüsusi təlim-məşqdən keçirdilər, onların yazdakı niyyətləri tam aydın idi.

1940-cı ilin aprel və may aylarında almanlar qəflətən Norveçi, Danimarkanı və
Niderlandı işğal etdilər və Belçikaya hücuma başladılar. Onların zirehli
diviziyalarının və adamların başı üzərində uğuldayan bombalarının qarşısında heç
nə dayana bilmirdi. Polşada istifadə edilsə də bu taktikalar fransızları və
britaniyalıları heyrətə gətirmişdi. Almanlar Parisin özünü 1940-cı il 13 iyunda
işğal etdilər. Müdafiə yönümlü hərbi nəzəriyyəyə malik olan Fransa ordusu ölkədə
əməliyyat aparmağa hazırlaşmamışdı, onun hərbi hava qüvvələri yox idi, hökümət
bölünmüşdü. Hökümət məğlubiyyət tərəfdarı və bir qədər alman meylli olan adamlar
qrupunun əlinə düşmüşdü və bu adamlar 22 iyunda Fransanı müharibədən çıxardı.
Fransızların kiçik qrupu İngiltərəyə qaçıb general de Qollun başçılığı altında
Azad Fransa hərəkatını yaratdılar. Fransanın özü yarıya qədər almanlar
tərəfindən işğal olunmuşdu, yeri qalan yarısı isə Vişi şəhərinin öz paytaxtı
etmişdi və marşal Petenin başçılıq etdiyi totalitar rejimin hakimiyyəti altına
keçmişdi.

1807-ci ildə olduğu kimi 1940-cı ildə də yalnız Böyük Britaniya Avropanın fatehi
ilə müharibədə qalmışdı. Britaniya özünün tarmar edilmiş qüvvələrini materik
Avropasından Dünkerk limanı vasitəsilə geri çəkmişdi. Həmin vaxt onlar daha
çətin vəziyyətlə üz-üzə qalmağa hazırlaşırdılar. Avropadakı döyüşlər vaxtı baş
nazir vəzifəsində Çamberlini əvəz etmiş Uinston Çörçill bədbəxtlikdə qəhrəman
liderliyi vəzifəsinə yüksəldi. Aylarla davam edən və 1940-cı ilin payızında
özünün kulminasiya nöqtəsinə çatan Britaniya döyüşü hava hücumu formasını
almışdı. Bu vaxta qədər heç vaxt hansısa hava bombardmanı belə güclü olmamışdı.
Lakin almanlar Britaniya üzərindəki səmada nəzarəti ələ keçirməyə qadir deyildi.
Tədricən britaniyalılar bombardmana qarşı daha uğurla vuruşurdular. Koventri
şəhərinin yer üzündən silinməsi, digər şəhərlərin həyatı və sənayesinin
dağıdılması və minlərlə insanın öldürülməsinə baxmayaraq, Britaniyadakı istehsal
fəaliyyəti hələ də davam edirdi. Hava qüvvələrinin əksər nəzəriyyəçilərinin
mülahizələrinin əksinə olaraq bombardmanlar mülki əhalinin mənəvi gücünü qıra
bilmirdi. 1940-1941-ci illərin qışında almanlar öz hücumlarının ağırlığını şərqə
tərəf döndərməyə başladılar. Hitler qərara almışdı ki, İngiltərədə məsələni
qurtarmazdan qabaq o, Rusiya məsələsini həll etməlidir. Belə ki, hətta Hitler,
nasional sosialist partiyasının öndə gələn şəxslərindən olan Rudolf Hessi,
Britaniya ilə gizlin sövdələşmə üçün İngiltərəyə yollayır. Lakin İngilislərin
Hessi həbsxanaya atdığını öyrəndiyi zaman Hessin ruhi xəstə olduğunu mətbuat
vasitəsilə xalqa bildirib. İngiltərə mühüm dayaq nöqtələrini, kommunikasiya
xətlərini əlində saxlamaqla müqaviməti davam etdirsə də, Fransanın təslim olması
ilə Hitler qərbdə öz məqsədlərinə çatdığını güman edirdi. İndi Avropada tam
hakim olmaq üçün o, öz qüvvələrini SSRİ-yə qarşı yönəltdi. Almaniya ilə
müqavilənin məxfi protokolunda ona vəd edilmiş ərazilərin, demək olar ki,
hamısını ələ keçirən Stalinin Balkan yarımadasına və Qara dəniz boğazlarına olan
iddiaları Hitleri ciddi narahat etmişdi. 1940-cı ilin iyununda Hitler Vermaxt
rəhbərliyinə SSRİ-yə qarşı hücum planı hazırlamaq tapşırığı verdi. Barbarossa
adını almış plan 1940-cı il dekabrın 18-də təsdiq edildi.

1941-ci il iyunun 22-də Almaniya SSRİ-yə hücum etdi. SSRİ-nin Böyük Vətən
müharibəsi başlandı. İldırımsürətli müharibə strategiyasına əsaslanan alman
qoşunları qəfil zərbə ilə Sovet ordusunu ciddi məğlubiyyətə uğratdı. Almanlar
qışa qədər Arxangelsk-Həştərxan xəttinə çıxmaq ümidində idilər. SSRİ-nin qərb
sərhədlərində hələ tam komplektləşdirilməmiş hərbi birləşmələr daha yaxşı
silahlanmış və müasir döyüş aparmaq təcrübəsi daha çox olan alman qoşunlarının
güclü hücumuna tab gətirə bilmədi, böyük itkilər verərək ölkənin içərilərinə
doğru sürətlə geri çəkildi. Almanlar müharibənin birinci həftəsində Leninqrad və
Kiyevə yaxınlaşdılar, Smolenski ələ keçirdilər. Sentyabr ayında alman ordusu
Kiyevi tutdu, Leninqradı mühasirəyə aldı və Moskva üzərinə güclü hücuma başladı.
Lakin Sovet ordusunun təşəbbüsü ələ almaq səyləri sayəsində alman qoşunları
Moskva döyüşündə darmadağın edilərək geri atıldı. Noyabrın 15-də alman qoşunları
böyük qüvvə ilə paytaxt üzərinə ikinci dəfə hücuma keçdi. Bəzi yerlərdə paytaxta
5 km-ə qədər yaxınlaşa bilmiş alman ordusunu sovet qoşunları müdafiə
döyüşlərində taqətdən saldılar. 1941-ci il dekabrın 5 və 6-da sovet qoşunlarının
əks-hücumu başlandı. Düşmən 100–250 km geri oturduldu.

Yaponiya isə 70-ci meridiandan şərqdə Avrasiyanı öz nüfuz dairəsi hesab edirdi.
Müttəfiqləri də buna razılıq vermişdi. O, artıq Çinin böyük bir hissəsini işğal
etmişdi. Yaponiya Fransa Almaniyaya təslim olduqdan sonra öz hərbi hissələrini
onun müstəmləkələrində - Vyetnam, Laos və Kambocada yerləşdirdi. Filippindəki
mülklərinə təhlükə yarandığını görən ABŞ Yaponiyadan qoşunlarını geri çəkməyi
tələb etdi və bu ölkə ilə strateji məhzul ticarətinə qadağa qoydu. Yaponiyanın
idxalı 75% azaldı. 1941-ci ili dekabrın 7-də tərkibində 6 təyyarədaşıyan gəmi
olan yapon eskadrası gizlincə ABŞ Sakit okean donanmasının Havay adalarındakı
Perl-Harbor əsas bazasına yaxınlaşaraq ona güclü zərbə endirdi. Nəticədə 8
linkorndan 5-i batırıldı, 3-ü zədələndi. Həmin gün yapon qoşunları Taylanda,
Britaniya müstəmləkəsi olan Birmaya hücum etdilər.

1937 7 iyul tarixində aqressiv yönələnmiş Yaponiyanın hakim qüvvələri müharibəyə
təkan vermək məqsədilə Çin və Yaponiya arasında atışmalara başladırlar.



https://az.wikipedia.org/wiki/%C4%B0rlandiya

İrlandiya Respublikası – Avropada dövlət. 2006 – cı ildə aparılmış siyahıya
almaya əsasən əhalisi 4 239 848 nəfər,[1] Ərazisi 70 208,67 km² .[2]

İrlandiya Respublikası Qərbi Avropada, İrlandiya adasının böyük bir hissəsində
yerləşir. Paytaxtı Dublin şəhəridir. İki rəsmi dili var: irland və ingilis.
Ölkənin 70 min km 2-ə bərabər olan ərazisi 4 əyalətə, 26 qraflığa bölünür. Onu
zümrüd ölkəsi də adlandırırlar.

Burada həmişə yağışlı, dumanlı və küləkli hava şəraiti müşahidə olunur. Qışı
yumşaq, yayı isə soyuq və buludlu keçir. Ən soyuq aylar yanvar, fevral, ən isti
aylar isə iyul və avqustdur. İl ərzində temperatur heç vaxt +1 dərəcədən aşağı
düşmədiyi kimi +20-dən də yuxarı qalxmır.

Əhalinin 60%-i şəhərlərdə yaşayır. Buraya hər il 2 milyon turist gəlir.
İrlandiyanın simvolu üçyarpaqlı yoncadır. Qar nadir hallarda yağır, yağsa da tez
əriyir. Hətta, irlandlar öz aralarında zarafat edib belə deyirlər: "Yay qışdan
yalnız yağışa görə fərqlənir. Yayda isti, qışda isə soyuq yağışlar yağır".

İrlandlarda şotlandlardan fərqli olaraq, kişilərin geydikləri ətəklər (kilt)
birrəngli, çox vaxt narıncı, köynəkləri isə yaxasız olur. Qadınlar ağır və
haşiyəli şallar örtür, toxunma kəmərlər taxırlar. Paltarlarda ən çox istifadə
olunan rəng yaşıldır.



https://az.wikipedia.org/wiki/M%C9%99h%C9%99mm%C9%99d_%C6%8Fli

Məhəmməd Əli (ing. Muhammad Ali; doğum adı Kassius Marsellus Kley, ing. Cassius
Marcellus Clay) —Boks tarixçiləri, idman ekspertləri, keçmiş boksçular, indiki
boksçular və boks azarkeşləri tərəfindən "Bütün Zamanların Ən Böyük Boksçusu"
olaraq qəbul edilən, ağır çəkidə çıxış etmiş Afro-Amerikan və İrlandiya əsilli
əfsanəvi peşəkar ABŞ boksçusu.Dünya Boks İttifaqının rəsmi səhifəsində bu sözlər
yazılmışdır:"Səs birliyi ilə Məhəmməd Əli,Bütün zamanların gəlmiş keçmiş və
gələcək ən böyük boksçusudur ".Həmçinin,Məhəmməd Əli dünyada ikonlaşmış
xarakterdir, "İnsan Hüquqları Mühafizəçisi" və ABŞda ilk İslam Təşkilatının
Liderlərindən biri olmuşdur. Dünya idmanının ən parlaq və məşhur siması. 1960-cı
ildə Romada keçirilən XVII Yay Olimpiya Oyunlarında orta ağır çəkidə (81 kq)
boks yarışlarının qalibi.TIME jurnalının açıqladığı "Tarixin Ən Dahi 100
Şəxsiyyəti" arasında adı olan yeganə idmançı. Məşhur BBC kanalının apardığı
sorğulara və araşdırmalara əsasən Məhəmməd Əli Adolf Hitler, Albert Eynşteyn və
Makedoniyalı İsgəndər kimi şəxsiyyətləri geridə qoyaraq bəşər tarixinin ən çox
tanınan və bilinən insanı seçilmişdir. Belə ki, Məhəmməd Əlini dünyanın ən
inkişaf etmiş ölkələrindən, Afrikanın ən geridə qalmış yerlərinədək hər kəs
tanıyır və sevir. Əli dahi riyaziyyatçı Albert Enşteyn ilə birliktə 20-ci əsrin
ən önəmli siması kimi qəbul edilib və yüz illiyin ikonu seçilib.Məşhur
"NEWSWEEK" nəşri Məhəmməd Əlini "Insanlıq tarixinin ən təsiredici 50 adamı"
sırasında ilk 10-luqda göstərdi.Məhəmməd Əli ESPN tərəfindən idman tarixin ən
yaxşı idmançısı seçilib. O bu siyahıda Michael Jordan, Lance Armstrong, Tiger
Woods, Diego Maradona və Wayne Gretzky kimi əfsanəvi idmançıları geridə qoyub.
Məhəmməd Əli-nin ən məşhur və az qala əfsanəyə çevrilən deyimlərindən biridə bu
olmuşdur:'Əsla mənə yaxşı olduğumu söyləməyin çünki mən Ən Yaxşılarında
Yaxşısıyam'. Qeyd etmək lazımdır ki, Məhəmməd Əlinin sayəsində boksa nifrət edən
qadınların belə boksa marağı yaranmışdır, artıq qadınlar da Əlinin döyüşlərini
izləməyə gəlir və hər gün Əlinin evinə qadın azarkeşlərindən davamlı olaraq eşq
məktubları gəlirdi.

Əsl adı Kassius Marsellus Kley olan əfsanəvi boksçu Məhəmməd Əli 1942-ci il
yanvar ayının 17-də ABŞ-ın Kentukki əyalətində anadan olub. Kleyin atası reklam
sahəsində çalışıb, anası isə evdar qadın olub. Metodist kilsəsinin üzvü olan
atası öz həyat yoldaşına oğullarını anasının istəyinə görə yetişdirməyə -
Baptist kilsəsinə aparmağa icazə verirdi.

1960-cı ildə Roma Olimpiyadasında qızıl medal qazanan 18 yaşlı Məhəmməd Əli
vətəninə döndükdən sonra doğma şəhəri olan Luisvilldə kafelərin birinə girmək
istəyərkən onu qara dərili olduğu üçün içəri buraxmırlar,irqçiliyin bu dərəcəyə
gəlib çatması Əlini çox hiddətləndirir,axı o Olimpiya oyunlarında ABŞın
bayrağını ən yüksəyə qaldırmış və himnini bütün dünyaya eşitdirmişdi.Bu
hadisədən olduqca təsirlənən Məhəmməd Əli öz qızıl medalını Luisvill şəhərin
çayına atır.Əlinin olimpiya qızılı hələdə Ohio çayının dərin sularını bəzəyir və
hər il milyonlarla turist dahi "Boks Kralı"nın olimpiya medalının üzdüyü Ohio
çayını görmək üçün Luisvill şəhərinə üz tutur. 1996-cı il Atlanta Olimpiya
Oyunlarının mənşəlini alovlandırmaq məhz əfsanəvi Məhəmməd Əliyə həvalə
olunmuşdu.Xeyli sayda idman azarkeşlərinin fikrinə əsasən bu Olimpiya Oyunları
tarixinin ən şərəfli və yadda qalan hadisəsi idi.Həmin mərasimdə ABŞ-ın
prezidenti Bill Klinton Məhəmməd Əliyə yeni olimpiya qızılını təqdim etmişdi və
bununlada bir növ illər əvvəl dahi idmançıya edilmiş irqçi ayrı seçkiliyə görə
ABŞ hökuməti Əlidən üzr istəmişdi.

1961-ci ildə Kasius dövrün məşhur "nokautçu" boksçusu Lamar Klarkla üz-üzə
gəlir. O, Klarkı ikinci raundda nokauta göndərir.

Məhəmməd: 1964-cü ildə Sonni Listonu məğlub edərək Dünya Çempionu olduqdan sonra
Kley İslamı qəbul edir. Artıq Kasius Kley yoxdur, əvəzinə Məhəmməd Əli vardır.
O, həmçinin, Aliya Məhəmmədin rəhbərlik etdiyi təşkilata üzv olur.

İlk dövrlərdə Kasiusu Məhəmməd kimi yalnız bir neçə jurnalist qəbul edirdi. Belə
ki, bu ad onun sözügedən təşkilatdan olduğuna işarə idi. Gənc boksçunun bu
təşkilata üzv olması bir sıra dairələri də bərk narahat edirdi. Onlar təşkilatın
digər üzvləri kimi Əlini də separatçı hesab edir və ondan şübhələnirdilər.
Müsahibələrinin birində Əli ağ və qara dərili insanların inteqrasiyası fikrini
tənqid edərək, ağlarla birlikdə yaşamaq istəmədiyini bildirmişdi. Əli öz
fikrində israr edirdi. Onun fikrincə, ağdərili insanların qaraları görən gözü
yox idi. 1975-ci ildə Aliya Məhəmmədin vəfatından sonra Əli əsas islam cərəyanı
olan sünni islama mənsub olduğunu bildirir.

1967-ci ildə Əli ABŞ ordusunda hərbi xidmətə çağırılır. Bu zaman ABŞ Vyetnam ilə
müharibəyə girişmişdi. Əli orduda xidmət etməkdən imtina edir. O, özünü könüllü
imtinaçı adlandırırdı. Əli ABŞ-ın başlatdığı müharibənin müqəddəs Quranın
təlimlərinə zidd olduğunu elan edirdi. "Biz Allah və onun peyğəmbəri tərəfindən
bildirilməyən heç bir müharibədə iştirak etməməliyik. Biz xristian və Allahın
varlığını inkar edənlərin əli altında vuruşmamalıyıq. Mənim Vyetnam Konqresi ilə
heç bir problemim yoxdur. Onlar məni heç vaxt təhqiredici formada "qara zənci"
çağırmayıblar. Bu ədalətsiz bir müharibədir" - deyə Əli açıq şəkildə
bildirirdi.Məhəmməd Əlinin minlərlə insanın önündə etdiyi bu çıxış isə tarixin
yaddaşına həkk olundu.'Luisvill'də insanların hələ də pis zənci deyə çağırılıb
it rəftarı gördüyü bir zamanda və ən sadə hüquqlarından belə məhrumkən məndən
üzərimə bir forma keçirib 10000 mil kənardakı bir ölkədə bomba partladım,güllə
atmağımı necə gözləyərlər? Xeyr 10000 mil kənara gedib ağ kölə bəylərinin ağ
olmayan başqa bir millət üzərinə təzyiq etmələrinə, onları öldürmələrinə,
evlərini yandırmalarına köməkçi olmayacağam. Gün belə pis işlərin sona
çatmasının günüdür. Belə bir rəftar içində olmağın mənə milyonlarla dollara başa
gələcəyini söylədilər.Amma daha əvvəl də söylədim və yenə deyirəm. Mənim
xalqımın gerçək düşməni burada, Amerikadadır.Öz azadlığı, öz ədaləti və
bərabərlik üçün döyüşən o günahsız insanları kölələşdirmə də bir yardımçı
olmayacağam. Dinimi, xalqımı və özümü alçaltmaram.Əgər bu döyüşün mənim 200
milyonluq xalqıma azadlıq və bərabərlik gətirəcəyini düşünsəydim özüm gedib
orduya qatılardım,əgər vyetnamlılar bizim üstümüzə gəlsə idi əlinə silah alıb
ölkənin müdafiəsinə qalxacaq ilk insan özüm olardım!.Öz inandığım dəyərlər üçün
mübarizə aparıram.İtirəcək heç bir şeyim yoxdur.Mənə bu hərəkətinin ölümlə
cəzalandırılacağını söylədilər heç bir qüvvə məni öz inanclarımdan geri döndərə
bilməz!.Məni həbsə atacaqlarmış,nə olacaq sanki? Onsuz da 400 ildir həbsdəyik'
Bundan sonra ABŞ-ın Boks Federasiyası onun bütün titullarını əlindən
alaraq,dövlət tərəfindən külli miqdarda pul cəzası kəsilir və Əlini boksdan
uzaqlaşdırırlar.

Elə həmin ilin oktyabr ayında Əli məğlubedilməz Corc Formanı məğlub edərək,
ikiqat dünya çempionu tituluna sahib çıxır.Həyatın belə bir prinsipi var
geclülər zəifləri hər zaman məğlub edir,lakin Məhəmməd Əli bir daha sübut etdi
ki,ağıl güclüləri hər zaman üstələyir.Döyüşdən sonra Əli bu sözləri deyir:'Mən
bir daha sübut etdim ki,ustalıq hər zaman gücdən üstün olacaqdır.' Bu döyüş
"Cəngəllikdə guppultu" adı ilə boks tarixinin qızıl səhifəsinə çevrilir.Məşhur
nəşrlərdən birinin açıqladığı "İnsanların Ölmədən Öncə Görməli Olduğu 100
Hadisə" sırasında Məhəmməd Əli'nin Formeni nokauta göndərdiyi səhnə 7-ci yerdə
göstərilib.

1980-ci ildə Məhəmməd Əli yenidən ringə qayıtmağa qərar verir.Bu zaman boks
kralının artıq 38 yaşı var idi və həmin zaman artıq dünya boksunda yeni
məğlubedilməz çempion var idi,bu Əli'nin vaxtı ilə məşq partnyoru olmuş Larry
Holmes idi.Hər kəs Larry Homes'i Məhəmməd Əli'nin tələbəsi adlandırırdı çünki
Holmes'in peşəkar boksçu kimi inkişaf etməsində Əli'nin böyük rolu
olmuşdu.Çoxları bu geri dönüşün əfsanə üçün yanlış qərar olduğunu deyirdi,çünki
Əli 2 il idi ki,boksu tamamilə tərk etmişdi.Lakin Məhəmməd Əli 4-cü boks
olimpini qazanmaqda israrlı idi.Döyüş baş tutdu və hər kəs Məhəmməd Əli erasının
rəsmən başa çatdığının şahidi oldu,10 raunddan sonra döyüşü davam etdirmək
istəmiyən Əli hakimlərin qərarı ilə texniki nakautla məğlub olur.Döyüşdən sonra
Larry Holmes həyat yoLdaşı ilə birliktə sifəti qan içində olan Məhəmməd Əli'nin
yanına gedib ağlayaraq:"Mən səni çox sevirəm Əli,Məni bağışla,Sən mənim
idolumsan,sən mənim həyatımı dəyişən isansan,mən səni çox sevirəm" dedi.Məhəmməd
Əli isə qarşılığında:"Əgər məni bu qədər sevirdinsə,bəs niyə belə döydün"
deyərək yenə də öz zarafatcıl xasiyyətindən geri qalmamışdı.1981-ci ildə Trevor
Berbikə məğlub olan Əli:'Biz hər birimiz zamana boyun əyməli oluruq' deyərək
boksu tərk etdiyini elan edir.Daha sonra məlum olur ki,Əli son iki döyüşünə
çıxarkən artıq parkinson xəstəliyinin əlamətlərini hiss etsə də bunu hər kəsdən
gizlətməyə çalışıb. Qızı Məryəm'ində dediyi kimi:'Atam boksu tərk edə
bilmədi,sonunda boks atamı tərk etdi'.

Əfsanəvi boksçu dörd dəfə ailə həyatı qurub.Əlinin uğursuz olan evliliklərinin
səbəbi isə demək olar ki, bütün dünyaya məlumdur.Məhəmməd Əli olduqca sevimli və
yaxşı ata olub bunu onun övladları deyir.Həyat yoldaşlarına qarşıda hər zaman
qayğı və sevgi ilə yanaşıb.Ailəsinə qarşı hər zaman əyləncəli bir adam olan
Əlinin qadınlara olan düşkünlüyü hər kəsə bəlli idi məhz bu səbəbdəndə Boks
Kralının bir neçe uğursuz nigahı olmuşdur.Məhəmməd Əli'nin üçüncü xanımı Amerika
gözəli olmuş Veronica Porsche'də 4 il davam edən evlilikləri haqda bu sözləri
demişdir:Məhəmməd Əli ilə olan hər bir gün sehirli nağıla bənzəyirdi,onunla
həyat həqiqətəndə çox gözəldir.Lakin vaxt keçdikcə Əli ilə yaşamaq
çətinləşirdi,bunu əslində hər kəs bilir ki, Əli nə qədər möhtəşəm və əsrarəngiz
insan olsada bir həyat yoldaşı olaraq sadiq deyildi bu səbəbdəndə biz ayrılmalı
olduq lakin mən hər zaman onu sevmişəm Məhəmməd Əli mənimçün sevgi deməktir



https://az.wikipedia.org/wiki/Mehriban_%C6%8Fliyeva

Mehriban Əliyeva (tam adı: Mehriban Arif qızı Əliyeva) — Azərbaycan
Respublikasının Birinci vitse-prezidenti[1][2]; Azərbaycan Respublikasının
Prezidenti İlham Əliyevin həyat yoldaşı, Heydər Əliyev Fondunun və Azərbaycan
Mədəniyyət Fondunun prezidenti, UNESCO və ISESCO-nun xoşməramlı səfiri.[3]

Əliyeva Mehriban Arif qızı 1964-cü il 26 avqustda Bakı şəhərində ziyalı
ailəsində anadan olub. O, yazıçı, ədəbiyyatşünas, Azərbaycanın Əməkdar Elm
xadimi, filologiya elmləri doktoru (1947), professor Mir Cəlal Paşayevin və
görkəmli jurnalist, pedaqoq, Əməkdar elm xadimi Nəsir İmanquliyevin nəvəsidir.

Atası Arif Paşayev Azərbaycanın görkəmli alimi, pedaqoqu, ictimai xadim, Milli
Elmlər Akademiyasının akademiki, Dövlət mükafatı laureatı, fizika-riyaziyyat
elmləri doktoru, professordur. 1996-cı ildən indiyədək “Azərbaycan Hava Yolları”
Dövlət Konserni Milli Aviasiya Akademiyasının rektorudur.

Anası Aida İmanquliyeva şərqşünas, ədəbiyyatşünas, tənqidçi, tərcüməçi,
filologiya elmləri doktoru, professordur. Aida İmanquliyeva Azərbaycanda ərəb
ədəbiyyatı üzrə ilk elmlər doktoru, ilk professor – qadındır.[4] Onun çoxsaylı
elmi əsərlərində (3 monoqrafiya 70-dən artıq elmi məqalə) Qərb və Şərq mədəni
ənənələrinin sintezi, yaradıcı üslubun inkişafı və yeni bədii cərəyanların
təşəkkül tapması tədqiq olunur ki, bu da nəinki ərəb ədəbiyyatının, həmçinin
bütün yeni Şərq ədəbiyyatlarının gələcəkdə tədqiqi üçün çox mühüm zəmin
yaradır.[5] Aida İmanquliyeva 1992-ci il 19 sentyabrda vəfat etmişdir.[4]

Mehriban Əliyeva 1982-ci ildə Bakı şəhəri 23 №-li orta məktəbi qızıl medalla
bitirərək N. Nərimanov adına Azərbaycan Dövlət Tibb İnstitutunun
müalicə-profilaktika fakültəsinə daxil olub. O, müsahibələrinin birində peşə
seçimini bu cür dəyərləndirir:

O, 1988-ci ildə İ.M.Seçenov adına 1-ci Moskva Dövlət Tibb İnstitutunu fərqlənmə
diplomu ilə bitirib və 1988-1992-ci illər ərzində Moskvada akademik Krasnovun
rəhbərliyi altında Göz Xəstəlikləri Elmi-Tədqiqat İnstitutunda işləyib.

Mehriban Əliyeva 2005-ci ildə “Eftanaziya və təbabətdə humanizm problemi”
mövzusunda dissertasiya işi müdafiə edib və fəlsəfə elmləri namizədi alimlik
dərəcəsi alıb.

Mehriban Əliyeva 1983-cü ildə İlham Əliyevlə ailə həyatı qurub. Leyla, Arzu və
Heydər adlı üç övladı var.

Mehriban xanımın ötən əsrin bütün mürəkkəbliklərinə baxmayaraq, öz ideallarına,
mənəvi dəyərlərə, milli ənənələrə sadiq qalan Azərbaycan ziyalılarının
əhatəsində böyüməsi onun bir şəxsiyyət kimi formalaşmasına, ailə dəyərlərinə
sadiq olmasına mühüm təsir göstərib. Sonradan onun milli ənənələrə bağlı olan
digər bir ziyalı Azərbaycanlı ailəsinə gəlin köçməsi, Heydər Əliyev və tibb
elmləri doktoru, akademik Zərifə Əliyevanın gəlini olması bu keyfiyyətlərin daha
da dərin kök atmasına təsir edib.

“Ailə mühitini müəyyənləşdirən amillər çoxdur, amma, yəqin ki, başlıcası bir
ümumi dalğaya köklənən fikir və dəyərlərin birliyidir. Bir-birinə son dərəcə
diqqətli münasibət çox vacibdir. Əgər ailədə hər bir kəs özünün vacibliyini və
əvəzedilməzliyini duyursa, özünün müdafiə olunduğunu və sevildiyini hiss edirsə
- bu, yalnız gələcək ailə səadətinin əsası deyil, həm də hər bir məqsədə çatmaq
üçün möhkəm bir stimuldur”[7] – söyləyən Mehriban xanım qadının ailədəki rolu və
ailəyə münasibətini hər zaman önə çəkib. “Hər bir qadın üçün onun ailəsi, onun
uşaqları həyatının ən vacib, ən mühüm hissəsidir. Mən özüm üç uşaq anası olaraq
analıq missiyasını həyatımın ən vacib missiyası kimi dəyərləndirirəm”.[8]
Mehriban xanım, eyni zamanda, qadını ailədə sülhün, razılığın və məhəbbətin
təminatçısı hesab edir: “Mənim üçün çox vacibdir ki, həyat yoldaşım olduqca
dolğun və gərgin iş günündən sonra evə gəlir və burada onu anlayır və
dəstəkləyirlər, onu qiymətləndirir və sevirlər”.[9]

Nəvələrinin dünyaya gəlməsini son illər ərzində həyatının ən yaddaqalan
hadisələri hesab edən Mehriban xanım onların doğulmasını həyatı dəyişən və
həyata tamamilə fərqli baxmağa vadar edən möcüzə olduğunu bildirir. Daşıdığı
ictimai yükün ağırlığına, gərgin iş qrafikinə, çoxşaxəli fəaliyyətinə
baxmayaraq, o, qayğıkeş övlad, həyat yoldaşı, ana və nənədir. [10]

Aktiv ictimai fəaliyyətə 1995-ci ildə hal-hazırda rəhbərlik etdiyi Azərbaycan
Mədəniyyət Fondunu yaratmaqla başlayıb. 1996-cı ildə Azərbaycan mədəniyyətinin
geniş təbliğ olunması məqsədi ilə üç dildə (Azərbaycan, ingilis və rus) çap
olunan “Azərbaycan-İrs” jurnalını təsis edib.[11] Müsahibələrindən birində
Azərbaycan Mədəniyyət Fondunun və “İrs” jurnalının yaradılma məqsədlərini
Mehriban Əliyeva özü maraqlı izah etmişdir:

2002-ci ildə Azərbaycan Gimnastika Federasiyasının prezidenti seçilib və həmin
vəzifədə özünü gözəl təşkilatçı kimi nümayiş etdirib.[13] Onun beynəlxalq aləmdə
artmaqda olan nüfuzu Beynəlxalq Gimnastika Federasiyasının bədii gimnastika üzrə
dünya kubokunun “A” kateqoriyalı mərhələsinin (2003), Dünya kubokunun (2004),
27-ci Dünya çempionatının (2005), 23-cü (2007), 25-ci (2009) və 30-cu (2014)
Avropa çempionatlarının Azərbaycanda keçirilməsinə dair qərarın qəbul
olunmasında həlledici rol oynayıb.[14]

Mehriban Əliyeva Heydər Əliyevin zəngin irsinin öyrənilməsi, onun milli
dövlətçilik ideyalarının yeni nəsillərə aşılanması məqsədi ilə yaradılmış Heydər
Əliyev Fondunun prezidentidir.

2004-cü il 10 mayda – Heydər Əliyevin doğum günündə təsis edilmiş Heydər Əliyev
Fondunun məqsədi milli-mənəvi dəyərlərin qorunması və Azərbaycan mədəniyyətinin
geniş təbliğ olunması ilə bağlı işlərin aparılmasına kömək etmək, əhalinin
rifahının yüksəldilməsinə yönəldilmiş müxtəlif proqram və tədbirləri, elm,
təhsil, mədəniyyət, səhiyyə və idmanın inkişafını təmin edən layihələri
dəstəkləmək, uşaq və gənclərin sağlam, milli-mənəvi dəyərlərə sadiq, hərtərəfli
biliklərə malik vətəndaş kimi yetişdirilməsi işinə xidmət etmək, Azərbaycanın
beynəlxalq nüfuzunun artırılması ilə bağlı tədbirlərin reallaşdırılmasına yardım
göstərməkdən ibarətdir.

Onillik fəaliyyəti dövrü ərzində Heydər Əliyev Fondu müxtəlif sahələri əhatə
edən layihələri reallaşdırmağa, dünyanın nüfuzlu təşkilatları ilə əməkdaşlıq
etməyə, möhtəşəm beynəlxalq konfrans və festivallar keçirməyə müvəffəq olmuşdur.
Heydər Əliyev Fondunun həyata keçirdiyi layihələr həm Azərbaycanda, həm də onun
hüdudlarından kənarda ictimaiyyət tərəfindən böyük rəğbətlə qarşılanır. [15]

Mehriban Əliyevanın fəaliyyətində idmanın inkişafına da xüsusi önəm verilir.
2004-cü il 28 dekabrda Mehriban Əliyeva Azərbaycan Respublikası Milli Olimpiya
Komitəsinin IV Baş Məclisində MOK-un İcraiyyə Komitəsinə üzv seçilib.

2012-ci il 8 dekabrda Avropa Olimpiya Komitəsi Baş Assambleyası 2015-ci ildə I
Avropa Oyunlarının Bakıda keçirilməsi haqqında qərar qəbul etdi. Birinci Avropa
Oyunlarını yüksək səviyyədə keçirmək məqsədi ilə 2013-cü il yanvarın 17-də
Təşkilat Komitəsi yaradıldı və onun sədri Mehriban Əliyeva təyin olundu. 21
yanvar 2016-cı ildə, “Bakı-2015” birinci Avropa Oyunları Təşkilat Komitəsinin
sədri Mehriban Əliyevaya Avropada idmanın inkişafında göstərdiyi xüsusi
xidmətlərə görə Avropa Olimpiya Komitələrinin İcraiyyə Komitəsinin qərarı ilə
Avropa Olimpiya Komitələrinin ən yüksək mükafatı olan Ali Orden təqdim
edilib.[16]

2004-cü ildən Yeni Azərbaycan Partiyası Siyasi Şurasının üzvü, 2013-cü ildən
partiyanın sədr müavinidir. 2005 və 2010-cu illərdə Azərbaycan Respublikasının
Milli Məclisinə keçirilən seçkilərdə namizədliyi Yeni Azərbaycan Partiyası
tərəfindən 14 saylı Xəzər ikinci seçki dairəsindən irəli sürülmüş Mehriban
Əliyeva müvafiq olaraq 92,12% (23106 səs) və 94,49% (31797 səs) səs toplayaraq
deputat seçilib.[17]

2005 və 2010-cu illərdə Azərbaycan Respublikasının Milli Məclisinə keçirilən
seçkilərdə namizədliyi Yeni Azərbaycan Partiyası tərəfindən 14 saylı Xəzər
ikinci seçki dairəsindən irəli sürülmüş Mehriban Əliyeva müvafiq olaraq 92,12%
(23106 səs) və 94,49% (31797 səs) səs toplayaraq deputat seçilib.[18][19]

O, Milli Məclisin deputatı kimi fəaliyyətində əsl peşəkarlıq, siyasi yetkinlik
nümunəsi göstərir. “Siz mənə səs verməklə, sizin və balalarınızın ümidlərinin
gerçəkləşməsinə səs vermisiniz” – deyən Mehriban Əliyeva öz fəaliyyəti ilə sübut
etdi ki, əzmkarlıq, işləri düzgün qurmaq bacarığı olan yerdə həlli mümkünsüz
sayıla biləcək heç bir problem yoxdur.

Mehriban Əliyevanın Milli Məclisin deputatı kimi fəaliyyətində yaddaqalan
məqamlardan biri onun ədalət, humanizm və insanpərvərlik ideallarını rəhbər
tutaraq genişmiqyaslı amnistiya aktının qəbul edilməsi təşəbbüsü ilə çıxış
etməsidir. 2007-ci il 8 mayda Mehriban xanımın hazırladığı “Azərbaycan xalqının
ümummilli lideri Heydər Əliyevin xatirəsinə həsr olunmuş amnistiya haqqında”
qərar layihəsinin müzakirəsində o, öz çıxışında qeyd etmişdir ki, “...səhv
etmiş, cinayət törətmiş insanlara bir daha imkan verməliyik ki, onlar azad
həyata qayıtsınlar, ailələrinə, yaxınlarına qovuşsunlar, cəmiyyətdə öz yerlərini
tapa bilsinlər. Ağır cinayət törətməyən insanları bağışlayaraq, biz həm onları
normal həyata qaytarırıq, həm də müstəqil Azərbaycanın humanizm prinsipləri
əsasında inkişaf etdiyini nümayiş etdiririk”.[20]

Azərbaycan parlamentarizmi tarixində ilk dəfə olaraq Milli Məclisin deputatı
tərəfindən irəli sürülmüş və geniş ictimai dəstək almış bu amnistiya aktı böyük
mənəvi-əxlaqi və siyasi məzmun daşımışdır. [21]

“Həkimlik xüsusi peşədir. Bu, ruh və qəlb peşəsidir. Bu, dərdə şərik olmaq və
şəfqət elmidir. Bu, insanların halına yanmaq, ehtiyacı olanlara əl uzatmaq
peşəsidir. Bu, altruizmdir. Mənim həyatım elə gətirib ki, artıq çoxdandır öz
peşəmlə məşğul olmuram. Amma fəaliyyətimin hər bir sahəsində, xüsusən də Heydər
Əliyev Fondunun prezidenti vəzifəsində mən məhz bu prinsiplərə, bu əsasa
arxalanmağa çalışıram”. [22]

Azərbaycan dövlətçiliyi tarixində ilk dəfə olaraq “birinci xanım” statusunu məhz
Mehriban Əliyeva formalaşdıraraq cəmiyyətin həyatına birinci xanım ənənəsini
gətirmişdir. Adətən, hər bir ölkənin birinci xanımı öz ölkəsində elmə,
mədəniyyətə və təhsilə diqqət yetirir. Mehriban xanımın diqqətindən kənarda isə
heç bir sahə qalmır; o, bütün bilik və bacarığını müxtəlif humanitar
təşəbbüslərin reallaşmasına sərf edir.[23]

Mehriban xanımı ölkə başçısı ilə ictimaiyyət arasında ən mahir əlaqələndirici
hesab etmək olar. Onun irəli sürdüyü bir çox təşəbbüslər dövlət və vətəndaş
birliyinin təmin edilməsində mühüm rol oynayır. [24]

Müsahibələrinin birində birinci xanım olmaq yükünün nə dərəcədə ağır olduğunu
belə izah edir: “Hər şey bu və ya digər insanın öz vəzifələrinə nə dərəcədə
ciddi yanaşmasından asılıdır. Aydın şəkildə dərk etmək lazımdır ki, müəyyən anda
sən fərdi şəxsdən ictimai şəxsiyyətə çevrilirsən. Sən artıq təkcə özünü və ya öz
ailəni yox, öz ölkəni təmsil edirsən. Bu barədə özünə hesabat verməli,
sözlərində, qərarlarında, hərəkətlərində daha təmkinli olmalısan. Bu, çox
məsuliyyətli yükdür..........Fikrimcə, vəziyyətindən və statusundan asılı
olmayaraq bu və ya digər rolu oynamalı deyilsən və kimliyini saxlamağı
bacarmalısan. Mən birinci xanım olmağımı, ilk növbədə, insanların bu və ya digər
probleminin həlli üçün obyektiv fürsət kimi dəyərləndirirəm” . [25]

Azərbaycanda son illər ərzində formalaşmış birinci xanım institutu dünyanın bir
çox ölkələri üçün örnək ola bilər. Mövcud reallıqlar Azərbaycanda birinci xanım
faktorunun mahiyyətini bizlərə aydın göstərir. O, xalqına xidməti əsas meyar
kimi birinci xanım qismində qəbul etmişdir: “dövlət başçısının xanımı kimi mənim
üçün həmişə ən vacibi o olmuşdur ki, mən öz ölkəm üçün nə edə bilərəm”.

Mehriban Əliyeva ictimai düşüncədə “bir çox sosial problemləri yalnız dövlət
həll etməlidir” kimi stereotipi dəyişdirməyə cəhd etdi və cəmiyyətin bütün
təbəqələrinin kənar müşahidəçi mövqeyindən konkret fəaliyyətə keçməsinə nail
oldu.

İsrailin “Breaking İsrael News” portalı yazır: “Azərbaycanın müasir baxışlara
malik birinci xanımı Mehriban Əliyeva öz fəaliyyəti ilə ölkə qadınlarına nümunə
göstərir, onları cəmiyyətdə fəal olmağa ruhlandırır”.[26] Mehriban Əliyeva öz
fəaliyyəti ilə Azərbaycanda qadın hərəkatını canlandıraraq onun tarixində yeni
bir mərhələ açdı. Təbii ki, qədim və zəngin tariximizin hər bir səhifəsində
Azərbaycan qadınının müdrikliyi və qəhrəmanlığının parlaq nümunələri olub.
Dünyanın bir çox ölkələrinin qadınlarından əvvəl seçib-seçilmək hüququ əldə
etməsi, mədəniyyətin, incəsənətin, elmin müxtəlif sahələrində ilk addım atması
Azərbaycan qadınının işgüzarlığının və intellektual potensialının aydın
təzahürüdür.

Politoloq Yevgeni Kriştalyov Mehriban Əliyevanı bu cür xarakterizə edir: “O,
mahiyyət etibarilə lider qadındır, özünün dəqiq mövqeyi, vətəndaş mövqeyi,
ictimai mövqeyi olan qadındır. O, birinci xanım vəzifəsinin yükünü “elə-belə”
sadəcə daşımır, ölkə parlamentinin deputatı, Heydər Əliyev Fondunun rəhbəri,
UNESCO və ISESCO-nun xoşməramlı səfiri kimi ölkənin ictimai-siyasi həyatında baş
verən hadisələrdə bilavasitə iştirak edir. O, həmin vəzifələri sadəcə zərurət
xatirinə, Azərbaycan Prezidentinin xanımı olduğuna görə deyil, səmimi qəlbdən,
düşünülmüş şəkildə yerinə yetirir. Mehriban xanımın insani keyfiyyətləri ona bu
dünyanın güclü simalarının çoxu ilə dil tapmaqda kömək edir”. [27]

Azərbaycanın birinci xanımı Mehriban Əliyeva müxtəlif sahələrdə genişmiqyaslı və
fədakar fəaliyyətinə görə bir çox beynəlxalq təşkilatlar, dövlətlər tərəfindən
yüksək mükafatlara layiq görülüb. Mehriban Əliyeva UNESCO və ISESCO-nun
xoşməramlı səfiridir.



https://az.wikipedia.org/wiki/%C4%B0raq_%C5%9Eam_%C4%B0slam_D%C3%B6vl%C9%99ti

Koordinatlar: 35°57′00″ şm. e. 39°01′00″ ş. u.﻿ / ﻿35.95000° şm. e.
39.01667° ş. u.﻿ / 35.95000; 39.01667

İraq Şam İslam Dövləti (özünüadlandırma: İslam Dövləti) — Əsasən İraq və Suriya
ərazisində fəaliyyət göstərən silahlı paramilitar terror qruplaşma, 3 yanvar
2014-cü il tarixində müstəqilliyini, 29 iyun 2014-cü il tarixində isə yeni
xilafət yarandığını elan etmiş tanınmamış dövlət və terror təşkilatı.[5]

İraq müharibəsinin başlamasından qısa bir müddət sonra «Camaat əl-Tövhid
vəl-Cihad» adı ilə qurulan qruplaşma 2004-cü ilin oktyabrında Əl-Qaidəyə
bağlılığını elan edərək «Tanzim Kaidat el-Cihad fi Bilad el-Rafidayn» (daha çox
«İraq Əl-Qaidəsi» adı ilə tanınır) adını götürdü.

2006-cı ilin yanvar ayında «Ceyş ət-Taifa Əl-Mənsur», «Ceyş Əhli-Sünnə
vəl-Camaa», «Ceyş əl-fatihin», «Cund əs-Səhabə» kimi kiçik qruplarla birləşən
qruplaşma «Mücahidun Şura Konseyi» adını aldı.

İraq müharibəsinin qızğın dövründə Anbar, Ninəvə, Diyalə, Babil, Kərkük və
Səlahəddin bölgələrində aktivlik göstərən qruplaşma üzvləri 2006-cı ilin 15
oktyabr tarixində paytaxtı Baquba şəhəri olan «İraq İslam Dövləti» adlı dövlət
elan etdi. Bu tarixdən etibarən «Mücahidun Şura Konseyi» adı altında toplaşan
qruplaşmaların keçirdiyi əməliyyatlar «İraq İslam Dövləti» adıyla keçirilməyə
başladı.

2006-cı ildə ABŞ kəşfiyyatının hazırladığı hesabatda təşkilatın üzvlərinin
sayının 1000-dən yuxarı olduğu bildirilirdi. 2011-ci ildən etibarən ABŞ
ordusunun İraqdan çıxmasından sonra təşkilat üzvlərinin sayının 2 dəfədən çox
artdığı haqqında məlumatlar var idi.

15 oktyabr 2014-cü ildə  terror təşkilatı İŞİD Bağdad yaxınlığındakı Kubaisanı
ələ keçirmiş, əl-Anbar və Fəllucanı mühasirəyə almışdır.[6]

10 mart 2015-ci il tarixində İraq Silahlı Qüvvələri əvvəlcə əl-Aləm[7], ardınca
da Tikrit şəhərini tamamilə İŞİD-dən geri almışdır.[8]

12 noyabr 2015-ci il tarixində Peşmərgə qüvvələri Sincarı İŞİD-dən geri almaq
üçün "Sincarı xilas et" adlı əməliyyat keçirmiş və 13 noyabrda şəhər İŞİD-dən
geri alınmışdır.[9][10]

28 dekabr 2015-ci il tarixində İraq ordusu Ramadi şəhərini İŞİD-dən tamamilə
geri almışdır.[11][12]

Suriya vətəndaş müharibəsinin başlamasından bir müddət sonra, 2012-ci önlərindən
etibarən Suriyada Əl-Nusra Cəbhəsi («Əl-Qaidə»nin Suriya qanadı) adıyla
fəaliyyət göstərən qruplaşma üzvləri şimali Suriyada nüfuzlu silahlı qruplaşmaya
çevrildi.

2013-cü ilin aprel ayında İŞİD əmiri Əbu Bəkr əl-Bağdadi yayımladığı səs
yazısında Əl-Nusra Cəbhəsinin İŞİD tərəfindən yaradıldığı, maliyyələşdirildiyi
və dəstəkləndiyi açıqlamasını verdi. Və bu tarixdən etibarən hər iki
qruplaşmanın «İraq və Şam İslam Dövləti» adı altında fəaliyyət göstərəcəyini
bildirdi.

Bundan sonra Əl-Nusra Cəbhəsi lideri Əbu Muhamməd əl-Cövlani belə bir
birlməşmənin olmadığını və bu mövzu haqqında özləriylə heç bir danışığın
aparılmadığını açıqlamasını verdi.

2013-cü ilin İyun ayında isə yazılı açıqlamayla hər iki liderə müraciət edən
Əl-Qaidə lideri Ayman əl-Zəvahiri birləşmənin əleyhinə olduğunu və iki qrup
arasındakı vəziyyəti aydınlaşdırmaq üçün elçi təyin etdiyini bildirdi. Eyni ayda
səs yazısı yayımlayan İraq və Şam İslam Dövləti lideri Əbu Bəkr əl-Bağdadi bu
əmrə tabe olmadığını və birləşmənin reallaşacağını açıqlamasını verdi.

21 iyul 2013-cü il tarixində İŞİD-in güclənməsi üçün önəmli hadisələrdən biri
olan Bağdad Mərkəzi Həbsxanasına (keçmiş adıyla «Əbu Qureyb həbsxanası») hücum
baş tutdu. Hücumu İŞİD öz üzərinə götürdü və bu əməliyyatın 1 il öncədən
«Divarları dağıtmaq» kod adı altında Əbu Bəkr əl-Bağdadi tərəfindən hazırlandığı
açıqlaması verildi. Rəsmi hesabatlara görə hücum nəticəsində içlərində İŞİD-in
nüfuzlu şəxsləri də olan 500-dən çox məhbus qaçıb.

Noyabr 2013-cü il tarixində Suriya İnsan Haqları Təşkilatı "İŞİD Şimali Suriyada
100% ən güclü qruplaşmadır. Bu haqda başqa şey deyənlər yalan danışırlar."
açıqlamasını verdi.

Yanvar 2014-cü ildə Anbardakı qarşıdurmalarda təşkilat Fəllucə və Ramadinin bir
qisimini nəzarəti altına aldı. 3 yanvar 2014-cü ildə İŞİD Fəllucədə islam
dövlətini elan etdi.

Hələbdə isə İslami Cəbhə və Azad Suriya Ordusu İŞİD-ə qarşı birlikdə bir hücum
başlatdı.

25 yanvar 2014-cü ildə İŞİD Livanda Hizbullaha qarşı döyüşmək üzrə yeni bir
milis qanad qurulduğunu açıqladı.

29 yanvar 2014-cü ildə Türkiyə Ordusunun Suriya sərhədinə yaxın bir yerdəki İŞİD
karvanını vurduğu açıqlandı.

18 fevral 2014-cü ildə İraq Süleymanbekdə polis mərkəzinə təşkil edilən İŞİD
hücumunda 3 nəfər ölmüş 11 adam yaralanmışdır.[13]

1 mart 2014-cü ildə İŞİD hakim olduğu Türkiyə sərhədindəki Azaz qəsəbəsini Azad
Suriya Ordusu ilə baş verən aramsız qarşıdurmalar nəticəsində tərk etdi.

17 mart 2014-cü ildə Hələbə Sarin qəsəbəsində YPG ilə baş tutan qarşıdurmalar
nəticəsində bölgəni nəzarət altına aldı. Süleyman Şah türbəsi bu bölgədə
yerləşir. Bölgə Türkiyə torpağı sayılır və İŞİD, bir video çəkərək, Türkiyə
Ordusuna bölgədən çəkilməsi üçün 3 gün müddət verdi.

20 mart 2014-cü ildə Niğdənin Uluqışla mahalında, təhlükəsizlik güclərinə atəş
açılması nəticəsində ilk təyin etmələrə əsasən 2 əsgər və 1 polisin öldüyü
bildirildi. Hücumu edənlərin İŞİD üzvü olduğu bildirildi. Təcavüzkarlar tutuldu.

27 aprel 2014-cü ildə İraq ordusuna aid vertolyotlar Suriya sərhədləri içindəki
8 avtomobilli bir İŞİD karvanına hücum etdi. Bu İraq ordusunun Körfəz
müharibəsindən sonrakı ilk xarici əməliyyatı oldu.

10 iyun 2014-cü ildə İŞİD İraqın ikinci ən böyük şəhəri Mosulda və Mosulun
paytaxtı olduğu Ninəvə mühafazasında nəzarəti tamamilə ələ keçirtdi.[14]

11 iyun 2014-cü ildə İŞİD Türkiyənin Mosul Baş konsulluğunu ələ keçirdi. Baş
konsul ilə birlikdə 49 adamın ələ keçirildiyi bildirildi.[15]

Mosulda İŞİD'in baş konsulluq və elektrik stansiyası basqınlarında cəmi 80 Türk
vətəndaşı girov alındı. Türkiyə BMT və NATO nəzdində xilasetmə cəhdlərinə
başlayarkən Təhlükəsizlik Zirvəsi Çankaya Köşkündə toplandı.[16]

11 iyun 2014-cü ildə Mosul valisi, İŞİD'in Mosuldakı İraq Mərkəzi Bankının Mosul
şöbəsinin ələ keçirildiyini söylədi. İŞİD tvitter hesabından İraq Mərkəzi Bankı
şöbəsindəki pul və qızıla əl qoyduğunu təsdiqləyir. Ələ keçirilən məbləğin 429
milyon dollar civarında olduğu söylənilir.[17] Bu İŞİD-in artıq beynəlxalq
ictimaiyyət tərəfindən qeyri-qanuni qəbul edilən təşkilatların hamısından daha
çox pula hökm etdiyi mənasına gəlir.[18]

15 iyun 2014-cü ildə Tikrit şəhərini ələ keçirən İŞİD, ələ keçirilən 2700 polis
məmurundan 1500-ünü öldürdü.[19]

29 iyun 2014-cü ildə yeni Xilafət elan edən İŞİD, bu tarixdən etibarən İslam
Dövləti adlanacağını xəlifənin isə Əbu Bəkr əl-Bağdadi olduğunu bildirdi.

16 sentyabr 2014-cü il tarixindən etibarən  İŞİD Suriyanın YPG nəzarətində olan
Eyn əl-Ərəb (Kobani) şəhərini mühasirəyə almış və oraya hücumlar təşkil
etmişdir.

27 dekabr 2015-ci il tarixində Suriya Demokraik Qüvvələri Tişrin su anbarı və
Tişrin qəsəbəsini İŞİD-dən geri almışdır.[20]

Suriya ordusu 24 yanvar 2016-cı ildə Rusiya Hərbi Kosmiq Qüvvələrinin də
dəstəyilə 2 günlük döyüşlərdən sonra, 2012-ci ildən Nusra Cəbhəsinin nəzarətində
olan Lazkiyə (Latakiya) vilayətinin Rabiə qəsəbəsini geri almışdır.[21]

Suriya Demokratik Qüvvələri 19 fevral 2016-cı ildə İŞİD əleyhinə yaradılmış
Beynəlxalq Koalisiyanın Hərbi Hava Qüvvələrinin də dəstəyi ilə Suriya-İraq
sərhədi və İŞİD-in de-fakto paytaxtı hesab olunan Raqqa yaxınlığındakı Şəddadi
şəhərini İŞİD-dən geri almışdır.[22]

24 mart 2016-cı ildə Suriya ordusu Rusiya Hərbi Hava Kosmiq Qüvvələrinin də hava
dəstəyi ilə 2015-ci ilin mayından İŞİD-in nəzarətində olan Palmira şəhərinə
daxil olmuşdur.[23] 27 mart 2016-cı ildə Palmira şəhəri İŞİD-dən tamamilə geri
alınmışdır.[24]

2014-cü ilin yayından 2015-ci ilin sentyabr ayına qədər 95 qadın müxtəlif
səbəblər üzündən İŞİD terrorçular tərəfindən öldürülüb[28]. İŞİD terror
təşkilatı Suriyanın Kobani şəhərində gəzərək dinc əhaliyə divan tutur, evlərə
girir, qadınları və qızları zorlayır, kişilərə isə müxtəlif əzablar verərək
öldürür[29]. İraqın Mosul şəhərində isə İŞİD terror qruplaşması tərəfindən ən
azı 120 nəfər edam edilib, 350-dən çox şəxs əsir götürülüb[30].



https://az.wikipedia.org/wiki/Pol%C5%9Fa

Polşa (pol. Polska) və ya Polşa Respublikası (pol. Rzeczpospolita Polska) —
Avropada dövlət. Mərkəzi Avropada olub qərbdə Almaniya, cənubda Çex Respublikası
və Slovakiya, şərqdə Ukrayna və Belarus, şimalda isə Baltik dənizi, Litva və
Rusiya (Kalininqrad vilayəti) ilə həmsərhəddir. Ölkənin həmçinin Danimarka və
İsveç ilə dəniz sərhədləri vardır. Polşanın ərazisi 312.683 km²-dir (dünyada
ərazisinə görə 69-cu yerdədir). Əhalisi 38.1 milyondan çoxdur, sakinlər əsasən
tarixi mərkəz Krakov və paytaxt Varşava kimi böyük şəhərlərdə məskunlaşmışlar.

İlk polyak dövləti 966-cı ildə yaradılmışdı. Həmin dövlətin sərhədləri təxminən
bugünkü Polşa sərhədləri ilə üst-üstə düşür. Polşa 1025-ci ildə krallığa
çevrilmiş, 1569-cu ildə isə Böyük Litva hersoqluğu ilə birləşərək Polşa-Litva
birliyinin əsasını qoydu. Bu ittifaq yalnız 1795-ci ildə dağılmışdı. 1918-cu
ildə müstəqilliyini yenidən qazanan Polşa İkinci dünya müharibəsi dövründə Adolf
Hitler Almaniyası tərəfindən işğal olunmuş, müharibə bitdikidən sonra isə
kommunist dövlət kimi SSRİ-nin nəzarət etdiyi Şərq Blokuna daxil olmuşdu.
1989-cu ildə kommunist rejimi devrildikdən sonra Polşada "Üçüncü Respublika"
quruldu. Bu gün Avropa İttifaqının ən çox əhaliyə malik 6-cı ölkəsi olan Polşa
16 voyevodaliqdan (pol. województwo) ibarət liberal demokratik dövlətdir. Ölkə
Avropa Birliyi, NATO, BMT, İqtisadi Əməkdaşlıq Təşkilatı, Dünya Ticarət
Təşkilatının üzvüdür.

Polşa XIV əsrdən XVII əsrə qədər keçən müddət içində Avropada güclü bir dövlət
halında idi. "Üç parçalanmadan" ilki 1772-ci il tarixinə qədər olan müxtəlif
xanədanlıqlar idarəsində idi. Bu tarixdən etibarən Polşanın çöküş dövrü başladı.
1772-ci il tarixində Prussiya, Rusiya və Avstriya, ölkə torpaqlarını aralarında
paylaşdılar. Bunu 1793-cu və 1795-ci illər paylaşmaları izlədi. Polşanın əlində
yalnız şərq Prussiya əraziləri qaldı. Birinci dünya müharibəsindən sonra uzun
mübarizə və çətinliklərdən sonra 1918-ci ildə Versal müqaviləsi ilə müstəqilliyi
təmin edildi. Polşa 1918-ci il 7 noyabrda müstəqil ölkə elan edildi. Polşada
hakimiyyətə Polşa Sosialist Partiyasının rəhbəri olan Yuzef Pilsudski gəldi.
Polşanın qərb sərhədləri Versal müqaviləsi ilə müəyyənləşdirilmişdi. 1919-cu il
28 iyunda Polşa nümayəndələri ona imza atmışdılar. Lakin şərq sərhədlərini
müəyyən etməkdə Antanta dövlətləri Polşaya fəaliyyət azadlıöı vermişdilər. Hətta
1919-cu ilin dekabr ayında Antantanın Ali Şurası şərqdə Polşanın sərhəd xəttini
təsdiq etdi. Bu, şərti olaraq Kerzon xətti adlandırıldı. 1921-ci ilin martında
Riqada Sovet-Polşa müqaviləsi imzalandı. Həmin müqaviləyə əsasən Qərbi Belorus
və Qərbi Ukrayna əraziləri Polşanın tərkibində qaldı. 1921-ci il 12 martda
ölkənin konstitusiyası qəbul olundu. Konstitusiyada respublika quruluşu təsbit
edildi. Pilsudkinin səlahiyyət müddəti bitdiyi üçün bütün vəzifələrindən imtina
etdi. Lakin ölkədə vəziyyət getdikcə pisləşir, siyasi didişmələr, milli
münaqişələr ölkəni idarəolunmaz vəziyyətə salırdı. 1926-cı ildə ölkədə hərbi
çevriliş baş verdi. Y.Pilsudki yenidən hakimiyyətə gəldi. O, 1935-ci ilə kimi
dövlətin başçısı oldu. Bu illər öz mahiyyətinə görə Polşa tarixinə sanasion
(sağlamlaşdırma) dövrü kimi daxil olmuşdur. Polşa xarici siyasətdə antisovet və
antialman siyasəti yeridirdi. Bu da, 1939-cu ildə Polşanın SSRİ və Almaniya
arasında bölüşdürülməsi ilə nəticələndi.

1939-cu ildə eyni anda həm Nasist Almaniyasının və həm də Rusiyanın işğalına
uğradı. İkinci dünya müharibəsi ərzində altı milyon polşalı öldürüldü. Daha
sonra Alman orduları müttəfiqlərə təslim oldu. İşğal əsnasında qurulan
sürgündəki Polşa hökuməti iş başına gəldi. 1947-ci ildə edilən seçkilərdə
kommunistlər hökuməti qurdular və ölkəni Rusiyanın peyki vəziyyətinə gətirdilər.
İkinci dünya müharibəsinin bu çətin günlərindən sonra Polşa, Rusiyaya verilən
178.842 km²-lik bölgəyə qarşı 1945-ci ildə Alman torpaqlarından 102.400 km²-lik
bir bölgəni götürdü. Oder-Neisse xəttinin şərqində qalan bu bölgə Sileziya,
Pomeraniya, Qərb Prussiya və Şərq Prussiya da daxil idi. Polşa idarəsinə
kommunistlərin gəlməsiylə, böyük mülkiyyətlər qaldırıldı, sənayelər
milliləşdirildi, məktəblərdəki təhsil sistemləri kommunistləşdirildi. İstehsal
azaldı. Bütün bunların nəticəsində 1956-cı ildə Poznanda üsyan çıxdı.

1970-ci ildə yeni ağır vergilər və həddindən artıq qiymət yüksəlmələri yeni
üsyanlara yolaçtı. 1980-ci ildə hadisələr daha şiddətləndi. Lenin limanlarında
inkişaf edən "İşçi Tətilləri" sonunda, işçinin yanında olduğunu söyləyən
kommunist idarə "21 imtiyazı" vermək məcburiyyətində qaldı. Qdansk adıyla
bilinən bu tətillər sonunda, müstəqil işçi peşələri qurma haqqı əldə edildi.

Hadisələrin gedişindən hürkən Rusiyanın təhdidləri ölkədə hərbi vəziyyət elanına
səbəb oldu. İşçi qiyamlarını təşkil edən Həmrəylik Peşəsi liderləri həbs olundu.
1982-ci ildə ABŞ-ın təzyiqi nəticəsi hərbi vəziyyət qaldırıldı. 1983-cü ildə
yenə Qdanskda Lenin Limanlarında hökumət əleyhdarı göstərilər edildi. 1 mayda
Polşa işçiləri, İşçi hökumətindən haqqlarını tələb etmək üzrə "İşçi Bayramını"
tətillərlə qeyd etdilər. Əsgəri idarə işçilərə bəzi haqqlar verdi. 1985-ci ildə
seçkilərindən sonra hakimiyyətə keçən Voyçex Yaruzelski, Qərblə əlaqələrini
inkişaf etdirməyə çalışdı. Artan iqtisadi problemlər 1988-ci ildə böyük bir
tətil dalğasına səbəb oldu. 1989-cu ilin iyununda edilən seçkilərdə, o tarixə
qədər iqtidarda olan Birləşmiş İşçi Partiyası ağır məğlubiyyətə uğradı.
Həmrəylik Peşəsinin təklifi üzərinə Tadeuş Mazovetski başçılığında bir koalisiya
hökuməti quruldu. 1990-cı ildəki dövlət başçılığı seçkilərini Lex Valensa
qazandı.

Polşalılar slavyan mənşəlidirlər. Əhalinin ən köhnə qaynağını 10-cu əsrdə
"Polane" adı verilən slavyan qəbilələri meydana gətirir. Təxminən olaraq
37.875.000 əhaliyə sahib bir ölkədir. Əhalinin 98% ini Polşalılar meydana
gətirir. Geri qalan kiçik bir hissəsini isə Almanlar, Ukraynalılar və Beloruslar
təşkil edir. Polşalıların 65% yaxını gənc olub, 15 ilə 60 yaş qrupu arasındadır.
Əhali sıxlığı 121 olub, illik əhali artımı 0,1%-dir.

Bu günki Polşa dili, slavyan qəbilələrindən təşkil etmiş Polanelerin dilindən
qaynaqlanmaqdadır. Buna müqabil, Pomeraniyanın şərqində və Polşa Karpatlarının
bəzi bölgələrində digər slavyan qəbilələrinin bir miqdar fərqli istiqamətləri
olan ləhcələri də danışılmaqdadır. Polşa xalqının böyük bir hissəsi katolikdir.
Xristianların eks-Papası II İoann Pavel, Polşalıdır.

Polşada təhsil və təhsil imkanları olduqca genişdir. Xalqın oxuma yazma nisbəti
98%-dir. Mövcud universitetlər içində Krakovda Jagerellonion Universiteti,
Lyublin Katolik Universiteti və Varşava Universiteti ən əhəmiyyətliləridir.
Polşanın Əsas şəhəri Varşavadır. Digər əhəmiyyətli şəhərləri isə; Lodz, Krakov
və Qdanskdır.

Bu gün Polşada heç bir adam və ya rəsmi və ya xüsusi təşkilatın Katolikliyi
açıqca rədd etməsi ya da tənqid etməsi düşünülməməlidir. Kilsə ilə açıqca tərs
düşən bir partiyanın siyasi həyatda yer sahibi olması az qala qeyri-mümkündür.
Papa II İoann Pavel qarşı sərt yazı yazan bir jurnalist məhkəmə tərəfindən sərt
cəzaya məhkum edilmişdir. Rəsmi təşkilatın Dövlət ilə Kilsə əlaqəsini 1989-cu
ildə qəbul olunan qanunla təşkil etməkdədir. Bu qanunlar, inanc azadlığını
zəmanət altına almaqda, Roma Katolik Kilsəsinin radio və televiziya proqramları
etməsinə, ayrıca məktəb, xəstəxana və tarixi dəyəri olan binaları işlətməsinə
icazə verməkdədir. Lublin Katolik Universiteti və Varşava İlahiyyat Akademiyası
xaricində bir çox universitet və təhsil təşkilatında ilahiyyat fakültələri
vardır. 28 İyul 1993 tarixində hökumət, Baş yepiskopluq ilə aralarındakı
qarşılıqlı əlaqələri təşkil edən bir Konkordato imzalamış, söz mövzusu razılaşma
üzərində 5 il görüşmələr edildikdən sonra Parlament tərəfindən
qanuniləşdirilmişdir. Varşava Baş yepiskopu, eyni zamanda Polşa Baş yepiskopudur
(ki 1981-ci ildən bu yana bu vəzifəsi Kardinal Józef Glemp icra etməkdədir).
Dini paytaxt Gnieznodur və bu şəhərin yepiskopu doğrudan baş yepiskop ünvanı
almışdır. 1978 ili Oktyabr ayında, Krakov Yepiskopu, kardinal Karol Wojtyła
(Karol Voytıua), II İoann Pavel adı ilə Papa seçilmişdir. Wojtyła, 2005-ci ildə
ölmüşdür.

Enerji baxımından olduqca inkişaf etmiş bir ölkədir. Sovet köməyiylə qurulmuş
hidroelektrik stansiyaları mövcuddur. Kömürə söykənən dəmir və polad sənayesi
əhəmiyyətli bir gəlir qaynağıdır. Vroslav, Poznan, Bıdqоş, Yuxarı Siləsiyə ən
əhəmiyyətli mexaniki və elektrik mühəndisliyi sənaye mərkəzləridir. Qdansk və
Şеçində isə limanlar mövcuddur. Son zamanlarda qida, alüminium sənayesi
Macarıstan boksu idi və yerli qida, alüminium və süni gübrə sənayeləri inkişaf
etmiş vəziyyətdədir. Alüminium sənayesi; Macarıstan boksu idinə və yerli gəhvə
rəngli kömürə bağlıdır.

Əkinçilik məhsulları baxımından daha çox kartof, tütün, kətan, çovdar, arpa,
buğda və yulaf qabaqda gəlir. Heyvandarlıqda isə daha çox mal və qoyun
yetişdirilər. Ayrıca balıqçılıq digər əhəmiyyətli bir qaynaqdır.İşləyən əhalinin
30% a yaxın bir hissəsi əkinçilik və heyvandarlıqla məşğul olar. Polşa, pul
vahidi olaraq Złoty istifadə edər. Adam başına düşən milli gəlir 7200 dolların
üstündədir. Polşa xarici ticarətinin təxminən üçdə ikisi köhnə Comecon üzvü
kommunist blok ölkələriylə olmaqdadır. Bu ölkələrdən ən çox ticarət ediləni
Rusiyadır. İdxalatın 35 % və ixracatın 26 % ı bu ölkələrədir. Qərbli ölkələr
arasında ən çox Almaniya ilə ticari münasibətləri mövcuddur. Ayrıca İngiltərə və
ABŞ, Polşa ilə ticari andlaşmaları olan liberal ölkələrdir. Xüsusilə son illərdə
buğda və digər əkinçilik məhsullarında ABŞ ilə olan bağlılıq artmışdır.

Polşanın idxalat məhsulları; tekstil xammalı, dəmir cövhəri, maşın və təchizat,
taxıl məhsulları və neftdir. Neftin hamısı "Dostluq Boru Xətti" yoluyla
Rusiyadan təmin edilə Ölkənin nəqilliyat şəbəkəsi xüsusilə İkinci dünya
müharibəsi əsnasında işləməz hala gətirilmişdir. Bu gün isə nizamlı yollara
malikdir. Dəmiryollarının cəmi uzunluğu təxminən 25.848 kmdir. Bunun 3200 kmə
yaxın bir hissəsi elektriklidir. Çay və kanallar nəqliyyata uyğundur. Odra Çayı
üzərində ticari çatdırma edilməkdədir. Ölkənin ticarət yükünün ağırlığı
dəmiryolları üzərindən olduğu üçün 363.116 kmə çatan quruyolları nisbətən daha
az inkişaf etmişdir. Müasir bir hava yolu sisteminə malikdir. Ayrıca dəniz
nəqliyyatı da yaxşı vəziyyətdədir. Başlıca limanları Qdansk, Qdınya və Şеçindir.

İdarə şəkli respublikadır. Respublikanın elan edilmə tarixi 11 noyabr 1918-ci
ildir. Prezident Bronislav Komorovski, 4 iyul 2010-cu ildə vəzifəyə gəldi. 10
Aprel 2010 da Polşa prezidenti Lex Kaçinski və onu müşayiət edən heyəti daşıyan
Tu-154M tipli təyyarə həddindən artıq dumanlı havada eniş etməyə çalışarkən
qəzaya uğramış və xilas olan olmayıb. Polşa baş naziri Donald Tusk, Dövlət
Başçısı Lex Kaçinskini daşıyan təyyarənin Rusiyada qəzaya uğraması, "Polşanın
müharibə sonrası tarixinin ən faciəli hadisəsi olduğunu" söyləmişdir. Qəzaya
uğrayan təyyarədəki Polşa heyətində Kaçinski ilə həyat yoldaşı Mariadan yanı
sıra Baş qərargah rəhbəri Franciszek Gagor, Mərkəzi Bank Başçısı Slawir
Skrzypek, xarici işlər nazirinin müavini Andrej Kremer, Polşanın sürgündəki son
Dövlət Başçısı Ryszard Kaczorowski, Milli Təhlükəsizlik şöbəsi Başçısı Aleksandr
Szczyglo, Prezident Köməkçiləri Pawel Wypch ilə Mariusz Handzlik, Parlament
sədrinin müavini Jerzego Szmajdzinski kimi üst səviyyəli dövlət vəzifəliləri yer
alırdı.



https://az.wikipedia.org/wiki/%C4%B0sve%C3%A7

İsveç, rəsmi adı İsveç Krallığı (İsveçcə: Konungariket Sverige (konunqariket
svəriye)) - Şimali Avropada Skandinaviya yarımadasında yerləşən konstitusiyalı
monarxiyalı dövlət. Ölkə qərbdən Norveç Krallığı, şimal – şərqdə Finlandiya ilə
quru sərhədlərinə malikdir. Şərqdə Botnik körfəzi və Baltik dənizi, cənub-
qərbdə Skagerrak, Balt və Öresund boğazlarına çıxır. Cənub-qərbdə Öresund
körpüsü vasitəsilə Danimarka ilə quru nəqliyyat yollarına malikdir.

1995-ci ildən Avropa Birliyinin üzvüdür. 450.295 km² ərazisi olan İsveç Avropa
Birliyi ölkələri arasında ərazisinə görə üçüncü ən böyük dövlətdir. Əhalisi 9.4
milyon nəfərdir. Əhali sıxlığı aşağıdır, lakin ölkənin cənub hissəsində sıxlıq
daha böyükdür. Əhalinin 85%-i şəhərlərdə yaşayır və ölkədə urbanizasiya artır.
Ən böyük şəhəri Stokholmdur (şəhər əhalisi 1.3 milyon, metropoliya əhalisi 2
milyon nəfər). İsveç inzibati olaraq 21 ərazi vahidindən ibarətdir: Blekinge,
Dalarna, Gavleborg, Gotland, Halland, Jamtland, Jönkoping, Kalmar, Kronoberg,
Norrbotten, Örebro, Östergotland, Skan, Sodermanland, Stokholm, Uppsala,
Varmland, Vasterbotten, Vasternorrland[2].

İsveçin uzun müddətli müstəqillik ənənələri var, ölkə öz müstəqilliyini hələ
orta əsrlərdə əldə etmişdir. XVII əsrdə İsveç öz torpaqlarını genişləndirərək
imperiya halına gətirmişdir. Lakin sonradan XVIII və XIX əsrlərdə İsveç öz
ərazilərinin çox hissəsini itirmiş, ölkənin şərq torpaqlarının demək olar hamısı
Rusiya tərəfindən işğal olunmuşdur. İsveçin daxil olduğu sonuncu müharibə
1814-cü ildə baş verib, həmin tarixdən bəri İsveç bütün müharibələrdə neytral
mövqe tutmaqdadır.

Orta əsrlərdə indiki İsveç ərazisində vikinqlərin güclü dövləti mövcud idi.
Vikinqlər VIII əsrdən başlayaraq üç əsr müddətində İsveçdə hakim qüvvə olmuşlar.
Onların hakimiyyəti XI əsrdə xristianlıqın yayılması ilə başa çatmışdır. Müasir
İsveç dövləti 1397-ci ildə yaradılmış Kalmar Birliyinin XVI əsrdə dağılmasından
sonra yaranmışdır. İsveçin müstəqil krallıq kimi formalaşmasında kral Qustav
Vusanın əhəmiyyətli rolu olmuşdur. Qustav Vasa 1523-cü ildə hakimiyyətə
gəldikdən sonra Roma Katolik Kilsəsi ilə əlaqəni kəsmiş və kilsədə reformasiyaya
başlamışdır. 1527-ci ildə kilsəyə məxsus torpaqlar ondan alındı. 1538 və 1558-ci
illərdə vergi sistemində dəyişikliklər edildi. Ölkənin xarici ticarətini əldə
saxlayan monopolist qüvvələr ölkədən qovuldu. Kral Qustavın dövründə İsveç
dünyada ilk müasir ordu quruculuğuna başlayan ölkə oldu. İsveç Vasa sülaləsinə
malik hökmdarlar tərəfindən 1523-1654-cü illərdə idarə olunurdu. Kral Qustav
müasir İsveçin qurucusu hesab olunur.

XVII əsrdə İsveç Avropada superdövlət olaraq yüksəlməyə başladı. Bundan əvvəl
İsveç şimalda yerləşən, seyrək əhaliyə malik kasıb bir ölkə idi. İsveç
imperiyası kral Qustav II Adolfun dövründə yüksəlməyə başladı, o Rusiya və Reç
Pospolita ilə 30 illik müharibə nəticəsində böyük ərazilər işğal etdi. Həmçinin
bu müharibə nəticəsində İsveç Müqəddəs Roma imperiyasına daxil olan dövlətlərin
yarısını işğal etdi. Kral Qustav II Adolf Müqəddəs Roma imperiyasını tamamilə
işğal edərək onun yeni imperatoru olmaq istəyirdi. Lakin o buna nail ola
bilmədi, 1632-ci ildə imperator Lützen döyüşündə öldürüldü. Bu müharibə
nəticəsində Almaniyaya böyük ziyan dəydi, İsveç qoşunları Almaniyanın üçdə
birini tamamilə xaraba qoydu. Müharibədən sonrakı dövrdə İsveç imperiyası
Danimarkanı, Finlandiyanı, Baltikyanı ölkələri, Şimali Almaniyanın bəzi
ərazilərini ələ keçirdi. 1720-ci ildə İsveçin əhalisi (işğal olunmuş əraziləri
saymadan) 1.4 milyon nəfər idi, əhalinin böyük əksəriyyətinin məşğuliyyəti isə
əkinçilik olaraq qalmışdı.

1700-cü ildə Böyük Şimal Müharibəsi başladı. Müharibə Rusiya, Polşa və
Danimarkanın birləşmiş qüvvələrinin İsveçə hücümu ilə başladı. Həmin ildə Narva
Döyüşü baş verdi. Müasir Estoniya ərazisində baş vermiş bu döyüşdə 35.000 rus
əsgəri ilə 10.000 nəfərlik İsveç qoşunu üz-üzə gəldi. İmperator XII Karlın
şəxsən rəhbərlik etdiyi İsveç qoşunu döyüş ərzində rusları mühasirəyə alaraq
onları darmadağın etdi. Bu döyüşdə 10.000 rus əsgəri öldürüldü, 20.000 əsgər isə
isveçlilərə əsir düşdü, həmçinin böyük miqdarda silah və sursat isveçlilərin
əlinə keçdi. İsveçlilərin itkisi təxminən min nəfər idi. Təxminən dörd il sonra
rus imperatoru çox böyük ordu yığaraq Narvaya yenidən hücum edib, böyük itkilər
hesabına onu geri ala bildi. Lakin Müharibənin həlledici döyüşü olan Poltava
Döyüşündə ruslar qalib gəldilər. Bundan sonra imperator XII Karl 1716-cı ildə
Norveçə hücum etdi, lakin döyüşlərin birində öldürüldü. 1721-ci ildə müharibənin
başa çatması ilə Niştadt müqaviləsi imzalandı. Bu müharibə nəticəsində İsveç
imperiya kimi öz yerini itirdi, müqavilənin şərtlərinə görə Rusiyaya böyük
ərazilər verildi, həmçinin müharibə dövründə təxminən 200.000 nəfər isveçli
öldürüldü.

1809-cu ildə Rusiya yenidən hücum edərək İsveçə daxil olan Finlandiyanı işğal
etdi. İsveçə mədəni və iqtisadi cəhətdən çox yaxın olan Finlandiya 1 əsrdən
artıq bir müddət ərazində Rusiyanın zülmü altında qaldı. 1814-cü ildə İsveç
Norveçə müharibə elan etdi, müharibə nəticəsində hər iki ölkənin daxil olduğu və
1905-ci ilə kimi mövcud olan birlik yarandı. Bu İsveçin daxil olduğu sonuncu
müharibə idi.

19-cu əsrin sonlarından başlayaraq isveçlilər Amerikaya köçməyə başladılar.
1850-ci ildən 1910-cu ilə qədər təkcə ABŞ-a 1 milyon isveçli mühacirət
edib.[3]1870-ci ildən etibarən İsveçdə sürətli iqtisadi inkişaf başladı. 20-ci
əsrdə baş verən hər iki dünya müharibələrində İsveç neytral mövqedə oldu, lakin
bəziləri 2-ci Dünya müharibəsində İsveçin Almaniyanı dəstəklədiyini iddia edir.
İsveç ABŞ ilə sıx əlaqələrə malik olsa da, Soyuq Müharibə dövründə də neytral
qaldığını elan etdi. 1995-ci ildə İsveç Avropa Birliyinə daxil oldu.

İsveç Şimali Avropada, Baltik dənizi ilə Botnik körfəzi arasında yerləşir. Çox
uzun (təxminən 8000 km) sahil zolağına malikdir. Qərbdə İsveçi Norveçdən ayıran
Skandinav Dağları yerləşir. 449,964 km2 əraziyə malik olan İsveç, dünya
sıralamasına görə 55-ci, Avropada isə 4-cü yeri tutur.[4] Ərazisinin 65%-i
meşələrdən ibarətdir. Ərazisinin 9%-i çay və göllərdən ibarətdir.

İsveç Skandinaviya yarımadasının 5/8 hissəsini tutur. Şimal-qərbi dağlıqdır.
Kjölen dağları və Skandinaviya Alplarının şərq yamacları bu hissədədir. Kjölen
dağında İsveçin ən yüksək təpəsi olan Kebneka (2123 m) yerləşir. Şimal
bölgəsində çoxlu çaylar vardır. Bu çaylar cənubda Bothnia körfəzində tökülür.
Əsas çayları Klark, Une, Angerman, Dal, İndals, Pite, Lüle, Kalij, Torn və
Skellettedir. Kjölen dağlarının yüksək yamaclarında yüzlərlə kiçik buzlaq
düzənlikləri vardır. Böyük göllər hissəsini bir çox göl meydana gətirmişdir. Bu
göllərdən ən böyüyü 5545 km²-lik Vanern gölüdür. Digər əhəmiyyətli gölləri isə
Vattern, Jalmar və Malardır. Qumlu sahil olan Czania istisna olmaqla, İsveç
sahilləri qayalıq və kiçik adalarla doludur. Baltik dənizində olan Scania,
Gotland və Oland adaları düz torpaqlardan meydana gəlmişdir.

İsveç ixrac yönümlü, kapitalizm ilə sosializmin qarışmasından ibarət, yaxşı
təşkil olunmuş xarici və daxili kommunikasiyaları olan iqtisadiyyata malikdir.
İqtisadiyyatının əsasını təşkil edən resurslar meşələr, hidroelektrik
stansiyaları və dəmir filizidir. Əsas məhsulları maşınlar, tibbi ləvazimatlar,
ağac məhsulları və telekommuniksiyalardır. Hər iki dünya müharibəsində neytral
mövqedə durması onun iqtisadiyyatını dağılmaqdan xilas etmiş və inkişafının
davamlı olmasını təmin etmişdir. İsveç dünyada ən yüksək həyat şəraitinə malik
ölkələrdən biridir, bununla bərabər ölkədə çox yüksək vergilər mövcuddur.
Vergilərin yüksəkliyinə görə İsveç dünyada Danimarkadan sonra ikinci yeri tutur.
2009-cu il məlumatlarına görə Ümumi Daxili Məhsulu 333 milyard dollar olmuşdur,
bunun 76%-i xidmət sahələrinin, 23%-i sənayenin, 1 faizi isə kənd təsərrüfatı
məhsullarının payına düşür. Ölkədə əmək qabiliyyətli insanların sayı 4.9 milyon
nəfərdir, onların üçdə biri ali məktəb təhsili almış şəxslərdir. İsveçin pul
vahidi İsveç Kronudur, 2003-cü ildə avronun əsas pul vahidi kimi qəbul
olunmasına dair keçirilən referenduma gələnlərin əksəriyyəti bunun əleyhinə səs
verdilər. İsveçin əsas xarici ticarət partnyorları Almaniya, Böyük Britaniya,
Danimarka, ABŞ və Norveçdir. İşsizlik İsveçdə həmişə aşağı olmuşdur, bu
göstərici uzun müddət 4-5% arasında dəyişirdi. Lakin son illər dünyada baş verən
iqtisadi tənəzzülə görə 2009-cu ildə işsizlik ölkədə 9%-ə qədər qalxıb, 15-25
yaş arasında olan gənclərdə isə bu göstərici hətta 30%-dir.

İsveçin enerji istehsalı özəl şirkətlərin əlindədir. İstehsal olunan elektrikin
44%-i Su Elektrik Stansiyalarının, 47%-i isə Atom Elektrik Stansiyalarının
payına düşür. Bununla yanaşı bioyanacaq, torf kimi yanacaqdan alınan enerji 9%,
külək enerjisindən alınan elektrik enerjisinin payı isə 1% olub. Bioyanacaqdan
ancaq istixanalarda yaşayış sahələrini qızdırmaq üçün istifadə olunur. Bundan
başqa İsveç 2025-ci ilə kimi neft və neft məhsullarından istifadəni tamamilə
dayandırmaq qərarını verib. [2]

1-5 yaş arasındakı uşaqlar üçün pulsuz bağçalar mövcuddur. 6-16 yaş arasındakı
uşaq və gənclər isə məcburi orta təhsillə təmin olunurlar. 9 illik təhsili başa
vuran gənclərin 90 faizi daha sonra 3 il davam edən yuxarı siniflərdə təhsili
davam etdirirlər. Yuxarı siniflər İsveçdə gymnasium adlandırılır. Buranı bitirən
tələbələrə isə həm iş əldə etmək imkanı qazanır, həm də ali təhsil almaq üçün
müraciət hüququ əldə edirlər. İsveçdə çoxlu sayda universitet və kolleclər
fəaliyyətdədir, onlardan ən böyük və ən qədim olanları Uppsala Universiteti,
Göteborq Universiteti, Stokholm Universiteti, Lund Universiteti və Kral
Texnologilogiya Universitetidir. İsveçdə ali təhsil alan bütün tələbələr təhsil
haqqından azaddırlar, lakin İsveç parlamentində yeni qəbul olunmuş qaydaya
əsasən bundan sonra pulsuz təhsil Avropa Birliyindən və İsveçrədən olan
tələbələrə şamil olunacaq.[5]

2010-cu il üçün İsveçin əhalisi 9.401.925 nəfər olmuşdur.[6] İsveçdə əhalinin
sayı 12 avqust 2004-cü ildə 9 milyona çatmışdır. Əhalinin sıxlığı hər km² üçün
20.6 nəfərdir və bu göstərici ölkənin cənubunda şimalına nisbətən daha
yüksəkdir. Ölkənin ən böyük şəhəri paytaxt Stokholm, 2-ci və 3-cü böyük
şəhərləri isə müvafiq olaraq Göteborq və Malmodur. 2007-ci il statistikasına
görə ölkə əhalisinin 13.4%-i (1.23 milyon) İsveçdən kənarda doğulub. İkinci
Dünya Müharibəsindən öncə İsveç emiqrasiya ölkəsi olsa da, müharibədən sonra
immiqrasiya ölkəsinə çevrilib. 2008-ci ildə immiqrasiya İsveçdə pik nöqtəsinə
çatıb, həmin il ölkəyə 101.171 nəfər köç edib. İsveçdəki gəlmə əhalinin çoxusu
Finlandiya, İraq, Polşa, İran, Bosniya və Herseqovina, Danimarka, Norveç, Çili,
Tailand, Somali və Livandandır. İsveçdə immiqrantlar əhali artımında çox vacib
rol oynayır, belə ki, ölkədəki illik əhali artımının 25%-i təbii artımın
hesabınadırsa, 75%-i immiqrantların ölkəyə axın etməsinin nəticəsidir. İsveçdən
kənarda çoxlu sayda isveçli yaşayır. Onların böyük hissəsi 1820-1930-cu illərdə
Amerikaya köç edənlərdir. Hal-hazırda ABŞ-da 4.4 milyon [7], Kanadada isə
330.000 isveçli yaşayır.[8]

İsveçdə rəsmi dil İsveç dilidir, bu dil Danimarka və Norveç dilinə çox yaxındır.
Rəsmi dil İsveç dili olsa da, fransız, alman və fin dili də işlədilir. Finlər
İsveçdə rəsmi olaraq tanınmış milli azlıqdır, həmçinin Fin dili etnik azlıqların
dili kimi rəsmi olaraq tanınıb. Bundan başqa isveçlilərin böyük əksəriyyəti
ingilis dilini başa düşür və həmin dildə danışa bilir. Və qloballaşmanın təsiri
ilə daha çox ingiliscə danışılır.

XI əsrə qədər isveçlilər bütpərəst sayılırdılar. İsveç bütpərəstlərinin mərkəzi
Uppsala şəhərində yerləşən məbəd idi. XI əsrdə ölkə xristianlğı qəbul etdi,
bütün digər dinlər isə qadağan olundu. Bu qadağa XIX əsrin sonuna qədər qüvvədə
qaldı. XVI əsrdə isə ölkədə reformasiya dalğası başlandı. Roma-Katolik Kilsəsi
ləğv olundu, dövlət və din bir-birindən ayrıldılar. Lakin ölkədə din azadlığı
yalnız 1951-ci ildə yarandı. Həmin tarixə qədər isə İsveçdə hər hansı insanın
xristianlıqdan çıxması qəti olaraq qadağan idi. 2000-ci ildə isə rəsmi olaraq
dövlət dindən ayrıldı. 2009-cu il statistikasına görə İsveç əhalisinin 71.3%-i
xristianlğın Lüteran məzhəbinə məxsus idilər, bu rəqəm son 20 ildə hər il
davamlı olaraq 1% azalmaqdadır.[9]

İsveçdə ən sürətlə yayılan din isə İslam dinidir. Son illər çoxlu sayda müsəlman
immiqrantın ölkəyə axın etməsi və onlar arasında təbii artımın yerli isveçlilərə
nəzərən daha yüksək olması bunun əsas səbəbləridir. 2009-cu ildə İsveçdə
müsəlman əhalinin sayı 500.000 nəfər çatmışdır ki, bu da ümumi əhalinin 5%-nə
bərabərdir.[10] Müsəlman əhalinin ən sıx toplandığı şəhərlər Stokholm və
Malmödur. Tək Malmö şəhərinin əhalisinin 25%-ni müsəlmanlar təşkil edir. Son
illər İsveçdə müsəlmanların sayının artması ilə əlaqədar olaraq müsəlmanlara və
İslama qarşı irqçi hücumların sayı kəskin şəkildə artmışdır.

İsveçdə həmçinin 300 ilə yaxın bir müddətdə yəhudi diasporası mövcud olmuşdur.
Hal-hazırda onların bir çoxu İsrailə köçsə də, İsveçdə qalanların sayı təxminən
20.000 nəfərdir. Bundan başqa azsaylı buddist, hinduist və sikx diasporaları
mövcuddur.

İsveç Silahlı Qüvvələri (Försvarsmakten) İsveç Müdafiə nazirliynə tabe olan və
hərbi əməliyyatların keçirilməsinə cavabdeh olan dövlət qurumudur. Əsas
öhdəlikləri ölkə daxilində və xaricində hərbi qüvvələrin hazırlanması və
yerləşdirilməsidir. Silahlı qüvvələr üç yerə ayrılırlar. Ordu, Hərbi Hava
Qüvvələri və Hərbi Dəniz Donanması. Soyuq Müharibə dövründə İsveçin daimi
hərbçilərinin sayı 45.000 nəfər olsa da, hal-hazırda bu rəqəm 15.000 nəfərə
enib. Soyuq Müharibə illərində yüksək döyüş hazırlığında olan İsveç Ordusu,
müharibə başlayacağı təqdirdə 1 milyon nəfərlik ordu yığmağa hazır vəziyyətdə
idi. Hal-hazırda isə bu rəqəm 60.000 nəfərə endirilib. Həmçinin 1 İyul 2010-cu
ildən qüvvəyə minən qanuna görə İsveç Ordusu tamamilə könüllü əsgərlərdən ibarət
olacaq. Həmçinin Soyuq Müharibənin bitməsi ilə ordudakı xidmət edən kişi
əsgərlərin faiz nisbəti azalıb, qadın əsgərlərin sayı isə artıb.

Beynəlxalq aləmdə İsveçin tanınan şirkətləri arasında bunları sadalamaq
mümkündür: "Volvo", "Saab", "Atlas Copco", "Ikea", "Absolut", "Scania".

İsveç musiqi sahəsində də inkişaf etmişdir. ABBA, "Roxette", "The Cardigans",
"Opeth" qrupları beynəlxalq arenada tanınmışlar.

1916-cı ildən 1983-cü ildə qədər 6 İyun İsveç Bayrağı Günü "Svenska flaggans
dag" adı altında milli bayram kimi qeyd olunurdu. Həmin gün 1983-ci ildən
İsveçin Milli Bayramı olaraq rəsmi qeyd olunmaqdadır.



https://az.wikipedia.org/wiki/%C4%B0smay%C4%B1ll%C4%B1_rayonu

İsmayıllı rayonu — Azərbaycan Respublikasında inzibati – ərazi vahidi. İnzibati
mərkəzi İsmayıllı şəhəridir.

Rayonun ərazisi uzun müddət erazmızdan əvvəl IV əsrin sonu eramızdan əvvəl III
əsrin əvvələrində yaranmış Albaniya dövlətinin tərkibində olmuşdur. Tarixi
faktlar sübut edir ki, Cavanşirin mənsub olunduğu Mehranilər Girdiman
knyazlığını məhz İsmayıllı ərazisində yaratmışdır. Cavanşir də bu nəsildən idi.
Rayonun ərazisində Talıstan kəndində 4 km şimalda, Ağçayın sahilində Cavanşirin
adı ilə bağlı qala mövcuddur. Azərbaycanın şimal-mərkəz hissəsində yerləşən
İsmayıllı rayonu 1931-cü ildə təşkil olunmuşdur. İlk vaxtlar rayonun inzibati
mərkəzi Basqal kəndində olmuş, qısa müddətdən sonra İsmayıllı kəndinə
köçürülmüşdür. Rayon təşkil edilənədək onun ərazisinin böyük bir hissəsi Göyçay
qəzasının, bir hissəsi Şamaxı qəzasının, kiçik bir hissəsi isə Şəki qəzasının
tərkibində olub. İsmayıllı şəhəri 1959-cu ilə qədər kənd, 1967-ci ilə qədər
şəhər tipli qəsəbə olmuş, sonra şəhər adını almışdır.[4]

İsmayıllı rayonu əsasən Baş Qafqaz silsiləsinin cənub yamacında, yüksək və orta
dağlıq qurşaqda, Acınohur alçaq dağlığında və Alazan Həftəran vadisində
yerləşir. Rayonun ərazisində ən yüksək zirvələr Baş Suayrıcı silsiləsində
Babadağ zirvəsi (3629 m), Əsəddağ (3471 m), Qaraburğa (3345 m), Şahnəzərdağ
(2874 m) və Qəmçə dağıdır (2139 m.). Baş Suayrıcı silsiləsinə paralel olaraq
cənubda Qovdağ silsiləsi (Qovdağ zirvəsi 2437 m) və Niyaldağ silsiləsi
(Yelligədik zirvəsi – 2322 m) yerləşir. Niyal silsiləsi Göyçay və Ağsuçay
dərələri arasında yerləşən "Horst - antiklinorium" formalı relyef əmələ
gətirərək cənubdan və şimaldan uzun tektonik qırılmalarla əhatələnir və onun
yamacında laylar dik yatır. Orta dağlıqda Lahıc və Müdrü dağarası çökəklikləri
geniş sahə tutur. Relyef Girdimançay dərəsindən şərqə alçalaraq Şamaxı-Qobustan
yaylasına keçir.

Ərazi Kaynozoyda baş verən Alp qırışıqlığı zonasına aid olduğu üçün seysmik
cəhətdən çox fəaldır. Belə ki, ərazidə 8-9 ball gücündə zəlzələlər müşahidə
olunmuşdur. 1981-ci ilin oktyabrında baş vermiş zəlzələ ərazidə çox böyük
dağıntıya səbəb olmuş və təsərrüfata külli miqdarda ziyan vurmuşdur. Bu səbəbdən
regionda baş verən zəlzələləri müşahidə və tədqiq etmək üçün rayon mərkəzi
yaxınlığındakı Talıstan kəndində seysmoloji stansiya tikilmişdir. Baş Suayrıcı
silsiləsi əsasən mezozoyun yura və təbaşir yaşlı qalın çöküntülərindən təşkil
olunmuşdur.

Rayonun mineral xammal ehtiyatları içərisində əsas yeri tikinti materialları
tutur. Çayların gətirmə konuslarında, alçaq dağlıq zonasında çınqıl, qum, gil,
gillicə və vulkan külü yataqları vardır. Bu ehtiyatlar əsasənda rayon ərazisində
dəmir-beton, kərpic, keramit, sement, keramzit və sairə tikinti materialları
istehsal olunur. Bu yataqlarda ehtiyatların çox da böyük olmaması əhalinin
tikinti sahəsində tələbatlarını tam ödəmir. Bundan başqa Dityallı kəndi
yaxınlığında yanar şist yataqları, müxtəlif ərazilərdə müalicə əhəmiyyətli
gillər, Tircan kəndi yaxınlığında (Qabandağın dərəsində) gülabi yataqları, Mədən
dərəsi adlanan Təzəkənd kəndi ərazisində mişar daşı, Talıstan və Diyallı
kəndləri arasında böyük həcmdə mərmər yataqları, Cülyan-Həftəsiyab kəndləri
ətrafında təbii yanar qaz yataqlarının olması ehtimal olunur.

Rayonda betonit gillərinin bir neçə yatağının olması aşkar olunmuşdur. Rayon
ərazisində həmçinin təbii mineral su bulaqları mövcuddur. Böyük Qafqazın cənub
yamaclarından süzülüb gələn bu sular, əsasən Bədo, Həftəsiyab, Diyallı,
Namazgah, Lahıc, Gəndo və s. kəndlərində yerləşir. Kimyəvi tərkibinə görə
hidrokarbonatlı, sulfatlı, natriumlu, kalsiumlu, maqneziumlu sular tipinə
mənsubdur. Dünya şöhrətli alimlərdən M. Ə. Qaşqay və Ə. H. Əsgərov İsmayıllı
rayonunun mineral sularının müalicə əhəmiyyətini yüksək qiymətləndirmişlər.
Məşhur mineroloq Bertmenson 1884-cü ildə "Xaricdə və Rusiyada olan mədən müalicə
suları" adlı elmi əsərində Zərgəran və Lahıc yaxınlığındakı digər mineral
suların əhəmiyyətini xüsusi qeyd etmişdir. Tərkibində müxtəlif minerallar olan
bu sular böyük müalicə əhəmiyyətinə malikdir. Bu suların müxtəlif çeşidlərdə
qablara doldurularaq, rayonda və rayondan kənarlarda satışı təşkil edilmişdir.
Hər il bu ərazilərə Azərbaycanın müxtəlif bölgələrindən və xarici ölkələrdən
yüzlərlə turist istirahətə gəlir. Bu bulaqların əsasında rayonda istirahət
evləri və sanatoriyalar təşkil edilməsi rekreasiya ehtiyatlarından istifadəni
daha yüksək səviyyəyə qaldıra bilər.

Göyçayçay, Girdimançay, Ağsuçay, Pirsaatçay və onların saysız-hesabsız qolları
(Axoxçay, Əyriçay, Lahıcçay, Müdürsəçay və s.) başlanğıcını rayonun şimalından:
Baş Qafqazın Baş Suayrıcı silsiləsindən götürərək cənuba doğru dərin dərələrlə
kəsərək geniş əraziləri əhatə edir. Əsasən yuxarı və orta axarlarında qar və
yağış suları ilə, orta və aşağı axarlarında isə yağış və yeraltı sularla
qidalanır. Çaylar Yuxarı Şirvan kanalı vasitəsi ilə Kür çayına qovuşaraq
suvarmada geniş istifadə olunur. Yaz və payız aylarında daşqınlı və selli olur.
Ərazini təşkil edən suxurlar yumşaq çöküntülərdən təşkil olunduğu üçün çayların
orta və yuxarı axarlarında dərin kanyonlar əmələ gəlmişdir. Çayların düzənliyə
qovuşduğu ərazilərdə isə gətirmə konusları kimi relyef formaları əmələ
gəlmişdir. Qidalanmasında əsasən qalın və davamlı qar örtüyü, bol yağışlar və
yeraltı sular iştirak edir.

Lahıc qəsəbəsi öz misgərliyi ilə dünyaya səs salıb. Qədimliyinə görə bu qəsəbə
İsmayıllı rayonunun özündən belə qədimdir.

Azərbaycan Respublikasının Dövlət Statistika Komitəsinin rəsmi məlumatına əsasən
1 yanvar 2011-ci il tarixinə İsmayıllı rayonu əhalisinin sayı 80,9 min
nəfərdir.[5]



https://az.wikipedia.org/wiki/%C3%9Czeyir_Hac%C4%B1b%C9%99yov

Üzeyir Hacıbəyov və ya Üzeyir Hacıbəyli (tam adı: Üzeyir bəy Əbdülhüseyn oğlu
Hacıbəyov; 18 sentyabr 1885, Ağcabədi – 23 noyabr 1948, Bakı, Azərbaycan SSR,
SSRİ) — azərbaycanlı bəstəkar, musiqişünas-alim, publisist, dramaturq, pedaqoq
və ictimai xadim, müasir Azərbaycan peşəkar musiqi sənətinin və milli operasının
banisi.[1][2] Üzeyir Hacıbəyovun əsərləri dünya musiqi incilərindən hesab
edilir.[3]

Azərbaycanın əməkdar incəsənət xadimi (1935), SSRİ xalq artisti (1938), Stalin
mükafatı laureatı (1941), "Lenin ordeni" və "Qırmızı əmək bayrağı" ordeni
laureatı, Azərbaycan Elmlər Akademiyasının akademiki (1945), professor (1940),
Azərbaycan Bəstəkarlar İttifaqının sədri (1938-1948), Azərbaycan Dövlət
Konservatoriyasının rektoru (1928-1929, 1939-1948), Azərbaycan EA İncəsənət
İnstitutunun direktoru (1945-1948).[4] Azərbaycan SSR və Azərbaycan Respublikası
himnlərinin bəstəkarı,[5] müsəlman olan ilk opera müəllifi.[6][7]

Üzeyir Hacıbəyov 18 sentyabr 1885-ci ildə Əbdülhüseyn bəy və Şirinbəyim xanım
Hacıbəyovların ailəsində anadan olmuşdur.[8] Üzeyirin atası Əbdülhüseyn Molla
Məhəmməd oğlu Hacıbəyov öz dövrünün savadlı, ziyalı şəxslərindən biri idi. O,
XIX əsrin tanınmış dövlət xadimi və şairi, Qarabağ xanlarının varisi Xurşidbanu
Natəvanın mirzəsi olmuş və onun Ağcabədidəki təsərrüfatına başçılıq etmişdir.
Üzeyirin anası Şirinbəyim xanım Qarabağda məşhur Əliverdibəyovlar nəslindən idi.
Üzeyir Hacıbəyov ailədə üç qardaş, iki bacı olublar. Oğlanları Zülfüqar, Üzeyir
və Ceyhunun gələcəkdə ədəbi və musiqi istedadının formalaşmasında ailənin böyük
rolu olmuşdur.Onun həyatında Abbasovlar ailəsi böyuk rol oynayırdı.

Üzeyirdən başqa ailənin bütün uşaqları Şuşada anadan olub. Evin dördüncü uşağı
olan Üzeyirin Şuşada yox, Ağcabədidə anadan olmasının da öz tarixçəsi var.
Üzeyir bəyin atası Əbdülhüseyn Xurşidbanu Natəvanın şəxsi mirzəsi olmaqla
yanaşı, həm də xan qızının Ağcabədidə olan təsərrüfatına rəhbərlik edirdi. Ona
görə də ilin çox hissəsini orda keçirirdi. Şirin xanım da Üzeyirə hamilə olarkən
Ağcabədiyə gedib yoldaşına baş çəkmək, sonra yenidən Şuşaya qayıtmaq qərarına
gəlir. Bacılarına baş cəkmək üçün yolunu əvvəlcə Ağdamdan salır. Ancaq bacıları
onu tez buraxmaq istəmir. Şirin xanımı 8 bacının hərəsi bir az öz evində qonaq
saxlayır. Ağcabədiyə gedəndə isə artıq gec olur, Şuşaya qayıda bilmir. Ona görə
də gələcəyin dahisi olacaq bu oğlanı elə Ağcabədidə dünyaya gətirir. 1 aydan
sonra isə dəvənin üstündə kəcavə düzəldib, Şirin xanımı Üzeyirlə birgə
Azərbaycan mədəniyyətinin beşiyi olan Şuşaya gətirirlər.[9]

Valideynləri Ağcabədidən Şuşaya köçdükdən sonra Üzeyir ilk təhsilini buradakı
iki sinifli rus-türk məktəbində almışdır. Şuşanın zəngin musiqi-ifaçılıq
ənənələri Hacıbəyovun musiqi tərbiyəsinə müstəsna təsir göstərmişdir. Onun ilk
müəllimi Azərbaycan musiqisinin gözəl bilicisi, dayısı Ağalar bəy Əliverdibəyov
olmuşdur. Üzeyir bəyin dayısı Ağalar bəy Əliverdibəyov həm də Şövkət
Ələkbərovanın ilk muğamat müəllimi olmuşdur.

Üzeyir Hacıbəyov 1899-1904-cü illərdə Qori Müəllimlər Seminariyasında təhsil
almışdır.[8] Onun dünyagörüşünün formalaşmasında seminariya böyük rol
oynamışdır. Hacıbəyov seminariya illərində qabaqcıl dünya mədəniyyəti ilə
yaxından tanış olmuşdur. O, burada Avropa musiqi klassiklərinin əsərlərini
mənimsəmiş, skripka və baritonda çalmağı öyrənmiş, xalq mahnı nümunələrini nota
köçürmüşdür. Qori seminariyasında Üzeyir Hacıbəyov gələcəkdə Azərbaycan opera
musiqisində öz sözünü deyəcək Müslüm Maqomayev ilə tanış olmuşdur. Seminariya
illərindən başlanan dostluq sonralar həm də qohumluğa çevrildi. Üzeyir Hacıbəyov
və Müslüm Maqomayev Terequlovlar ailəsi ilə qohum oldular. Belə ki, Üzeyir
Hacıbəyov Məleykə xanımla, Müslüm Maqomayev Badigülcamal xanım Terequlova ilə
evləndi.[10]

Seminariyanı bitirdikdən sonra Hacıbəyov 1904-cü ildə Cəbrayıl qəzasının Hadrut
kəndinə müəllim təyin edilmişdir. Hadrut kənd məktəbində rus dili, hesab, tarix
və musiqidən dərs demişdir

Hacıbəyov Rusiyada 1905-1907-ci illər inqilabı ərəfəsində Bakıya gəlmiş,
Bibiheybətdə, sonralar isə "Səadət" məktəbində dərs demişdir. Üzeyir Hacıbəyov
Bakıda ədəbi-publisistik fəaliyyətə başlayaraq «Həyat» qəzetində tərcüməçi
işləmişdir. Həmin gündən nəşr edilməyə başlayan «İrşad» qəzetinin əməkdaşı
olmuşdur. 1907-ci ildə Bakıda Azərbaycan türkcəsində "Hesab Məsələləri" və
"Mətbuatda İstifadə olunan Siyasi, Hüquqi, İqtisadi və Əsgəri Sözlərin
Türki-Rusi və Rusi-Türki Lüğəti"ni nəşr etdirir.[11] Rus yazıçısı Nikolay
Qoqolun «Şinel» povestini Azərbaycan dilinə tərcümə edir.

1911-ci ildə Üzeyir Hacıbəyov musiqi təhsili almaq üçün Moskvaya getmiş, Moskva
filarmonik cəmiyyəti nəzdində İlyinskinin xüsusi musiqi kursunda təhsil
almışdır. Moskvadan göndərdiyi satirik hekayə və felyetonlar «İqbal» qəzetində
dərc olunmuşdur. Maddi ehtiyac üzundən Hacıbəyov Moskvada musiqi təhsilini
yarımçıq qoyub, Bakıya qayıtmağa məcbur olmuşdur. Bəstəkar Bakıya qayıdır və
burada yaradıcılıq fəaliyyətini davam etdirərək, yazdığı operaları səhnəyə
qoymaqla məşğul olur.[12]

Üzeyir Hacıbəyovla Məleykə xanım Hacıbəyova 1910-cu ildə ailə həyatı qurublar.
İxtisasca rus dili müəlliməsi olan Məleykə xanım həyat yoldaşının sənətinə yaxın
olmaq üçün konservatoriyanın musiqi nəzəriyyəsi şöbəsinə daxil olub. Adətən
gecələr işləyən Üzeyir bəyi Məleykə xanım heç vaxt tək qoymayıb. Bu insanlar 38
il qoşa ömür sürüblər.

1918-ci ildə ermənilərin Azərbaycanda törətdiyi mart qırğını zamanı erməni
daşnakları Üzeyir bəyin evini gülləbaran ediblər. Şərqin ilk operasını yazan
bəstəkara qısqanclıqla yanaşan daşnaklar evin divarlarını, damını güllə yağışına
tuturlar. Bu qəlpələr 1975-ci ildə bəstəkarın ev-muzeyinin açılışı ərəfəsində
təmizlənib.

Sovet hakimiyyətinin ilk illərində Üzeyir Hacıbəyovun adı tez-tez xalq
düşmənləri sırasında səslənməyə başlayır. 1920-ci ildə bəstəkarı güllələmək
istəyirlər. Bu təhlükə sırf təsadüf nəticəsində sovuşur. Üzeyir Hacıbyovun qaynı
Hənəfi Terequlov əqidəcə qatı kommunist idi. O, təhlükəsizlik idarəsi şöbə
müdirlərinin birinin masasının üstündə təsadüfən haqqında güllələnmə hökmü
çıxarılan 59 nəfərin siyahısında Üzeyir Hacıbəyovun da adını görür. Başılovlu
Nəriman Nərimanovun yanına gedərək, vəziyyəti danışır. Nəriman Nərimanov müvafiq
orqanlardan həmin siyahını tələb edir. Onları tələm-tələsik qərar çıxarmaqda
günahlandıran Nərimanov bu siyahını cırıb atır. Nəriman Nərimanov bəstəkara bir
müddət Bakıdan uzaqlaşmağı məsləhət görür.

1939-cu ildə Üzeyir Hacıbəyov şəkər xəstəliyinə tutulur. Uzun illər Üzeyir
Hacıbəyovun şəxsi katibi işləyən yaxın qohumu Ramazan Xəlilovun dedyinə görə,
bəstəkar bu xəstəliyi bədnam qonşularımızın ucbatından tapıb. Belə ki, 1939-cu
ildə Moskvada ittifaq miqyasında milli musiqi alətləri ifaçılarının müsabiqəsi
keçirilir. Stalinin göstərişi ilə münsiflər heyətinə Üzeyir Hacıbəyov başçılıq
edirdi. Müsabiqə zamanı bəstəkar bərk əsəbiləşir, təbiətcə sakin insan olan
Üzeyir bəy uzun müddət sakitləşə bilmir: Azərbaycanı təmsil edən ifaçılar
arasında ermənilərin olmasına baxmayaraq, Bakı erməniləri Moskvaya məktub
yazırlar və bildirirlər ki,Üzeyir Hacıbəyov millətçilik edərək qeyri-millətlərin
müsabiqədə iştirakına əngəllər törədir. 30-cu illər üçün bu ittiham ən ağır
ittiham idi. Molotov ona ünvanlanan ərizəyə dərkənar qoyaraq, bəstəkara
göndərir: "Özünüz həll edin". Başdan-ayağa böhtan olan bu ərizə bəstəkarın
əsəblərinə ciddi təsir göstərir və o, şəkər xəstəliyinə tutulur.[13]

Üzeyir bəy Hacıbəyov bədii yaradıcılığa publisistika ilə başlamışdır. O,
"Kaspi", "Həyat", "İrşad", "Tərəqqi", "Həqiqət", "İqbal", "Yeni iqbal"
qəzetlərində və "Molla Nəsrəddin" jurnalında "Ordan-burdan", "O yan-bu yan" və
s. başlıqlar altında "Ü", "Filankəs", "Behmankəs" və s. gizli imzalarla dövrün
mühüm ictimai-siyasi, maarifçilik məsələlərinə dair çoxlu məqalə, felyeton və
satirik miniatürlər dərc etdirmişdir.[14] "Molla Nəsrəddin" jurnalında Üzeyir
bəy Hacıbəyov məzəli imzalardan çox istifadə etmişdir: "Adı bəy, özü Filankəs",
"Anaş Qurbağa", "Tısbağa", "Qatilov", "Behmankəs", "Cin", "Xoca Lələ",
"Bızbıza", "Çoban", "Əqrəb" (ehtimal olunur), "Qaf", "Beş", "İdarədən", "Lal
uşaq", "Bala uşaq", "Gendən baxan", "Gendən qulaq asan", "Yalançı" və s. Gülüş,
yumor onun həm insan kimi təbiətinin, həm də ədəbi yaradıcılığının, o cümlədən
publisistikasının başlıca keyfiyyətlərindən idi. XX əsrin əvvəllərində
Azərbaycan mətbuatının aparıcı janrlarından olan felyeton Ü.Hacıbəyovun da
publisistik fəaliyyətində əhəmiyyətli yer tuturdu. Bədii və publisist tarazlığı
saxlamaq etibarilə Ü.Hacıbəyovun felyetonları, oçerk və parodiyaları böyük
dəyəri olan əsl sənət əsərləridir.[15]

Üzeyir Hacıbəyovun zəngin yumoristik söz yaradıcılığı vaxtı ilə dövri mətbuat
səhifələrində «Ordan-burdan» ümumi başlığı altında dərc etdirdiyi yazılar xüsusi
yer tutur. Ü. Hacıbəyovun «Bazar söhbəti», «Məzhəkə», «Təhsil» kimi əsərləri
aşkar seçilən komponentləri ilə satirik hekayə; «Rəfiqimdən məktub», «Üçüncü
dəllək», «Məclisimizin duzu» «O, heç!», «Tərəqqi və gerilik», «Ha fikir edirəm
başa düşmürəm!» kimi yazıları öz publisistik əlamətləri, ictimai-siyasi məzmunu
və bədii dəyəri ilə felyetondur. Müəllif əsərlərində əsasən Bakı şəhər Dumasının
fərsiz deputatla-rını rüsvay edir, tutduqları siyasi mövqeyə layiq olmadıqlarını
nümayişkaranə açıqlıqla onların uzlərinə vurur, fəaliyyətsiz «qlasnıları» barsız
ağaclara bənzədir. Ü. Hacıbəyovun qaravəlli və satirik miniatürlərini (məsələn
«Dövlət Duması», «Ata və oğul», «Moizə» və s.) böyük komedioqrafın sonrakı səhnə
əsərlərinə səmərəli müqəddimə hesab etmək olar.[16]

Bütün ömrü boyu Üzeyir bəy Azərbaycan mədəniyyətinə, musiqisinə xidmət edən bu
unudulmaz şəxsiyyət 300-dən çox xalq mahnısını nota salmış, marş, kontata,
fantaziya, mahnı və romanslar, kamera və xor əsərlərini yazmışdır. Üzeyir bəy
Hacıbəyov həm Azərbaycan Xalq Cümhuriyyətinin, həm də sovet Azərbaycanının
himnlərini müəllifi olmuşdur.

Üzeyir Hacıbəyov xalqda musiqili səhnə əsərlərinə maraq oyatmaq məqsədilə
Azərbaycan dilində milli opera yaratmaq qərarına gəlir. Bu işdə qardaşları
Zülfüqar Hacıbəyov və Ceyhun Hacıbəyli, seminariya dostları, dövrün, maarifçi
ziyalıları, azərbaycanlı artistlər Hüseyn Ərəblinski, Hüseynqulu Sarabski,
Əbdürrəhimbəy Haqverdiyev, Hənəfi Terequlov və başqaları ona yaxından kömək
edirlər.

Hacıbəyovun 1908-ci il yanvarın 12-də (yeni üsulla 25-də) Bakıda Hacı
Zeynalabdin Tağıyevin teatrında göstərilən "Leyli və Məcnun" operası ilə təkcə
Azərbaycanda deyil, bütün müsəlman Şərqində opera sənətinin əsası qoyulmuşdur.
Hacıbəyov operanın librettosunu Füzulinin eyni adlı poeması əsasında yazmışdır.
İlk tamaşaya istedadlı aktyor və rejissor Hüseyn Ərəblinski quruluş vermişdi.
Dirijor isə yazıçı-dramaturq Əbdürrəhimbəy Haqverdiyev idi. Məcnun rolunda
Hüseynqulu Sarabski, Leyli rolunda isə aşpaz şagirdi Əbdürrəhim Fərəcov çıxış
etmişlər. Sonrakı tamaşalarda isə Hacıbəyov özü və onun yaxın dostu və
məsləkdaşı bəstəkar Müslüm Maqomayev dirijorluq etmişlər.

Bəstəkarın fikrincə, Füzuli poemasının ruhu, lirikası, "Leyli və Məcnun"
poemasının romantizmi məhz muğam kimi möhtəşəm bir musiqi ilə təcəssüm oluna
bilər. Operanın musiqisi əsasən muğam və təsniflər üzərində qurulmuşdur. "Leyli
və Məcnun" ilə musiqi tarixində operanın yeni növü – muğam operası meydana
gəldi. Üzeyir Hacıbəyovun məhz Füzulinin yaratdığı «Leyli və Məcnun» poemasına
müraciətinin səbəbi ondan ibarət idi ki, bu əsər Azərbaycan dilində yazılaraq,
Şərq ədəbiyyatının inkişafına böyük təsir göstərmişdi. Bu əsərdən parçalar
peşəkar xanəndələr tərəfindən muğamlarda çox ifa olunaraq, xalq arasında geniş
yayılmışdı. Azərbaycanda ilk opera olan «Leyli və Məcnun» xalq tərəfindən çox
sevildi və bu günə kimi də Azərbaycan opera və balet teatrının səhnəsində
oynanilir.[17] Azərbaycan operasının məhz Füzulinin «Leyli və Məcnun» poeması
əsasında yazılması təsadüfi deyil. Üzeyir yaradıcılığında Füzuli poeziyasına çox
dərin bir məhəbbət hökm sürürdü. Səməd Vurğun çox doğru olaraq Üzeyirə "Ey
Füzuli şerinin bir bəstəkar qardaşı!"—deyə müraciət edirdi.[18]

Məcnun rolunun ilk ifaçısı Hüseyinqulu Sarabski olmuşdur. Daha sonra Sidqi
Ruhulla, Xanlar Haqverdiyev, Əliövsət Sadıqov, Şirzad Hüseynov, Gülağa Məmmədov,
Mais Salmanov, Qulu Əsgərov, Bakir Haşimov, Əli Mehdiyev, Arif Babayev, Baba
Mirzəyev, Canəli Əkbərov, Səfa Qəhrəmanov, Alim Qasımov və Mənsum İbrahimov bu
rolu ifa etmişlər.

Yarandığı gündən sevilən, musiqisi və sözləri dillər əzbərinə dönən “Leyli və
Məcnun” operası milli mədəniyyətimizin şanlı salnaməsinəçevrildi. Operanın
səhnələşdirilməsində əsas problem Leyli rolunun ifaçısını seçmək idi. XX əsrin
əvvəllərində Azərbaycanda qadın aktyorları səhnədə problem olduğu üçün bu rolun
ilk ifaçısı çayçı Əbdürrəhman Fərəcov seçilib. Bir dəfə Üzeyir bəy çayçıda
olarkən çayçı işləyən birinin xoş zümzüməsini eşidir və onu Operaya gətirərək
Leyli rolunu ona təklif edir. İkinci tamaşada Fərəcov Leyli rolunu oynamaqdan
imtina edir. Yenə də təsadüf nəticəsində Miri adlı bir şəxsə Leylini oynamaq
həvalə edilir.

Sonralar Əhməd Ağdamski, Hüseynağa Hacıbababəyov və nəhayət qadın ifaçılardan
səhnəyə Sona Hacıyeva, Məhbubə Paşayeva,Yavər Kələntərli, Gülxar Həsənova, Cahan
Talışinskaya, Sima xanım, Simuzər Hətəmova, Rübabə Muradova, Sara Qədimova,
Zeynəb Xanlarova, Rəsmiyyə Sadıqova, Flora Kərimova, Nəzakət Məmmədova, Səkinə
İsmayılova, Qəndab Quliyeva, Yaqut Abdullayeva, Gülyaz Məmmədova, Nəzakət
Teymurova, Gülüstan Əliyeva və Aygün Bayramova olmuşdur.[19]

Hacıbəyov 1909-1915-ci illərdə bir-birinin ardınca "Şeyx Sənan" (1909), "Rüstəm
və Söhrab" (1910), "Şah Abbas və Xurşud banu" (1912), "Əsli və Kərəm" (1912),
"Harun və Leyla" (1915) muğam operaların librettosunu xalq dastanları və
rəvayətlər, Firdovsinin "Şahnamə" əsərinin motivləri əsasında yazmışdır. O,
"Leyli və Məcnun"dakı üslub xüsusiyyətlərini və estetik sənət prinsiplərini
sonrakı operalarında da davam etdirmişdir.[20]

1937-ci il aprelin 30-da Azərbaycan Opera və Balet Teatrında "Koroğlu" operası
ilk dəfə tamaşaya qoyuldu. Xalq qəhrəmanlıq dastanının motivlərinə əsaslanan
"Koroğlu" operası Azərbaycanda ilk klassik opera hesab olunur. Bu əsər Üzeyir
Hacıbəyovun yaradıcılığının zirvəsini təşkil edir.[21] Elə həmin il Üzeyir
Hacıbəyov "Azərbaycan SSR xalq artisti" fəxri adına layiq görülmüşdür.

1937-ci il aprelin 30-da Azərbaycan Dövlət Akademik Opera və Balet Teatrında ilk
dəfə tamaşaya qoyulan "Koroğlu" operası (librettosu H.İsmayılov və Məmməd Səid
Ordubadinindir) Hacıbəyov yaradıcılığının zirvəsini təşkil edir. Azərbacan opera
sənətinin incilərindən sayılan bu operada Üzeyir bəy ilk dəfə olaraq klassik
opera formasına riayət edərək bitkin ariyalar, kütləvi xor səhnələri, müxtəlif
ansambllar, balet nömrələri, reçitativlər yaratmışdır.[22]

1938-ci ildə Moskvada keçirilən Azərbaycan incəsənəti dekadasında "Arşın mal
alan", "Koroğlu" operaları böyük maraqla qarşılanır. Hər iki operaya baxan
Stalin bəstəkarın yaradıcılığını yüksək qiymət verir. "Koroğlu"nu zamanıda
yaradılan opera hesab edən Stalin Üzeyir Hacıbəyova məsləhət görür ki, "Bir yox,
iki belə opera yaratmaq lazımdır".

Stalinin göstərişi ilə Azərbaycandan gələn nümayəndə heyətinin şərəfinə ziyafət
təşkil edilir. Deyilənə görə, həmin məclisdə Üzeyir Hacıbəyova yuxarı başda
Stalinlə Mircəfər Bağırovun yanında yer göstərilir. Stalin Üzeyir bəylə xeyli
söhbət edir və söhbət əsnasında "Arşın mal alan" operasına hələ Gürcüstanda
olarkən baxdığını bildirir, "Arşın mal alan"dan parçalar da oxuyur.

Hacıbəyov həyatının son illərində "Firuzə" operası üzərində işləmişdir. Bu
bitməmiş operadan təkcə Firuzənin ariyası qalmışdır.[23]

Müsəlman şərqində ilk operetta da Üzeyir Hacıbəyovun adı ilə bağlıdır.
Bəstəkarın ilk musiqili komediyası üç pərdədən ibarət "Ər və arvad"dır. Bu əsər
Azərbaycanda musiqili komediyanın ilk nümunəsidir. Əsərin ilk tamaşası 1910-cu
ildə olmuşdur. Rollarda H.Sarabski (Mərcan bəy), Ə.Ağdamski (Minnət xanım) və
başqaları çıxış etmişlər. Komediyalarının mətnini də Üzeyir bəy özü yazmışdır.

1910-cu ildə Üzeyir Hacıbəyov "Ər və arvad"dan sonra ikinci operettasını yazır.
İlk tamaşa 1911-ci il aprelin 25-də (mayın 8-də) Bakıda, Mayılov qardaşlarının
teatrında olmuşdur. Əsərin musiqi partiyası ənənəvi xalq mahnı-rəqs havalarına
əsaslanan orijinal parodiya uzərində qurulmuşdur. "Uzundərə" lirik xalq rəqsinin
bir qədər dəyişdirilən melodiyasından istifadə olunmuş və Məşədi İbadın ilkin
xarakteristikasını verən "Mən nə qədər, nə qədər qoca olsam da" mahnısı bu
yöndəmsiz, çirkin tacirin ifasında ifrat mubaliğəli səslənir. Əsərin sonuncu
pərdəsində təkrarlanan bu mahnı Məşədi İbadın mənəvi məğlubiyyətini göstərir.

Sonralar "O olmasın, bu olsun" musiqili komediya müxtəlif dillərə tərcümə
olunaraq Qafqazyanı ölkələrdə, eləcə də Türkiyədə, Bolqarıstanda, Yəməndə və
digər məmləkətlərdə tamaşaya qoyulmuşdur.

Üzeyir Hacıbəyovun üçüncü və sonuncu musiqili komediyası "Arşın mal alan"dır.
"Arşın mal alan" musiqili komediyasında inqilabdan əvvəlki Azərbaycan məişəti,
xalq adət və ənənələri əksini tapmışdır. Hacıbəyov 1911-ci ildə musiqi təhsilini
artırmaq üçün Moskvaya getmiş, həmin il burada filarmonik cəmiyyətin musiqi
kurslarında, 1913-cü ildə isə Peterburq konservatoriyasında oxumuşdur. Peterburq
dövrü Hacıbəyovun yaradıcılığında mühüm rol oynamış, o, "Arşın mal alan"
musiqili komediyasını məhz burada yaratmışdır. Üzeyir Hacıbəyovun yazdığı bu
operetta 70-ə yaxın xarici dilə tərcümə edilmiş, 100-dən çox teatrın səhnəsində
oynanılmışdır. "Arşın mal alan" beş dəfə ekranlaşdırılmış, dəfələrlə qrammafon
valına yazılmışdır.

Nizaminin qəzəl dühası Üzeyir Hacıbəyov üçün yeni bir ilham mənbəyi olmuşdu.
Nizami qəzəllərinin dərin mənası bu qəzəllərə layiq musiqi əsərləri yaratmağı
tələb edirdi. "Sənsiz", "Sevgili canan" kimi qəzəl incilərinə layiq musiqi
əsərləri yaradan böyük sənətkarımız, Üzeyir Hacıbəyov olmuşdur. Nizami dühasına
Üzeyir musiqisinin əlavə olunması təkrarolunmaz romansların yaradılmasına səbəb
oldu.[25]

Üzeyir Hacıbəyov Azərbaycan musiqi mədəniyyəti tarixində yeni istiqamət və milli
bəstəkarlıq məktəbinin özülünü qoymuşdur. Azərbaycan musiqisi tarixində ilk
opera, ilk musiqili komediya və bir sıra digər janrlarda, ilk nümunələrin
yaradıcısı kimi tanınmış dahi bəstəkar ilk azərbacanlı folklorçu-bəstəkar və
Azərbaycan musiqisinin dərinliklərini və istiqamətlərini araşdırıb üzə çıxarmış
və əsaslandırmış ilk azərbaycanlı musiqişünas-alimdir. Üzeyir Hacıbəyov həm də
ədəbi-bədii dəyərini itirməmiş yazıları ilə tanınan publisist, felyetonçu və
librettoçu-dramaturqdur. Üzeyir Hacıbəyov görkəmli yenilikçi, müəllim-ustad və
Azərbaycanda böyük musiqiçi-ictimaiyyətçı kimi, Şərqdə ilk musiqili teatrın və
ilk Konservatoriyanın yaradıcısı kimi Azərbaycan xalqının tarixində və
mədəniyyətində dərin iz qoymuşdur.[28]

Üzeyir Hacıbəyov Azərbaycan musiqisini dərindən araşdırmış və onun, zəngin və
çoxşaxəli olduğunu elmi məqalələrində göstərmişdir. Digər tərəfdən Azərbaycan
musiqisinə mənfi təsir edə biləcək istiqamətlərdən və bacarıqsız harmonizasiya
üsullarından istifadə etməməyi məsləhət görürdü.[29].

Hacıbəyov 1921-ci ildə Bakıda Azərbaycanlı tələbələr üçün ilk musiqi məktəbini –
Azərbaycan Dövlət Türk Musiqi Məktəbini (sonralar texnikum) təşkil etmişdir.
1926-cı ildən Azərbaycan Dövlət Konservatoriyasında fəaliyyət göstərən Hacıbəyov
burada nəzəriyyə, harmoniya, Azərbaycan musiqisinin əsasları fənlərindən dərs
demiş, konservatoriya yanında ilk çoxsəsli Azərbaycan xor kollektivi
yaratmışdır.

O, 1927-ci ildə Müslüm Maqomayevlə birgə ilk "Azərbaycan türk el nəğmələri"
məcmuəsini nəşr etdirmişdir. Hacıbəyov 1931-ci ildə Azərbaycan Radio Komitəsi
yanında ilk notlu xalq çalğı alətləri orkestri təşkil etmişdir.

Üzeyir bəy Hacıbəyovun anadan olmasının 100 illik yubileyi böyük təntənə ilə
keçirilmişdir. YUNESKO-nun görkəmli şəxsiyyətlərin ildönümü və 1985-ci ilin
mühüm hadisələri təqviminə əsasən Hacıbəyovun yubileyi beynəlxalq miqyasda da
qeyd edilmişdir.

1 sentyabr 1995-ci ildə Üzeyir Hacıbəyovun anadan olmasının 110 illiyi ilə
əlaqədar qərar qəbul edilmişdir.[30]

2010-cu ildə Azərbaycanda və dünyada Üzeyir Hacıbəyovun anadan olmasının 125
illik yubileyi təntənə ilə qeyd edildi. Bakıda 18-28 sentyabr ərəfəsində "Üzeyir
Hacıbəyli – 125" Beynəlxalq Musiqi festivalı keçirildi.[31]

Dahi Azərbaycan bəstəkarı, peşəkar musiqisizin banisi Üzeyir Hacıbəyovun adını
daşıyan quru yük gəmisi 1977-ci ildə Rusiyanın Rıbinsk şəhərindəki Volodarski
adına gəmiqayırma zavodunda inşa edilib.[32]

Ümummilli lider Heydər Əliyevin sərəncamı ilə hər il 18 sentyabr Üzeyir musiqi
günü kimi qeyd olunmağa başlandı. Bəzi hallarda mətbuat səhifələrində, ekran və
efirdə bu tarixi "Milli musiqi günü" kimi qeyd edirlər. Amma sərəncama əsasən
əsl adı belədir: "Üzeyir musiqi günü".[33]



https://az.wikipedia.org/wiki/Futbol

Futbol (ing. foot — ayaq ,boll —  top ) — hər biri 11 oyunçu olmaqla iki komanda
arasında sferik topla oynanılan komanda idman növü. Dünyanın 200-dən çox
ölkəsində 250 million futbolçu tərəfindən oynalınır, bu da onu dünyanın ən
populyar idman növü edir.[2][3][4][5] Oyun hər sonunda qapı olan düzbucaqlı
meydanda oynalınır. Oyunun məqsədi mümkün qədər çox dəfə rəqib qapısına qol
vurmaq və öz qapından qol keçirdməməyə çalışmaqdı.

Qapıçılar əllə oynamaq icazəsi olan yeganə oyunçulardılar, bir şərtlə ki, onlar
bunu öz qapılarının önündəki cərimə meydançasının daxilində edirlər. Digər
oyunçular zərbə vurmaq və ya pas vermək üçün əsasən ayaqlarından istifadə
edirlər, həmçinin onlar başlarını və bədənlərini də istifadə edə bilərlər. Oyunu
ən çox qol vuran komanda udur. Əgər hesab bərabər olarsa, yarışın formatından
asılı olaraq ya heçheçə elan edilir, ya da oyun əlavə vaxtla və ya penaltilər
seriyası ilə davam etdirilir. Futbolun qaydaları ilkin olaraq 1863-cü ildə
İngiltərənin Futbol Assosiasiyası tərəfindən sistemləşdirilmişdir. Futbol
beynəlxalq səviyyədə Beynəlxalq Futbol Federasiyaları Assosiasiyası (FİFA; fr.
Fédération Internationale de Football Association) tərəfindən tənzimləşdirilir,
hansı ki hər 4 ildən bir kişilər və qadınlar üçün Dünya Çempionatlarını təşkil
edir.[6]

FİFA və Beynəlxalq Olimpiya Komitəsi "futbol" sözünü oyunun rəsmi beynəlxalq adı
kimi istifadə edirlər.

Oyunun ingilis dillində tam adı «association football» ("Assosiasiyanın
qaydalarına görə futbol") 1863-ci ildə İngiltərə futbol assosiasiyasının
yaradılmasından sonra seçildi ki, o vaxt mövcud olan futbolun digər növlərindən
ayırd etmək mümkün olsun, məsələn, əllə oynamağa icazə verilən reqbi
futbolundan. Zaman keçdikcə oyunun uzun variantda olan adları gündəlik nitq və
mətbuatda istifadəsi azaldı. İngiltərədə əvvəlcə "assoc" qısaltması yayıldı,
ondan sonra "soc" qısaltmasına "-er" şəkilçisi əlavə etməklə 1880-ci illərdə
"sokker" (ing. soccer) termini yarandı. Dövri mətbuatda "soccer" termini ən azı
1892-ci ildən istifadə olunur.[7]

Bizim günlərdə "sokker" adı bir sıra ingilisdilli ölkələrdə yayılıb, hansında ki
futbolun digər növləri tarixən populyarlığını saxlaya biliblər. Məsələn,
Avstraliya və Yeni Zelandiyada futbol adını Avstraliya futbolu və Reqbi liqinə
aid edirlər. İrlandiyada "futbol" termini Gal futbolunda işlədilir, ona görə də
mətbuatda "soccer" istifadə olunur.[8][9] CAR-da oyun daha çox "soccer" kimi
tanınır ki, bu da həm ölkə çempionatının adında Premier Soccer League, həm də
2010 DÇ-nın finalı keçirilən Sokker Siti stadionun adında əks olunub. ABŞ və
Kanadada "soccer" termini işlədilir, çünki oralarda futbol adı Amerika futbolu
və Kanada futboluna aid olunur. İngiltərədə "sokker" termini köhnəlmişdi və yeni
nəsil azarkeşləri o sözü etinasız hesab edirlər.

FİFA-ya görə Çin rəqabət oyunu olan Tsu (蹴鞠, hərfbəhərf mənası ilə "topa
vurmaq") futbolun ən erkən formasıdı, bunun üçün də elmi sübutlar mövcuddur.[10]
Tsu oyunçularına topa əldən başqa bütün bədən üzvləri ilə toxunmaq icazələri var
idi və onların əsas məqsədi topu torun ortasında diametri təxminən 30 santimetr
olan deşikdən keçirmək idi. Bu həddindən artıq müasir futbola oxşayırdı, hərçənd
reqbi ilə də oxşarlıqlar yaranırdı.[11] Han sülaləsinin (E.ə. 206 — b.e. 220)
hakimiyyəti zamanı tsu oyunu standartlaşdırıldı və qaydaları qoyuldu.[12]

Phaininda və episkyros yunanların topla oynanılan oyunları idi.[13][14]
Episkyros oynayan oyunçunun barelyef formasında vazaya təsvir edilmiş şəkili
UEFA Avropa Çempionatında istifadə edilmişdir.[15] Həmən vaza Afina Milli
Arxeologiya Muzeyində saxlanılır.[16] Yazıçı Afiniyin 228-ci ilə aid yazılarının
birində romalıların topla oynanılan harpastum oynunun adını çəkir.
Phaininda, episkyros və harpastum əl və zorakıllığın istifadəsi ilə oynanılan
oyunlar idilər. Görünən odur ki, bütün bu oyunlar daha çox reqbi, güləş və
voleybolu xatırladırdılar nəyinki müasir futbolu.[12][17][18][19][20][21]
Futbolun rəqabət olmayan növləri də var, onlar Yaponiyada kemari, Koreada tsu
çu, Avstraliyada isə woggabaliri adı ilə tanınırlar.

Müasir futbolun özünə məxsus klassik tarixi yoxdur.[22] Dünyanın bir çox yerində
mövcud olan diger top oyunların futbolla oxşarlıqlarların olmasına baxmayaraq,
FİFA Avropadan kənarda yaranmış qədim oyunların futbolla heç bir tarixi əlaqəsi
olmadığını hesab edir.[23] Futbolun müasir qaydaların yaranması 19-cu əsrin
ortalarında İngiltərənin məktəblərində oynanılan futbolun müxtəlif formalarını
standartlaşdırmaq üçün edilən səylər ilə bağlıdı. İngiltərədə futbol ən azı 8-ci
əsrdən mövcuddur.[24]

İlk dəfə 1848-ci ildə Kembric Universitetində tərtib edilmiş "Kembric qaydaları"
futbolun da inkişafına xüsusilə böyük təsir göstərmişdir. Kembric qaydaları
Triniti kollecində keçirilən və Harrou, Raqbi, Vinçester, İton və Şrusberi
məktəblərin nümayəndələrinin də iştirak etdiyi görüşdə yazılmışdır. Bu qaydaları
hər yerdə qəbul etmədilər. 1850-ci illər ərzində futbolun müxtəlif növlərini
oynamaq üçün ingilis dilli ölkələrdə məktəb və ya universitetə bağlı olmayan bir
çox klublar formalaşmışdı. Bəzi klubların öz qayda nizamnamələri vardı, onlar
içərisində ilk növbədə 1857-ci ildə keçmiş məktəblilər tərəfindən yaranan
Şeffild klubunun adını çəkmək olar.[25] Appinqam (ing. Uppingham) məktəbindən
olan Con Çarlz Trinq həmçinin nüfuzlu qaydalar siyahısını hazırlamışdır.[26]

Tarixi, ədəbi mənbələr hələ IV-V əslərdə müxtəlif ölkələrdə topla oyunun
mövcudluğu barədə məlumat veriblər. Arxivlərdən belə məlumatlar da tapılmışdır
ki, daha qədim dövrlərdə müxtəlif xalqlar ayaqla top oynamışlar: məsələn, Qədim
Romada, Böyük Novqorodda, orta əsrlərdə Fransada və İtaliyada.

1863-cü ilin oktyabrında Londonda top oyunu həvəskarları toplaşırlar. Onlar
arasında mübahisə gedir: futbolu "yalnız ayaqla" oynasınlar, yoxsa "ayaq və
əllə"? "Yalnız ayaqla" oyun tərəfdarları öz ittifaqlarını yaradırlar. Bu ittifaq
da oyunun ilk qaydalarını işləyib-hazırlayırlar. Həmin qaydalar heç də mükəmməl
deyildi və bir neçə onillik ərzində ona əlavələr oldu, dəyişikliklər edildi.

Hakim meydana fit ilə yalnız 1878-ci ildə çıxmışdır. Həmin vaxta qədər hakim
meydandan kənarda otururdu və oyunçular ona müraciət etdikdə onların
mübahisələrini həll edirdi. Onbirmetrlik cərimə zərbəsi (penalti) 1891-ci ildən
oyunun qaydalarına daxil edilmişdir. 1926-cı ildən isə birbaşa küncdən zərbə ilə
vurulan qolları da hesaba almağa başlamışlar.[27]

Futbol meydanı uzunluğu 90 - 110 metr, eni 60 - 75 metr olan düzbucaqlı
şəkildədir. Qısa tərəflərin ortasında bir-biri ilə üzbəüz iki qapı olur, dəri
topu da bu qapılardan keçirmək lazımdır. Futbol qapısının sahəsi 18 m-dir (eni
7.32 m, hündürlüyü 2.44 m). Dünyada ən böyük stadion Braziliyanın Rio-de-Janeyro
şəhərindəki "Marakana" stadionudur. "Marakana" stadionu 200 min tamaşaçı
tutumuna malikdir.[27]

Futbol üzrə dünya çempionatı dörd ildən bir təşkil edilir. 1930-cu ildə
keçirilən ilk çempionatın qalibi Uruqvay komandası olmuşdur. Sonuncu çempionat
2014-cü ildə 11 iyun-11 iyul tarixləri arasında Braziliyada keçirilmiş və
Almaniya milli komandası çempion olmuşdur.

Rəqibə təpik vurmaq, badalaq gəlmək, təhlükəli hücum etmək, onun üstünə atılmaq,
onu əl ilə tutmaq və itələmək futbolçuya qadağan edilir. Qapıçıdan başqa heç kim
bilərəkdən əllə oynamamalıdır. Oyunun bu qaydaları pozulduqda hakim cərimə
zərbəsi təyin edir. Əgər oyunçu oyunun qaydalarını pozmaqda davam edərsə, hakim
ona xəbərdarlıq edir. Futbolçu bundan sonra da oyun qaydalarını pozursa onu
meydandan çıxarırlar.[27]

Futbolda "oyundankənar vəziyyət" deyilən çox mühüm bir anlayış var. Belə bir
vəziyyət yarandıqda oynamaq olmaz. Əgər futbolçu topu öz komanda yoldaşına
ötürərkən yoldaşı ilə rəqib qapıçı arasında təkcə rəqib qapıçı qalıbsa, onda
"oyundankənar vəziyyət yaranır. Başqa sözlə, ön hücum xəttində mövqe seçərkən
qarşında qapıçı da daxil olmaqla azı 1 oyunçu olmalıdır.[27]

Əlavə vaxt 1891 ildə oynanılan Stok Siti-Aston Villa oyununda baş verən
insidentdən sonra futbolda tətbiq edilməyə başlandı. Stok Siti 0:1 uduzan vaxtı,
oyunun sonunda onlar penalti zərbəsini qazandılar, amma Aston Villanın qapıçısı
topu göyə vurmuşdu, və top meydançanın lazım olan yerinə qayıdanadək, oyun vaxtı
bitmişdir, və artıq hakim oyunu dəyandırmışdır.[28] Həmçinin əlavə vaxt qaydası
ilə birlikdə qəbul edildi ki, hər hansı hissənin sonunda 11 metrəlik cərmə
zərbəsi təyin edilərsə, o zərbəni yerinə yetirmədən, oyun bitə bilməz.[29]

Liqa yarışlarında oyun heç-heçə də bitə bilər. Əsas vaxtda hesab heç-heçə ilə
bitsə, oyuna əlavə iki dənə 15 dəqiqəlik əlavə hissələr oynanıla bilər. Əgər
əlavə vaxtada qalib müəyyənləşmədisə, onda bəzi yarışlarda penalti seriyası
tətbiq olunur. Penalti zərbələrində vurulan qollar, yekun hesaba əlavə
olunmurlar.[30]

İki oyunluq yarışlarda hər bir komanda öz meydanında bir oyun keçirdir, və hansı
komandanın növbəti mərhələyə keçəcəyini iki oyunun ümumi hesabı bəlli edir.
Hesab bərabər olarsa, onda qonaq stadionda vurulan qollar qalibi
müəyyənləşdirir. Bu kimi oyunlarda heç heçə olarsa belə əlavə vaxta və penalti
seriyasına ehtiyac olmur.[30]

1990 illərin sonlarında 2000 illərin əvvəlində Futbol Assosiasiyalarının
Beynəlxalq Şurası penalti seriyasını istifadə etmədən, qalibi müəyyən etmək üçün
eksperimentlər keçirdməyə başladı. Onlar "qızıl" (əlavə vaxtda ilk qolu vuran
komanda, oyunun qalibi olur) və "bürünc" (əlavə vaxtda ilk qolu vuran komanda
qalib olmur və əgər hansısa əlavə hissədən sonra komandalardan biri hesabda
öndədirsə, onda qalib həmin o, klubdu) topları tətbiq etməyə başladılar. Qızıl
qol 1998 və 2002 ilin dünya çempionatında istifadə olunmuşdur. Dünya
Çempionatında Qızıl qolun həll etdiyi ilk oyun 1998 ildə keçirilən
Fransa-Paraqvay olmuşdur. Almaniya millisi Qızı top saəsində mötəbər turnirdə
ilk qələbə qazanan komanda olmuşdur, onlar Avro 1996 finalında Oliver Birhoffun
qızıl qolu ilə Çexiya millisinə qalib gəlmişdilər. Bürünc qol Avro 2004 tətbiq
edilmişdir. Hər iki eksperiment Futbol Assosiasiyalarının Beynəlxalq Şurası
tərəfindən ləğv edilmişdir.[31]

23 oktyabr 1963-cü ildə Londonda qeyri-adi bir futbol matçı keçirildi. Dünyanın
yığma komandası oynayırdı. "Əsrin matçı" adını almış bu oyunu televiziya bütün
dünyaya göstərirdi. Futbolun yüzillik yubileyi bu cür qeyd edilirdi. Oyunun
Londonda keçirilməsinin və komandalardan birinin İngiltərənin yığma komandası
olmasının izahı sadədir: futbolun vətəni İngiltərə sayılır. Oyunun qalibi
İngiltərə oldu (2:1).[27]

Dünyada futbol matçından sonra ilk dəfə rəqiblə köynək dəyişdirmək ritualı
1921-ci ildə baş vermişdir. 1921-ci il 14 mayına kimi Fransa İngiltərə ilə 15
oyun keçirsə də, yalnız 1921-ci ildə qələbə qazana bilmişdi. Qeyri-peşəkar
fransız futbolçular 35.000 azarkeşin önündə 5:2 hesabla peşəkar ingilis
futbolçuları üzərində qələbə qazanırlar. Deyilənə görə, fransızlar o qədər
sevinirlər ki, xatirə olsun deyə, rəqib oyunçulara köynəklərini dəyişdirmək
təklifi edirlər. İngilislər təklifi qəbul etməyə məcbur olurlar. Bu zaman
fransızların köynəkləri pambıqdan, ingilislərinki isə ipəkdən imiş. [32]



https://az.wikipedia.org/wiki/Sumqay%C4%B1t

Sumqayıt — Azərbaycan Respublikasında respublika tabeli şəhər.Ərazisinə
böyüklüyünə görə Bakı və Gəncədən sonra Azərbaycanın üçüncü böyük şəhəri.[1]
Əhalisinin sayına görə Bakıdan sonra Azərbaycanın ikinci böyük şəhəri.[1][4]

Şəhər Abşeron yarımadasında, Xəzər dənizinin qərb sahilində düzənlik ərazidə
yerləşir. Hacı Zeynalabdin və Corat qəsəbələri şəhər tabeliyindədir.

Ərazisi 94.17 km², əhalisinin sayı 336.2 min nəfərdir. Şəhər əhalisinin orta
sıxlığı isə 3699 nəfər/km² təşkil edir.[5]

Fəzlullah Rəşidəddin Cəmi ət-Təvarixdə türk əsilli tayfaların adları və
haqlarında təsvir bölməsində yazır:

Semyon Mixayloviç Bronevskiy 1823–cü ildə nəşr edilmiş "Qafqaz haqqında ən yeni
coğrafi və tarixi xəbərlər" adlı kitabında yazır:

Şəhərin adının mənşəyi ilə bağlı başqa bir fikir, şəhərdən bir az şimalda axan
Sumqayıt çayla əlaqədardır. Yarımsəhra şəraitində axan çayın mənsəbi yoxdur və
çay quraqlıqda tamamilə quruyur. Çayın Xəzər dənizinə axmayıb geri qayıtdığına
görə ona qədim türkdilli tayfalar "su qayıdan çay" demişlər. Çayın adı və
sonradan salınmış şəhərin adı da, məhz bu ifadədən gəlir.

Tarixçilərin fikrincə müasir Sumqayıtın yerləşdiyi ərazidə qədim dövrlərdə
midiyalılar məskunlaşıb.

Böyük Britaniyada nəşr olunan "The York Herald" qəzetinin 23 may 1877-ci il
tarixli sayında belə Sumqayıtın adı çəkilib. Yazıda qeyd olunub ki,

Sovet İttifaqı rəhbərliyi Abşeron yarımadasını ağır sənaye mərkəzinə çevirmək
qərarına gəlir. Bu məqsədlə Abşeronda ikinci bir sənaye mərkəzi tikmək
planlaşdırırlır. İlk tikinti işləri 1938-ci ildə başlanır. Lakin İkinci dünya
müharibəsinin başlanması ilə əlaqədar olaraq şəhərin tikintisi dayandırılır.
Tikinti işləri 1944-cü ildə yenidən bərpa olunur. Şəhərin tikintisi zamanı
torpaq altında qazıntı işləri görülərkən qədim yaşayış məntəqəsinin və
karvansarayın qalıqlarına rast gəlinirdi. Şəhərin tikintisində azərbaycanlılar
ilə yanaşı müharibədə əsir düşmüş almanlar da işlədilirdi. [10] 1949-cu ildə
Sumqayıta şəhər statusu verilir.

Sumqayıt inzibati rayonu Xəzər dənizi qərb sahili boyunca duzənlik sahədə
yerləşir.İnzibati rayon ərazisi Abşeron yarmadası ərazisinin 9495h-nı təşkil
edir.Torpağı günəşli, iqlimi quru suptropik və yarımsəhradır. Küləkli günlərin
sayı ildə 75, küləyin sürəti adətən 5-20m/san təşkil edir. Şəhər ərazisindən
Sumqayıt çayı axır. Çay əsasən suyunu dənizə çatdıra bilmir. Buna səbəb
yarımsəhra və qumluq zonasında suyun süzülməsi (İnfiltirizasiya) hadisəsidir.Çay
əsasən yağış suları az miqdarda qar və yeraltı suları ilə qidalanır .Ən böyük
qolu Qozlu çayıdır.Çayın mənbəyi Dübrar dağıdır. Havanın ən aşağı tempuraturu
-13•S yanvar, ən isti tempraturu isə +40•S avqust təşkil edir. Havanın illik
orta tempraturu +14•S təşkil edir. Yay fəsli torpaq örtüyünün tempraturu +60•S
qədər catır. Yağıntılar əsasən payız-qiş-yaz aylarında düşür. Yay ayları quraq
keçir.İl ərzində 247mm yağıntı düşür. Ərazidə şimal (Xəzri) çox,cənub küləyi
(Gilavar) isə az müşahidə edilir. Şəhərin cənubundan Samur-Abşeron kanalı axır.
Kanal Ceyranbatan su anbarına tökülür. Ərazidə cöl heyvanları: tülkü,
çaqqal,dovşan, canavar, ördək, göyərcin, sığırcın vardır.

Sənaye şəhəri Sumqayıtın baş planı 1948-ci ildə Moskvadakı layihə
institutlarından birində hazırlanmışdı. Şəhərin yaşayış zonasının tikintisi
planını layihələşdirmək isə Azərbaycan Dövlət Baş Layihə İnstitutu tərəfindən
yerinə yetirilmişdir. 1947-1949-cu illərdə hazırlanmış həmin layihənin
müəllifləri Saburov, İsayev və Brjesinkaya idi[11].

Sumqayıtın girişində 15 ədəd üst-üstə spiral şəklində qoyulmuş daş və onların
üzərində göyərçin qanadları olan abidə şəhərin simvoludur. 15 ədəd daş şəhərin
tikintisində bütün 15 sovet respublikasının iştirakının, spiral şəkilli olması
onun sonsuz şəhər olmasının, göyərçin isə sülhün rəmzi olmaqla yanaşı qanadları
o vaxt mövcud olan Sumqayıt stansiyası və dəniz istiqamətindədir. Sonradan abidə
alüminiumdan yenidən ucaldılarkən 15 daş prinsipinə əməl olunmamışdır. Abidənin
Memarı Süleyman Həbib oğlu Hacıyevdir (Şəkinski) (1920-2000).

Sumqayıt şəhərinin yeni gerbi 22 iyul 2011-ci ildə şəhər aktivinin ilin birinci
yarısında Sumqayıtın sosial-iqtisadi inkişafının yekunlarına həsr edilmiş
yığıncağında təqdim olunmuşdur. Gerbin seçilməsi üçün elan edilmiş müsabiqəyə üç
ay müddətində təqdim edilmiş 50-yə yaxın eskiz mütəxəssislərin və şəhər
ictimaiyyəti nümayəndələrinin daxil olduğu xüsusi komissiya tərəfindən nəzərdən
keçirilmişdir. Müzakirələr prosesində daha məqbul hesab edilən 24 eskiz
ictimaiyyətin mühakiməsinə təqdim edilmişdir. Şəhər icra hakimiyyəti başçısının
sərəncamı ilə gerb rəsmi status əldə etmişdir. Təsdiq olunmuş gerbdə füruzə
rəngi Sumqayıt şəhərinin dəniz sahili sularının rəngini, göy rəng səmanı,
şəhərin simvollarından sayılan "Göyərçin" abidəsi isə Sumqayıt şəhərinin sülh və
əmin-amanlıq şəhəri olmasını simvolizə edir[12][13].

AzStat-ın 1 yanvar 2013-cü il tarixinə olan məlumatına əsasən Sumqayıt şəhər
ərazi dairəsinin əhalisi 325.237 nəfərdir.[3] Onlardan 290.5 min nəfəri Sumqayıt
şəhərində, 21.6 min nəfəri Hacı Zeynalabdin qəsəbəsində, 13.1 min nəfəri isə
Corat qəsəbəsində yaşayır.[14]

Sumqayıt Azərbaycan şəhərlərinin içində ən fəlakətli ətraf mühitə malikdir. Orta
hesabla hər il havaya 96,5 min ton zərərli maddələr buraxılır. Alüminium zavodu
şəhərin 2 km-də yerləşir və bu zəhərli maddələrin çox bir "payı" bu zavoda
düşür. Bundan başqa Sumqayıt şəhərinin ekologiyasının pozulmasında "Kimyasənaye"
İstehsal Birliyinin də çox böyük "əməyi" var. Sumqayıt yeganə şəhərdir ki, 3
müəsisəsi xlor buraxır. Nazirlər sovetinin 18 iyul 2001-ci il 567 N-li Qərarına
əsasən Sumqayıtda heç bir kimyəvi müəssisə tikilməməli idi. Buna baxmayaraq,
həmin vaxtdan bəri "Sintezkauçuk" birliyində "EP-300", "Üzvisintez" birliyində
"Polimer-120" və başqa müəssisələr tikilib, istifadəyə verilmişdir. Bunlardan
başqa şəhərin girəcəyində asfalt zavodu tikilib, istifadəyə verilmişdir.
Təəsüflər olsun ki, bu və ya digər müəssisələr müvafiq orqanların
(sanepidemistansiya, təbiətin mühafizə komitəsi və s.) icazəsi olmadan inşa
olunmuşlar. Həmdə bu müəssisələrin tikildiyi zamanı layihələrdə böyük nöqsanlara
yol verilmişdir. Havaya atılan zərərli maddələr külək vasitəsilə bütün şəhəri
bürüyür. Bu baxışdan "İnşaatçılar" və "Kimyatikinti" yaşayış qəsəbələri daha pis
vəziyyətə məruz qalırlar.

1952-ci ilə qədər şəhərdə Corat məktəbi daxil olmaqla 3 məktəb fəaliyyət
göstərmişdir ki, həmin dövrdə bu məktəblər Bakı şəhərinin tabeliyində olmuşdur.
1952-ci ildə Sumqayıt Xalq Maarif şöbəsi yaradılmışdır. Həmin ildə şəhərin 3
məktəbində 4 minə yaxın şagird təhsil almışdır.

Sumqayıtda Səhiyyə Şöbəsi 1939-cu ildən rayon səhiyyə şöbəsi şəklində mövcuddur.
1948-ci ildən isə hazırkı günə qədər "Sumqayıt şəhər Səhiyyə şöbəsi" adında
fəaliyyət göstərir. Sumqayıt ərazisində ilk xəstəxana 1924-cü ildə Haci
Zeynalabdin Tağıyev tərəfindən əsası qoyulmuş, hazırda H. Zeynalabdin
qəsəbəsində yerləşən 3 saylı Birləşmiş xəstəxanadır.

1998-ci ildən etibarən, Sumqayıt Şəhər Mədəniyyət İdarəsi kimi fəaliyyət
göstərən idarə öz ətrafında 19 filialı əhatə edən Mərkəzləşdirilmiş Kitabxana
Sistemini, 14 klub tipli müəssisəni (8 mədəniyyət evi, 6 klub), 3 incəsənət, 2
musiqi məktəbini, Sumqayıtın Tarixi Muzeyini, Sumqayıt Dövlət Rəsm Qalereyasını,
Kino-Video Birliyini, Nəsimi adına Mədəniyyət və İstirahət Parkını birləşdirir.
Bu mədəni-maarif ocaqlarında 1164 nəfər çalışır.

Sumqayıt hər zaman perspektivli idmançılara malik olmuşdur. Şəhərdə bir sıra
idman klubları mövcud olmuş və olmaqdadır. Bu klubların adları belədir: "Xəzər",
"İnşaatçı", "Kimyaçı", "Sumqayıt", "Polad", "Kainat", "Vosxod", "Metallurq",
"Gənclərbirliyi", "Gənclik-95", "Standard" və başqaları

Sumqayıtda 11 mart 1959-cu ildən 2003-cü ilin iyul ayına kimi tramvay fəaliyyət
göstərmişdir. Əsas istifadə edilən tramvay modeli KTM5 olmuşdur.



https://az.wikipedia.org/wiki/M%C9%99d%C9%99t_Quliyev

Mədət Quliyev (azərb. Quliyev Mədət Qəzənfər oğlu; d. 27 sentyabr 1958, Gəncə,
Azərbaycan SSR, SSRİ) — Azərbaycanın Milli Qəhrəmanı, Azərbaycan Respublikasının
Dövlət Təhlükəsizliyi Xidmətinin rəisi, general-leytenant.

Mədət Quliyev 27 sentyabr 1958-ci ildə Gəncə şəhərində ziyalı ailəsində anadan
olmuşdur — atası Qəzənfər Quliyev mühəndis, anası Zambaq Quliyeva isə
dil-ədəbiyyat müəlliməsidir. 1965-ci ildə Gəncədə yerləşən 1 saylı orta məktəbə
daxil olub, 1975-ci ildə 8 saylı orta məktəbi bitirib. 1980-ci ildə Azərbaycan
Dövlət Bədən Tərbiyəsi İnstitutunu bitirib.

1980-1982-ci illərdə Sovet Ordusu sıralarında hərbi xidmətə çağırılır, bir
müddət Ermənistanda, sonra isə Gürcüstanda həqiqi hərbi xidmət keçmişdir.
1982-ci ildə ordudan tərxis olunaraq Gəncənin "Dinamo" Cəmiyyətində təlimatçı
işləyib, sonra Gəncə şəhər Daxili İşlər İdarəsinin komsomol təşkilatının katibi
olmuşdur.1983-cü ildən daxili işlər orqanlarında xidmət etmişdir.

1992-1994-cü illərdə Terrorizim və Banditizmlə mübarizə şöbəsinin rəisi işləyib.
O, 1993-cü il dekabrın 10-da cinayətkar qrupun zərərsizləşdirilməsi zamanı ağır
güllə yarası alsa da, mövqeyindən geri çəkilməyərək cinayətkarların məhv
edilməsinə nail olur.

1994-1995-ci illərdə DİN-İdarəsinin Yevlax-Qazax Regional Şöbəsinin rəisi,
1995-1996-cı illərdə DİN-nin Baş Mütəşəkkil Cinayətkarlıqla Mübarizə İdarəsinin
Reketlə mübarizə şöbəsinin rəisi vəzifəsinə yüksəlib. Mədət Quliyevin rəhbərliyi
altında keçirilən uğurlu əməliyyatlar nəticəsində respublikada fəaliyyət
göstərən bir sıra reket qrupları və axtarışda olan qatı cinayətkar dəstələri
zərərsizləşdirilib. 1997-ci ildə DİN-in Polis Akademiyasını bitirmişdir.
1996-2001-ci illərdə Azərbaycan Respublikası DİN-in Baş Mütəşəkkil
Cinayətkarlıqla Mübarizə İdarəsinin rəis müavini, 2001-2002-ci illərdə həmin
İdarənin rəisi, 2002-2004-cü illərdə DİN-nin Baş Narkotiklərlə Mübarizə
İdarəsinin rəisi, 2004-2006-cı illərdə Azərbaycan Respublikasında İnterpolun
Milli Mərkəzi Bürosunun rəisi, 2006-2011-ci illərdə DİN-in Baş Mühafizə
İdarəsinin rəisi, 2011-2015-ci illərdə Ədliyyə Nazirinin müavini, Penitensiar
xidmətin rəisi, 2015-ci ilin oktyabr-dekabr aylarında isə Azərbaycan
Respublikası Milli Təhlükəsizlik Nazirinin birinci müavini vəzifələrində
çalışmışdır.

Azərbaycan Respublikası Prezidentinin 30 iyun 2005-ci il tarixli 866 nömrəli
Sərəncamı ilə ona polis general-mayoru rütbəsi, 20 noyabr 2012-ci il tarixli
Sərəncamı ilə ədliyyə general-leytenantı ali xüsusi rütbəsi, 21 oktyabr 2015-ci
il tarixli Sərəncamı ilə general-leytenant ali hərbi rütbəsi verilmişdir.
Azərbaycan Respublikasının Konstitutsiya dövlət quruluşunun müdafiəsində
cinayətkarlıqla amansız mübarizədə, dövlətlərarası axtarışda olan residivist
cinayətkarların saxlanılmasında və zərərsizləşdirilməsində şəxsən iştirakına,
transmilli cinayətkarlığa qarşı mübarizədə xüsusi xidmətlərinə görə mükafatlara
layiq görülmüşdür.

Azərbaycan Respublikası Prezidentinin 14 dekabr 2015-ci il tarixli Sərəncamı ilə
Azərbaycan Respublikasının Dövlət Təhlükəsizliyi Xidməti rəisi təyin edilib.[1]

Azərbaycan Respublikası Prezidentinin 26 dekabr 1995-ci il tarixli fərmanı ilə
polis polkovniki Quliyev Mədət Qəzənfər oğluna Azərbaycanın Milli Qəhrəmanı
fəxri adı verilir.

Azərbaycan Respublikası Prezidentinin 26 noyabr 2014-cü il tarixli sərəncamı ilə
3-cü dərəcəli “Vətənə xidmətə görə” ordeni ilə təltif edilib[2].



https://az.wikipedia.org/wiki/A%C4%9Fdam_rayonu

Ağdam rayonu — Azərbaycan Respublikasında inzibati – ərazi vahidi. Hazırda
inzibati mərkəzi Ağdam şəhəri də daxil olmaqla ərazisinin böyük bir hissəsi
erməni işğalı altında olan rayonudur. İşğala görə Ağdamın yalnız 10 kəndi
Azərbaycanın nəzarəti altındadır. İri yaşayış məntəqələri Mərzili, Seyidli,
Qiyaslı, Xıdırlı və Zəngişalı kəndləridir.

Ağdam rayonu 8 avqust 1930-cu ildə yaradılıb. Sahəsi 1154 kvadrat km olan
rayonun relyefi əsasən düzənlik, qismən dağlıqdır.

Ağdam rayonu Azərbaycanın qədim, füsunkar təbiətli torpağı olan Qarabağın
mərkəzində – Qarabağ dağ silsiləsinin şimal-şərq ətəklərində, Kür-Araz
ovalığının qərbində yerləşir. Gözəl Qarabağın ürəyi sayılan Ağdamın qədim tarixi
abidələri minillik keşməkeşli illərdən keçərək bu günə qədər gəlib çatmışdır.
Rayonun ərazisində XX əsrin 50-ci illərindən başlayaraq aparılan arxeoloji
tədqiqat işləri zamanı məlum olmuşdur ki, Ağdamın ərazisi qədim insanların
yaşayış məskənlərindən biridir. Tanınmış arxeoloq İdeal Nərimanovun Üçoğlantəpə
deyilən yerdə apardığı arxeoloji tədqiqatlar zamanı aydın oldu ki, ilk qədim
insanlar rayon ərazisində altı-səkkiz min il bundan əvvəl, yəni, Eneolit
dövründə (e.ə. IV-VI minilliyi əhatə edir, "misdaş" dövrü adlanır) yaşamış,
qədim əkinçilik və maldarlıq mədəniyyətinə bələd olmuşlar.

Alim rayonun digər ərazilərində qədim yaşayış məskəni olmuş Leylatəpə və
Üzərliktəpə deyilən yerlərdə apardığı arxeoloji tədqiqatlar zamanı Eneolit və
orta Tunc dövrünə aid (e.ə. II minilliyin birici yarısı) dulusçuluq,
metaləritmə, zərgərlik və digər sahələrə aid maddi-mənəvi abidələr aşkar edib.
Burdan tapılan taxıl və üzüm dənələri bir daha sübut etmişdir ki, yerli əhali
oturaq həyat keçirmiş və yüksək əkinçilik mədəniyyətinə malik olmuşdur.
Arxeoloqlar Üzərriktəpədə apardıqları tədqiqatlar nəticəsində tapılan
maddi-mədəniyyət qalıqlarına əsaslanaraq qeyd edirlər ki, bura Qafqazda ilk
şəhər tipli yaşayış məskəni və Zaqafqaziyada ən zəngin abidələri olan yerlərdən
biri olmuşdur. XX əsrin 80-cı illərinin ortalarında rayonun Sarıçoban kəndi
yaxınlığında tapılan son Tunc və Dəmir dövrünə aid (e.ə. XIX-XIII əsrləri əhatə
edir) möhtəşəm kurqan tarixi cəhətdən çox qiymətli bir abidədir. Kurqanda aşkar
edilən e.ə. XII-XIII əsrlərə aid maddi tapıntılar bu abidənin varlı bir insanın
qəbri olduğundan xəbər verir. Bu isə həmin dövrdə Azərbaycanda ibtidai-icma
quruluşunun dağılaraq sosial və əmək bərabərsizliyinin yaranmasına ən yaxşı
əyani sübutdur.

Sonralar Azərbaycanda gedən tarixi proseslər nəticəsində ilk dövlət qurumları
formalaşmağa başlayıb. Belə dövlətlərdən biri də Şimali Azərbaycanda yaranmış
Albaniya quldar dövləti idi. Mənbələrin verdiyi məlumata görə, qədim Albaniya
ərazisində 26 tayfa var idi ki, bunlardan biri yüksək mədəniyyətə malik olan
Qarqarlar Ağdam ərazisindəki Qarqar çayı boyuca məskunlaşmışdılar. Bu isə
Ağdamın Azərbaycan ərazisində ilk formalaşan dövlət quruculuğunda mühüm rol
oynadığını bir daha əyani sübut edir.

1988-ci ilin son aylarında Ermənistandan öz ata-baba yurd yuvalarından, daha
sonra Dağlıq Qarabağ Muxtar Vilayətindən doğma isti ocaqlarından silah gücünə
amansız vəhşiliklərlə qovulub didərgin salınan on minlərlə azərbaycanlı məhz
Ağdam rayonuna pənah gətirdi.

1992-ci ildə Dağlıq Qarabağı bütünlüklə işğal edən Ermənistan Rusiya ordusuna
arxalanaraq, bununla kifayətlənməyərək Dağlıq Qarabağın ətraf rayonlarına da
hücum etdi. Xüsusən Ağdama olan hücumların ardı-arası kəsilmirdi. 1993-cü ildə
Ağdamın müdafiəsi Surət Hüseynovun Gəncədə qaldırdığı qiyam nəticəsində xeyli
zəifləmişdi. Ona tabe olan qüvvələr cəbhədəki mövqeləri qoyaraq, Bakıya doğru
hücuma keçmişdilər. Ermənilər bu fürsətdən çox bacarıqla istifadə etdilər.
1993-cü ilin may ayının 11-dən etibarən qızışan bu hücum əməliyyatları həmin il
iyul ayının 23-də Ağdamın süqutu ilə başa çatdı.

Ağdama edilən son hücumda 6.000 nəfər erməni əsgəri iştirak edirdi. Onların
arasında çoxlu sayda xaricdən gəlmiş ermənilər və muzdlu əsgərlər də var idi.
Ağdam uğrunda gedən döyüşlərin birində bədnam erməni terrorçusu Monte Melkonyan
gənc azərbaycanlı kəşfiyyatçı İbad Hüseynov tərəfindən öldürüldü. Bundan sonra
1994-cü il mayın 12-dək davam edən hərbi təcavüz nəticəsində ermənilər Ağdam
rayonunun 846,7 km², yəni ümumi ərazisinin 77,4 %-ni işğal etməyə nail oldu.
Qarabağ uğrunda gedən döyüşlərdə 6.000-dən çox ağdamlı şəhid olub.[2] 2010-cu
ilin noyabr ayında Dağlıq Qarabağ separatçıları rayonun adını erməniləşdirmək
məqsədi ilə Ağdamın adını dəyişərək Akna qoyublar. Onların verdiyi məlumata görə
Ağdamın hazırda işğal edilmiş ərazilərində 360 nəfər daimi məskunlaşıb.[3]

Ağdam rayonun ərazisi Kiçik Qafqaz dağları ilə Kür-Araz ovalığının təmas
zonasında yerləşir. Rayonun sahəsi 1094 km2, əhalisi 165 min nəfərdir (1998-ci
il). Coğrafi mövqeyi yaşayış və təsərrüfat üçün çox əlverişli şərait yaradır.
Rayon əsasən, Qarabağ düzünün dağətəyi hissəsində yerləşir. Burada düzənlik 40
kvadratkilometr (Ağdam şəhərinin yuxarısında), 20 kv.kl.m. (Güllücə-Qızıl
Kəngərli sahəsində), 13 kv.kl.m. (Ağdam şəhərindən aşağıda) və 10 kv.kl.m.
(Qaradağlı -Çəmənli kəndləri sahəsində) meylliliyə malik olub, 450–500 m mütləq
yüksəkliyə qədər qalxır. Dağlarla düzənlik arasında relyefdə yaxşı təzahür edən
dərin tektonik yarıq keçir.

Bu relyef kəskin keçid əlamətləri yaradır. Şimal-Şərq istiqamətində Qarabağ
düzənliyinin yüksəkliyi tədricən azalır və Ağdam rayonunun Tərtər,
Bərdə,Ağcəbədi rayonları ilə sərhəddində 120–130 m qədər alçalır. Meyilliyin az
olması ilə əlaqədar düzənliyin cəthi çox zəif parçalanmışdır. Erroziya kəsimi
yalnız Qarqar, Xaçın, çayları və onların tərk edilmiş qollarının yataqlarında
artır və 6-7 metrə, 10-15 metrə çatır. Relyefin bu xüsusiyyəti bütün ərazini
əkinçilik üçün yararlı olmasını təmin edir, suvarma işlərini və kənd təsərrüfatı
maşınlarının istifadəsini asanlaşdırır, torpaqları erroziya proseslərindən
qoruyur, onların münbitliyün və məhsuldarlığın artırır.

Səthin və torpaqların yuyulması başlıca olaraq suvarma ilə əlaqədar olub, çox
cüzidir. Rayon ərazisi Qarqar, Xaçın, Qabartı, Paprəvənd (Gülyataq), Gülablı
çaylarının dərəsi boyunca 15–16 km. Qarabağ silsiləsinin Şimal-Şərq ətəklərinə
qədər uzanır.Bu yerlərdə mütləq yüksəklik 600-700 metrə çatır. Maksimum
hündürlük 1365 (Kolanı) metrdir. Rayonun bu hissəsi, xüsusiilə, Xaçın çayının
aşağılarında, Dərbənd çökəkliyində çox genişlənir. Dağların Ağdam rayonu
ərazisinə düşən hissəsində bir sıra silsilə, tirə və təpələr yerləşmişdir.

Bunlardan ən əsası Ağdərə ilə Tərnöyüt kəndləri arasında meridiana yaxın
istiqamətdə 20 km. Məsafədə uzanan Şahbulaq silsiləsidir. Silsilə təbaşir
dövrünün əhəng daşlarından təşkil olunmuş və kəskin simmetrik quruluşa
malikdir.Onun Cənub-Qərb yamacları dik və sıldırım, bəzi yerlərdə keçilməzdir.
Şimal-Şərq yamacları uzun və nisbətən mailidir.Silsilənin su ayrıcı vaxtı ilə
depudasiya prosesləri ilə hamarlanmış və sonradan tektonik hərəkətlərlə müasir
yüksəkliyinə qaldırılmışdır. Səthi genişdir, qədim torpaq təbəqələri saxlayan
qalın (15–20 m-rə qədər) karbonatla gillicə çöküntülərlə örtülmüşdür.

Relyefin belə olması burda zəngin biçənək və otların yayılmasına səbəb olmuşdur.
Silsilənin ən yüksək yeri (820 m.) onun Şimal hissəsinə müvafik gəlir və
Cənub-Şərq istiqamətində 500m. qədər alçalır. Silsiləni Xaçın, Qabartı, Gülyataq
çaylarının dərələri kəsib keçir.Dərələrin dərinliyi çayların axım əmsalına
müvafiq olaraq 100–180 m. arasında dəyişir və maksimum dərinliyə(180 m.) Xaçın
çayında çatır.Şahbulaq silsiləsi Cənub-Şərqdə Ağdam şəhəri yaxınlığıda kəskin
görünür və Çullu, Qiyaslı, Xıdırlı, kəndləri yaxınlığında nisbi yüksəkliyi 10-15
metrə çatan qayalı təpələr yaradır. Silsiləni təşkil edən əhəng daşları çox
keyfiyətlidir, tikinti materialı və sement istehsalında xammal kimi
istifadəedilir.

Ağdam-Ağdərə şose yolu silsilənin Şimal-Şərq dabanı boyunca uzanır. Yolun
ustündə karxanalar yerləşir.Şahbulaq silsiləsinin uçub dağılmış hissəsindən
Cənub-Qərbədə inturiziv(maqmatik) kütlənin yaratdığı yüksəklik 913 metrdir,
yamacları çox meyilli və kəskin parçalanmışdır.Dağın faydalı qazıntı(mis,
polumetal)saxlaması ehtimal olunur. O, Ağdərə rayonunda yerləşən və mis,
polmetal yataqları olan Mehmanə, Qazançı dağları ilə eyni zonada yerləşmişdir.
Yeddixirman dağı ilə Şahbulaq silsiləsinin Çobandağ zirvəsi arasında Bozdağ
yerləşmişdir. Onunda əsasını inturuziv kütlə təşkil edir və xeyli hissəsində
aşınma qabığı ilə örtülmüşdür.Ağdam şəhərindən bir qədər Cənub-Qərbdə Qarqar
çayı dərəsində Şahbulaq dağının geoloji əsası qövsvari əyilir, gömülür və
parçalanır.

Alçaq dağlılığının və dağətəyinin burda əmələ gətirdiyi qövsün qabarıq hissəsi
Cənub-Qərbə, Xankəndi çökəkliyinə doğru yönəlmiş, xeyli alçalmış və Əsgəran
keçidini (darvazasını) əmələ gətirmişdir. Relyefin belə quruluşu Qarabağ düzü
arasında hava, rütübət və istilik mübadiləsini xeyli asanlaşdırır. Qarqar
çayının sağ sahilində yerləşən Mantar (580 m.) dağı və Şelli, Qasımlı, Şıxbabalı
kəndlərinin bağlarında müşahidə edilən və təbaşir əhəng daşından təşkil olunmuş
nisbi yüksəkliyi 5–15 m. arasında dəyişən təpələr Şahbulaq silsiləsinin geoloji
davamında yerləşmişdir.

Bu təpələr sırası Mərzili kəndindən Cənubda yerləşən Qızılqaya tirəsi
istiqamətinə yönəlmişdir. Mərzilidən Cənub-Şərqdə Ağdam Xocavənd yolu üstündə
tabaşirin mergellərindən təşkil olunmuş və mütləq yüksəkliyi 416 m.-ə çatan
Pirəbulaq tirəsi uzanır.Bu tirədən Şimalda mütləq hündürlüyü 100–150 m. Arasında
dəyişən Ergi maili düzü yerləşmişdir. Düzənliyin səthi müvəqqəti axarlı
dərələrin prolyuvi çöküntülərilə örtülmüş və yarğan, qobu şəbəkəsi ilə zəif
parçalanmışdır. Düzənlik qış otlaqları kimi istifadə olunur. 70-ci illərdən
başlayaraq bura su çıxarılması ilə əlaqədar əkinçilik, xüsusilə, yem bitkiçiliyi
inkişaf etdirilir. Cənub istiqamətində yatağını dəyişən Qarqar çayı vastəsilə
yuyulmağa məruz qalmışdır. Yuyulma nəticəsində çay yatağının sağ yaxasında 3–5
m. hündürlükdə ərazi kəsimi yaranmışdır.

Ağdam rayonu ərazisində Qarqar, Xaçın, Qabartı, Gülyataq çayları düzənliyə çıxan
yerdə gətirdikləri çığıldaşlı-gillicəli-alluviy və prolyuviy çöküntülərini
çökdürərək öz gətirmə konuslarını yaradır. Qarqar çayı zirvəsi Ağdam şəhəri
yaxınlığında yerləşən və sahəsi 50kv. m. çatan gətirmə konusunu yaradır. Gətirmə
konusu Qaradağlı, Mahrızlı və Zəngişalı kəndləri yaxınlığında 240–260 m. mütləq
yüksəklikdə relyefdə yaxşı müşahidə edilən pillə ilə qurtarır. Zəngin yeraltı su
ehtiyatı olan gətirmə konusundakı kəhrizlər bu pillədə səthə çıxardılır.

Bu pillədə Şimal-Şərqdə marfaloji cəhətdən relyefdə zəif təşəkkül tapan ikinci
gətirmə konusu yerləşir və Quzanlı, Kələbədi kəndləri yaxınlığında Yuxarı
Qarabağ kanalına çatar-çatmaz alçaq pillə ilə qurtarır. Birinci gətirmə konusu
formalaşarkən Qarqar çayı bir neçə qol axmışdı. Onların izləri Ağdam və Ağcəbədi
rayon ərazisində indidə müşahidə edilir (Narrı dərə, Qobu, Sarcalı, Hüsülü,
Kəhrizli). Dağətəyi, düzənlik və gətirmə konusu qalxdıqca Qarqar çayının axını
indiki yatağında cəmləşmişdir.

Çayın yatağının bu istiqamətdə yerini dəyişməsi Qarqar çay dərininə
tektonikyarığı ilə mürəkkəbləşən Hindarx basdırılmış köndələn sinkilinalının
əyilməsi ilə əlaqədar olmuşdur. Gətirmə konusu səthində Qarqar çayı və onun
qollarının dərinliyi 10–15 m. və 6–7 m. arasında dəyişən erroziya kəsimləri
əmələ gətirmişdir. İkinci gətirmə konusu ərazisində onların dərinliyi 1–3 m.-ə
qədər azalır. Xaçın çayı da Ağdam rayonu ərazisində gətirmə konusları yaradır.
Birinci konusun zirvəsi Qızıl Kəngərli ətəkləri ilə Baş Qərvənd kəndləri
yaxınlığında yerləşmişdir. Sahəsi 30 kv.m. qədərdir.

Xaçın çayının müasir yatağı gətirmə konusu ərazisində 10–15 m. aşağılarda isə
5–6 m. və 2–3 m. dərinlikdə errozion kəsimlər əmələ gətirmişdir. İkinci gətirmə
konusu ərazisində onların dərinliyi 1–3 m. qədər azalır. Çay özünün qədim
gətirmə konusunu formalaşdırdıqdan sonra Mirəşəlli, Xındırıstan və Çəmənli
kəndləri istiqamətində Cənub-Şərqə axmış, özünün və Qarqar çayının gətirmə
konuslarını yuyaraq errozion pillə yaratmışdır. Daha sonra Xaçın çayı Baş
Qərvənd gömülmüş antiklinalının qalxmasının fəallaşması ilə əlaqədar olaraq
Şimal-Qərb istiqamətində meyl edərək özünə yeni yataq yaratmışdır. Baş Qərvənd
kəndi ilə Sultanbud kurqanı arasındaçayın yatağı çox genişlənir və burda gərgin
akkumulyasiya gedir.

Yataq çaqıldaşların, qumun, gillicənin yığılması nəticəsində çox dayazlaşır və
daşqın zamanı Hüseyinli, Soğanverdilər kəndləri yaxınlığında daşqın sularının
bir hissəsi yataqdan çıxaraq Şimal istiqamətində axır və özünə yataq əmələ
gətirir. Sultanbuddan aşağıda çay 3–5 m.-ə qədər dərininə kəsilir və cavan alçaq
tepras pilləri yaradır. Xaçın çayının ən qədim gətirmə konusu Şimal-Qərbdə
Qabartı, Paprəvənd və başqa çayların gətirmə konusları ilə birləşərək Şahbulaq
silsiləsinin Şimal-Şərq ətəklərində vahid dalğavari prolyuvial düzənlik törədir.

Bu çayların gətirmə konusları 240 m. mütləq hündürlüyündə qurtarır və burda
Nəmirli,Seysulan,Qaynaq,Azad Qaraqoyunlu,Qapanlı kəndləri yaxınlığında düzənlik
təşkil edən, Xaçın və Tərtər çaylarının gətirmə konusları arasında yerləşən çox
az meyilli, bəzi yerlərdə bataqlaşmış, səthi parçalanmamış konusarası çökəklik
təşkil edir. Bu sahədə Qabartı, Gülyataq çaylarının yataqları yoxdur(axımın çox
müvəqqəti olması ilə əlaqədar). Ona görədə çayların hövzələrində uzun müddətli
leysan yağışları olarkən böyük daşqınlar olur və bütün düzənlikləri basaraq
böyük təlafat verir. Belə daşqınlar 1963-cü ildə müşahidə edilmiş və düzənlikdə
bütün torpaqları, tarlaları yuyub aparmışdır. Ağdam rayonunun ərazisi quru
subtropik iqlim zonasında yerləşmişdir.

Ona görə də çayların hər birinin üzərində su anbarının tikilməsi zəruridir.
Hazırda rayon ərazisində yalnız bir su anbarı var-Xaçın çayı üzərində Dərbənd su
anbarı. Ağdam rayonuna Tərtər çayı üzərindəki Sərsəng su anbarından da su
gətirilir. Lakin bunlar rayonun suya təlabatını tam ödəyə bilmir.

Rayonun Ağcabədi və Bərdə rayonları ilə sərhəddə yaxın yerlərində boz torpaqlara
rast gəlinir. Ağdam rayonu ərazisində təbii landalar demək olar ki, bütünlüklə
antrapogen landalarla əvəz edilmişdir. Burda taxıl zəmiləri, pambıq tarlaları,
üzümlüklər, meyvə bağları, yem bitkilərinin əkini, biçənək və örüşlər geniş sahə
tutur. Təbii bitki örtüyü yovşanlı-şoranlı otlu quru çöllərdən, çəmənliklərdən,
ağotlu çöllərdən, kollardan, və seyrək meşələrdən ibarət olmuşdur. Hazırda
meşələr yalnız dağ ətəklərində və alçaq dağlıq yerlərdə yerləşib, 1.7 min hektar
sahə tutur. Sultanbud meşəsi yaxınlığında hazırda qorunan saqqız ağacı, püstə
seyrək meşələri salınmışdır.

Ağdamda futbol komandası 1951-ci ildə yaradılmışdı. Ağdamın yığma komandası
Odessa vilayəti Sadovski şəhərində Azərbaycanı uğurla təmsil edib. Ondan sonra
Patarburnari rayonunda Ağdam komandası 38 klubun kubok yarışında finala çıxaraq
2-ci yeri tutub.

Hüseyin Əhmədov (Saşa), Nizami Qurbanov, Rasim Quliyev (Xaçı), Elxan Quliyev,
Allahverdi Bağırov, Adil Əsgərov, Elbrus Abbasov, Adil Nadirov, Nazim Mehdiyev,
Şahin Rüstəmov, Sərdar Abbasov, Vaqif Hüseynov (Qüsü), Rasim Məmmədov (Kötük),
Ramiz Şahmmədov, İsrafil Əliyev (Cırtı), Səttar Əliyev, Nizami Əliyev, Yaşar
Hüseynov, Ənvər Aundov (Şeqi)Müşfiq Hüseynov(sərçə) Cəmaləddin Əliyev ,Təbriz
Həsənov cavansir novruzov

Ağdam rayonunun ərazisində qədim tarixə malik olan çoxlu memarlıq və incəsənt
abidələri var. Ağdam şəhərində Üzərlik Təpə abidəsi, rayonun Xaçındərbənd
kəndindəki Qutlu Sarı Musa oğlu günbəzi (1314-cü il), Kəngərli kəndindəki türbə
və daş abidələr (XIV əsr), Papravənd kəndindəki türbələr, məscid (XVIII əsr),
Xanoğlu türbəsi (XVII əsr), Qarabağ xanı Pənahəli xanın Ağdam şəhərindəki
imarəti (XVIII əsr), Natəvan və onun oğlunun türbəsi (XIX əsr), Şahbulaq qalası
və s. kimi tarixi və memarlıq abidələri var.

Ağdamda olan dünya əhəmiyyətli daşınmaz tarixi və mədəniyyət abidələri sırasına
XIV əsri əhatə edən qiymətli nümunələr daxildir. Məsələn, Ağdamın
Xaçın-Dərbəndli kəndində olan Qulu Musaoğlu türbəsi 1314-cü ilə aid olan
abidədir. Belə bir tarixi dövrü əhatə edən abidələrin işğal altında olması,
ermənilərin Azərbaycanın tarixini saxtalaşdırmaq üçün müəyyən imkanlar açır.[6]

Tarixi abidələri də – Xanoğlu türbəsi, Qarabağ xanı Pənahəli xanın imarəti
(XVIII əsr) və türbəsi (XIX əsr), Şahbulaq kimi abidələr Ağdamın minillik
tarixindən xəbər verirdi.[7]

Bu gün bütün bu abidələr də işğal altındadır. Ermənilər Ağdam rayonunda olan
muzeylərdəki eksponatları da talayıb aparmışlar. Belə muzeylərdən Ağdamdakı
Çörək Muzeyi, Tarix Ölkəşünaslıq Muzeyi, tarzən Qurban Pirimovun Xatirə Muzeyi,
Ağdam Şəkil Qalereyasının adlarını çəkmək olar. Bununla belə, 2002-ci ildə Ağdam
Tarix Ölkəşünaslıq muzeyi rayonun işğal altında olmayan Qaradağlı kəndində bərpa
edilib.

Hazırda rayondakı tarixi, mədəni, dini abidələrinin əksəriyyəti erməni
işğalçıları tərəfindən məhv edilmişdir.[6] Rayonun Xaçındərbənd kəndindəki
1314-cü ildə tikilmiş Qutlu Sarı Musa oğlu Künbəzi, Kəngərli kəndindəki XIV əsrə
aid Türbə və Daş abidələr, Papravənd kəndində XVIII əsrə aid gümbəz və məscid,
Ağdamda İmarət deyilən yerdə XVIII əsrə aid abidələr, o cümlədən Xan qızı
Xurşidbanu Natəvanın və onun oğlunun türbələri, Şahbulaq ərazisində Şahbulaq
qalası və Karvansara vəhşicəsinə dağıdılmışdır. Bundan əlavə, dini
ibadətgahlardan rayonun Papravənd kəndində yerləşən Şeyx Nigar, Seyid Miriş ağa,
Qara Pirim və digər ziyarətgahlar darmadağın edilmişdir.

Tarixən Ağdam rayonundan bir sıra görkəmli şəxslər çıxmışdır. Elm sahəsində:
fəlsəfə elmləri doktoru Ziyəddin Göyüşov, AMEA-nın müxbir üzvü, fəlsəfə elmləri
doktoru, professor Zakir Cabbar bəy oğlu Məmmədov, iqtisad elmləri doktoru
Teymur Vəliyev, tarix elmləri doktoru Rəşid Göyüşov, tibb elmləri doktoru Adilə
Namazova, minerologiya elmləri doktoru Xudu Məmmədov; toxuculuq- Sosialist Əməyi
Qəhrəmanı Yaqub Rüstəmov :kənd təsərrüfatı sahəsində: Sosialist Əməyi Qəhrəmanı
Sürəyya Kərimova, Məmməd Məmmədov, Xuraman Abbasova, Yaqub Rüstəmov Məleykə
Quliyeva və başqaları; Mədəniyyət və incəsənət sahəsində: teatr xadimlərindən
Heydər Şəmsizadə, Narıc Məlikova, Məhəmməd Quliyev, Sara Qədimova, xalq artisti
Arif Babayev, Qədir Rüstəmov, Ramiz Quliyev; idman sahəsində: Ceyhun Məmmədov və
başqalarını göstərmək olar. Sovetlər dövründə Dövlət xadimləri Bahadır
Vəlibəyov, ağsaqqallar İldırım bəy Vəlibəyov, İsa Bəylərov, maarif xadimləri və
müəllimlər Səfərəli bəy Vəlibəyov, Cabbar bəy İsmayıl bəy oğlu Vəlibəyov, Məmməd
Murtuza bəy oğlu Məmmədov, Qurbanov Surxay İmamqulu oğlu, Əli Zeyni oğlu
Eyvazov, Kamilə Ağdamskaya, energetiklər, Zahid Vəlibəyov, Surxay
Vəlibəyov,Mikayıl Gözəlov.

Gəray Vəlibəyov, Surxay Qurbanov, Zahid Vəlibəyov, Yunis Vəlibəyov, Əli Əsgərov
(Şıxbabalı) . Qəşəm Abdullayev Məhəmməd (Quzanlı) .Firuddin Əliyev

Şirin Mizəyev, Asif Məhərrəmov (Fred), Allahverdi Bağırov, Yelmar Edilov,
Əlabbas İsgəndərov, Faiq Ağayev (milli qəhrəman), Muxtar Qasımov, Hidayət
Rüstəmov, Baxşeyiş Paşayev, Natiq Əhmədov, Fazil Mehdiyev, İxtiyar Qasımov,
Rövşən Hüseynov (milli qəhrəman), Canpolad Rzayev, Nadir Əliyev (milli
qəhrəman), Rövşən Əkbərov



https://az.wikipedia.org/wiki/D%C3%BCnyan%C4%B1n_yeddi_m%C3%B6c%C3%BCz%C9%99si

Dünyanın yeddi möcüzəsi - antik dünyada inşa edilən Misir piramidaları,
İsgəndəriyyə mayakı, Babilin asma bağları, Efes-Artemis məbədi, Rodos heykəli və
Bodrum mavzoleyi adlı yeddi binadır.[1] Bunlar müxtəlif müəlliflər tərəfindən
insanın etdiyi inanılmaz strukturlar olaraq "möcüzə" deyə adlandırıldı.
Binaların möcüzə olmalarının səbəbi dövrün texnikalarına və imkanlarına görə
böyük səylər gerektirmeleridir. Möcüzələr çox antik müəllifin və ziyalısının
marağını çəkmiş, bir çoxunun səyahətə çıxmasını təmin etmişdir.Bu strukturları
yığan yazarlar binaların xüsusiyyətlərini çox vaxt duyaraq
yazmışlar.Məlumatların bir qisimi mübahisəlidir. Bu gün yeni kəşflərə və
strukturlara görə yeni "yeddi möcüzə" siyahıları nümayiş olunmuşdur. Bu
yazılanlar antik dünyadan bəri bilinən "antik dünyanın yeddi möcüzəsidir".
Müasir dünyada yeni möcüzə siyahıları edilmişdir.[2][3]



https://az.wikipedia.org/wiki/Balak%C9%99n_rayonu

Balakən rayonu — Azərbaycan Respublikasında inzibati – ərazi vahidi. İnzibati
mərkəzi Balakən şəhəridir.

Balakən rayonu inzibati vahid kimi 8 avqust 1930-cu ildə təşkil olunmuşdur.[3]
Rayonun təşkili tarixinədək bu ərazi inzibati cəhətdən Zaqatala dairəsinə daxil
idi. 1963-cü ildə ləğv edilərək Zaqatala rayonuna verilmiş, 1965-ci ildə yenidən
müstəqil rayon olmuşdur.[4]

Yazılı qaynaqların verdiyi məlumatlara görə Balakən Qədim Albaniya dövlətinin
ərazisinə daxil olmuşdur. Eramızdan əvvəl 65-ci ildə Roma və alban qoşunları
arasında Alazan (Qanıx) çayı sahilində baş verən döyüşdə iştirak edən qədim
yunan tarixçisi Plutarx yazırdı ki, bu yerlərin əhalisi sakit təbiətli, məğrur,
döyüşdə cəsarətli və cəsurdur. Bu gün də işlədilən Hetovlar (Hetləri
xatırladan), Hunbulçay (Hunları xatırladan), inqiloylar (Qerləri xatırladan) və
s. toponimlərin tədqiqi sübut edir ki, ən qədim zamanlardan başlayaraq türkdilli
tayfalar bu bölgənin daimi sakinləri olmuşlar.

1783-cü ildə bağlanmış Georgiyevsk Rusiya-Gürcüstan müqavilələrindən sonra Şərqi
Gürcüstanda möhkəmlənən Rusiya faktiki olaraq Azərbaycan xanlıqları ilə
müharibəyə başlayır. Rusiyanın ilk hədəfi Balakən bölgəsi olur. Çünki bu yerlər
rus qoşunlarının Azərbaycanın içərilərinə doğru irəliləməsi yolunda maneə, İran
və Türkiyə üçün Rusiyaya qarşı mübarizədə mühüm strateji məntəqə idi. Balakənin
tutulması Kürün üzərindəki Şəki, Gəncə və Şamaxıdan keçərək Bakı və Tiflisi
birləşdirən yolun təhlükəsizliyini təmin edirdi. Ona görə də Rusiya Gürcüstandan
Azərbaycana keçən yolun başlanğıcında yerləşən Balakəndən asanlıqla əl çəkmək
fikrində deyildi.

1803-cü ildə rus qoşunları Alazan (Qanıx) çayını keçib Balakən yaxınlığında baş
verən qanlı döyüşlərdə yerli əhalinin müqavimətini qırır və ərazidə yerləşirlər.
Qafqazdakı rus qoşunlarının baş komandanı general Pavel Sisiyanov Balakənin
işğalı barədə Rusiyanın vitse-kansleri, qraf V. P. Koçubeyə yazırdı: "Bu zəbt
xüsusi diqqətə layiqdir. Car-Balakən kampaniyası yeni düşmənin hərbi qüvvəsinin
və yerli əhaliyə qarşı olan qəddarlığın nümunəsi kimi bütün Qafqaza, o cümlədən
Azərbaycan xanlıqlarına dərs olmalıdır". Lakin bu bölgənin – Car-Balakənin
tabeçiliyi zahiri idi. 1804-cü ildə Balakən yaxınlığındakı döyüşdə rus qoşunları
darmadağın edilir və rus generalı Vasili Semyonoviç öldürülür. Bu zaman
general-mayor Qulyakov böyük bir qüvvə ilə yerli əhalini cəzalandırmaq məqsədilə
Balakənə yürüş edir. Qəsbkarlara qarşı qəhrəmancasına vuruşan yerli əhali rus
qoşunlarını məğlubiyyətə uğradır, general Qulyakov isə döyüşdə öldürülür. Yalnız
təsadüf Qulyakovun dəstəsindən olan qraf Benkendorfu (sonralar Rusiya
jandarmının şefi), Vorontsovu (Qafqazın gələcək canişini), general-mayor
Orbelianini və başqa zabitləri ölümdən xilas edir.

XIX əsrin 50-ci illərində müridizmin təsiri və yerli əhalinin ruslara qarşı
çıxışları daha da güclənir. 1853-cü ilin avqustunda dağlıların azadlıq
hərəkatının başçısı Şeyx Şamil bu yerlərdə olur. Onun məqsədi çarizmin
siyasətindən narazı olan yerli əhalini üsyana qaldıraraq Kaxetiyaya girmək və
türklərlə birləşmək idi. Lakin müridlərə və üsyançılara qarşı bölgəyə ruslar
əlavə qüvvələr yeridirlər. Bir neçə vuruşmadan sonra İmam Şamil geri çəkilməyə
məcbur olur.

Bu bölgəni nəzarətdə saxlamaq üçün çarizmin apardığı tədbirlərdən biri də yerli
əhalinin zorla xristianlaşdırması idi. XIX əsrdə çarizm bu yerlərdə bir neçə
dəfə xristianlaşdırma siyasəti aparmağa cəhd etsə də, onların hamısına yerli
müsəlmanlar üsyanla cavab verir. Balakənin mərkəzində xristian kilsəsinin
bünövrəsinin qoyulması mərasimində yüksək rus zabiti və keşiş öldürülür. Yerli
əhalinin qəzəbindən qorxuya düşən çar məmurları kilsənin tikintisini
dayandırırlar.

Rusların bu yerlərdə apardığı xristianlaşdırma siyasəti onların özlərinə
Qafqazda dayaq hesab etdikləri ermənilərin bu bölgəyə axını üçün şərait yaradır.
Bu diyarın iqtisadiyyatının tarmar edilməsində erməni tacir-sələmçiləri xüsusi
fəallıq göstərir. Bölgənin iqtisadiyyatını ələ keçirmək istəyən ermənilərə
hakimiyyətdə olan ruslar müxtəlif vasitələrlə – kəndlilərə borc verib, sonradan
borcu yığılan kəndliləri torpaqlarını hərraca çıxarmağa məcbur etməklə,
vergiləri kəndlilərin əvəzinə ödəyib sonradan onların torpaqlarına yiyələnməklə
və digər üsullarla yardım göstərirlər. Ermənilərdən faizlə borc alan kəndlilər
son nəticədə torpaqlarını yalnız onlara satmaq məcburiyyəti qarşısında
qalırdılar.

1918-ci il 28 mayda Azərbaycanın istiqlalının elan olunması xəbərini Balakən
əhalisi bunu azad və xoşbəxt günlərin sorağı kimi qarşıladı. Lakin həmin dövrün
siyasi vəziyyətindən istifadə edib bu bölgədə yaşayan xalqlar arasında milli
nifaq salaraq gərginliyi artırmaq istəyən qüvvələr də az deyildi. Doğulduğu
torpağın təşəbbüsünü çəkən ziyalılar pis niyyətli qüvvələrin qarşısını almaq
üçün böyük sayıqlıq göstərirlər. Belə adamlardan biri də Qori seminariyasında
dahi bəstəkar Ü.Hacıbəyovla birgə oxumuş, sonralar onunla qohum olmuş,
Qabaqçöllü avar Həmzət bəy Xəlilov idi. O, Zaqafqaziya Seymi dağıldıqdan sonra
başçılıq etdiyi azərbaycanlılardan ibarət süvari dəstələrini Tiflisdən Balakənə
gətirir və Azərbaycan Xalq Cumhuriyyətinin yeni yaranan ordusunun tərkibində bu
ərazinin sərhədlərini mühafizədə, əmin-amanlığın qorunmasında fəal iştirak edir.
Balakənlilər həmişə məğrur, cəsur olduqları kimi də əməksevər və dövlətçiliyə
sadiq insanlar olmuşlar. İkinci dünya müharibəsi zamanı Azərbaycan faşist
Almaniyasının hücumuna məruz qalanda balakənlilər də Vətənin müdafiəsi üçün
ayağa qalxdılar. Balakəndən döyüş cəbhələrinə 6882 nəfər yola düşdü. Onlardan
2315 nəfəri faşizmlə mübarizədə həlak oldu. Döyüş meydanlarında göstərdikləri
hərbi şücaətlərinə görə yüzlərlə müharibə iştirakçısı orden və medallarla təltif
edildi.

Müharibədən sonrakı bərpa illərində Balakən rayonu keçmiş SSRİ kimi nəhəng bir
dövlətin ərazisində yeganə rayon olmuşdur ki, eyni vaxtda 18 nəfər adam o dövrün
ən yüksək dövlət təltifinə – Sosialist Əməyi Qəhrəmanı adına layiq görülmüşdür.

XX əsrin 70-80-ci illərində Balakən iqtisadi, sosial və mədəni sahələrdə daha
sürətlə inkişaf etməyə başladı. Həmin dövrdə Balakən və Mazım çaylarının
üzərində böyük körpülər salındı, əhalinin həyat səviyyəsi xeyli yüksəldi,
kəndlər tamamilə öz simasını dəyişdi, gözəlliyi və rahatlığı ilə seçilən
minlərlə fərdi yaşayış evi tikildi, onlarla inzibati bina, sənaye müəssisəsi,
yeni tipli məktəb binası, uşaq bağçası və digər sosial obyektlər tikilib
istifadəyə verildi, Bakı-Balakən dəmiryolu çəkildi.

Dağlıq Qarabağı Azərbaycandan qoparmaq istəyən ermənilərin təqsiri nəticəsində
başlanan Qarabağ müharibəsi zamanı da balakənlilər etiraz səslərini ucaldıb, öz
oğullarını xəyanətkar ermənilərlə vuruşmaq üçün cəbhəyə yola saldılar.
Azərbaycan torpaqlarının müdafiəsi uğrunda erməni qəsbkarları ilə gedən
döyüşlərdə 151 nəfər balakənli şəhid, 90 nəfər əlil olmuşdur.

Balakən rayonu Azərbaycanın əsrarəngiz təbiətə, böyük rekreasiya-turizm
resurslarına malik rayonlarından biridir. Rayon gəzməli, görməli yerlərlə
zəngindir. Katexçay şəlaləsi, İmambulaq, Arılıq, Qaraçay-Razvedka, Mazımqara,
Mirovoy Voda, Şərif kəndində Bağman Bulağı və s. belə yerlərdəndir.

Balakənin zəngin meşə örtüyü ölkənin meşə ehtiyatlarının 5 %-ni təşkil edir.
Meşələrində palıd, vələs, fıstıq, qızılağac, akasiya və s. ağaclar bitir. Qanıx
(Alazan) çayı boyunca Tuğay meşələri vardır. Dərman bitkiləri ilə zəngindir.
Maraqlıdır ki, dünyada Şuşadan başqa heç yerdə bitməyən Xarı Bülbül adlı məşhur
gül Balakən rayonunda bitir.

Azərbaycan Respublikası Dövlət Statistika Komitəsinin məlumatına görə 2013–cü
ilə olan vəziyyətinə əsasən rayon inzibati cəhətdən 1 şəhər, 1 qəsəbə və 18 kənd
inzibati ərazi dairəsinə bölünür; rayonda ümumi sayı 57 olan kənd yaşayış
məntəqələri[5] kənd inzibati ərazi dairələrinə daxildir.[6][7][8]

29 may 2009–cu ildə Cederovtala və Roçəhməd bələdiyyələri ləğv edildi.[10]
Cederovtala bələdiyyəsinin əhatə etdiyi Cederovtala kəndi Sarıbulaq
bələdiyyəsinə, Roçəhməd bələdiyyəsinin əhatə etdiyi Roçəhməd, Murğuztala və
Əyritala kəndləri isə Hənifə bələdiyyəsinə daxil edildi.[10] Beləliklə,
bələdiyyələrin sayı 22–yə endi.[11]

30 may 2014–cü il tarixindən etibarən rayonda 1–i şəhər, 1–i qəsəbə və 18–i kənd
bələdiyyələri olmaqla 20 bələdiyyə fəaliyyət göstərir.[12] Bu tarixədək mövcud
olmuş (Qaracabinə və Qasbinə kəndlərini əhatə edən) Qasbinə bələdiyyəsi və
(Çorçorbinə və Poştbinə kəndlərini əhatə edən) Poştbinə bələdiyyəsi 978-IVQD
nömrəli Azərbaycan Respublikasının Qanununa əsasən ləğv edilmiş, Çorçorbinə və
Poştbinə kəndləri Gərəkli bələdiyyəsinə, Qaracabinə və Qasbinə kəndləri isə
Mahamalar bələdiyyəsinə daxil edilmişdir.[12][13]

1 noyabr 1931–ci il tarixinə 1.096 km² olan rayon ərazisində 7 kənd sovetliyinə
daxil olan 39 kənddə 1 yanvar 1930–cu il tarixinə olan cari hesablamalara əsasən
24.493 nəfər əhali yaşayırdı.[14] 84 il (1930–2014) ərzində rayon əhalisi
təqribən 3.83 dəfə artaraq 1 yanvar 2014–cü ildə 93.796[15] nəfər təşkil
etmişdir. Müvafiq göstərici ümumölkə miqyasında təqribən 3.77–yə bərabər
olmuşdur, belə ki, ölkə əhalisi qeyd edilən tarixlərdə 2510.8 min[14] nəfərdən
9477.1 min[16] nəfərədək artmışdır.

SSRİ–nin dağılmasından öncə həyata keçirilmiş son siyahıyaalınma zamanı, yəni
12–19 yanvar 1989–cu ildə rayonun əhalisi (33.305 nəfəri kişilər, 35.538 nəfəri
qadınlar olmaqla) 68.843 nəfər idi, onlardan (4.041 nəfəri kişilər, 4.093 nəfəri
qadınlar olmaqla) 8.134[q 1][17] nəfərini şəhər əhalisi, (29.264 nəfəri kişilər,
31.445 nəfəri qadınlar olmaqla) 60.709 nəfərini isə kənd əhalisi təşkil
edirdi.[18]

Azərbaycan Respublikası Dövlət Statistika Komitəsinin məlumatlarına əsasən rayon
əhalisinin 1990–2015–ci illərdə kənd və şəhər yaşayış məntəqələri üzrə
bölgüsü:[19][20][21]

2009–cu il siyahıyaalınmasının yekunlarına əsasən 57 kənddən 4–ündə (Göyəmtala,
Darvazbinə, Abjit və Mazımqarışan) əhali yaşamır.[23]

Azərbaycan Respublikası Dövlət Statistika Komitəsinin 1990–2015–ci illərə olan
cari hesablamalarına əsasən Balakən rayonunda əhalinin təbii artımı:[15][24][25]

Azərbaycan Respublikası Dövlət Statistika Komitəsinin 1 yanvar 2014–cü il
tarixinə olan cari hesablamalarına əsasən Balakən rayonu əhalisinin yaş
qruplarına görə təsnifi:[15]

Rayonda 15[41] və ya 27[40] etnik qrupa mənsub əhali yaşayır. Bunlardan sayca ən
böyükləri azərbaycanlılar, qafqazdilli avarlar, ingiloylar və farsdilli
qaraçılardır.

Qafqazdilli avarlar (şəhərdə əhalinin 14%–i)[41] Balakən şəhərində, Qabaqçöl
qəsəbəsində, Solban, Meşəşambul, Cincartala, Beretbinə, Mazımçay, Roçəhməd,
Cederovtala, Katex, Mahamalar, Sarıbulaq və Göyəmtala kəndlərində
yaşayırlar.[42][43]

İngiloylar rayonun İtitala kəndində yaşayırlar, müsəlmandırlar, Əliabad, Mosul
və Yengiyanda olduğu kimi Kartvel dillərinin cənub qrupuna daxil olan Gürcü
dilinin İngiloy dialektinin Əliabad şivəsində danışırlar.[44][45][46]

Farsdilli qaraçılar Gülüzanbinə, Məlikzadə və (az sayda) Şambulbinə kəndlərində
yaşayırlar.[47]

Balakən rayonunda 49 ümumtəhsil məktəbi, 25 məktəbəqədər, 5 məktəbdənkənar uşaq
tərbiyə müəssisəsi, texniki-peşə və musiqi məktəbləri, 44 kitabxana, 25 klub, 5
mədəniyyət evi fəaliyyət göstərir.[48] Ümumtəhsil məktəblərinin 35-i orta, 10-u
əsas, 4-ü ibtidaidir. Balakən rayonunda İnternat əsas məktəbi və xüsusi
qabiliyyətli şagirdlərin istedad və qabiliyyətlərinin daha da inkişaf
etdirilməsinə xidmət edən texniki və humanitar təmayüllü lisey fəaliyyət
göstərir. 2007–2008-ci il tədris ilində ümumtəhsil məkəblərində 14878 nəfər uşaq
və gəncin təlim və tərbiyəsi ilə 1858 nəfər müəllim, məktəbəqədər uşaq tərbiyə
müəssisələrində 1330 nəfər uşağın tərbiyəsi ilə 170 nəfər tərbiyəçi məşğul
olmuşdur. 5 məkətəbdənkənar uşaq tərbiyə müəssisəsində, o cümlədən Uşaq
Yaradıcılıq Mərkəzində, Ekoloji Tərbiyə və Təcrübəçilik Mərkəzində, Uşaq Texniki
Yaradıcılıq Mərkəzində, Şahmat üzrə Uşaq Gənclər İdman Məktəbində, Uşaq Gənclər
İdman məktəbində 300 dərnəyə 4262 nəfər şagird cəlb edilmişdir. Həmin
müəssisələrdə 176 nəfər müəllim və dərnək rəhbəri çalışır. Ümumtəhsil
məkətəblərində çalışan müəllimlərin 3 nəfəri Əməkdar müəllim, 3 nəfəri orden və
medallarla təltif olumuş, 19 nəfəri ali kateqoriyalı müəllimdir.

Məktəblərdən 18-i, məktəbəqədər uşaq tərbiyə müəssisələrindən 8-i bir tipli
layihə əsasında tikilmiş binalarda fəaliyyət göstərir. 36 məktəb beş günlük iş
həftəsi ilə işləyir. Təlim məşğələləri 41 məktəbdə azərbaycan dilində, 3-də rus
dilində, 4-də azərbaycan və rus dillərində, 1-də azərbaycan və gürcü dillərində
keçirilir. Məktəblərin əksəriyyətinin zəngin tədris bazası vardır. Texniki və
humanitar təmayüllü liseydə müasir tipli kompüterləri olan kompüter kabineti
quraşdırılmışdır. Bu tədris müəssisəsi rayonun, habelə Azərbaycanın ən qabaqcıl
tədris müəssisələrindəndir. Fəaliyyətə başladığı vaxtdan 2007-cı ilə qədər
liseyin 362 məzunu olmuş, onlardan 313 nəfəri ali məktəblərə qəbul olmuşlar. 34
nəfər fənn olimpiadalarının respublika turunun qalibi olmuş, 37 nəfər məzun
liseyi fərqlənmə attestatı ilə bitirmiş və respublikanın ən nüfuzlu ali
məktəblərinə qəbul olunmuşlar.

Uşaq Yaradıcılıq Mərkəzi 1960-cı ildən təhsil şöbəsinin nəzdində fəaliyyət
göstərir.[48] Həmin müəssisənin əsas məqsədi şagirdlərin istedad və
bacarıqlarını aşkar etmək, inkişaf etdirmək, kütləvi tədbirlərdə iştirakını
təşkil etməklə onlarda təşkilatçılığı aşılamaqdır. Həmin müəssisədə 62 qrupda
müxtəlif profilli dərnəklərə 992 məktəbli cəlb edilmişdir. 23 qrupu müəssisədə,
39-u ümumtəhsil məktəblərində fəaliyyət göstərir. Müəssisədə "Bədii qiraət",
"Təbiəti mühafizə", "Toxuculuq", "Evdarlıq", "Musiqi sevərlər", "Dilçilik",
"Kağız əl işləri", "Dərzi", "Biçmə-tikmə" dərnəkləri fəaliyyət göstərir və bu
dərnəklərə ali və orta ixtisas təhsilli kadrlar rəhbərlik edir.

Uşaq Texniki Yaradıcılıq Mərkəzi 1976-cı ildən rayon təhsil şöbəsinin
tabeliyində fəaliyyət göstərir.[48] Müəssisədə 63 qrup fəaliyyət göstərir. Həmin
müəssisədə 19 adda dərnəyə ("Bacarıqlı əllər", "Texniki ekologiya", "Radio
texnika", "Radiotexniki konstruktivləşdirmə", "İnformatika və EHM", "Əyləncəli
fizika", "Gənc dizayner", "Texniki estetika", "İbtidai texniki modelləşdirmə",
"Gənc konstruktor", "Avtomodel", "Tikişin texnologiyası", "Kinomexanika",
"Radiorabitə", "Kartinq", "Foto", "Radiomexanika", "Elektrotexnika", "Kimya
texnologiya") 945 məktəbli cəlb olunmuşdur.



https://az.wikipedia.org/wiki/Adolf_Hitler

Adolf Hitler (d. 20 aprel 1889, Braunau am İnn, Avstriya-Macarıstan – ö. 30
aprel 1945, Berlin, Almaniya) — nasional sosializm (nasizm) ideyasının
yaradıcısı, Nasional Sosialist Alman Fəhlə Partiyasının (NSDAP) sədri,
1933-1945-ci illərdə III Reyxin reyxs-kansleri və prezidenti (fürer).

Adolf Hitler tarixdə 100 ən çox öyrənilmiş şəxsiyyətlər siyahısına daxil edilib.

Adolf Hitler 1889-cu il aprelin 20-də Avstriya-Macarıstanın Braunau am İnn
şəhərində anadan olmuşdur. Atası Alois Hitler (1837-1903) əvvəllər çəkməçi,
sonralar isə gömrük əməkdaşı işləmişdir. Anası Klara Hitler (1860-1907, qızlıq
soyadı – Pölzl) gələcək həyat yoldaşının əmisi qızı, həm də onun evində qulluqçu
olmuşdur. Alois Hitler 1876-cı ilədək anasının soyadı olan Şiklqruber soyadını
daşımış, lakin həmin il ögey atasının soyadını qəbul etmişdir. Birinci
evliliyindən onun 2 uşağı olmuşdur.

16 yaşında orta təhsilini başa vursa da buraxlış imtahanlarından kəsilir. Orta
məktəbdə çox zəif oxumasına baxmayaraq, yaxşı rəssamlıq qabiliyyəti olduğuna
görə Vyana İncəsənət Akademiyasına daxil olmaq istəyir. Lakin akademiya
tərəfindən ona rəssamlığa yararsız olması izahatı ilə iki dəfə (1907, 1908) rədd
cavabı verilir. Ancaq öz istedadını daha çox memarlıq sahəsində göstərə biləcəyi
tövsiyəsini alır. Sonradan üzləşdiyi maliyyə problemləri və imtahanlara
lazımınca hazırlaşa bilməməsi onun memarlıq məktəbinə imtahan verməsinə imkan
vermir.

1913-cü ilin mayında Hitler Münhen şəhərinə köçür. Burada o akvarel satmaqla
dolanır. 1914-cü ilin sentyabrında Almaniyanın Birinci dünya müharibəsinə
qatılması ilə könüllü olaraq cəbhəyə yollanır və artıq oktyabr ayında sıravi
əsgər kimi 16-cı Bavariya ehtiyat alayının 1-ci bölüyünün tərkibində Qərb
cəbhəsinə göndərilir. Həmin ilin dekabrında II dərəcəli Dəmir xaç ordeni ilə
təltif olunur. 1916-ci il oktyabrın 16-da Somma çayı sahilindəki döyüşdə
ayağından yaralanır. 1917-ci ilin martında hospitaldan çıxdıqdan sonra baş əsgər
(yefreytor) kimi yenidən öz alayına qayıdır. 1918-ci ilin avqustunda sıravi
əsgərlərə çox nadir hallarda verilən I dərəcəli Dəmir xaç ordeni ilə təltif
edilir. 1918-ci il oktyabrın 13-də İpr şəhəri yaxınlığındakı döyüşdə
ingilislərin almanlara qarşı işlətdiyi gözyaşardıcı kimyəvi qazın təsirindən
kontuziyaya uğrayır və müvəqqəti olaraq görmə qabiliyyətini itirir. Noyabr
ayında hospitalda ikən Almaniyanın qeyd-şərtsiz təslim olduğunu və kayzerin
devrildiyini öyrənir. Bu xəbər onu hədsiz dərəcədə sarsıdır.

1918-ci ilin sonunda Hitler Münhenə geri qayıtdı və yenidən ordu sıralarına
yazıldı. Hərbi hissə komandirinin tapşırığına əsasən o Münhendə baş vermiş
inqilabi hadisələrin iştirakçıları əleyhinə məlumat toplayırdı. Kapitan Ernst
Remin tövsiyəsi ilə "Alman Fəhlə Partiyası"na qoşulan Hitler tezliklə partiyanın
yaradıcılarını kənarlaşdıraraq onun yeganə liderinə çevrildi. Onun təşəbbüsü ilə
1919-cu ildə partiyanın adı dəyişdirilərək "Nasional Sosialist Alman Fəhlə
Partiyası" (Nationalsozialistische Deutsche Arbeiterpartei, NSDAP) adlandırılır.

Partiyadakı tərəfdarları alovlu çıxışlarına və qətiyyətliliyinə görə Hitlerə
"Fürer" (alm. führer – rəhbər) ləqəbi verirlər.

1920-ci illərin əvvəllərində NSDAP Bavariyada güclü təşkilatlardan birinə
çevrildi. Partiyanın silahlı dəstələrinə Ernst Rem rəhbərlik edirdi. Partiyanın
rəhbərliyini demək olar ki, tamamilə öz əlində cəmləşdirmiş Hitler isə
Bavariyada nəzərəçarpan və əhəmiyyətli şəxsə çevrildi.

1923-cü ildə Rur ərazisinin Fransa tərəfindən işğal edilməsi Almaniyada yeni
gərginlik yaratdı. Əvvəlcə xalqı mübarizəyə səsləyərək ölkədə iqtisadi böhrana
səbəb olan sosial-demokrat hökuməti, sonradan Fransanın tələblərini qəbul
etməklə həm sağ təmayüllü qüvvələr, həm də kommunistlər tərəfindən tənqidlərə
məruz qaldı. Bu şəraitdə nasistlər Bavariyada hakimiyyətdə olan sağ
konservativ-separatçılarla ittifaqa girərək Berlindəki sosial-demokrat
hökumətinə qarşı birlikdə çıxış etməyə qərar verdilər. Bavariya sağlarının
rəhbəri və Bavariya torpağının diktator səlahiyyətlərinə malik olan komissarı
fon Karr rəsmi Berlinin bəzi tələblərinə əməl etməkdən, xüsusilə də nasist
dəstələrini buraxmaq və "Xalqın nəzarətçiləri" qəzetini (alm. Völkischen
Beobachters) bağlamaqdan imtina etdi. Lakin alman Baş Qərargahının qəti mövqeyi
qarşısında geriyə addım atan Bavariya rəhbərləri Hitlerə bildirdilər ki, hələ
Berlin hakimiyyətinə qarşı açıq şəkildə çıxış etməyə hazır deyillər. Bu, Hitleri
vəziyyəti öz əlinə almaq istəyinə sövq etdi.

8 noyabr 1923-cü il axşam saat 9-da Hitler və Lüdendorf silahlı hücum
dəstələrinin başında Bavariya hökuməti rəhbərlərinin mitinqinin keçirildiyi
Münhenin "Bürgerbroykeler" pivəxanasına gəldilər. İçəri girən Hitler "Berlindəki
xain hökumət"in devrildiyini elan etdi. Buranı tərk edən Karr NSDAP-nin və hücum
dəstələrinin buraxılması haqqında qərar verdi. Eyni zamanda E.Remin rəhbərliyi
altındakı hücum dəstələri Hərb Nazirliyinin Quru qoşunları komandanlığının
qərargahını ələ keçirdilər, lakin ordu qüvvələri tərəfindən mühasirəyə
alındılar.

Noyabrın 9-u səhər tezdən Hitler və Lüdendorf 3 min nəfərlik dəstə ilə birlikdə
Hərb Nazirliyinə tərəf irəliləməyə başladılar. Lakin, Rezidentştrasse küçəsində
polis dəstəsi onların qarşısını kəsərək atəş açdı və qiyamçılar dağıldılar. 16
partiya üzvünün həlak olduğu bu hadisə Almaniya tarixinə "Pivə qiyamı" kimi
düşdü.

1924-cü ilin fevral-mart aylarında keçirilən məhkəmənin qərarı ilə Adolf Hitler
5 il müddətinə həbsə məhkum edilsə də, cəmi 10 ay sonra azadlığa buraxıldı.
Həbsdə olduğu müddətdə özünün məşhur "Mənim mübarizəm" (alm. Mein Kampf) adlı
kitabının birinci hissəsini yazdı. Tezliklə bu kitab NSDAP-nin əsas ideya
qaynağına çevrildi.

Hitlerin həbsxanada olduğu müddətdə partiya olduqca zəifləyir və həbsdən
çıxdıqdan sonra o ilk növbədə partiyanı bərpa etməyə çalışır. Bu işdə ona E.Rem
hücum dəstələrini bərpa etməklə yaxından kömək edir. Lakin NSDAP-nin
dirçəlməsində həlledici rolu Şimali və Şimal-Qərbi Almaniyanın sağ
ekstremistlərini partiyaya cəlb edən Qreqor Ştrasser oynadı. Bu işdə ona qardaşı
Otto və Yozef Gebbels yardım etmişdilər. Bu, NSDAP-nin regional partiyadan
ümummilli partiyaya çevrilməsinə şərait yaratdı.

Eyni zamanda Hitler daha yüksək təbəqələr arasında da dəstək axtarırdı. O, həm
ordu rəhbərliyinin bir hissəsini özünə yaxınlaşdıra bildi, həm də sənaye
maqnatları ilə əlaqələr qurdu. 1930 və 1932-ci illərdəki parlament seçkiləri
nasistlərin Reyxstaqdakı sayını ciddi surətdə artırdı. Bu hal digər parlament
partiyalarını nasistlərə daha ciddi yanaşmağa, onlarla hesablaşmağa və hətta
koalisiya hökumətində ortaq kimi nəzərdən keçirməyə sövq edirdi.

1930-cu il seçkilərində partiya 18,3% səs toplayaraq 107 yerə, 5 mart 1933-cü
ildə keçirilmiş seçkilərdə isə səslərin 43,9%-ni toplayaraq 288 yerə sahib oldu
və Reyxstaqda hakim partiyaya çevrildi.

Adolf Hitler 30 yanvar 1933-cü ildə hakimiyyətə gəldikdən sonra Almaniyada
nasistlər xeyli gücləndilər. Hitler ilk günlərdən etibarən ölkədə demokratik
azadlıqları ləğv etməyə və siyasi rəqiblərinə qarşı açıq terrora başladı. Buna
haqq qazandırmaq məqsədilə 1933-cü ilin fevralın 27-də Reyxstaqın binasının
yandırılması təşkil olundu. Bunun təqsiri kommunistlərin üzərinə atıldı və
1933-cü ilin sentyabrında Leypsiqdə qondarma mühakimə prosesi də keçirildi.
Fevralın 28-də faşist hökumətinin təklifi əsasında prezident Paul fon Hindenburq
"Xalqı və dövləti müdafiə etmək" adlı fövqəladə fərmanla Veymar
konstitusiyasının müəyyən etdiyi bütün azadlıqları ləğv etdi.

Almaniyada Nasist partiyası istisna olmaqla bütün siyasi partiyaların fəaliyyəti
dayandırıldı. Gizli polis (Gestapo) yaradıldı. 1933-cü ilin martında Hitler
federativ dövlətin tərkibinə daxil olan alman torpaqlarının muxtariyyətini ləğv
etdi. 1934-cü ilin avqustunda prezident Hindenburqun ölümündən sonra bütün
hakimiyyət Hitlerin əlində cəmləşdi. Beləliklə, Hitlerin böyük səyləri
nəticəsində Almaniyada terrorçu avtoritar faşist diktaturası bərqərar oldu.
Hitler antisemitizmi dövlət siyasətinə çevirdi. 1933-cü ilin yazından yəhudilərə
məxsus müəssisələrin boykot edilməsinə başlanıldı. 1935-ci ildə yəhudiləri alman
vətəndşlığından məhrum edən və onların dövlət aparatında hər hansı vəzifə
tutmalarını qadağan edən bir sıra qanunlar qəbul edildi. Faşist diktaturasının
yaradılması ilə Versal-Vaşinqton sistemi iflasa uğramağa başladı. 1933-cü il
oktyabrın 14-də Almaniya Millətlər Cəmiyyətindən çıxdı, tərksilah üzrə konfransı
tərk etdi.

Hitler 1933-cü il dekabrın 18-də Versal müqaviləsinin bütün hərbi müddəalarını
ləğv etməyə, alman ordusunun sayını artırmağa, bütün silah növlərinin
istehsalının bərpa olunmasına, hərbsizləşdirilmiş Reyn zonasına ordu
yeridilməsinə icazə verilməsini tələb etdi. Hitlerçilərin səyi nəticəsində
Almaniya Avropada müharibə ocağına çevrildi.

1939-cu il 1 sentyabr 1939-cu ildə özəl müzakirələrdə, Hitler Britaniyanı məğlub
etmək  və Polşanı məhv etmək məqsədi ilə bu dövlətlərə qarşı muharibə etmək
niyyətində idi. 1939-cu il 1 sentyabr tarixində Alman qoşunları Polşaya hücuma
keçdilər, 2 gün sonra buna cavab olaraq Polşa ilə aralarındakı müttəfiqlik
sazişinə əsasən İngiltərə və Fransa Almaniyaya müharibə elan etdilər. Tezliklə
müharibənin miqyası genişləndi və tezliklə Avropanı, sonra isə İtalyanın səyləri
ilə Şimali Afrikanı və Yaponiyanın qoşulması ilə Şərqi və Cənub-şərqi Asiyanı
bürüdü.

Hitler həyat yoldaşı Eva Braunla birlikdə 30 aprel 1945-ci ildə bunkerlərin
birində intihar edir.



https://az.wikipedia.org/wiki/%C3%87in_Xalq_Respublikas%C4%B1

Çin Xalq Respublikası (ÇXR) və ya Çin - Yerin şərq yarımkürəsində, Şərqi Asiyada
dövlət. Dünyada əhalisinin sayına görə birinci, ərazisinə görə isə üçüncü
ölkədir (birinci Rusiya, ikinci isə Kanadadır). Çin Kommunist Partiyası
tərəfindən tək partiya rejimi ilə idarə olunur. Paytaxtı Pekin şəhəridir.

Çin 14 ölkə ilə həmsərhəddir - Rusiya, Qazaxıstan, Qırğızıstan, Tacikistan,
Əfqanıstan, Hindistan, Nepal, Butan, Myanma, Laos, Vyetnam, KXDR, Monqolustan və
Pakistan. Çin Xalq Cümhuriyyətinin bölgədə və dünyada nüfuzu hərbi sahədən daha
çox iqtisadi sahə ilə bağlıdır. 2020-ci illərdə Çin iqtisadiyyatının dünyada ən
böyük iqtisadiyyat olacağı gözlənilir. Dünyanın sahəsinə görə 4-cü ən böyük
ölkəsi olan Çin Xalq Cümhuriyyəti təqribən 1.35 milyard əhalisi ilə dünyanın ən
çox əhalisi olan ölkə sayılır. Dünya əhalisinin təqribən altıda biri Çində
yaşayır.

Geniş torpaqlarında zəngin təbii sərvətlərə sahibdir. Çinin ərazisi təxminən 9.6
milyon km2 və ya dünya ərazisinin 6.4%-nə bərabərdir. Çin torpaqlarının şimaldan
cənuba uzunluğu təqribən 5500 kilometrdir və Mohe qəsəbəsinin şimalındakı
Heilong çayının mərkəzindən (53030`) Nanşa adalarının ən cənubundakı Zengmu
resifinə qədər (40) uzanır. Şimaldakı Heilongjiang bölgəsi qarlarla örtülüykən
Cənubi Çin dənizindəki adalar tropik yay istisi ilə qovrulur.

Çin ərazisindəki quldarlıq quruluşu eramızdan əvvəl 21ci yüzillikdə Şia (Xia)
sülaləsinin qurulması ilə başlanır. Sonrakı Şanq (Shang) (e.ə 16 - 11-ci
yüzilliklər) və Qərbi Cou (Zhou) (e.ə 11ci yüzillik - e.ə 770-ci il) dövründə
quldarlıq sistemi daha da gücləndi. Bundan sonra quldarlıq quruluşu İlkbahar və
Sonbahar dövrü sonra da Vuruşan Padşahlıqlar dövründə (vəya Şərqi Cou dövrü, e.ə
770 - e.ə 221) tədriclə feodalizm quruluşu ilə əvəz olunmağa başladı. Eramızdan
əvvəl 221-ci ildə Çin xanədanının ilk imperatoru Çin Şi Huanq (Qin Shi Huang -
Tsin Şi Xuandi) Vuruşan Padşahlıqlar dövründəki müstəqil dövlətləri vahid Çin
süaləsi ətrafında birləşdirdi. Bu Çin tarixindəki ilk çox etnik qruplu, mərkəzi
feodal dövlət idi. 1840cı ilindəki Tiryək müharibələri zamanı Çin artıq 2000
illik feodal dövlət idi.

(1919-1949) Rusiyadakı Oktyabr inqilabından sonra marksizm ideologiyası Çinə
yayıldı. Oktyabr inqilabının təsiri altında 1919-cu ildə məşhur 4 May Hərəkatı
başladı. 1921-ci ildə ölkədəki bütün inqilabi qrupları təmsil edən Mao Tzedonq,
Donq Bivu, Çen Tançui, He Şuhenq, Vanq Cinmey, Denq Enminq və Li Da Şanxayda
Birinci Milli Konqresi təşkil edərək Çin Kommunist Partiyasını qurdular.

Artıq 2 min ildir ki, Çin dünyanın ən çox əhaliyə malik ölkəsidir. İndi planetin
əhalisinin hər beşdən biri Çin vətəndaşıdır. XX əsrin 60-70-ci illərində
əhalinin təbii artımı həqiqətən "partlayış" xarakteri almışdı. Nəticədə əhalinin
yaş tərkibi cavanlaşmış, əmək qabiliyyətlilərin sayı yarım milyard nəfəri ötmüş
və onların sosial tələbatının təmin edilməsində ciddi problemlər yaranmışdır.
Buna görə də ölkədə əhalinin təbii artımını məhdudlaşdıran fəal demoqrafik
siyasət yürüdülür. Ölkənin əhalisinin 90%-dən çoxu çinlilərdir. Lakin buna
baxmayaraq onu çoxmillətli ölkələr sırasına aid edirlər. Bunun da üç başlıca
səbəbi vardır. Əvvəla azlıq təşkil edən etnik qrupların sayı 50-dən çoxdur
(çjuanlar, monqollar, uyğurlar, tibetlilər və başqaları). Həm də onlar dörd dil
ailəsi qrupuna mənsubdurlar. İkincisi, onların sayı 100 milyon nəfərdən çoxdur.
Üçüncüsü isə milli azlıq təşkil edənlər ölkə ərazisinin yarıdan çoxunda
(xüsusilə muxtar rayonlarda) məskunlaşmışlar. Ölkə üzrə əhalinin olduqca
qeyri-bərabər yerləşməsi böyük təsərrüfat çətinlikləri törədir. Şərqdə, xüsusilə
Böyük Çin düzənliyinin cənubunda əhalinin sıxlığı 1 km²-də 600 nəfərdən artıq
olduğu halda, Tibet Muxtar rayonunda bu göstərici 1-2 nəfərə bərabərdir (ölkə
üzrə əhalinin orta sıxlığı 1 km²-də 130 nəfərdir). Çində urbanizasiyanın
səviyyəsi örta dünya göstəricisindən təxminən iki dəfə aşağıdır. Lakin dünyanın
heç bir ölkəsində Çində olduğu qədər şəhərli (500 milyon nəfər) və milyonçu
şəhər (40-dan çox) yoxdur. Şəhərlərin 90%-dən çoxu ölkənin şərq hissəsində
yerləşir. Ən iri şəhərləri Şanxay, Pekin, Tyantszin və Şenyandır. 2010-cu ildə
aparılmış siyahıya 2011-ci ilin aprel ayında elan olunmuş ilkin yekunlarına
əsasən Çin XR-nın əhalisi 1,339,724,852 nəfərdir.[1]

Çində 11 türk əsilli etnik qrup yaşamaqdadır : uyğurlar, qazaxlar, qırğızlar,
salarlar, yuğurlar, abdallar, özbəklər, tatarlar, tuvalar, İli türkləri və Fuyu
qırğızları. 2000-ci ildə aparılmış siyahıyaalmanın elan olunmuş rəsmi
nəticələrinə əsasən Çində 8.399.393[2][3] nəfər uyğur, 1.250.458[4] nəfər qazax,
160.823[5] nəfər qırğız, 104.503[6] nəfər salar, 13.719[7] nəfər yuğur,
212.370[8] nəfər özbək və 40.890[8] nəfər tatar olmaqla 19.946.156 nəfər türk
kökənli əhali yaşayır. Ölkədəki uyğur, qazax və qırğızların əksəriyyəti,
həmçinin tuvalar Sintszyan-Uyğur Muxtar Rayonunda məskunlaşmışdırlar.

Çin, din baxımından böyük rəngarəngliyə malik ölkədir və 100 milyondan artıq
insan fərqli dinlərə inanmaqdadır. Başlıca dinlər arasında Buddizm, İslam,
Katoliklik, Protestantlıq, Çinin yerli dini olan Taoizmlə bərabər, Şamanizm,
Şərqi ortodoks xristianlığı və Naşi(Naxi) xalqının Donqba dini vardır.

Azsaylı dinləri Xristiyanlıq (3-4% / 40-54 milyon), İslam (2-3% / 30 milyon),
Hinduizm, Dongbaizm, Bon və bəzi digər kiçik təriqət və qruplardır.

2005-ci ildə edilən bir araşdırmaya görə əhalinin 14%-i (180 milyon) özünü
ateist olaraq tanımaqdadır.

Buddizm 1-ci əsrdən etibarən Çində ən böyük din olaraq qalmağı bacarmışdır.
Buddizmin ölkədə bu qədər çox yayılmasına baxmayaraq, Çin əhalisinin əksəriyyəti
heç bir dinə inanmır. Çində yaşayan ümumi buddistlərin sayı isə 102 milyon
nəfərdən çoxdur. Çin Xalq Respublikası əhalisinin 30%-i isə yerli dinlər və
Daosizmə inanır. Əhalinin 18%-i buddist, 4%-i xristian, 2%-i isə müsəlmandır.
Əhalinin 42%-i isə özünü aqnostik və ya ateist olaraq adlandırır.

Çində əhali 292 dildə danışır. Çin-Tibet dil ailəsinə aid olan Mandarin dili
ölkə əhalisinin 70%-nin danışdığı dildir.

Bu proqram Çini mərhələlər üzrə XXI əsrin ortalarınadək yüksək inkişaf etmiş
sosializm dövlətinə çevirmək məqsədini güdür. Son illə dünya təsərrüfatında
Çinin rolu xeyli artmışdır. 80-ci illərin əvvəllərindən başlayaraq Çin
iqtisadiyyatının artım sürətinə görə dünyanın ən böyük dövlətləri arasında
birinci yeri tutur. 1979-2000-ci illər ərzində ölkənin ümumi milli məhzulunun
orta artım göstəricisi 8% olmuşdur. İndi Çin Asiyanın iqtisadi tərəqqisinin
lokomotivlərindən birinə çevrilmişdir. Onun iqtisadiyyatının belə sürətli
inkişafına ölkənin ictimai həyatında aparılan əsaslı mütərəqqi dəyişikliklər,
iqtisadiyyatın bütün sahələrində həyata keçirilən islahatlar (xarici kapitalın
axınına şərait yaradılması, azad iqtisadi bölgələrin yaradılması və s.),
ayrı-ayrı iqtisadi sahələrdə daha çox maddi nemətlər bolluğu yarada bilən
istehsal münasibətlərindən (dövlət, kooperativ və xüsusiyyətçilik) istifadə
olunması təsir etmişdir. Belə sürətli inkişaf əhalinin həyat səviyyəsini bir
qədər yaxşılaşdırmışdır. Son illər ölkədə Yerin süni peyklərinin buraxılışı üçün
raket-kosmik sənayesi sürətlə inkişaf edir. Çin 2008-ci ildə ilk dəfə öz
kosmonavtını açıq kosmosa göndərməklə Rusiya və ABŞ-dan sonra bu göstəricini
əldə edən üçüncü dövlət olmuşdur. Çin daş kömür hasilatına, sement, polad,
aliminium, velosiped, tikiş və paltaryuyan maşınlar, pambıq parça istehsalına
görə dünyada birinci yeri tutur. İndi Çin əhalinin ərzaq məhzullarına olan
tələbatını təmin edir, bu da belə çoxsaylı dövlət üçün böyük nailiyyətdir.

Kənd təsərrüfatı üçün təbii şərait ilk əvvəl ölkənin relyef və iqlim
xüsusiyyətlərilə müəyyən edilir. Təbii şəraitə görə ölkənin qərbi və şərqi
arasında olduqca böyük fərqlər var. Çinin dənizkənarı hissəsi, şimal-şərqindəki
ovalıqlar, təpəli düzənliklər və maili alçaq dağ yamacları mülayim iqlim kənd
təsərrüfatı üçün daha əlverişlidir. Qərbin dağlıq relyefi (Tyanşan, Himalay,
Kunlun, Tibet), yarımsəhra və səhraları (Təklə-Məkan), kəskin kontinental
iqlimi, yağıntının azlığı kənd təsərrüfatının (xüsusilə əkinçiliyin) inkişafını
xeyli çətinləşdirir. Çin ərazisinin 90%-dən çoxu Şimal yarımkürəsinin mülayim
qurşağında və yalnız ucqar cənubu subtropik qurşaqda yerləşir. Şərq hissəsində
musson iqlimdir. Buna görə də əkinçilik bir çox ərazilərdə süni suvarma tələb
edir. Kənd təsərrüfatı Çin iqtisadiyyatının mühüm sahəsidir. Bu sahə nəinki 1
milyarddan artıq əhalini ərzaq məhzulları ilə, yeyinti və yüngül sənaye
sahələrinin xammal ilə təmin edir, hətta bəzi məhzullarını ixrac da edə bilir.
80-ci illərdən başlayaraq kənd təsərrüfatında Xalq kommunası adlanan tipdən ailə
icarədarlığı sisteminə keçid bu sahədə məhzul istehsalının xeyli artmasına səbəb
olmuşdur. Kənd təsərrüfatının başlıca sahəsi əkinçilikdir. Taxıl bitkiləri ümumi
əkin sahələrinin 4/5 hissəsini tutur. Çinlilərin qidasında mühüm rol oynayan
çəltik başlıca olaraq ölkənin cənubunda və Yanszı vadisində yetişdirilir. Çində
çəltik samanından yem kimi heyvandarlıq və quşçuluqda, kağız, həsir, ip və s.
hazırlanmasında istifadə olunur. Su ilə örtülmüş çəltik sahələrində balıq
yetişdirilir. Buğda Çin düzənliyində, Xuanxe hövzəsində, pambıq Xuanxe
hövzəsində, çay ölkənin cənub-şərqində və cənubunda becərilir. Təbii şəraiti
imkan verən hər yerdə kartof, batat, tərəvəz, meyvə və tütün becərilir. Kənd
təsərrüfatı məhzullarının 60%-i ölkənin şərqində istehsal edilir.

Kənd təsərrüfatında heyvandarlıq ikinci dərəcəli rol oynayır. Lakin mal-qaranın
sayına görə Çin dünyada birinci yeri tutur. Şərqdə saxlanılan qaramalın 2/3
hissəsindən iş heyvanı kimi istifadə olunur. Ət məhzullarının 80%-dən çoxunu
donuzçuluq verir. Daxili Monqolustan, Sintszyan-Uyğur muxtar rayonlarında köçəri
və yarımköçəri ekstensiv otlaq heyvandarlıq üstünlük təşkil edir. Yanszı çayı
hövzəsində, həm də şimal-şərqdə və Şandun yarımadasında baramaçılıq inkişaf
etmişdir.

Çin ərazisinin böyük hissəsini tutan dağlıq relyef, səhra və dağ-meşə rayonları
quru yol nəqliyyatı üçün o qədər də əlverişli deyildir. Əsasən enlik
istiqamətində axan çaylarının əksəriyyətinin aşağı hissələri, gölləri, Böyük
kanal (uzunluğu 1700 km), həm də Çini əhatə edən dənizlər demək olar ki, bütün
il boyu gəmiçilik üçün yararlıdır. Nəqliyyatın daha sıx şəbəkəsi ölkənin şərq
hissəsindədir. Yük və sərnişin daşınmasının təxminən yarısı dəmir yollarının
payına düşür. Lakin yükdaşımada onun payı tədricən azalır, dəniz, avtomobil,
boru kəməri, hava nəqliyyatının payı isə artır. Dünya əhəmiyyətli ən iri portu
Şanxay portudur. Qərb rayonlarında yük heyvanlarından geniş istifadə olunur.

1 avqust 1927-ci ildə Nançanda Homindançılara qarşı Kommunistlər (general Cu
Qenin başçılığı ilə) üsyan qaldırdı. Bu tarix çinlilər tərəfindən milli-azadlıq
ordusunun yaranması kimi qəbul edilir. 1946-cı ilin yayından etibarən Çin Xalq
Azadlıq Ordusu adlanmağa başlayır. Buna qədər İşçi-Kəndli İnqilab ordusu,
İşçi-Kəndli Qırmızı ordu, 8-ci ordu və Yeni Dördüncü Korpus kimi adlanırdı.
1949-cu il Çin Xalq Respublikasının yaranmasından sonra isə ÇXR-in silahlı
qüvvələri Xalq Azadlıq Ordusu adlanmağa başladı. Bu ordu dünyanın ən böyük
ordusudur. Uniformaları generallarda və əsgərlərdə eyni yaşıl rəngdədir. Bunun
sayəsində ordu içində rütbələrin olmadığı düşünülür. Bunun səbəbi haqda ordu
tərəfindən rəsmi açıqlama verilməmişdir. Əsgərlərin papaqlarının ön tərəfində
kommunizmin emblemi olan qırmızı ulduz vardır. ÇXAO-nun əsgəri heyət sayına görə
dünyada birinci yerdədir. Bunun səbəbi əhalinin sayının çox olması və hərbi
xidmətin ölkədə çox pristijli fəaliyyət hesab edilməsidir. ÇXAO-na Mərkəzi Hərbi
Komissiya (MHK) rəhbərlik edir (ona hərbi sahədə qanun yaratmaq hüququ verilib),
hansıki rəsmən partiyadan ayrı fəaliyyət göstərir və yalnız Milli Xalq
Konqresinə hesabat verir. MHK-ya və Çin Kommunist Partiyasına (ÇKP) bir qayda
olaraq eyni şəxs rəhbərlik edir. Bu orqanların tərkibi 1982-ci il
konstitutsiyasına əsasən gizli saxlanılır. Eyni zamanda MHK-nın sədri vəzifəsi
de-fakto olaraq ÇKP-də ən mühüm vəzifə sayılır. Yalnız bu vəzifəyə sahib olan
şəxs ölkənin tamhüquqlu lideri sayıla bilər. ÇKP-nin Mərkəzi Komitəsinin,
tərkibinin 20%-ni yüksək və orta rütbəli hərbiçilər təşkil edir. ÇXAO ÇKP-nin
rəhbərliyinin nəzarəti altındadır və yalnız xarici aqressiyaya qarşı müdafiyə
üçün deyil, eyni zamanda daxili problemləri həll etmək üçün polis vəzifəsini
yerinə yetirir. Bunun üçün 1982-ci ildə Silahlı Milis Qüvvələri (SMQ)
yaradılmışdır. SMQ-nin tərkibinə 1.5 milyon heyət daxildir. Onun tərkibinə
ÇXAO-nun bir hissəsi və bir neçə piyada diviziyası daxildir. SMQ Mərkəzi Hərbi
Şura ilə yanaşı, eyni zamanda Dövlət Şurasına tabedir. Kişilər üçün hərbi
xidmətə çağırış 18 yaş müəyyən edilmişdir. Hərbi xidmət müddəti 2 ildir.
Könüllülər Qanuna əsasən 49 yaşa qədər xidmət edə bilər. 50 yaşa qədər olan
kişilər ehtiyat qüvvə hesab olunur. Müharibə dövründə 350 milyon insan
silahlanmağa qadirdir. Orduya çağırışçı ehtiyatlarının həddən artıq çox olması,
çağırışçıları seçim əsnasında aparılmasına imkan verilir, bu da hərbi rəhbərliyə
ən yaxşılarını yəni, daha yüksək keyfiyyətlərə malik olanlarla müqavilə
bağlamağa şərait yaradır. Xidməti müqavilə, 3 ildən 30 ilə kimi bağlana bilər.
Hərbi xidmət müddəti, 18-35 yaş arası müəyyən edilmişdir. Əsgərliyə
çağırılmayanlar ordunun ehtiyat qüvvəsi hesab olunur və xalq milis ordusunda
qeydiyyata alınır, hansı ki, onların ümumi sayı 36.5 milyon nəfərdir. Onlar
ÇXAO-nun tərkibində təşkil olunmuş, partizan hərəkatının döyüşə hazır ehtiyat
qüvvəsi hesab olunur. Hazırda Çin ordusunun sayı təxminən 2,3 milyon nəfərdir.
ÇXAO sayına görə dünyada birincidir. İkinci yerdə isə 1,5 milyon şəxsi heyətlə
ABŞ ordusu gəlir. Şəxsi heyətin sayının azaldılması, ordunun daha da müasir və
yüksək texnologiyalı edilməsi üçün aparılan islahat çərçivəsində həyata
keçiriləcək. İxtisar ilk növbədə quru qoşunlarında olacaq. Çin eyni zamanda
Hərbi Dəniz Qüvvələri və Hərbi Hava Qüvvələrinin sayını artırmağa hazırlaşır.
Bəzi məlumatlara görə bu qoşun növlərinə ancaq ali təhsilə malik şəxsləri cəlb
edəcəklər.

Çin ordusunun zəif tərəfi onun köhnəliyindədir, yəni ordudakı əsas texnikalar
Sovet ordusunun XX əsrin 50-60-cı illərin texnikalarının əsasında hazırlanıb
(tankların 70%, hərbi təyyarələrin isə 80% dən çoxu), buna görə də müasir
tələblərə cavab vermir. Buna baxmayaraq son zamanlar Çin sürətlə öz ordusunun,
maddi-texniki bazasının keyfiyyətini artırmaqdadır. Misal olaraq Rusiyadan
alınan müasir tankları göstərmək olar. Bundan əlavə, Avropa və Rusiya
texnologiyaları əsasında öz daxili silah istehsalını həyata keçirir (məs: T-96
tankları, J-10 qırıcı təyyarələri). Çin bütün leqal və qeyri-leqal yollarla
Qərbdən və Rusiyadan ən müasir texnologiyaları əldə edir. Bəzi ekspertlər
bildirir ki, 2002-ci ildən bəri Çin öz texnologiyalarını sürətlə inkşaf
edirməkdədir, hətta bəzi göstəricilərinə görə Rusiyanı qabaqlayır. Çinin hərbi
büdcəsi son 20 il ərzində ardıcıl olaraq hər il artıb və nəticədə hazırda bu
ölkə müdafiə büdcəsinin həcminə görə dünyada ABŞ-dan sonra 2-ci yerə çıxıb. ÇXR
hərbi qüdrətini artırmaqda davam edir. Belə ki, ölkənin hərbi büdcəsi cari
2012-ci ildə 11,2 faiz artaraq 106,4 milyard dollara çatıb. Rəsmi Pekin hamını
əmin edir ki, qlobal hərbi liderliyə can atmır və hərbi büdcənin artırılması
ÇXAO-nun qarşısında dayanan cari məsələləri həll etmək istəyilə bağlıdır. Çinin
hərbi sənayəsi, hərbi təyyarədaşıyan gəmi, stels texnologiyalı gözə görünməz
hərbi təyyarələrin, kosmik orbitdəki peykləri vurub sala bilən raketlərin
istehsalı kimi istiqamətləri də əhatə edir. Çinin artan hərbi qüdrətini
balanslaşdırmaq üçün, ABŞ ötən 2011-ci ildə regionda hərbi mövcudluğunun
genişlənməsinə çalışıb. Vaşinqton hər il hərbi məqsədlər üçün $740 mlrd vəsait
xərcləyir. Region boyu yerləşdirilmiş ABŞ hərbi bazalarında minlərlə qoşun
saxlanmaqdadır. Rəsmi Pekin Vaşinqtonun regionda artan hərbi nüfuzundan
narahatdır. Çin hesab edir ki, ABŞ Çini mühasirəyə almaq istəyir. Pekinin
Vyetnam, Fillipin və Yaponiya ilə uzun müddətdir ki davam edən ərazi çəkişmələri
var. Bundan əlavə Çin Tayvanı öz ərazisi hesab edir və bu ölkə ilə sərhəddə
Tayvana istiqamətləndirilmiş yüzlərlə raket yerləşdirib.[20]

Çinin siyasi sisteminin qapalı olması iqtisadi sisteminin də qismən qapalı
olmasına səbəb olur. Belə ki, Çin xarici malların və xidmətlərin ölkəyə idxalına
ciddi nəzarət edir. Çin bunu bütün sferalarda, hətta internet saytların və
xidmətlərin ölkə ərazisində istifadəsinə də tətbiq edir. Bu məsələ Google və
Mərkəzi Avropa Universitetinin təşkil etdiyi "Azadlıqda İnternet 2010"
tədbirində (20-22 sentyabr, Budapeşt, Macarıstan) geniş müzakirə olunub.[21]



https://az.wikipedia.org/wiki/Ukrayna

Ukrayna (Україна) — Şərqi Avropada dövlət. Parlament-prezident respublikasıdır.
Şimaldan Belarus, qərbdən Polşa və Macarıstanla həmsərhəddir.

1 fevral 2013-cü il tarixinə olan rəsmi məlumata əsasən Ukrayna əhalisi 45539.1
min nəfərdir.[1]

Ukraynada idman sürətlə inkişaf edir, ən inkişaf etmiş növlərindən biri də
futboldur. Milli komandanın 2006-cı ildə dünya çempionatında finala qədər
irəliləməsidir. Klub futbolu da heç də zəif deyil, Donetsk şəhərinin Şaxtyor
Donetsk klubu 2009-cu il UEFA Kubokunun qalibidir. Ukrayna futbolunun dünyaya
bəxş etdiyi ən böyük ulduz Andrey Şevçenkodur. Avropanın tanınmış klublarında
oynamış Şevçenko bir çox titulların sahibidir. Hazırda o vətənində, Kiyevin
Dinamo komandasında karyerasını davam etdirir.

2004-cü il Avroviziya mahnı müsabiqəsində Ukraynanı "Wild Dances" mahnısı ilə
Ruslana təmsil etmiş və 280 xalla qalib olmuşdu.

XVIII əsrin sonlarında İvan Kotlyarevskinin "Eneida" poeması Ukrayna ədəbi
dilinin və ədəbiyyatının başlanğıcı hesab olunur. XIX əsrin ortalarında parlayan
Taras Şevçenko yaradıcılığı ilə Ukrayna ədəbiyyatında böyük bir mərhələ oldu və
poeziya ilə bərabər nəsr və dramaturgiyanın da inkişafına təkan verdi. XX əsrin
əvvəllərində Ukrayna ədəbiyyatı Avropa modernizminin təsirinə məruz qalır. Bu
dövrün parlaq nümayəndəsi Lesya Ukrainka yaradıcılığa dünya ədəbiyyatının
obrazlarını gətirdi.

Bütövlükdə keçmiş SSRİ-də olduğu kimi, Ukraynada da Oktyabr inqilabından sonra
ədəbi proses xüsusi dramatizmi və mürəkkəbliyi ilə yadda qaldı. Sosializm
realizmi janrı yazıçıları sərt çərçivəyə salmasına baxmayaraq, Ukrayna
yazıçıları bu gün də aktuallığını itirməyən əsərlər yaratdılar. Pavlo Tıçina,
Maksim Rılski, Vladimir Sosyura, Aleksandr Dovjenko və Oles Qonçarın əsərləri
belələrindəndir.

Ukrayna Qara və Azov dənizlərin sahilində yerləşir. O, şimal-şərqdə Rusiya,
şimalda Belarus, qərbdə Polşa, Slovakiya və Macarıstan, cənub-qərbdə Rumıniya,
Moldaviya və tanınmamış Dnestryanı ilə sərhədləri var. Ərazisində Krım Muxtar
Respublikası, 24 vilayət və 2 xüsusi statuslu şəhər yerləşir.

Ukrayna – Mərkəzi-Şərqi Avropada yerləşən aqrar-sənaye ölkəsidir. Sərhədlərinin
uzunluğu 7590 kilometr, ərazisi 603,7 min kvadrat kilometr, əhalisi isə 2001-ci
il hesablamalarına görə təxminən 50 milyon nəfərdir. Paytaxtı Kiyev şəhəri,
dövlət dili ukraynca, milli valyutası qrivnadır. 2014-cü ildə Ukraynaya aid olan
Krım Muxtar Respublikası Rusiya Federasiyası tərəfindən anneksiyaya uğrayaraq
Rusiyanın tərkib Krım Respublikası çevrilmişdir. Ölkənin cənub-şərqində Rsuiya
tərəfində dəstəklənən separatçı və qondarma Donetsk Xalq Respublikası və Luqansk
Xalq Respublikası Ukrayna Respublikasına qarşı terror-vətəndaş müharibəsi
aparırlar.

Təsərrüfatı mürəkkəb sahə və ərazi quruluşuna malikdir. Yanacaq-energetika
kompleksi kömür, yerli neft-qaz və ən çox kənardan aldığı neft-qaz yanacağına
əsaslanır. Donbas iri daş kömür rayonudur. Çoxlu istilik elektirik stansiyaları
və bir neçə AES-ləri vardır. Çernobıl AES-də baş verən qəza ölkə iqtisadiyyatəna
çox böyük zərər vurmuşdur. Metallurgiya kompleksi yerli dəmir filizləri və kömür
əsasında inkişaf edir. İri mərkəzləri Donbas (kömür hasilatı), Azov sahili
(nəqliyyata yaxınlıq) və Dnepryanı (filiz mərkəzi). Maşınqayırma metal tutumlu
və əmək tutumlu sahələrlə təmsil olunub. Ağır maşınqayırma Donbasda, Xarkovda,
dəqiq maşınqayırma Ukraynanın qərb və cənub mərkəzlərində, şəkər çuğunduru yığan
maşınlar Ternopolda, traktorlar Xarkovda, avtomobillər Lvovda, Zaporojyedə,
Lutskda yerləşir. Gəmiqayırma Xerson və Nikolayevdədir. Kimya sənayesi inkişaf
etmişdir. Güclü yeyinti sənayesinə malikdir, yerli k/t məhsullarını emal
edən-unüyütmə, şəkər, bitki yağı, ət-süd və meyvə konservləri və s. istehsal
olunur. Bu müəssisələr k/t rayonlarında yerləşirlər. Tikinti materialları
sənayesi yüksək səviyyədə inkişaf etdirilir, zəngin xammala əsaslanır.

Kənd təsərrüfatı həm bitkiçilik və həm də heyvandarlıq sahələri yaxşı inkişaf
etdirilmişdir. Əkin yerlərinin yarısından çoxunu dənli bitkilər tutur. Buğda
əkinləri geniş yayılıb. 2006-cı ildə ölkədə 32 mln ton taxıl istehsal
olunmuşdur. Şəkər çuğunduru becərilməsinə və şəkər tozu istehsalına görə dünyada
qabaqcıl yerlərdə durur-22 mln. t. şəkər çuğunduru, 2,6 mln.t. şəkər tozu
istehsal edir (2006-cı il). Əsas əkinləri meşə-çöl və qismən də çöl zonalarında
yerləşir. Heyvandarlıq əsasən südlük-ətlik istiqamətdə və donuzçuluq, quşçuluq,
qoyunçuluq və b. inkişaf etdirilir. Zakarpatye və cənub rayonları meyvəçlik və
üzümçülük yerləşir. Nəqliyyatın bütün sahələri inkişaf etmişdir. Odessa, Xerson,
Mariopul kimi limanları vardır.

Əsas hakimiyyət orqanları: Prezident: Pyotr Poroşenko Parlamentin spikeri:
Andriy Parubiy Hökumət: Ukrayna nazirlər kabineti, Ali qanunverici orqan:
Ukrayna Ali Radası 2008-ci ildə Ali Radaya daxil olan partiyalar:Yuliya
Timoşenko bloku, Bizim Ukrayna, Reqionlar partiyası, Ukrayna kommunist
partiyası, Litvin bloku.



https://az.wikipedia.org/wiki/Miri_Yusif

Miri Yusif — Mirbabayev Mir Yusif Mir Heydər oğlu (27 oktyabr 1977-ci ildə
anadan olub) Azərbaycanlı aktyor, müğənni, bəstəkar və rəssamdır.[3]

Miri Yusif məktəb illərindən başlayan sevgisinin arxasınca Amerikaya getdi. Elə
bununla da onun həyatında çətin, lakin maraqlı günlər başladı. O aeroportda tək
qaldı. Arxasınca okeanı keçdiyi xanım onu qarşılamadı.[4] Miri Yusif elə həmin
anda öz seçimini etdi. Təbiət etibarilə o sakit həyat tərzinə alışmış biri
deyildi, ona yaradıcılıq üçün yeni təkanlar, macəralar lazım idi. Buna görə də
o, geriyə qayıtmaq yerinə Amerikada qalmağı seçdi. Bank hesabında 1 dolları belə
olmadığı halda o Amerikada yaşamağa başladı. Baxmayaraq ki, həmin vaxtlarda
“Dəyirman” çox populyar idi, konsertləri anşlaqla keçirdi. Miri Yusif
qabyuyandan ofisianta hər bir işdə çalışdı. Qalmağa yeri olmadığı üçün üfürülən
döşəyi ilə işlədiyi yerdə də qalırdı. Özünün “karantin” adlandırdığı bu dövrdə
yeni ruhda, yeni tərzdə mahnılar yazmağa başladı.[5] Vaxt keçdi və onun həyatı
öz axarına düşməyə başladı. Ona Amerikada yaxın dostu Teymur Nuriyev dəstək
oldu. Artıq o, arada bir Bakıya gələ bilirdi. Bakıya gəldiyi bir vaxtda
konsertdə bir qızla qarşılaşdı. Ertəsi gün həmin qız öz qardaşı və ailə dostları
Fidan Qasımovayla onların evinə gəldi [6][7][8]. Cəmi bir ay sonra -
09.10.2008-ci ildə onların öz ailəsi yarandı. Bu sevginin ilk töhfəsi “Sənin
üçün” hiti, ən böyük nəticəsi isə 9 ay sonra dünyaya gələn Mir Hüseyn oldu.
2011-ci ildə Adel adlı qız övladının dünyaya gəlməsi Miri Yusif üçün dönüş
nöqtəsi oldu.[9][10] Çünki məhz ailənin yaranması ilə Miri Yusifin həm
həyatında, həm yaradıcılığında yeni bir dönəm başladı.

Musiqi karyerasına 1996-cı ildə “Dəyirman” qrupunun tərkibində başlayıb.
Dəyirman bir-birini öncədən tanıyan bir dostluq qrupu idi. Dəyirman qrupunun,
daha sonra isə solo karyeraya başlayan Miri Yusifin prodüsseri Emin Əfəndidir.
Emin də Dəyirman qrupunun digər üzvləri kimi bu dostluq komandasının bir parçası
idi. Emin Əfəndi və Miri Yusifin iş birliyi indiyə qədər davam edir. Dəyirman -
Azərbaycanda fəaliyyət göstərən bir rep qrupu idi. Əvvəlcə qrup "GGG-ailəsi"
adlandırılsa da, sonralar onun adı "Dəyirman"a dəyişdirildi. Azərbaycan
tamaşaçıları qrupu müğənni Leyla ilə birlikdə "Sarı gəlin" mahnısına
çəkdirdikləri klip ilə tanıdı. Sonralar "Dəyirman" Azərbaycanın bəzi xalq və
uşaq mahnılarını rep üslubunda remiks etdi. Qrupun ən uğurlu mahnılarından biri
"Ya Qarabağ, ya ölüm" sayılır. Amerikada yaşayarkən – 2005-ci ildə Solo
karyeraya başlamağa qərar verdi. İlk mahnı “Papa” mahnısı oldu. Daha sonra
“Everrock Records” studiyasında “Avara” adlı ilk albomu yazıldı. Bakıya
qayıtdığı andan etibarən həyatında baş verən dəyişikliklər Miri Yusifin “Karma”
albomunun yaranması yolunun başlanğıcı oldu. Bu yol düz 2 il uzandı. 1 dekabr
2010-cu il tarixində SS Production şirkətinin təqdimatı ilə “Karma” albomunun
tanıtımı Miri Yusifin qısa solo konserti ilə müşaiyyət olundu.[11] Bu böyük
səhnədəki konsertə yönəlmiş ilk addım oldu. Qəlbin ətraf aləmlə harmoniyası isə
"Nirvana"ya yüksəlişə yol açdı. Məhz bu ovqat yeni albomun ana mövzusudur. “Mən
Heç Kiməm” adlı yeni sinql Miri Yusifin fəlsəfi axtarışının ilk nəticələrindən
oldu. Musiqisi və sözləri Miri Yusifə məxsus olan bu track 2011-ci ilin sentyabr
ayında sırf internet vasitəsilə yayımlanan “KARVAN EP” albomuna daxil edildi.
Sözü gedən albom həm şərq, həm də qərb kaloritlərini özündə cəmləşdirən Miri
Yusifin ilk EP albomu idi. Bu albomda yer alan “Səndən Olmaz” mahnısı isə
2011-ci ildə “İlin Hit Mahnısı” mükafatına layiq görüldü. Həmin ilin oktyabr
ayının 15-də eyni adlı mahnının Eleven klubunda canlı alətlərin müşayəti ilə ilk
klub konserti gerçəkləşdi. Miri Yusifin sayca 4-cü albomu olan “Nirvana” 2012-ci
ildə işıq üzü gördü.[12] Albomun musiqi prodüsseri Emin Kərimidir. Albomdakı
Nigar Camal ilə duet oxunulan, bəstəkarı İsa Məlikova aid olan “Qal” trackinin
klipi youtube kanalına yükləndiyi ilk gün ərzində 40.000 baxışla 2012-ci ilə
qədər Azərbaycan Musiqi aləmində görülməyən rekord göstərici əldə etdi.
“Nirvana”nın əvvəlki albomlardan fərqi onda idi ki, albomda yer alan bütün
mahnılar canlı olaraq musiqi alətləri ilə müşayiət olunurdu. Albomun dizaynında
isə Miri Yusifin uşaq vaxtı çəkdiyi şəkillərdən istifadə olunmuşdu. Bir
çoxlarının səbirsizlikə gözlədiyi “Məktub” mahnısı isə avqust ayında kliplə bir
yerdə internetdə yayımlanaraq, çoxlarının sevgisini qazandı. Məhz buna görə də
bu mahnı 2012-ci ildə Miri Yusifə “Fəxri Fərman” mükafatını qazandırdı.
Uğurlarının ardı-arası kəsilməyən Miri Yusifin 2013-cü ilin ilk aylarında
musiqisi və sözləri Miri Yusifə məxsus olan “Mən Küləyəm” sinqlı internet və
radio vasitəsilə yayımlandı. Qısa zaman keçməsinə baxmayaraq, bu mahnı
pərəstişkarlar tərəfindən böyük şöhrət qazandı. 8 Mart ərəfəsində “Beynəlxalq
Qadınlar günü” münasibətilə Miri Yusif Eleven klubunda xanımlar üçün öz musiqili
hədiyyəsini – “ilk akustik” konsertini uğurla verdi. Konsertdə bütün mahnılar
akustik və bas gitara, perkussiya alətlərinin köməyilə səsləndirildi. Böyük
anşlaqla qarşılanan bu konsert çoxsaylı istəklərin nəzərə alınmasıyla yenidən
həmin məkanda 15 Martda təkrarlandı.[13] Ən nəhayət Miri Yusifin çoxdan bəri
gözlənilən möhtəşəm konserti isə İyun ayının 28-i Yaşıl Teatrda tamaşaçıları bir
araya topladı. 3 saata yaxın açıq havada davam edən konsertdə 2000-ə yaxın
tamaşaçı iştirak etdi. 2013-cü ilin sonlarına yaxın “Ağ Qarğa” albomu
dinləyicilərə Heydər Əliyev adına Sarayda keçirilən canlı konsertdə təqdim
olundu. Albomun musiqi prodüsseri “Nirvana”da olduğu kimi Emin Kərimidir.
Albomda bir sıra yeni bəstələr yer aldı, o cümlədən retro mahnılardan biri olan
“Küçələrə Su Səpmişəm” tam fərqli tərzdə muğam və rokla sintez olunaraq ifa
olundu. Həmçinin alboma daxil olan “İki Doğma İnsan” mahnısı “İlin mahnısı”
mükafatını qazandı. 2014-cü il 13 və 14 İyunda Yaşıl Teatrda “Yayın Ən Böyük”
konserti reallaşdı. İki gün ərzində anşlaqla keçən solo konsertdə 4000-dən çox
dinləyici iştirak etdi.



https://az.wikipedia.org/wiki/%C4%B0srail

İsrail Dövləti (ivr. מדינת ישראל‎(Medinat Yisra'el), ərəb. دولة إسرائيل‎‎
(Dawlat Isrā'īl)), qeyri rəsmi adı İsrail (ivr. ישראל‎)(ivr. מדינת ישראל ‎ —
Asiyada dövlət. Asiya, Avropa və Afrikanın kəsişmə nöqtəsində yerləşir. Qərbində
Aralıq dənizi, şimalında Livan və Suriya, şərqində İordaniya, cənubunda Misir və
Qırmızı dəniz yerləşir.

İsrailin paytaxtı Knessetin (İsrail Məclisi) qərarına görə Qüdsdür. Lakin BMT bu
qərarı tanımır. İsraildəki böyük səfirliklərin çoxu maliyyə mərkəzi olan
Tel-Əviv şəhərində yerləşir. İsrail əhalisinin çoxu yəhudi olan yeganə
dövlətdir.

Uzun və dar şəkilə sahib İsrailin uzunluğu 470 km, ən geniş yeri isə 135 km-dir.
Sahəsi 27.817 km²-dir. 7.282.000 nəfər əhaliyə sahib İsrail müxtəlif
mədəniyyətlərə, dinlərə, xalqlar aid insanları birləşdirmişdir. Pul vahidi Yeni
İsrail şekelidir. İsrail dünyada ən böyük 43-cü iqtisadiyyata sahibdir. İsrail
İnsani İnkişaf İndeksinə görə Orta Şərqdə birinci, Asiyada 5-cidir.

Yəhudilər dövlət qurmaq layihəsini XIX əsrin ikinci yarısında həyata keçirməyə
başladılar. Ərz-i mev’ut torpaqları (vəd edilmiş torpaqlar) üzərində dövlət
qurmaq cəhdi ilk dəfə İngiltərədə baş verdi. 1848-ci ildə ingilis höküməti
Fələstin konsolosluğunu yəhudilərə verdilər. 1870-ci ildə yəhudi fəaliyyətləri
İngiltərə və Rusiyaya keçdi. Teoder Herzl yəhudi dövlətinin qurulmasında cəhdlər
edirdi. O, İngiltərə kimi böyük və güclü dövlətin köməyinə arxalanırdı.
Sionistlər dövlət qurma üçün kəndli qrupuna malik olmağın zəruriliyini
anladılar, lakin həmin dövrün yəhudilərinin çoxu ticarətlə məşğul idi. Sadəcə
Rusiyada yəhudi kəndli qrupları mövcud idi. Bu zaman Rusiyada yəhudilərə,
xüsusilə kəndli yəhudilərə qarşı poqramlar adlı qətliam yaşandı. Qətliama məruz
qalan Rusiya kəndli yəhudilərinə sionistlər tərəfindən Fələstinə köçmək təklifi
etdilər. 1870-ci ildən etibarən Fələstində İsrail kənd təsərrüfatı mərkəzləri
yaranmağa başladı. Lakin bir çoxu Rusiyadan Avropaya köçdü. 1870-1896-cı illərdə
indiki İsrail torpaqlarında 17 koloniya yaradıldı.

Birinci dünya müharibəsinin sonlarında 2 noyabr 1917-ci ildə İngiltərə Xarici
İşlər naziri Artur Balfourun dəstəyi ilə Balfour Deklerasiyası başlatıldı.
1920-ci ildə Millətlər Cəmiyyəti Fələstin üzərində ingilis mandatını tanıdı.
Bundan sonra İngiltərənin nəzdində Yəhudi hüquqları təmsil edilməyə başlandı.

Bundan sonra siyonistlər dünyanın müxtəlif bölgələrinə dağılımış yəhudiləri
Fələstinə köçməyə razı salmaq cəhdlərinə başladılar. 1930 və 1940-cı illərdə
Nasistlərin yəhudilərə qarşı soyqırımları nəticəsində Fələstinə böyük köç
yaşandı. Ərəblər bu köçə etirazlarını bildirincə İngilitərə bu köçü dayandırdı.
Bu qərara etiraz əlaməti kimi siyonist yəhudi hərbi təşkilatı Haqana teror
aktları keçirməyə başladı. Fələstin höküməti Nasistlərlə əlbir oldu. Qüds valisi
bir çox dəfə Almaniyaya səfər etdi.

Beləliklə Fələstinə gizli yəhudi köçləri başladı. 1945-ci ildə İkinci dünya
müharibəsində müttəfiqlərin qalib gəlməsinin ardından bu problemlər həll
mərhələsinə keçdi. 1947-ci ilin noyabrında BMT Fələstin torpaqlarını biri
yəhudi, biri ərəb olmaqla iki dövlətə böldü. Yəhudilər bu qərara razı olarkən,
ərəblər qərarı rədd etdi. Qüds isə millətlərarası bölgə elan edildi. Ərəblər
qərardan narazı qaldı. İsrail-Fələstin müharibəsi başladı.

14 may 1948-ci ildə BMT-nin bölüşdürmə planına uyğun olaraq David-Ben Qorion
tərəfindən İsrail dövlətinin müstəqilliyi elan olundu. Bir gün sonra Misir,
İordaniya, İraq, Livan və Suriya qüvvələri İsrailə daxil oldu.

1949-cu ildə BMT-nin vasitəçiliyi ilə İsrail və onunla döyüşən hər bir ərəb
ölkəsi (İraq xaric) ilə atəşkəs müqaviləsi imzalandı. Müqaviləyə əsasən Cəlilə
və Nəcəf səhrası İsrailə, Yehuda və Samiriyyə İordaniyaya, Qəzza Misirə verildi.
Qüdsün şərqi İordaniyanın, qərbi isə İsrailin oldu. İsrail və Fələstin
arasındakı gərginlik davam etməkdədir.

İsrail Yaxın Şərqdə, Şərqi Aralıq dənizi sahilindədir. Qərbində Aralıq dənizi,
şimalında Livan və Suriya, cənub-qərbində Misir yerləşir. İsrailin cənub bölgəsi
Nəcəf səhrasından ibarətdir. Cənub-qərbində isə dik yüksəkliklər var. Ölü dəniz
də bu bölgədədir. Aralıq dənizi bölgəsi şimalda Yafadan cənubda Karmel dağına
qədər uzanaraq Şaran ovası adlanır.

Karmel dağının şərqində Kişon çayı vadisi boyunca uzanan Esdradelon ovalığı
yerləşir. Ovalıq Təbəriyyə gölünə qədər davam edir. İordaniya çayı da buradan
keçərək dəniz səviyyəsindən 394 m aşağıda yerləşən Ölü dənizə tökülür. Ölü
dənizin sadəcə cənub-qərbi İsrailindir. İsrailin şərqi isə dağlıqdır. Buralar
Şamiriyyə və Yəhudiyyə təpələrindən Nəcəf dağına qədər davam edir. İsrailin ən
yüksək zirvəsi 1208 metrlik Niron dağı Tabəriyyə gölünün şimal-qərbindədir.
Qolan təpələri şimal şərqdədir . Şamiriyyə və Yəhudiyyə təpələri üzərində Qüdsün
yerləşdiyi yaylanın bir qismi yerləşir.

Təbiətinin mühüm xüsusiyyəti ölkənin dənizlər, dağlar və səhralar arasında
yerləşməsidir. İsrailin ərazisi kiçik olsa da səth quruluşunda müxtəliflik hiss
olunur. Qaliley yaylası adlanan hissə ölkənin şimal və qərb bölgəsini tutur.
Əslində bu yayla hündür düzənliyi xatırladır. Burada hündürlük 600–700 m-dən
artıq deyil. Ölkənin şimali-şərqini İordan çayının dərəsi tutur. Mərkəzi hissə
Aralıq dənizi sahili boyunca yerləşmiş alçaq ovalığı xatırladır. Burada sahil
xətti zəif parçalandığından ovalığın şimal hissəsində yerləşmiş Hayfa körfəzi
istisna olmaqla təbii körfəz və buxtalar yoxdur. Ölkə ərazisinin əksər hissəsini
Neqev yaylası tutur. Bu yayla şimalda alçaq dağ massivlərinə, şərqdə isə Qhor
tektonik çöçəkliyinə yaxınlaşır. Bu çöçəkliyin ən dərin yerində okean
səviyyəsindən 392 m. aşağı olan Ölü dəniz yerləşir. Bu dənizlə Qırmızı dəniz
arasında qalan ərazidə Aqava dərəsi yerləşir. İsrailin ərazisi faydalı
qazıntılarla zəngin deyil. Əsasən mezazoy dövrünün çöküntüləri ilə örtülüdür.
Nisbətən hündür yerlərdə karst hadisələrinə və mağaralarına rast gəlmək olar.
Ölkədə qeyri-metal sərvətlər metal və yanacaq sərvətlərindən çoxdur. Qeyrimetal
faydalı qazıntılar içində Ölü dənizdəki kalium duzları, natrium və brom çoxdur.
Neqev yaylasında fosforit, gips, tikinti materialları və kvars qumları aşkar
edilmişdir. Müxtəlif yerlərdə ehtiyatı az olan dəmir və mis filizi, neft və
təbii qaz yataqları aşkar edilmişdir. Ölü dənizdən əldə edilən təbii sərvət –
potaş, xlorlu maqnezium, xörək və kalsium duzları, xüsusilə, əhəmiyyətlidir. Bu
bölgədə beynəlxalq əhəmiyyətli kurortlar yerləşir.

Ölkənin nisbətən çox yağıntı alan qərb hissəsində quru subtropik meşə və
kolluqların qəhvəyi torpaqları, mərkəzi və şərq bölgələrində boz qəhvəyi
torpaqlar, cənubunda isə subtropik səhra torpaqları yayılmışdır. Dağlıq
ərazilərin bəzi yerləri torpaq örtüyündən məhrumdur. Sahil bölgələrin torpaqları
nisbətən məhsuldardır. Belə torpaqlarda humusun miqdarı 24 faizə çatır. Ölkənin
Aralıq dənizi sahili mövqeyi florasının zənginliyinə səbəb olmuşdur. Endemik
bitki növləri üstünlük təşkil edir. Baharda yağıntılardan sonra ölkənin
landşaftı füsünkar olur. Qaliley ölkənin tarixi-təbii baxımdan gözəl yeri
sayılır. Çünki bu rayonun iqlimi yumşaq, rütubətli, torpaqları məhsuldardır.
Əvvəllər meşələrlə örtülü olan Qalileydə hazırda təbii landşaftdan nadir izlər
qalmışdır. Kənd təsərrüfatına yararlı sahələrdə və yamaclarda meşələr
salınmışdır. Meşələr ərazinin cəmi 5 faizində yayılmışdır. Neqev səhrasının
həyatsız görünüşü vardır. Onu dik qayalar və dərin dərələr «bəzəyir». İsrail
təbiətinin mühafizəsinə, ekoloji mühitinin sağlamlığına diqqətlə yanaşan
ölkələrdən biridir. Hökumət Ölü dəniz bölgəsini Milli qoruq elan etmişdir. Amma
ərazidə uzun illər aparılan müharibələr və terrorçuların fəaliyyəti ölkənin həm
təbii, həm də antropogen landşaftına böyük ziyan vurmuşdur.

İsraildə Aralıq dənizi iqlim tipi hakimdir. Ərazidə yay ayları quraq və isti,
qış isə mülayim və rütubətli keçir. Yazda və yayda İsrail üzərində tropik,
payızda və qışda isə mülayim enliklərin hava kütlələri hakimdir. Səth
quruluşunun müxtəlifliyi ölkədə iqlim fərqlərinin yaranmasına səbəb olur.
Ölkənin qərbindən şərqinə getdikcə yağıntıların miqdarı kəskin şəkildə azalır.
Məsələn, qərbdə yerləşmiş Qaliley yaylasına il ərzində 1000 mm-ə qədər yağıntı
düşdüyü halda, şərqdə yerləşmiş Eylat bölgəsinə 50 mm yağıntı düşür. Ölkənin
mərkəzi bölgələrinə 500 mm-ə qədər, Ölü dənizin sahillərinə isə 70–80 mm yağıntı
düşür. Yanvar, fevral ayları ən çox yağış yağan aylardır. Aralıq dənizi sahil
bölgəsində orta illik temperatur müsbət 20 dərəcə olduğu halda, dağlıq
bölgələrdə bu göstərici bir neçə dərəcə aşağıdır. Orta temperatur yüksək
olduğundan Aralıq dənizinin çimərliklərindən ilin 7-8 ayı istifadə etmək olar.
Ölkənin ən isti yeri onun cənubundadır. Burada orta illik temperatur 23
dərəcədən aşağı düşmür. Cənubda ilin yay aylarının orta temperaturu 32-33
dərəcəyə çatır. Qış aylarında mənfi temperaturlar da müşahidə olunur. Hündür
ərazilərdə qış aylarının orta temperaturu mənfi 5 dərəcəyə uyğun gəlir. Ölkənin
mərkəzi bölgələrində ilin 300 günü orta temperatur müsbət 15 dərəcəyə
bərabərdir. Ərazi üçün şimal və qərb küləklərinin əsməsi səciyyəvidir. Yazda və
yayın əvvəllərində Ərəbistan yarımadasından quru və isti xəmsin küləkləri əsir.
Tozlu və dəhşətli isti havaya Neqev səhrasında rast gəlinir.

İsrail səth suları ilə zəif təmin olunmuş ölkədir. Ərazinin qərb hissəsindən
axan kiçik çaylar Aralıq dənizi hövzəsinə aiddir. Bu çayların əksəriyyəti ilin
isti aylarda quruyur. Ölkənin şərq hissəsi axarsızdar. Ərazinin şimal-şərqindəki
tektonik dərə ilə daima sulu İordan (Ürdün) çayı axır. Xermon massivindən
başlanğıcını götürən bu çay Ölü dənizə tökülür. Tiveriad gölünə qədər bu çay
ensiz dərə ilə, qalan hissələrdə isə allüvial düzənliklə axır. Okean
səviyyəsindən 200 metr alçaqda yerləşmiş Tiveriad (yaxud Qaliley) gölünün
uzunluğu 21 km, maksimal dərinliyi 48 metrdir. Gölün suyu duzlu olmadığından
ondan içməli su mənbəyi kimi istifadə olunur. 1000 kv. km ərazisi olan Ölü
dənizin (uzunluğu 76, eni 16 km) 250 kv. km-i İsrailə məxsusdur. Bu kiçik
ərazidən İsrail hökuməti maksimum faydalanır. Ərazidə qiymətli mineral duzlar
çıxarılmaqla yanaşı kurort təsərrüfatı inkişaf etdirilir. Sənaye, kənd
təsərrüfatı və əhalinin suya olan tələbatını ödəmək məqsədilə su təchizatı və
irriqasiyanın mərkəzləşdirilmiş sistemi yaradılmışdır. Bu sistemdə başlıca su
kəmərlərinin uzunluğu 150 km-ə çatır, Tiveriad gölünün şimal-qərb sahillərindən
Roş-xa-Ayin məntəqəsinədək davam edir, burada 106 km uzunluğunda olan
Yarkon-Şimali Neqev xəttilə birləşir. Mütəxəssislər ölkənin içməli su
ehtiyatlarının 1,8 mlrd. kub metr olduğunu hesablamışlar. Bu suyun 1,1 mlrd. kub
metri kiçik çayların və bulaqların 320 mln. kub metri İordan çayının İsrailə aid
olan hissəsinin, 200 mln. kub metri Yarkon çayının suları təşkil edir.
Ümumiyyətlə, İsrail hökuməti içməli su təminatında böyük müvəffəqiyyətlər əldə
etmişdir. Onun bu təcrübəsindən başqa quraq ölkələr də istifadə edir.

Ölkə başçısı prezidentdir. Prezident (Nasi) hər yeddi ildən bir Knesset (Milli
Məclis) tərəfindən seçilir. Prezident əsasən mərasimlərdə iştirak edir, amma əfv
etmə kimi səlahiyyətlərinə də sahibdir. Nazir isə prezident tərəfindən seçilmiş
partiyanın liderlərindən biri olur. Milli Məclisin 120 üzvü var.

İsrail iqtisadiyyatı texnologiya avadanlıqları, əkin, sənaye və turizmə
əsaslanır. Kibbutz adı verilen kommunal fermalar ölkənin qida ehtiyacının
tamamını qarşılayır. Beləcə ölkə qida ehtiyacını özü ödəyir. Texnologiya
sahəsində İsrail dünyanın ən sürətlə inkişaf edən ölkələrindən birdir. İntel,
İBM, Motorola, Google gibi şirkətlərin İsraildə mərkəzləri yerləşir. Bunun
səbəbi İsrail əhalisinin böyük hissəsinin texnologiya sahəsində qabiliyyətə
sahib olmasıdır. NASDAQ indeksinə görə İsrail firmaları ABŞ və Kanada
firmalarından sonra dünyada üçüncü yerdə gəlir. Təhlükəli şəraitə baxmayaraq
İsrail savadlı insan cəmiyyəti yetişdirməklə güclü iqtisadiyyatə qurmağı
hədəfləyən ölkələrdəndir.

Otlaqlar az olduğu üçün heyvandarlıq zəif inkişaf etmişdir. Əsasən qoyuna
üstünlük verilir. Son illərdə İsraildə donuzçuluq sahəsi yaransa da yəhudilər
donuz əti yemədiyi üçün inkişaf etməmişdir. Amma qəfəs heyvandarlığı geniş
yayılmışdır.İsraildə heyvanlardan əldə edilən məhsullar ölkənin öz
ehtiyaclarının ödənilməsinə sərf olunur. İsraildə balıqçılıq xeyli inkişaf
etmişdir. Belə ki, Hind və Atlantik okeanına çıxardığı gəmilərlə İsrail hər il
25.000 tondan çox balıq ovlayır.

İsrail sənayesi sürətlə inkişaf edir. Sənaye inqilabı 1958-1965 illərində baş
vermişdir. Bu illərdə İsrail sənayesində 142% artım müşahidə olundu. Xüsusilə
qurğuşun sənayesi irəlidə gələnlərdəndir. İsrailin işçi qüvvəsinin 33,4%-i
sənaye sahəsində işləyir. Əsas sənaye bölgələri Tel-Əviv və Hayfadadır. İnkişaf
edən sahələr dərman, optika, elektrik avadanlıqları, almaz, silah sənayesidir.

Xarici bazar satışının üçdə birini almaz sənayesi təmin edir. İxrac etdiyi
mallar arasında narınc meyvələr öndə gəlir. Bunlara portağal, banan, naringi və
üzüm aiddir. Hazırda xaricə silah və təyyarə də satmaqdadır. Ticarətinin böyük
hissəsini ABŞ, İngiltərə və Almaniya ilə edir.

İsraildə 6.110.600 yəhudi yaşayır. İsrail əhalisinin 20.7%-i isə ərəblər təşkil
edir. Son illərdən Rumıniya, Tailand, Çin, Cənubi Amerikadan gələnlərin sayı
artmışdır. Onların çoxunun bura gəlməsi qanunsuz olduğu üçün sayları dəqiq
bilinmir.

1948-ci ildən İsrail çoxlu köç alır. Bu köçlər dünyanın bir çox yerlərində
yaşayan yəhudilərin yerlərinin dəyişməsi ilə əlaqədardır. Amma son 10 ildə
İsraildəki iş imkanları müxtəlif millətlərdən olan insanları ölkəyə cəlb
etmişdir. 2012-ci ilin iyun ayına əsasən İsraildə 60.000 afrikalı yaşayır.
İsraillilərin 92%-i şəhərlərdə yaşayır. 2011-ci ilə əsasən Şərqi Qüdsdə 250.000
nəfər yaşayır. Qolan təpələrində isə 20.000 nəfər məskunlaşıb.

İsrail özünü yəhudi adlandıran yeganə dövlətdir. Ancaq yəhudi olanlar və yəhudi
soyundan gələnlər İsrail vətəndaşı ola bilərlər. İsrail əhalisinin sadəcə 4%-i
yəhudi soyundan gələn, amma yəhudi olmayan insanlardır. Hazırda İsrail
vətəndaşlarının 73%-i İsrail doğumludur. 18.4%-i Avropa və Amerikdan köç edən
yəhudilərdir. Qalan 8,6%-i isə Asiya və Yaxın Şərq yəhudiləridir.

İsrailin iki rəsmi dili var: İvrit dili və ərəb dili. İvrit ölkədə ən geniş
yayılmış dildir. Ərəb dili isə ölkədəki ərəb azlıqlar tərəfindən istifadə
olunur. İngilis rəsmi dil olmasa da, İsraildə bir çox yazılarda ingiliscədən
istifadə edilir. Məktəblərdə də ingilis dili tədris olunur. İsraildə ingiliscə
efir verən media quruluşlar mövcuddur. Bu dillərdən əlavə xaricilər də müxtəlif
dillərdə danışırlar. 1990-1994-cü illərdə ana dilləri rus dili olan 1 milyon
yəhudi Rusiyadan İsrailə köçmüşdür. 2004-cü ilə qədər 700.000 yəhudi Fransadan
köçmüşdür. Xaricdən köçüb gələnlər ivrit dilini öyrənsələr belə, digər dillərdən
istifadə edə bilərlər. Buna görə rus və fransız dilləri də sıx istifadə olunan
dillərdir.

1948-ci ildə yaradılmış İsrail dövlətində hakim din iudaizmdir. Onun ardıcılları
bütün inanclı yəhudilərdir. Ölkədə 2 iudaizm sektası mövcuddur. Lakin onların
ardıcılları çox azdır: karaimlər (12 min nəfər) və samaritlər (500 nəfərə
yaxın). İnduistlərdən başqa İsraildə müsəlmanlar və xristianlar da yaşayır
(İsraildə yaşayan ərəblərin 4/5 hissəsi islama, 1/5 hissəsi xristianlığa ibadət
edir). Müsəlmanların əsas hissəsi müxtəlif məzhəbli sünnülərdir. Eyni zamanda
burda druzlar da yaşayır (50 min nəfər). İsraildə xristianlıq bir sıra
kilsələrlə təmsil olunur. Əksəriyyəti katoliklərdir. Bunlar əsasən Hayfa və
digər rayonlarda yaşayan mel-kitlər (41 min nəfər), eləcə də latın ənənəli
katoliklər (12 min nəfər) və maronitlərdir (6 min nəfər). Burada pravoslavlar
(22 min nəfər), az sayda Yepiskopal kilsənin tərəfdarları (1000 nəfər),
lüteranlar, presviteranlar, baptistlər, erməni-qriqoryanlar (900 nəfər),
monofizit kilsəsinin tərəfdarları - Efiopiya kilsəsi və Kopt kilsəsi (700 nəfər)
mövcuddur. Xristianların hamısı demək olar ki, böyük şəhərlərdə yaşayırlar.

İsrail məktəblərində təhsil 15 il davam edir. BMT-yə görə İsrail əhalisinin
97%-i oxuyub-yazma qabiliyyətinə sahibdir. 1953-cü ildən məktəblər 5 yerə
ayrılır: normal məktəblər, dini məktəblər, ortodoks məktəblər, ictimai məktəblər
və ərəb məktəbləri. İsrail əhalisinin çoxu normal məktəblərdə təhsil alır.
İsraildə yaşayan ərəblər isə ərəb məktəblərinə gedirlər. Ərəb məktəblərində
islam dərslərinin keçirilməsinə icazə verilir.

İsrailli məktəblilər məktəbə 3 yaşında başlayır, 18 yaşında bitirirlər.
Univesitetə qəbul isə imtahanladır. Universitetə daxil olanlar təhsillərinə
davam edirlər. İsraildə ibtidai təhsil, orta təhsil və lisey məcburidir. İngilis
dili ibtidai siniflərdən tədris olunur. İbtidai siniflər 1-6-cı siniflərdən,
orta təhsil 7-11-ci siniflərdən, lisey isə 12-15-ci siniflərdən ibarətdir.
Liseyi bitirən məktəblilər Baqrut adlı imtahan verir və aldıqları dərəcəyə görə
universitetə daxil olurlar. İmtahanda əsas suallar riyaziyyat, İvrit dili,
mədəniiyət, fəlsəfə və tarix fənlərinə aid olur. Bu imtahanlar məktəbə görə
dəyişmir. Dini məktəbi bitirən də Baqrut imtahanını verməlidir və imtahana dini
suallar düşmür. İsraildə təhsil pulsuzdur və özəl məktəblər yoxdur. Bütün
məktəblər dövlətə bağlıdır. İsrail universitetləri məzunlarına təmin etdiyi iş
prespektivləri ilə məşhurdur. Qüds və Tel-Əviv Universitetlərini dünyanın ən
yaxşı 100 universiteti siyahısına salınmışdır.



https://az.wikipedia.org/wiki/T%C3%BCrk_xalqlar%C4%B1

Türkdilli xalqlar — Avrasiya ərazisində yaşayan türkdilli xalqlar. Dünyada türk
xalqlarının sayı 176 milyondan çoxdur.[1] “Türk” sözünə ilk dəfə Bizans
mənbələrində[Mənbə göstərin] və VII əsrin “Orhon-Yenisey” abidələrində rast
gəlinir.

Dil ümumiliyi, el sənətləri, tarixi–coğrafi məkan, şifahi xalq ədəbiyyatı
("Kitabi Dədə Qorqud", "Koroğlu dastanı", "Alpamış", "Manas"), adət-ənənələr,
oxşar toponimlər türk xalqlarını birləşdirən ümumi oxşar xüsusiyyətlərdir.
Türklərin ana vətəni Mərkəzi Asiya hesab olunur. Tarixən türklər miqrasiya edən
xalqlar olmuşlar. VII əsrdən başlayaraq üç istiqamətdə - Şimali-Şərqi Asiya,Ural
dağları və Qərb tərəfə köç etmişlər.

Türk xalqları Altay dil qrupuna məxsusdular. Dil və mənşə fərqinə görə dörd qola
bölünürlər:

Türk xalqlarının inanclarında tanrı əsas yer tutar. VII əsrdən etibarən İslam
dininə inanc daha çoxdur (hazırda təxminən 80%). İndiki dövrdə qeyri müsəlman
yakutlar (şaman və xristian), cuvaş və qaqauzlar (xristian), karaim və
krımçaklardır (yəhudi dini). Tarixin müxtəlif mərhələlərində bəzi türk
dövlətləri Avrasiyada geniş ərazilər tutmuş, Afrikanın şimal hissəsini zəbt
etmişlər. Türk xalqlarının bəziləri müstəqil dövlət qurmuş, bəziləri müəyyən
dövlət daxilində muxtar qürumlar yaratmış, bəziləri isə heç bir özünüidarə
hüququna malik deyil və müxtəlif dövlətlərin ərazilərində, Asiyada Əfqanıstan,
İran, İraq, Suriya, Avropada Bolqarıstan, Rumıniya, Yunanıstan, Ukrayna,
Moldova, Gürcüstan, Rusiya və sairə ölkələrdə yaşayırlar. Belə türk xalqlarına
qumıqlar, krım tatarları, qaraçaylar, şahsevənlər, türkmənlər, sibir tatarları,
bolqar türkləri, əfşarlar və sairə aiddir. Bu xalqların çoxu gəlmə xalqlar
içərisində assimilyasiya olunmaqdadırlar.

Tunc dövründən Mərkəzi Asiyada Altay dağlarının ətəkləri və vadilərindəki münbit
otlaqlarda məskunlaşmış qədim tayfalar. Hələ e.ə. III əsrdə - xunnu (hun
tayfaları) dövlətinin çiçəkləndiyi dövrdən türk tayfaları həm iqtisadi, həm də
ictimai münasibətlərdə yüksək inkişaf səviyyəsinə çatmışdılar. Onların
mədəniyyəti bir sıra zəngin kurqan-çaatasların qazıntısından bəllidir. V - VI
əsrlərdə - xalqların böyük köçü zamanı türklər dünya tarixi səhnəsinə çıxaraq
şərqdə Baykal gölündən başlayaraq qərbdə Qara dənizə qədər Avrasiya çöllərinin
geniş ərazilərində yayıldılar. VI əsrin 80-ci illərində türklər Qara dəniz -
Xəzər çöllərindəki bulqar tayfalarının hamısını özlərinə tabe etdilər. VI - VIII
əsrlərdə türk tayfaları Mərkəzi Asiyada qüdrətli dövlət - Türk xaqanlığı
yaratdılar. Türk tayfaları türk dillərində danışırdılar.

Nəticələri elan olunmuş 2000-ci il siyahıya almasının rəsmi yekunlarına əsasən
Çində Türk kökənli xalqların nümayəndələri 85,946,156 nəfərdir .



https://az.wikipedia.org/wiki/S%C9%99udiyy%C9%99_%C6%8Fr%C9%99bistan%C4%B1

Səudiyyə Ərəbistanı (Ərəb. المملكة العربية السعودية Al-Mamlakah al-'Arabiyah
as-Sa'udiyah), Asiya qitəsində bir dövlət. 2009 cı ilin hesabatına əsasən
ölkənin əhalisi 28 686 633 nəfər təşkil edir.

Səudiyyə Ərəbistanı Ərəbistan yarımadasında yerləşir. Üç
qitəyə(Avropa,Asiya,Afrika) gedən yolların burda qovuşması,okeana birbaşa çıxışı
olması,ərazisində çox zəngin neft yataqlarının(ehtiyatlarına görə dünyada 1-ci)
yerləşməsi ölkənin İqtisadi-Coğrafi Mövqeyini olduqca əlverişli edir. Ərəbistan
ərəb ölkələri (İsrail istisna olmaqla) ilə həmsərhəddir. Şimaldan İraq, Küveyt,
İordaniya, İsrail, cənubdan Yəmən, Oman, cənubi-şərqdən BƏƏ, qərbdən isə yalnız
Misir ilə həmsərhəddir. Sərhədlərin ümumi ölçüsü 4431 kilometrdir. Sahəsi 2149,7
min kv. kilometr (məlumatlar təxminidir, çünki cənubda və cənub-şərqdə sərhədlər
aydın qurulmamışdır). Səudiyyə Ərəbistanın qərbində yerləşən Qırmızı dəniz
vasitəsilə ölkə Cibuti, Sudan, Eritreya, ilə həmsərhəddir. Dənizin ən böyük
hissəsi Səudiyyə Ərəbistana düşür. Ölkənin şərqində Fars körfəzi yerləşir.
Körfəz vasitəsilə onlar İran və Bəhreynlə həmsərhəddir. Ərəblər buradan hər il
minlərlə ton neft çıxardırlar. Mübahisəli əraziləri var. İndiyə qədər Yəmənlə
sərhəd sualları məsələləri həll edilməmişdir; Yəmənlə sərhəd rayonlarında köçəri
qruplar sərhədin demarkasiyasına müqavimət göstərirlər. İranla dəniz sərhədi
haqqında Küveytin və Səudiyyə Ərəbistanının danışıqları davam edir. Birləşmiş
Ərəb Əmirlikləriylə sərhədin statusu qəti təyin edilməmişdir. Səudiyyə
Ərəbistanı demək olar ki, Qırmızı dənizdə və Fars körfəzində Ərəbistan
yarımadasının və bir neçə sahilboyu adanın 80% ərazisini tutur. Səthin quruluşu
üzrə ölkənin çox hissəsi geniş səhra platosu (300-dən hündürlük – qərbdə 1520
m-a qədər şərqdə 600 m), çayların (vadi) quru yollarıyla parçalanması zəifdir.
Qərbdə, Qırmızı dənizin sahilinə paralel Hicaz dağları uzanır. Asir dağlarında
relyef dağlıq zirvələrindən böyük vadilərə qədər dəyişir. Hicaz dağları
vasitəsilə Səudiyyə Ərəbistanının daxili rayonlarının və Qırmızı dənizin
sahillərinin arasında əlaqə məhdudlaşdırılmışdır. Şimalda, İordaniya ilə sərhəd
boyunca səhra yerləşir. Ölkənin şimal və mərkəzi hissəsində ən böyük qumlu
səhralar yerləşir. Böyük Nefud və Kiçik Nefud (Dexna), öz qırmızı qumlarıyla
məşhurlar; cənubda və cənub-şərqdə Rub-el-Xali dörddə bir hissəsi boşdur və 200
m-a qədər şimal hissəsində barxanlarla və dağ silsilələrlə əhatələnmişdir.
Səhraların ümumi ərazisi təxminən 1 milyon km²-ə çatır. Sahil boyunca
bataqlaşmış şoranlıqlarla El-Hasa ovalığı (150 kilometrə qədər) Fars körfəzi
sahilləri ilə uzanır.

İqlimi şimalda subtropik, cənubda tropik, kəskin kontinental və quru, çox isti
yay, mülayim qış səciyyəvidir. Ər-Riyadda iyulun orta temperaturu 26-°dən 42°-yə
qədər, yanvarda 8° -dən 21°-yə qədər dəyişir, mütləq maksimum temperatur 48°,
ölkənin cənubunda qədər 54 °C olur. Qışda bəzən mənfi temperaturlar və dağlarda
qar müşahidə olunur. Yağıntı orta illik norması təxminən 70–100 millimetr,
dağlarda isə ildə 400 millimetrdir. Ayrı bölgələrdə Rub-el-Xali və bəzi başqa
səhra rayonlarında yağıntılar tamamilə düşmür. Səhralar üçün mövsümi küləklər
tipikdir. İsti və quru cənub küləkləri olan səmum və hamsin yazda və ilin
başlanğıcda qumlu tufanlara tez-tez səbəb olur, Şimal küləyi qışda soyuq hava
gətirir. Demək olar ki, Səudiyyə Ərəbistanı daimi çaylara və ya su mənbələrinə
malik deyil, müvəqqəti axınlar yalnız intensiv yağışlardan sonra yaranır. Onlar
şərqdə xüsusilə boldur. Əl-Hasada oazisləri suvaran çoxlu bulaqlar, qrunt suları
səthə yaxın və vadilərin altında yerləşir. Su təmini problemi dəniz suyunun
duzdan təmizlənməsi üzrə müəssisələrinin inkişafı vasitəsilə, dərin quyuların və
artezian quyularının qazılması ilə həyata keçirilir. Səudiyyə Ərəbistanında
primitiv səhra torpaqları üstünlük təşkil edir. Ölkənin şimalında subtropik boz
torpaqlar inkişaf etmiş, El-Xasanın alçaq şərq rayonlarında şoranlıqlar və
çəmən-şoran torpaqlar yayılmışdır. Hökumətin yaşıllaşdırma proqramını həyata
keçirməsinə baxmayaraq meşələr və yaşıllıqlar ölkənin 1%-dən az sahəsini tutur.
Əkin yeri, torpaqları (2%) əsasən məhsuldar oazislərdə, Rub-el-Xalidən daha
şimalda yerləşir.

Bitki aləmi əsasən səhra və yarımsəhra bitkiləridir. Qumlarda bəzi yerlərdə ağ
saksaul, dəvə tikanı, hamadalarda – şibyələr, lava sahələrində – yovşanlar,
astraqallar, vadinin yolları üzrə tək qovaqlar, akasiyalar, daha çox duzlanmış
yerdə yulğun, sahillər və şoranlıqlar üzrə kollar bitir. Qumlu və daş
səhralarının əhəmiyyətli hissəsi demək olar ki, bitki örtüyünü tamamilə məhrum
edilmişdir. Asir dağlarındakı savanna sahələrində akasiyalar, yabanı zeytun
ağacları, badam bitir. Oazislərdə xurma palmalarının ağaclıqları, sitruslar,
bananlar, taxıl və bostan bitkiləri yetişdirilir. Heyvanlar aləmi kifayət qədər
müxtəlifdir. Əksəriyyəti gəmirici (qum siçanı, sünbülqıranlar, ərəbdovşanılar və
başqaları) və sürünənlərdir (ilanlar, kərtənkələlər, tısbağalar). Quşların
arasında qartallar, çalağanlar, şahinlər, dovdaqlar, torağaylar, kəkliklər,
göyərçinlər üstünlük təşkil edir. Sahil ovalıqları çəyirtkənin artımının mərkəzi
kimi xidmət edir. Qırmızı dənizdə və Fars körfəzində mərcanların (qara mərcan
xüsusilə qiymətləndirilir) 2000-dən çox növü var. 10 qorunan ərazi ölkənin
təxminən 3% sahəsi tutur. 1980-ci illərin ortalarında hökumət Asir Milli parkı
təşkil etdi, burada vəhşi heyvanların yox olmaqda olan növləri saxlanır.

Əhalisi 28.6 mln nəfərdir. Əhalinin 90%-ni ərəblər təşkil edir. Əhalisi Məhəmməd
peyğəmbər ərəb qəbilələrini 622-ci ildə birləşdirdikdən sonra formalaşmışdır.
Tarix ərəblərin qədim xalqlardan olduğunu təsdiqliyir. Heredotun Tarix əsərində
ərəb qəbilələri haqqında məlumat verilmişdir. Çox sürətli iqtisadi artım
nəticəsində 2003-cü ildə şəhər əhalisinin payı 80%-ə artdı. Əhalinin çox hissəsi
vahələrdə və şəhərlərdə cəmlənmişdir. Orta sıxlıq hər kv. kilometrdə 12,4 nəfər,
bəzi şəhərlər və vahələrdə hər km²-də 1.000-dən çox əhali sıxlığına malikdir.
Qırmızı dənizin və Fars körfəzinin sahilində rayonlar çox sıx məskunlaşmışdır,
həmçinin Ər-Riyadda və əsas neft istehsalı rayonlarında da əhali sıx olur.
Paytaxtın Ər-Riyadın əhalisi 3627 min nəfər təşkil edir (2003-də bütün
məlumatlar) və ölkənin əhalisinin 14%-ni təşkil edir. Bunlar əsasən Səudiyyə
Ərəbistanı sakinləri və başqa ərəb, Asiya və qərb ölkələri vətəndaşlarıdır.
Hicazın əsas limanı və Səudiyyə Ərəbistanının ən əhəmiyyətli iş mərkəzi Ciddanın
əhalisi 2674 min insan təşkil edir. Başqa böyük şəhərlər: Damman (675 min
nəfər), Et-Taif (633 min nəfər), Tabuk (382 min nəfər). Onların əhalisi müxtəlif
ərəb ölkələri, Fars körfəzinin ölkələri, hindlilər, həmçinin Şimali Amerikadan
və Avropa ölkələrinin nümayəndələrindən ibarətdir. Köçəri həyat tərzini saxlayan
bədəvilər əsasən ölkənin şimal və şərq rayonlarında məskən salırlar. Bütün
ərazisinin 60%-dən çoxu (Rub-el-Xali səhraları, Nefud, Daxna) daimi oturaq
əhaliyə malik deyil, bəzi rayonlara hətta köçərilər belə getmirlər.

Səudiyyə Ərəbistanı əhalisinin böyük əksəriyyətini müsəlmanlar (99%) təşkil
edir. Ölkənin müxtəlif yerlərində fərqli formalarda özünü göstərir. Bütün
müsəlmanların 9/10 sünnidirlər. Dövlətin mərkəzi hissəsində – Necdədə əhalinin
demək olar ki, hamısı hənbəlilər (onlara ölkənin bütün sünni əhalisinin yarıdan
çoxu aiddir). Qərbdə, Hicazda sünniliyin şafii məzhəbi geniş yayılıb. Həmçinin,
hənəfilik və malikilərə, hənbəli-sələfilərə, hənbəli də rast gəlinir. Bundan
başqa, Hicazda az sayda şiə-12 imamilər və zeydilər yaşayır. Cənub-Şərqdə,
Asirdə əhalinin əksəriyyəti sünnülüyün şafii məzhəbinə etiqad edirlər. Sünnilər
(hənbəlilər, malikilər) Şərq əyalətlərində (Əl-Hasa) məskunlaşıblar. Lakin bu
əyalətdə şiələrəin böyük qrupu (təxminən əhalinin üçdə biri) da yaşayır.
Səudiyyə Ərəbistanı şiələri arasında digər ölkələrdən gələnlər (faslar,
yəmənlilər, pakistanlılar, hindistanlılar) üstünlük təşkil edir. Səudiyyə
Ərəbistanında qeyri-müsəlmanlar azdır. Ciddə şəhərində kiçik qruplar şəklində
iudaistlər, pravoslavlar (yunanlar), protestantlar (amerikanlar və ingilislər)
və katoliklər (italyanlar və başqaları, ümumilikdə 13 min qeyri-müsəlman)
yaşayırlar.

622-ci ildə Ərəb xilafəti yaradılmışdır. Xilafət Şimali Afrikanı, Mərkəzi
Asiyanı, Şərqi Anadolunu, Qafqazı, Pireney yarımadasını tərkibinə qatmış, bu
əraziyə İslam dinini yaymışdır. Ərəbistan ərazisi XVI əsrdən Osmanlı
imperiyasının tərkibinə daxil olmuşdur. 1902-1913-cü illər İbn Səud ərazini
türklərdən azad etmişdir. 1915-ci ildə Böyük Britaniya İbn Səudu Nəcdin və
Hicazın kralı kimi tanıyır.

Birinci dünya müharibəsi başa çatdıqdan sonra indiki Səudiyyə Ərəbistanının
ərazisində müstəqil Hicaz və Şammar krallıqları, Nəcd əmirliyi adlı dövlətlər
mövcud idi. İngilislərin Ərəbistanda feodal dağınıqlığını qoruyub saxlamaq
cəhdlərinə baxmayaraq, ölkədə birləşmə uğrunda hərəkat başlandı. Hərəkatın
aparıcı qüvvəsini Nəcddəki Vəhhabi əmirliyi təşkil edirdi. Nəcd əmiri Əbdül Əziz
ibn Səud 1918-1921-ci illərdə Şammar krallığını tabe etdikdən sonra özünü Nəcd
sultanı elan etdi. 1922-ci ildə İngiltərə Nəcdə qarşı mübarizəyə başladı. Bu
mübarizədə ingilispərəst Hicaz kralı Hüseynin qüvvələrindən istifadə edilirdi.
Lakin Hüseyin 1924-cü ildə məğlub edildi. Səud özünü həm də Hicaz kralı elan
etdi. Həmin il Asir əmirliyi də Səudun hakimiyyətinə tabe edildi. Yeni birləşmiş
krallıq rəsmən 1927-ci ildə "Hicaz, Nəcd və birləşmiş vilayətlər krallığı"
adlandırıldı. Böyük Britaniya yeni yaradılmış ərəb dövlətinin müstəqilliyini
tanımalı oldu. 1938-ci ildə müəyyən hissəsi krallığın tərkibinə daxil olan İran
körfəzində neft aşkar edildi. Neft hasilatına başlandı. 30-cu illərdə ABŞ
kapitalı Səudiyyə Ərəbistanı iqtisadiyyatına nüfuz etməyə başladı. ABŞ
inhisarları ölkədəki zəngin neft ehtiyatlarını istismar etmək üçün Səudiyyə
Ərəbistanından uzun müddətə konsessiya aldılar. Sonralar ARAMKO adlı beynəlxalq
neft şirkəti təşkil olundu. Səudiyyə Ərəbistan İkinci dünya müharibəsində
bitərəfliyin saxlayır. İkinci dünya müharibəsindən sonra Səudiyyə Ərəbistanının
daxili və xarici siyasəti neft amili ilə müəyyən olunurdu. Bir neçə il ərzində
vaxtilə yoxsul olan Krallıq duru yanacaq ixrac edən qüdrətli dövlətə çevrildi.
Hələ müharibə illərində regiona maraq göstərən ABŞ, müharibədən sonra da,
Saudiyyə Ərabistanı ilə işgüzar əlaqələri genişləndirdi. O, ölkənin mühüm
strateji əhəmiyyətli rayonu olan Dahranda hərbi-hava bazası inşa etmiş, Böyük
Britaniyanın müqavimətinə baxmayaraq, 1950-ci ildə uzunluğu 1720 km olan və ildə
15-20 milyon ton ötürücü transərəb neft kəmərinin çəkilməsinə nail olmuşdu.
Amerika neft şirkəti ARAMKO-nun zəngin neft yataqlarım istismara verməsi
nəticəsində Səudiyyə Ərəbistanı rekord nəticələr əldə etdi. Əgər 1944-cü ildə
ölkədə 1 milyon ton neft hasil edilirdisə, 1967-ci ildə bu rəqəm 129,8 milyon
tona çatdırıldı. Neft hasilatının həcminə görə Səudiyyə Ərəbistanı artıq 1966-cı
ildə Yaxın Şərqdə birinci, bazar iqtisadiyyatı ölkələri arasında isə dördüncü
yeri tuturdu. Misirə 1956-cı il təcavüzü zamanı Səudiyyə Ərabistanı ARAMKO-ya
İngiltərə və Fransaya neft satmağı qadağan etdi və eyni zamanda onlarla
diplomatik münasibətləri kəsdi. 60-cı illərin sonundan etibarən Səudiyyə
Ərəbistanının xarici siyasəti ikili səciyyə daşıyırdı. Bir tərəfdan o,
demokratik və milli-azadlıq hərəkatlarına (xüsusilə Ərəbistan yarımadasında)
qarşı çıxır, Yaxın və Orta Şərqda, Afrikada mühafizəkar rejimləri müdafiə edir,
inkişaf etmiş ölkələr ilə iqtisadi və siyasi əlaqələri genişləndirmək xətti
yeridir, digər tərəfdən ərəb ölkələrinə qarşı İsrailin təcavüzünü pisləyir və bu
təcavüzdən ziyan çəkmiş ərəb ölkələrinə maddi yardım göstərirdi. Ərəb
ölkələrinin 1974-cü ildə Rabatda keçirilmiş Konfransında Fələstin Azadlıq
Təşkilatını Fələstin ərəb xalqının yeganə qanuni nümayəndəsi kimi tanımışdı.
Səudiyyə Ərəbistanı İsrail ilə Misir arasında birtərəfli Kemp-Devid
sövdələşməsini pisləmişdi. 70-ci illərdə neftin dünya qiymətinin artması neft
ölkələrinin, o cümlədən Səudiyyə Ərəbistanının gəlirini on dəfələrlə artırdı.
Səudiyyə Ərəbistanı dünyanın inkişaf etməkdə olan ölkələrinin liderinə çevrildi.
Ölkənin iqtisadiyyatına böyük vəsait qoyuldu, neft sənayesi ilə yanaşı digər
sənaye sahələri yaradıldı. 1981-ci ilin fevralında Səudiyyə Ərəbistanı başda
olmaqla İran Körfəzi ərəb dövlətlərinin əməkdaşlıq şurasını yaratmaq qərara
alındı. Şura üzvləri İranla müharibə aparan İraqa iqtisadi və siyasi yardım
göstərdilər. Təkcə Səudiyyə Ərəbistanı 80-ci illərdə İran-İraq müharibəsi
ərzində İraqa 25 milyard ABŞ dolları məbləğində yardım göndərib.[1] Səudiyyə
Ərəbistanı 1991-ci il İraqa qarşı Fars körfəzi savaşında koalisiya qoşunları
tərəfindən vuruşur.

Səudiyyə Ərəbistanı mütləq teokratik monarxiyadır, seçkilər keçirilmir. 2005-ci
ilin 1 avqust tarixində Kral Fəhd bin Əbdüləziz uzun sürən ağır xəstəlikdən
sonra vəfat etmişdir. Kral Fəhdin vəfatından sonra ölkə Vəliəhdi Əmir Abdullah
bin Əbdüləziz ali Səud sülaləsinin ailədaxili razılığına əsasən Səudiyyə
Ərəbistanı Krallığının Dövlət başçısı, Kralı, Ali Baş Komandanı, eyni zamanda
Baş Naziri elan edilmiş, o, da, sələfi kimi, İki Müqəddəs Ocağın Xadimi titulunu
götürmüşdür. Hələ Kral Fəhdin hakimiyyəti zamanı hökumətə rəhbərliyi birbaşa
həyata keçirən şəxs Əmir Abdullah idi. Uzun müddət ərzində Kralın səhhəti ilə
əlaqədar hakimiyyətə nəzarət Əmir Abdullaha həvalə olunmuş və istər regional,
istərsə də beynəlxalq təşkilatlar çərçivəsindəki zirvə görüşlərində o, Krallığı
təmsil etmişdir. Əmir Abdullah 1996-cı il yanvar ayının 1-dən fevral ayının 22-ə
qədər Kralın xəstəliyinin ağırlaşması ilə əlaqədar regent (tacsız Kral)
olmuşdur. Hal-hazırda Vəliəhd-Şahzadə Əmir Sultan bin Əbdüləziz ali Səud Baş
Nazirin birinci müavinidir. Ailə iyerarxiyasında Kral Fəhdin dönəmində Əmir
Sultan Baş Nazirin ikinci müavini, Müdafiə və Aviasiya Naziri, habelə Baş
Müfəttiş vəzifələrini tutmuşdur. Eyni zamanda, ölkədə nüfuz sahibləri olan Kral
ailəsinin üzvləri, hakimiyyət iyerarxiyasına görə, Krallığın Daxili İşlər Naziri
Şahzadə Əmir Naif və Ər-Riyad şəhərinin qubernatoru Şahzadə Əmir Salman (mərhum
Kral Fəhdin doğma qardaşlarıdır) gələcəkdə Vəliəhd, sonra isə Kral taxt-tacına
sahib ola bilərlər. Xarici İşlər Naziri Şahzadə Əmir Səud əl-Feysəl ali Səud
sui-qəsd nəticəsində qətlə yetirilmiş sabiq Kral Feysəlin oğludur. Nazirlər
Şurası icraedici orqan kimi 1954-cü ildən fəaliyyət göstərir. Hökumətin üzvləri
Kral tərəfindən təyin edilir və onun qarşısında məsuliyyət daşıyırlar. Aparıcı
nazir vəzifələrini Kral ailəsinin üzvləri tuturlar. Formal olaraq ali
qanunvericilik orqanının funksiyalarını 150 nəfərdən ibarət Məşvərət Şurası icra
edir və onun üzvləri də Kral tərəfindən dördillik müddətə təyin olunur. 1992-ci
ilin 29 fevral tarixində Kral Fəhd Nazirlər Şurasının xüsusi iclasında
“Hakimiyyət sisteminin əsasları”, “Məşvərət Şurasının rolu”, “Ərazi quruluşu
sistemi” modelini elan etmişdir. Fərmanlar əsas etibarilə ölkədəki mütləq
hakimiyyət sistemini möhkəmləndirmişdir. Hakimiyyətin bütün əsasları əvvəlki
kimi Kralın əlində cəmləşmişdir. 2003-cü ildə Nazirlər Şurası ölkə üzrə
fəaliyyət göstərən 179 bələdiyyə şurası üzvlərinin yarısı, habelə Məşvərət
Şurasının üzvlərinin 1/3-nin ümumxalq səsvermə yolu ilə seçilməsi təşəbbüsünü
irəli sürmüş, 2004-cü ilin noyabr ayında Bələdiyyə və Regionlarla iş üzrə
Nazirlik səsvermə hüququ olan vətəndaşların qeydiyyatını aparmış və 2005-ci ilin
fevral ayından aprel ayınadək ölkədə bələdiyyə seçkiləri keçirilmişdir.
Konstitusiya və ölkənin cinayət-prosessual, məhkəmə qaydaları Qurani-Kərim və
şəriət qanunları əsasında tənzimlənir. 1992-ci ildə Səudiyyə Ərəbistanı
hakimiyyət sisteminin əsasları Kral tərəfindən imzalanmışdır. Ölkədə siyasi
partiyalar və həmkarlar ittifaqları fəaliyyət göstərmir. Lakin mövcud rejimə
müxalifətdə duran siyasi, ictimai, dini təşkilatlar qeyri-qanuni şəkildə
fəaliyyət göstərir. Onların ölkənin siyasi həyatına təsiri çox məhduddur. Eyni
zamanda, klerikal qüvvələrin dəstəklədiyi islamçı qüvvələr mövcuddur.

Səudiyyə Ərəbistanı iqtisadiyyatı əsasən neft gəlirlərinə söykənir. Hökumət əsas
iqtisadi fəaliyyət sahələrini ciddi nəzarət altında saxlayır. Səudiyyə
Ərəbistanı dünya neft ehtiyatlarının 25%-nə malik olaraq, dünyada neft ixracına
görə birinci yer tutur və OPEC-in aparıcı üzvüdür. Neft gəlirləri ölkə
büdcəsinin 75%-ni, ümumdaxili məhsulun 45%-ni və ümumi ixracın 90%-ni təşkil
edir. Ümumdaxili məhsulun 40%-i özəl sektorun payına düşür. Səudiyyə
Ərəbistanında çalışan 5,5 milyon əcnəbi ölkə iqtisadiyyatı, xüsusən də neft və
xidmət sektorunda vacib rol oynayır. Hökumət iqtisadiyyatın neftdən asılılığının
aradan qaldırılması və Səudiyyə Ərəbistanı vətəndaşlarının məşğulluğunun
artırılması məqsədilə özəl sektorun inkişafına xüsusi diqqət ayırır. Səudiyyə
Ərəbistanı hökuməti ölkədə elektrik enerjisi və təbii qaz istehsalı,
telekommunikasiya və neft kimyası sahələrində özəl sektorun və xarici
investorların iştirakını dəstəkləyir. Uzun sürən danışıqlardan sonra Səudiyyə
Ərəbistanı nəhayət ki, 2005-ci ilin dekabr ayında Ümumdünya Ticarət Təşkilatının
üzvü seçilmişdir. Neftdən gələn gəlirlərin sayəsində Səudiyyə Ərəbistanı
hökuməti təhsil, peşə hazırlığı, habelə infrastrukturun inkişafı və maaşların
artırılmasına külli miqdarda vəsait ayıra bilir. Neftdən krallığın asılılığını
azaltmaq üçün və sürətlə artan səudiyyə əhalisinin məşğulluğunu artırmaq üçün,
son illərdə özəl sektor sürətlə inkişaf edir. Su infrastrukturunun və təhsilin
inkişafına əlavə vasitələrin ayrılması ən yaxın perspektivdə Səudiyyə
Ərəbistanının hökumətinin əsas prioritetidir. Suyun çatışmazlığı və sürətli
əhali artımı ölkəyə özünü kənd təsərrüfatı məhsullarıyla tamamilə təmin etməyə
icazə vermirlər.

Səudiyyə Ərəbistanında kənd təsərrüfatı zəif inkişaf edib. Mühüm təsərrüfat
rayonu Əl-Asir rayonu, sahil zonası və Txema vadisidir. Ümumi ərazisinin cəmi
4.2% torpağı becərilir. Faizsiz kreditlə torpaqlar paylanır. Heyvandarlıqla
məşğul olanlara müxtəlif subsidisiyalar və güzəştlər edilir. Kənd təsərrüfatı
iki istiqamətdə aparılır: kiçik miqyaslı bədəvi təsərrüfatı və iri miqyaslı
mexanikləşdirilmiş kənd təsərrüfatı. İkinci təsərrüfat istifadə etdiyi suyun 95
faizini yeraltı sulardan əldə edir. Buğda istehsalı geniş yayılıb və buğda əsas
ixracat mallarındandır. Mədinə, əl-İhsa, Qatif, əl-Hofuf və əl-Qasimdə xurma
ağacı meşələri vardır. Digər məhsullar pomidor, yemiş, üzüm, soğan, kartof,
arpa, əncir, ağ qarğıdalı və küncütdür. Mal-qara isə qoyun, keçi, dəvə və s.dir.
Qırmızı dənizdə və İran körfəzində balıq ovlanır. Səudiyyə Ərəbistanı ildə 100
milyon metr³ şor suyu şirin suya çevirməklə dünyanın ən böyük su şirinləşdirmə
gücünə malikdir. İrriqasiya məqsədilə ildə yeraltı suyun 9500 milyon kub metri
çıxarılır və istifadə olunur.



https://az.wikipedia.org/wiki/Bab%C9%99k

Babək Xürrəmi — Xürrəmilər hərəkatının ən görkəmli rəhbəri, Ərəb Xilafətinə
qarşı Azərbaycandakı azadlıq müharibəsinə rəhbərlik etmiş böyük sərkərdə. Fars
mənbələrində adı Papak[1], erməni mənbələrində Bab[2], Baban[3][4] kimi də qeyd
edilir. Babək Azərbaycanın xalq qəhrəmanlarından biridir.

Babəkin həyat və fəaliyyəti ilə bağlı olan başlıca əsər Baqid ibn Əmr
ət-Təmiminin “Babəkin tarixi” əsəridir. Dövrümüzə qədər gəlib çatmamış bu əsər
haqqında X əsr ərəb müəllifi İbn İshaq ən-Nədim özünün “əl-Fehrist” əsərində
məlumat vermişdir[5].

O, təqribən 798-ci ildə Ərdəbil yaxınlığındakı Bilalabad kəndində doğulmuşdur.
Onun atasının adı Abdulla idi. Əbu Hənifə Dinavərin "Əxbar-ət tival" adlı
əsərində isə belə yazır: “Babək Əbu Muslimin qızı Fatimənin oğlu Mutəhərrin
övladından biridir. Və xurrəmiyidən olan Fatimiyə qəbiləsi ona mənsubdur”[6]. Bu
ad sırf ərəb mənşəli olduğundan belə güman edilir ki, o, müsəlman olub. Babəkin
atası Azərbaycanda yaşayır və bitki yağı alveri ilə məşğul olurdu. Babəkin anası
ilə də o, yağ satarkən Bilalabad kəndində tanış olmuşdu. Abdulla evləndikdən
sonra da Azərbaycanın hər yerində yağ alveri edirdi. Bir dəfə Ərdəbil
yaxınlığında ikən quldurların hücumuna məruz qalır və evə qayıdandan sonra
aldığı yaralardan vəfat edir. Onun dul qadını iki uşağı — Həsən və Abdulla ilə
tək qalır. Böyük oğlu Həsən sonralar Babək adı ilə məşhurlaşır.

Babək on yaşına çatanda anasına kömək etmək üçün naxıra gedir. Bir neçə il sonra
Babək karvanlara qoşulub, Azərbaycanın hər tərəfini gəzir. Bu gəzintilər zamanı
ölkənin coğrafiyasına yaxından bələd olması sonralar ona ərəblərin nizami
orduları ilə vuruşlarda çox kömək eləyir. Az sonra Babək Təbrizə gedir. Burada
xürrəmilərin təlimi ilə tanış olur. On səkkiz yaşında Təbrizi tərk edərək,
anasının yanına Bilalabada qayıdır.

Bilalabad yaxınlığındakı Bəzz adlanan keçilməz dağ qalasında varlı vilayət
hakimi, Cavidan ibn Sührək deyə çağrılan bir xürrəmi yaşayırdı. O, yerli xürrəmi
təşkilatına başçılıq edirdi. Əbu İmran adlı qonşu feodalla (o da xürrəmi idi)
daimi düşmənçiliyi Cavidanı həmişə döyüş hazırlığı vəziyyətində saxlayırdı. Bir
dəfə qış vaxtı Zəncanda mal-qarasını satıb qalaya qayıdarkən Cavidan yolda qar
fırtınasına düşür. Onun dəstəsi sığınmaqdan ötrü Bilalabada dönür və təsadüf
üzündən Babəkin anasının evinə düşürlər. Babəklə görüşü Cavidanı bərk
təəccübləndirir. O, ucqar kənddəki bu kasıb kəndli daxmasında öz yaşından
çox-çox qabağa getmiş belə yüksək fərasətli bir cavanla rastlaşacağını
gözləmirdi. Buna görə də götür-qoy etmədən Babəki öz dəstəsinə dəvət edir. Babək
anasının tənhalığını səbəb gətirərək, bu təklifə razılaşmır. Onda Cavidan
Babəkin anasına oğlunu buraxmasından ötrü ağız açır və ayda ona beş-on dirhəm
göndərəcəyini vəd edir. Anası razı olur və səhər tezdən Babək döyüşçü yoldaşları
ilə Bəzz qalasına yola düşür[7].

Babək buradakı malikanələrin idarəçisi işlədiyi az bir vaxtda Cavidanın və
yoldaşlarının böyük hörmət və rəğbətini qazanır. Belə ki, Cavidan Əbu İmranla
toqquşmalarının birində həlak olarkən onun xanımı döyüşçülərin hamısını
toplayaraq, Cavidanın vəsiyyətini çatdırır: "Yoldaşlarıma xəbər ver-bilirəm ki,
bu gecə ölməliyəm - de ki, ruhum mənim cismimdən Babəkin bədəninə keçir. Onun
ruhuna qovuşur və o sizin yardımınızla elə qüdrətin sahibi olacaq ki,bizim heç
birimiz hələ yetə bilməmişik, dünyanın ən güclü şəxslərini yenəcək, sizin
aranızdakı ən mağmınlar iftixar, alçaldılmışlar yüksəliş tapacaq."[8]

Ərəb tarixçisi Məhəmməd ibn İshaq baş verənləri belə təsvir edir: "Döyüşçülər
xanımdan soruşdular: "Nəyə görə ölümqabağı o, bunları özü bizə söyləmədi?" O
cavab verdi: "Siz hərəniz bir kəndə səpələnmişdiniz. Əgər o hər birinizin
ardınca çapar göndərsəydi, ərəblər bundan xəbər tutar və onun can üstə
olmasından istifadə edərdilər. Buna görə də o, mənə tapşırdı ki, sizi yığım,
vəsiyyəti eşidəsiniz və əməl edəsiniz." Kəndlilər dedilər: "Danış, sağikən biz
ona tabe olmuşuq, öləndən sonra da onun iradəsinin ziddinə getməyəcəyik." Dul
qadın sözünə davam etdi: "Onun son sözləri budur: mən bu gecə ölməliyəm, ruhum
bu gəncin, qulluqçumun (o, Babəki göstərdi) cisminə qovuşacaq. Mən öz
silahdaşlarım üzərində rəhbərliyi ona vermək qərarına gəlmişəm. Kim buna qarşı
çıxsa və mənim iradəmə zidd getsə, qoy ona lənət olsun." Onda hamı bir ağızdan
dedi: "Biz razıyıq". O, hamını bir-bir çağıraraq, dedi: "Bir tikə çörək götür,
suya batırıb ye və söylə: -Ey Bəbəkin ruhu, mən sənə əvvəllər Cavidanın ruhuna
inandığım qədər inanıram. Sonra Babəkin əlini əlinə al, əyil və öp." Hamı belə
etdi. Bu 816-cı ildə baş verdi."[9][10][11][12]

Cavidanın varisi olduqdan sonra o, Bəzzdə yerləşən xürrəmilər icmasına başçılıq
edir və özünə Babək adını götürür. Cavidanın dövründə Azərbaycan bu mübarizənin
mərkəzinə, Bəzz isə xürrəmilərin paytaxtına çevrilmişdi.

Xürrəmi icmasının rəhbəri olduqdan sonra Bəbək qətiyyətli fəaliyyətə keçir. O,
öz xürrəmiləri qarşısında ərəbləri qovmaq və ədaləti bərpa eləmək vəzifəsi
qoyur. Şərtləşdirilmiş işarə üzrə Babəkin tərəfdarları Bəzz qalasının
əhatəsindəki bütün ərəblərin və onların tərəfində duranların başlarını
kəsirlərMütəhhər əl-Müqəddəsi. Bundan sonra üsyan o biri vilayətlərə də yayılır.
Az sonra təqribən bütün Azərbaycan ərazisi xürrəmilərin əlinə keçir. Buradan
dalğa şimala-Arrana və Cənub-Şərqə - Cibəl və Xorasana yayılır. Babək hər yerdə
eyni ssenari üzrə hərəkət edir. Bütün tutulmuş mövqelər dağıdılır, hərbi
qarnizon, ərəb əhalisi və onlara tərəf duranlarsa amansızlıqla qılıncdan
keçirilir. Babəkə qarşı çıxan yerli feodallar da məhv edilirlər.

Babəkin belə asanlıqla uğurlar qazanmasında Azərbaycanı düşmən istilasından azad
etmək arzusunda olan qəhrəman xalqın böyük köməyi olmuşdur. Məmun ardıcıl
məğlubiyyətlərə məruz qaldı və hakimiyyəti itirmək qorxusu altında, siyasi
kursunu dəyişib, 819-cu ildə paytaxtı Xorasandan Bağdada keçirir.

Xəlifə Məmun Babəkin üstünə nizami ordu göndərir. Lakin iş çox qəlizləşdiyindən
Babəkə qarşı döyüşmək artıq asan deyildi. Məmun beş dəfə özünün ən say-seçmə
döyüşçülərini hücuma göndərir və beş dəfə onun sərkərdələri məğlub olurlar[13].
Məmun bir-birinin ardınca ali qoşun başçılarını dəyişib yeni-yeni ordular
yaratsa da, cəhdləri nəticəsiz qalır. Babək yenilməzlik şöhrəti qazanır. Məmunun
Babəkin üzərinə göndərdiyi ilk qoşuna Yəhya ibn Məaz ibn Müslüm başçılıq
edirdi[14]. Onların arasında ilk döyüş 819-cu ildə baş verdi və tərəflərin heç
birisi əhəmiyyətli qələbə qazanmadı. 820-ci ildə Məmun onun yerinə məşhur
sərkərdə İsa ibn Məhəmməd ibn Əbu Həmidi təyin edir və eyni zamanda qərbi
Azərbaycan və Azərbaycan hakimliyini də ona verir[15]. Yeni hakim öz qoşunu ilə
dağ cığırlarından keçərək, Bəzz qalasına doğru irəliləyir. Babək onu yolda
qarşılayaraq, əzir. Müasirlər danışırlar ki, hazırcavab əskərlərdən biri
arxasına baxmadan qaçan İsadan soruşur: "Ey Əbu Musa, hara belə?" O isə belə
cavab verir: "Biz onlarla vuruşa bilmərik, biz ancaq müsəlmanları qorxutmağa
qadirik."[16] Sonrakı qoşun başçısı Züreyk ibn Əli ibn Sədəq əl-Əzdi də uğur
qazana bilmir.[17]

Bu illərdə Babəkin sərkərdəlik məharəti də üzə çıxır. Sayca az olan və heç də
yaxşı təlim görməyən qoşunu ilə o, yerli şəraitə dərindən bələd olmasından
istifadə edərək, yeni və ağıllı taktiki fəndlər işlədərək xürrəmilər hərəkatının
ciddiliyini hələ də yaxşı anlamayan, Babəkin sərkərdəlik bacarığını düzgün
qiymətləndirməyən özündən müştəbeh ordu başçılarına asanlıqla qələbə çalır.
Nəhayət, vəziyyətin ciddiliyini qiymətləndirməyə məcbur olan Məmun götür-qoy
etdikdən sonra bir neçə qoşun dəstəsini birləşdirərək, təcrübəli sərkərdə
Məhəmməd ibn Hüməyd ət-Tusinin sərəncamına verir və yenə də onu eyni zamanda
Ərməniyyə və Azərbaycan hakimi təyin edir[18]. Güclü ərəb qoşununun təzyiqi
altında Babək Bəzz qalasına doğru geri çəkilmək məcburiyyətinmdə qalır[19].
Qələbənin yaxında olduğunu zənn edən Hüməyd öz qoşunu ilə qalanın yaxınlığında
düşür. 829-cu ilin 3 iyununda döyüşə girməzdən qabaq Babək ən say-seçmə
döyüşçülərindən ibarət dəstəsini dağların arxasında gizlədərək, özü düzəngaha
baxan qayalardan birində mövqe tutur[18]. Babək qayalardan enərək, düzəngaha
gəlir və gərgin döyüş başlayır. Əgər Babəkin ehtiyatda saxladığı dəstə
olmasaydı, bu döyüşdən kimin qalib çıxacağını müəyyənləşdirmək olmazdı[20].
Döyüşün gərgin çağında həmin xürrəmi dəstəsinin ərəblərin arxasından hücuma
keçməsi məsələni həll edir. Xilafət ordusu pərən-pərən olub, qaçışır, Məhəmməd
ibn Hüməyd isə ölür[19][21].

Bir il sonra ərəblərin yeni komandanı İbrahim əl-Leys ibn Fəzl də xürrəmilərə
məğlub olur[22]. Məmun təzə ordu toplamaq istəsə də, Bizansla müharibə onu
Babəklə mübarizədən yayındırır. Babək bir müddət rahatlaşır və öz daxili
problemləri ilə məşğul olur.

Xürrəmilərin üsyanı İsfahan, Fars və Kuhistana da yayılır. Bu məsələ Xorasanda
da yetişməyə başlayır. Babəkin qoşunları döyüşlərdə ələ keçirdikləri qəniməti
Bəzz qalasına aparır. Qadınlar kişilərlə bərabər hüquq sahibi kimi üzləri açıq
gəzir, hərəmxanalarda gizlənmir, öz istəklərinə görə ərə gedə bilirlər.

833-cü ildə xəlifə əl-Məmun öz taxtına qardaşı əl-Mötəsimi əyləşdirərək,
dünyadan köçür[23]. Qardaşına qoyduğu vəsiyyətdə Məmun yazırdı:

Mötəsim hakimiyyətə gələn kimi, ordunu yenidən qurmağa başlayır. başlıca olaraq,
türklərdən yığılmış muzdlu qoşun təşkil edir[24]. Bəbəkin ordusunda da türklər
çoxluq təşkil edirdi. Bunlardan biri də qabiliyyətli sərkərdə Tərxan idi. Çətin
həyat şəraitinə öyrəşmiş gözəl hərbçilər olan türklər Mötəsimin Babək üzərində
qələbə çalmasında əvəzsiz rol oynayırlar[25].

Mötəsim xilafətin paytaxtını Bağdaddan türk əhatəsində yerləşən Samirəyə
köçürür. Ordusunu yenidən quran və təzə-təzə türk dəstələri ilə möhkəmləndirən
Mötəsim Həmədan yaxınlığında Babəklə döyüşə girir. Bu döyüşdə ərəb ordusuna
əl-Cibəl hakimi İshaq ibn İbrahim ibn Müsab başçılıq edirdi. Babək özünün
ənənəvi döyüş metodunu-partizan müharibəsi metodunu dəyişərək, açıq meydanda
vuruşa girir. Təbii ki, Babəkin təlim keçməmiş, süvari dəstələri muzdlu nizami
ordunu yenə bilməzdi və məğlubiyyətə uğramalı idi. Əlli mindən artıq kəndli
döyüşçü öldürülür, qalanlarsa canlarını qaç-maqla qurtarırlar. Çoxları Roma
imperiyası hüdudlarına qaçıb gizlənir. Babək özü də qaçıb, birtəhər Bəzzə çatır
və yeni dəstələr toplamağa başlayır[26].

Həmədan yaxınlığındakı məğlubiyyət Babəkin nüfuzuna ciddi zərbə vurur. Mötəsim
öz əmirlərindən biri olan Əbu Səid Məhəmmədə Babəkin sığınacağını mühasirəyə
almaq, giriş və çıxış yollarını bağlamaq, silah, ərzaq daşınmasına imkan
verməmək, vaxtilə Babəkin dağıtdığı ərəb istehkamlarını bərpa etmək əmri
verir[27]. Babəkin sürsat dalınca göndərdiyi bir neçə dəstə Əbu Səidin qoşunları
tərəfindən darmadağın edilir. Bundan sonra xəlifə xürrəmilərlə haqq-hesabı
bitirməkdən ötrü yenidən qoşun toplanışı keçirərək, ordunun başına ən istedadlı
və çevik sərkərdələrdən birini- Heydər ibn Kavus əl Afşini gətirir[28]. Eyni
zamanda onu Azərbaycan, Ərməniyyə, Arran, Muğan və Cibəl hakimi təyin edir[29].

836-cı ilin yazında Afşin Azərbaycana daxil olur[30]. Çətin keçilən dağ
cığırları ilə dırmanaraq, nəhayət, Bəzz qalasına aparan yola çıxa bilir. Həmədan
yaxınlığındakı məğlubiyyətdən sonra Babək açıq döyüşə girmir, qaladan çıxmadan
düşməni gözləyir.

Qışın axırına doğru Mötəsim Afşinə köməyə daha doqquz min türk muzdlusu
göndərir. Bu dəstəyə türk sərkərdələri İtax və Cəfər ibn Dinar başçılıq
edirdilər[31][32]. Babəkin vəziyyəti çətinləşir. Bəzz qalasına yaxınlaşan Afşin
öz mövqelərini üç qayada möhkəmləndirir. Qalanı uzun müddət mühasirədə saxlamaq
məqsədilə düşərgəsini daşlarla hördürür. Afşinin hücumundan qabaq Babək
sərkərdələrindən birinin başçılıq elədiyi dəstəni yaxınlıqdakı dağa göndərir və
onlar meşədə gizlənirlər. Afşin öz kəşfiyyatçılarından bu hiyləgər hərəkəti
bilib, gecə ikən qoşunlarını üç tərəfdən Babəkin qoşunlarının gizləndiyi meşəyə
yeridir, Cəfərə isə qalaya hücuma keçmək əmri verir. Sabahısı gün Babəkin ordusu
tamamilə məhv edilir[33].

Ərəblər Bəzzi aldıqdan sonra Babək tacir paltarı geyib Araz çayından keçərək
Arran tərəfə qaçdı[34][35][36][37][38]. Afşin Babəkin qaçdığını bilən kimi
Azərbaycan, Arran, Beyləqan və Ərmən (İrəvan xanlığı) hökmdarlarına xəbər verdi
ki, "Babək bir neçə adamla və dərəyə çatmışdır, oradan isə Ərmən tərəfə
yollanmışdır və sizin yanınızdan ötüb keçəcəkdir"[39][40][41]. Onlara əmr etdi
ki, bütün şübhəli adamları tutub saxlasınlar.

Babək Bizans ərazisinə gedib çatmağı düşünürdü, çünki Bizans imperatoru ilə çox
yazışırdı. Ərəb mənbələrində Babəkin Feofil ilə necə əlaqə saxladığı və Bizansın
xürrəmilərə necə təsirli kömək göstərdiyi barəsində məlumat verilir. Ət-Təbəri
837-838-ci illərin hadisələrini şərh edərkən bildirir: "Həmin ildə bizanslıların
hakimi Feofil Mixail oğlu Zibatra əhalisinə hücum edərək onları əsir aldı və
onların şəhərini talan etdi. Sonra o, sürətlə müsəlman qalalarından keçdi,
müsəlman qadınlarını [bəziləri deyirlər ki, onların sayı min nəfərdən çox idi]
əsir aldı və əlinə keçən müsəlmanlara işgəncə verdi; o, əsirlərin gözlərini
qızmar dəmirlə yandırır, qulaq və burunlarını kəsirdi."[42][43]

Feofilin Xilafət ərazisinə hücumu Bəzzdə mühasirə olunmuş Babək tam çarəsiz
vəziyyətdə olduğu barəsində Feofilə məktub yazandan sonra başlamışdı, çünki
Babəkin məktubundan sonra ərəblər Bəzzi darmadağın etmişdilər. Ət-Təbəri Bizans
qoşunlarının qəflətən hücumunun səbəbini belə də izah edir: "O (Babək), ölümə
yaxın olanda, öz gücsüzlüyünü, habelə öz qoşununun gücsüzlüyünü yəqin edəndə,
Bizans padşahı Georgi oğlu, Mixail oğlu Feofilə yazıb bildirdi ki, ərəblərin
padşahı bütün ordularını, hətta öz dərzisi və aşpazı daxil olmaqla bütün
döyüşçülərini onun əleyhinə göndərmişdir, belə ki, onun qapısında (Bizans
sərhədində) daha heç kəs qalmamışdır. Buna görə "əgər sən [onun ərazisinə]
soxulmaq istəsən, bil ki, heç kəs sənin yolunu tutmayacaq və sənə mane
olmayacaqdır". O (Babək), Feofilə məktub göndərərkən belə ümid edirdi ki, bu
məktub Bizans padşahını ciddi əməliyyata başlamağa vadar edəcək və bunun
nəticəsində o, [özünün] bəzi fəlakətlərindən xilas olacaqdır, çünki Mötəsim onun
müqabilində duran qoşunlardan bir hissəsini geri çağırıb bizanslıların padşahına
qarşı göndərməyə məcbur olacaqdır, beləliklə də onun başı onunla (Babəklə)
deyil, bizanslılarla qarışacaqdır"[43][44].

Babək Feofilin Xilafətə qarşı hücuma keçməsini sürətləndirmək üçün hətta yalan
vədlər verməkdən çəkinməmişdi.[45]. Necə olsa da, Feofil 100 min nəfərlik ordu
ilə ərəblərin üstünə getdi. Ət-Təbəri bildirir ki, o, Zibatranın üstünə həmin
Mühəmmirə ilə birlikdə getmişdi ki, onlar Cibalda üsyan edəndə və İshaq ibn
İbrahim ibn Müsəb onlarla vuruşanda bunların bir hissəsi bizanslıların yanına
qaçmışdı (onların rəisi Barsis idi). Bizans padşahı onlara təqaüd təyin edib
onları evləndirdi, özünə əsgər etdi və özünün ən mühüm işləri üçün onlardan
istifadə etdi[46][47].

Feofil, gec də olsa, Babəkə qoşunla[48] kömək etdi və bu qoşunun içərisində
xürrəmi hissələri də var idi; ola bilər, imperator üsyanın müvəffəqiyyətlə
nəticələnəcəyi və Xilafət üzərində qələbə əldə ediləcəyi halda, Babəkin
tərəfdarları içərisində dəyişiklik əmələ gələcəyi ümidində idi. Afşin Babəki
tutmaq üçün bütün yollara dəstələr göndərdi, lakin Babəkin izinə düşməyin qızğın
çağında, birdən Xilafət paytaxtından xəlifənin qızıl möhürü ilə bir məktub
gəldi, Mötəsim Babəkə aman bəxş edirdi, Afşin bu əhvalatdan lap çaşıb qaldı[49].
O, Babəkin əsir edilən böyük oğlunu yanına çağırıb dedi: "Mən bunu Əmir
əl-Möminindən heç gözləmirdim və onun (Babəkin) indiki vəziyyətində aman
haqqında ona şəxsən özüm bir şey yazmaq fikrində deyiləm"[49].

Lakin Babəkin oğlu atasına xəlifənin məktubunu aparıb verməkdən imtina etdi.
Əsir düşmüş iki xürrəmi göndərildi. Onlar xəlifənin məktubundan əlavə, Babəkin
oğlunun məktubunu da apardılar; bu məktubda o, atasından xahiş edirdi ki,
xəlifənin verdiyi amanı qəbul edib həyatını saxlasın. Oğlunun məktubunu oxuyan
kimi, Babək bərk qəzəbləndi, qasidlərdən birini öldürdü və xəlifənin məktubunu
açmadan ikinci qasidə belə dedi: "Get, o fahişə oğlundan soruş, bunu nə məqsədlə
mənə yazmışdır?" Bundan sonra Babək öz oğluna belə cavab yazdı: "Əgər sən mənim
ardımca gəlsəydin, öz sülalənin varisi olardın və vərəsəlik sənə keçərdi, bir
neçə gün bundan əvvələdək sən mənim oğlum sayılırdın. Lakin indi sənin fahişə
ananın əxlaqsızlığı mənə aydın oldu! Ola bilər mən bu gündən sonra az yaşayım,
lakin mənim üstümdə padşah (məlik) adı vardır və harada olsam, ya da mənim
barəmdə harada nə desələr, mən padşah olaraq qalıram. Sən isə elə bir cinsdən
əmələ gəlmişsən ki, ondan bir nəfər ləyaqətli [adam] çıxmamışdır və mən [ucadan
hamıya] deyirəm ki, sən mənim oğlum deyilsən, çünki qırx gün alçaq kölə kimi
ömür sürməkdənsə, bir gün rəhbər kimi yaşamaq yaxşıdır"[50][51].

Belə bir rədd cavabı Afşinin, xoşuna gəldi, çünki, Babəklə danışıqlarından
xəlifənin xəbəri olduğu haqqında şübhələnməyə başladı. O, Babəki və onun
yoldaşlarını axtarmağı davam etdirmək haqqında sərəncam verdi. Babək, azuqəsi
qurtaranadək "Azərbaycandan Ərmənə gedən" dərədə (Sunikdə)gizlənirdi. Babəklə
birlikdə onun iki qardaşı - Müaviyə və Abdullah, anası, İbnət əl-Kələndaniyyə
adlı sonuncu arvadı və bir neçə xidmətçi onun yanında idi[52][53]. Yəqin ki,
İbnət əl-Kələndaniyyə Sünik knyazı Vasakın qızı idi və Babək Vasaka ərəblərə
qarşı kömək edəndən sonra onun qızı ilə evlənmişdi, Babək 828-ci ildə ərəbləri
darmadağın etdikdən sonra "onun [Vasakın] qızı ilə evləndi və öz hakimiyyətini
bu vilayətə (Sünikə) də şamil etdi[54][55][56].

Babəkin məhz bu arvadı onu dilə tutmuşdu ki, Bizansa qaçmaq üçün yolu onun
vətənindən salsın. Babək və onunla gedənlər heç şübhələnmirdilər ki, onları
təqib edib güdürlər; yolda dincəlmək üçün bir yerdə dayandıqları zaman Afşinin
göndərdiyi dəstə gözətçilərin işarəsi ilə onlara hücum etdi. Babək, Abdullah və
xidmətçilərdən biri qaçıb aradan çıxdılar. Müaviyə, Babəkin arvadı, anası və
qalan xidmətçilər isə ələ keçdilər. Babək ilə qardaşı gizlicə çox yol getdilər,
nəhayət, aclıq onları vadar etdi ki, açıq yola çıxsınlar. Bir əkinçini görəndə
ərzaq əldə etmək üçün xidmətçini onun yanına göndərdilər. Bu yerdən bir az aralı
sərhəd qarovulxanası var idi və həmin vilayətin (Şəkinin) hökmdarı knyaz Səhl
ibn Sumbatın mühafizə dəstəsi burada keşik çəkirdi. Buraya gələn Səhl vaxtilə
ümumi mənafeyi bir olan Babəki tanıdı. Babəkin Bizansa getdiyini öyrənən Səhl
onu öz qalasına dəvət edərək dedi: "Bu sənin öz evindir və mən sənin nökərin. Bu
qışı burada qal, sonra nə edəcəyini qət edərsən"[57][58][59].

Ac və yorğun olan Babək Səhlin sözlərinə inandı və onun təklifi ilə razılaşıb
dedi: "Mənim və qardaşımın bir yerdə qalmağımız yaxşı deyildir, çünki birisi
ikimizdən birinin izinə düşərsə, o birisi sağ qalar. Mən sənin yanında qalaram,
qardaşım Abdullah ibn İstifanusun yanına gedər, çünki nələr ola biləcəyini
bilmirik, bizim isə sülaləmizi davam etdirə biləcək xəlifimiz yoxdur. Ət-Təbəri,
III, səh. 1223-1224 Səhl Afşinə xəbər verdi ki, Babək onun yanındadır; bir neçə
gündən sonra isə, Səhlin düzəltdiyi ovda Babək tutuldu; Səhl ona görə belə
etmişdi ki, Babəkin tutulmasında ondan şübhələnməsinlər"[60][61]

Az sonra Afşinin tələbinə görə ibn İstifanus Babəkin qardaşı Abdullahı da təslim
etdi[62]. Səhl ibn Sumbat "öz səyinə görə saraydan (xəlifə sarayından) böyük
mükafat aldı: Ermənistan, İberiya və Albaniya üzərində ali hakimiyyət ona
verildi, o da bütün bu yerlərə padşah kimi hökmranlıq etdi."[63][64][65].

Afşin Babəkin və onun qardaşının əsir alındığını Mötəsimə xəbər verdi, xəlifə
onların paytaxta gətirilməsi üçün əmr verdi. Afşin İraqa qayıtmağa hazırlaşarkən
Babəkə dedi: "Mən səninlə [İraqa] yola düşmək niyyətindəyəm, buna görə
Azərbaycan torpağında istədiyin şeyə axırıncı dəfə baxa bilərsən". Babək belə
cavab verdi: "Mən öz şəhərimə baxmaq istərdim".[66] 837-ci il 15 setyabrda Babək
dağıdılmış və yandırılmış Bəzzə baxdıqdan sonra Bərzəndə Afşinin yanına
gətirildi. Babək və onun qardaşı 838-ci il 4 yanvarda Samarraya
gətirildilər.[67]

Məsudinin dediyinə görə, xəlifə Babəkin əsir alındığını xəbər alan kimi "onu
sevinc bürüdü və o öz sevincini açıq bildirdi. Qələbə (Babək üzərində qələbə)
haqqında ölkənin hər yerinə xəbər göndərildi"[68]. Babək müxtəsər dindiriləndən
sonra şaqqalandı, onun başı, əhalini qorxutmaq üçün Xorasana göndərildi, bədəni
isə Samarrada asıldı.[69][70][71][72]

Orta əsr mənbələrinin məlumatına görə, bu dövr ərzində xürrəmilər 225500 nəfər
əsgər və çoxlu ərəb sərkərdəsini məhv etmişlər[38][73][74][75].

Xürrəmilər üzərindəki qələbə Xilafət üçün asan bir iş olmadı. Bunun üçün əsasən
öz yüksək döyüş keyfiyyətlərinə görə ərəblərdən fərqlənən türk hərbi
birləşmələrin səfərbərliyə alınmışdı[76]. Bundan əlavə, Babəkin üsyanını
yatırmaqda "Xilafət qoşunları ilə birlikdə erməni naxararları da öz qoşunları
ilə iştirak edirdilər"[77]. Babəkin rəhbərliyi ilə xürrəmilərin üsyanı
Azərbaycan tarixində ən parlaq səhifələrdən biridir. M.Kazımbəyin sözlərinə
görə, Abbasilər xilafətində xalq üsyanlarının müvəffəqiyyətləri "qısamüddətli və
keçici olsa da, heyrətli idi"[78] Babəkin üsyanı müvəffəqiyyətsizliyə uğramasına
baxmayaraq, Xilafətin şimal vilayətlərində yaşamış xalqların şüurunda dərin iz
buraxdı. Babəkin ardıcılları IX əsrin axırınadək Xilafətdə baş verən bütün yeni
üsyanların özəyi oldular[76]. Xürrəmilərdən bir çoxları X əsrdə ismaililərin
təbliğatına uydular və təsadüfi deyildir ki, İranın şimalşərq və şimal-qərb,
Xəzər dənizi sahili və Kuhistan rayonları sonralar xürrəmilərin ardıcılları olan
batinilərin dayağı oldu[79][80][81].

Təbərinin «Tərix ər-rüsul və-l-müluk» adlı əsərində Babəkin Bəzz qalasını tərk
edib Araz vadisindəki meşəlikdə olduğu zaman oğlundan gələn məktuba verdiyi
cavabda bu cümlələrə yer verilib: ”Bəlkə də mən bu gündən sonra çox yaşamadım,
amma mən hökmdar adını daşıyıram və mən harda olsam, yaxud mənim barəmdə harada
nə danışsalar - yenə də mən hökmdar olaraq qalıram.”[82] Z.Bünyadovda Babəkin bu
məktubundakı «hökmdar» kəlməsi «padşah» və «şah» olaraq qeyd olunub.[83]

Sözügedən məktubda diqqəti cəlb edən daha bir məqam Babəkin özünü konkret bir
sülalənin banisi olaraq görməsi və oğlunun varislik hüququndan danışmasıdır:
”Sən mənim yolumla getsəydin və öz sülalənin varisi olsaydın, onda varislik sənə
keçə bilərdi, onda bir neçə gün qabaq sən həqiqətən mənim oğlum sayılırdın”.[84]
Eyni sülalə məsələsi və Babəkdən sonra onun varisinin kim olması ilə əlaqədar
Təbərinin adıkeçən əsərində daha bir yerdə maraqlı məlumata rast gəlinir. Səhl
Sumbatla etdiyi söhbətdə Babək bununla bağlı öz narahatlığını dilə gətirir və
məlum olur ki, Babəkin oğul övladlarının bir çoxu idarəetmədə naşı, digərləri də
azyaşlı olduqları üçün Babək Bəzz qalasının süqutundan sonra qardaşı Abdullanı
öz yerinə varis təyin etmək fikrində idi və məhz bu səbəbdən onu qorumaq
məqsədilə Abdullanı Beyləqan hakimi Əbu Musa Yesainin (İstifanusun) yanına
göndərir. Mənbədə bu haqda məlumat aşağıdakı şəkildə verilmişdir: «- Yaxşı olmaz
ki, mən və qardaşım bir yerdə qalaq, çünki birisi bizlərdən birinin izinə
düşərsə, o birisi salamat qalıb yaşayacaqdır. Mən özüm səninlə qalacağam,
qardaşım Abdullah isə ibn İstifanusun yanına gedəcəkdir, çünki biz nə olacağını
bilmirik və sonradan bizim sülaləni davam etdirə biləcək varisimiz yoxdur». «-
Sənin çoxlu oğlanların vardır», - deyə İbn Sumbat ona müraciət etdi. Lakin Babək
cavab verdi ki, onların arasında bir nəfər də münasib olanı yoxdur, buna görə
qardaşını inandığı ibn İstifanusun qalasına göndərməyi qərara almışdır».[85]
Babəkin bu sitatdakı sözlərindən açıq-aydın görülür ki, o, özünü müstəqil
dövlətin hökmdarı hesab edir, özündən sonra hökmdar sülaləsinin varisinin kim
olacağını düşünürdü.

Əbu Məhəmməd Əhməd ibn Əsəm Əl-Kufinin “Kitab-əl-Fütuh” adlı əsərində Babəkin
oğluna yazdığı cavab məktubunda onun məşhur kəlamı aşağıdakı şəkildə qeyd
olunub: «Babək oğlunun məktubu ilə tanış olandan sonra məktubu gətirənin boynunu
vurdu. Xəlifənin fərmanını isə heç açmayıb, sinəsi üstə qoydu və ikinci elçiyə
dedi: «Oğlumun yanına get və bu sözləri ona çatdır: bir gün hökmdar kimi yaşamaq
qırx il qul qalmaqdan daha yaxşıdır!»»[86]. Burda Babəkin özünü hökmdar qismində
görməsi asanlıqla anlaşılır. Qeyd edək ki, Təbəridə həmin kəlam «qırx il miskin
qul kimi ömür sürməkdənsə, bir gün ağa kimi yaşamaq daha yaxşıdır» formasında
əks olunub.[87]

Babəkin bir hökmdar olduğunu söyləməyə əsas verən daha bir mühüm fakt
Abdürrəhman ibn Əbu Bəkr Cəlaləddin əs-Süyutinin (Cəlaləddin Əsyutinin)
“Tərix-ül-xülafə” adlı əsərində əks olunmuşdur. Tarixçi-alim Z.Bünyadov öz
əsərində Süyutinin «837-ci ildə Mötəsim Azərbaycan padşahını (məlikini) əsir
almışdır»  deyə yazdığını bildirir.[88]

Səid Nəfisi öz əsərində “Babəkin hökmranlıq etdiyi ərazilər”dən danışır və bu
ərazilərin coğrafi təsvirinə yer verir.[89] Təsvirdən sonra tədqiqatçı-alim
“Babəkin geniş bir ərazidə hökmranlıq etməsini” qeyd edir[90]. “Hökmdarlıq” və
“hökmranlıq” arasında leksik-semantik fərqlər olsa da, bu sitat öz-özlüyündə
Babəkin kifayət qədər geniş bir əraziyə kifayət qədər uzun bir müddət ərzində
nəzarət etdiyini və bu ərazilərdə öz idarəçilik qayda-qanunlarını tətbiq
etdiyini təsdiqləyir.

Əvvəla, onu bildirmək lazımdır ki, Babəkin çoxlu sayda cəlladının olması barədə
bir sıra mənbələrdə, o cümlədən, Təbərinin “Tərix-ər-rüsul və-l-müluk”,
Nizamülmülkün “Siyasətnamə”, Həmdullah Mustovfinin “Tarixi-qozide”, Qazi Əhməd
Ğəffarinin “Nigaristan”, Fəsih Herəvinin “Mücməli-fəsih” əsərlərində, habelə,
“Zinət-əl-məcalis” əsərində məlumatlar verilib, hətta Füzuni Astarabadinin
“Kitabi-Büheyrə” əsərində Babəkin cəlladlarının sayı iyirmi nəfər
göstərilib.[91] Sıradan bir üsyan başçısının bu qədər cəlladının olması heç bir
məntiqə sığmır, verilən məlumatlardan aydın olur ki, Babəkin idarəetməsində
konkret məhkəmə və cəza mexanizmi də olmuşdur. Əks təqdirdə, bu qədər cəllada da
ehtiyac olmazdı. Bu fakt öz-özlüyündə Babəkin bir müstəqil dövlətin hökmdarı
olduğunu təsdiqləyir.

Babəklə bağlı bu günədək aparılmış tədqiqatlarda diqqətdən demək olar ki kənarda
qalmış daha bir fakt Babəkin hərəmxanasının olması faktıdır. Sovet dövründə
məlum səbəbdən bu faktın üzərindən sükutla keçilmişdir. Tarixi mənbələr onun
arvadlarından ikisi – Bəzz qalasının sahibi olmuş Şəhrək oğlu Cavidanın dul
qalmış qadını və Sünik knyazı Vasakın qızı İbnət əl-Kəldaniyyə barədə daha
ətraflı məlumat verir. S.Nəfisi qeyd edir ki, “Görünür ki, onun (Babəkin) bir
neçə arvadı var imiş. Yazıldığına görə, Samirəyə aparılan əsirlər içərisində bir
neçə qadın varmış ki, Babəkin arvadları hesab olunurdular”.[92] İmadəddin
ibn-Kəsir “Əl-bidayə və-n-nihayət” adlı əsərində Babəkin Afşin tərəfindən ələ
keçirilən ailə üzvləri barədə bunu yazır: “Onun (Babəkin) on yeddi oğlu və özü
ilə oğullarının arvadlarından iyirmi üç nəfər qadın ələ keçmişdi”.[93]

Elə bu yerdəcə onu da qeyd etmək lazımdır ki, Babəkin 827-ci ildə Sünik knyazı
Vasakla qohum olaraq onun qızını alması faktı[94] əslində Babəkin hökmdar
statusunu təsdiqləyən bir hadisə kimi dəyərləndirilə bilər. Hər halda, IX
yüzillikdə Sünik vilayətinin hakimi kimi bir adamın ən azı əsilzadəlik meyarları
baxımından adi bir üsyan rəhbərinə qız verib qohum olması o qədər də tez-tez baş
verən hadisə deyildi. Deməli, ən azı Sünik və digər Qərbi Azərbaycan
ərazilərində Babək adi bir üsyan başçısı yox, məhz hakim, hökmdar qismində qəbul
olunurdu.

Daha bir məqam pavlikianların üsyanının yatırdılması məqsədilə Babəkin quzey
Azərbaycan ərazilərinə qoşun çəkməsidir ki, bu fakta da diqqət yetirmək lazım
gəlir. Belə ki, bu üsyanın yatırılması üçün Alban (Alpan) knyazları özləri
Babəkə müraciət edərək ondan yardım istəmiş, yalnız onun bu işi həll edə
biləcəyini bildirmişdilər.[95] Azərbaycan tarixində belə bir hal görülməyib ki,
bir hökmdar yaxud vilayət hakimi öz ərazilərində çıxan üsyanı yatırtmaq üçün
başqa bir üsyançını öz dəstələri ilə birlikdə dəvət etsin. Burdan aydın olur ki,
həm Sünik knyazı Vasak, həm Beyləqan hakimi Əbu Musa Yesai, həm də digər Alban
(Alpan) hakimləri və feodallar Babəkə özlərindən daha yüksək məqama sahib,
hökmdar statusunda olan bir insan kimi yanaşırdılar.

Babəkin bir hökmdar kimi atdığı addımlar arasında onun 827/828-ci ildə
pavlikianların üsyanını yatırtması[96], erməni-hayların təşkil etdiyi qoşunu
məğlub edərək erməni din xadimlərini ölkənin şimal-qərbindən qovması, onların
əmlakına isə od vurub yandırması[97] ilə yanaşı, eyni zamanda, ölkəni işğal
etmək niyyətindən əl götürməyən Abbasi xilafətinin ordularına qarşı daha təsirli
addımlar atmaq məqsədilə Azərbaycan ərazilərindən kənarda – xilafətin iç
bölgələrində Abbasilərə qarşı çıxış edən qüvvələrə dəstək verməsi kimi faktlar
da var. 833-cü ildə (hicri 218-ci il) İsfahan şəhərində hürrəmilərin
tərəfdarları üsyan qaldırdığı zaman xəlifə Mötəsim Babəkin ordusunun İsfahana
girə biləcəyindən narahat olaraq qabaqlayıcı tədbir kimi xilafət sərkərdəsi
İshaq ibn İbrahimin rəhbərlik etdiyi çoxsaylı xilafət ordusunu Xürrəmilər
üzərinə göndərdi, hürrəmilər Həmədan yaxınlığında bu qüvvə ilə döyüşdə məğlub
olsalar da, Babək taktiki gediş edərək Hürrəmi ordusunun bir qismini Azərbaycan
ərazilərindən kənarda yerləşən İsfahan şəhərini almaq üçün göndərdi. Xürrəmi
ordusu İsfahanı ərəb qoşunlarından təmizlədi[98]. Bu hadisə onu göstərir ki,
Azərbaycanın hökmdarı olan Babək artıq xilafətlə istənilən formada barışığın və
dinc yanaşı yaşamağın mümkün olmadığını qəbul etmiş, birbaşa xilafətin
ərazilərinə hücuma keçməyi və Abbasilərin dövlətçilik təməllərini sarsıtmağı
qərara almışdı.

Bəzz qalasının süqutundan sonra Babəkə Abbasi xəlifəsi tərəfindən qızıl möhürlü
fərman göndərilməsi də diqqət yetirilməsi vacib olan bir nüansdır, belə ki, adi
bir üsyan başçısına, üstəlik qüvvələri zəiflədilmiş və resursları tükədilmiş bir
adama qızıl möhürlü fərman göndərilməsi ağlasığmazdır. Xəlifənin bu addımı,
aydın məsələdir ki, heç də onun Babəkə simpatiya ilə yanaşması yaxud aşırı
humanistlik nümayiş etdirməsi demək deyildi, bu, Babəkin özünün istər-istəməz
hökmdar qismində görülməsindən irəli gələn addım idi – yalnız bir hökmdara bu
cür təntənəli şəkildə xəlifə fərmanı göndərilə bilərdi. Bu yanaşmamızın
doğruluğunu Babəkin əsir alınaraq xilafət paytaxtı Samarraya gətirilməsi
hadisəsi də təsdiqləyə bilər. Təbəri “Tərix əl-rüsul və-l-müluk” əsərində,
İmadəddin ibn-Kəsir “Əl-bidayə və-n-nihayət” əsərində, Mirxond Bəlxi
“Rövzət-əs-səfa” əsərində, Məsudi “Müruc-əz-zəhəb” əsərində qeyd edirlər ki,
Babək hökmdarlara məxsus dəbdəbə ilə geyindirilmiş, başına hökmdarlarda tez-tez
müşahidə olunan, xəzlə əhatə olunmuş şiş papaq qoyulmuş, məxsusi bəzədilmiş olan
nəhəng bir filə mindirilmişdi.[99] Babəkin əsir götürülmüş oğlanlarına xəlifənin
öz geyimlərini geydirməsini, onların hərəsini bir atın belinə mindirməsini və
şəxsən hər bir atın ayağına ləl-cəvahirat bağlayaraq onları anaları ilə birlikdə
azad etməsini[100] biz dövlətə asi olmuş adi bir üsyançıya göstərilən nəvaziş
kimi qəbul edə bilmərik, bu, məntiqdən kənar olardı. Bu addım yalnız hökmdar
yaxud əsilzadə kimi qəbul edilən adamın özünə və ailəsinə xəlifə səviyyəsində
nümayiş etdirilən etiket (süni də olsa) kimi dəyərləndirilə bilər.

2. Babəkin İslamın sufi yolunda olduğunu bir çox mənbələr qeyd edir[101][102],
sufilikdə isə insanın şəxsi “mən”i arxa plana keçməlidir. Belə olduğu halda,
Babək niyə öz adına pul sikkəsi buraxdırmalı idi ki? İslam dünyasının hər
yerində istifadə edilən pul vahidi, ola bilər ki, Babək üçün də keçərli olmuşdur
və Babək bu cür, necə deyərlər, ikinci dərəcəli məsələyə diqqət ayırmağı artıq
hesab etmişdir.

Babəkin rəhbərliyi altında 816-cı ildən başlayaraq geniş vüsət almış Xürrəmilər
hərəkatının Azərbaycan ərazilərinə nəzarəti ələ keçirməsi ilə faktiki olaraq
qurulmuş olan Xürrəmilər dövlətinin ideya əsasları əsasən İslami yönümlü olsa
da, ortodoksal İslama yox, heterodoks İslama mənsub olmaqla Abbasi sarayının
rəsmi məzhəbi olan Mötəziliyyəyə qarşı idi. Və bu dövlətdə şəriət qanunları
dövlətin idarə olunmasında heç də mühüm rola malik deyildi.[103] Bunu
isbatlayacaq kifayət qədər fakt tərəfimizdən “Babək və Hürrəmilik: yalanlar və
gerçəklər” adlı kitabda sadalanmışdır[104]. Bu gün ortaya daha bir məntiqi sual
çıxmaqdadır: Xürrəmilər dövlətini tarixdə ilk türk-müsəlman dövləti olaraq qəbul
edə bilərikmi və bunun üçün əldə hansı ciddi əsaslar vardır?

İlk əvvəl onu bildirək ki, tarix elmində ilk türk-islam dövləti olaraq
Qaraxanlılar dövlətinin qəbul edilməsi fikri yanlışdır. Çünki bundan çox-çox
əvvəl İslam xilafətinin təsir dairəsində olan torpaqlarda türk sülalələrinin
qurmuş olduqları dövlət qurumlarının mövcudluğu faktı vardır. Bu sırada
Azərbaycanda IX əsrin II yarısından etibarən siyasi səhnəyə çıxmış olan
Sacoğulları (Sacilər) dövlətini xatırlamaq kifayət edər. Lakin Xürrəmilər
hərəkatının 816-cı ildən etibarən yenidən vüsət alaraq genişlənməsi və
qarşısıalınmaz qüvvəyə çevrilməsi ilə İslam coğrafiyasında müstəqil bir dövlət
qurulmuşdur ki, bu faktı isbatlayacaq dəlillərdən bəzilərini bundan əvvəl qeyd
etdik. Bu dövlətin təməl prinsiplərinin Xürrəmilər hərəkatının və cərəyanının
ideya prinsipləri ilə eyniyyət təşkil etməsi aydındır və heç bir şübhə doğurmur.
O zaman Xürrəmilər hərəkatının ideyalarında ən ümdə yeri tutan prinsiplərin
milli təşəkkül, türk özünüdərki və islam inancından ibarət olmasını təsdiqləyə
biləcək faktları da demək lazımdır ki, Xürrəmilər dövlətinin təməl
prinsiplərinin türk-islam sintezinə əsaslanması tezisinin ciddi əsaslara malik
olması üzə çıxsın.

Xürrəmilərin milliyyətçi dünyagörüşünə sahib olmalarını təsdiqləyən faktlar
çoxdur, lakin bunun ən bariz nümunəsinə İbn Vazeh Yəqubinin “Tarixi-Yəqubi”
əsərində rast gəlmək mümkündür: «Sonra o, (xəlifə əl-Məmun nəzərdə tutulur)
Hatim ibn Hərsəmə ibn Əyunu Ərminiyyəyə vali təyin edir. O, ölkəyə gəlir və
mütəzililərlə ifrat milliyyətçilər arasında qalmış olur. Onlar bir-biri ilə elə
vuruşurlar ki, az qala məhv olacaqdılar, sonra barışırlar. Hatim ibn Hərsəmə elə
bir neçə gün ölkədə qalmışdı ki, ona atası Hərsəmənin ölüm xəbəri və onun necə
şəraitdə ölməsi çatır»[105]. Burda söhbət xilafət dövründə “Ərminiyyə”
adlandırılan quzey Azərbaycan torpaqlarında xəlifə Məmun dövründə hakim
mötəziliyyə cərəyanının tərəfdarları ilə onlara qarşı etiraz çıxışları edən
ifrat milliyyətçilərin olduqca sərt qarşıdurmasından gedir. İfrat milliyyətçi
adlanan cinahın mənsublarının məhz Xürrəmilərdən ibarət olması tarix
yazarlarının qeydlərindən də aydın görünməkdədir. Əks təqdirdə bu cinahın
mənsubları Xürrəmilərdən ayrı bir qüvvə olaraq daha ətraflı və məxsusi olaraq
qeyd olunardı, İbn Vazeh Yəqubi isə öz əsərində 212-ci hicri ilində (827-828-ci
illərdə) baş verən hadisələrə və Xürrəmilərin fəaliyyətinə toxunarkən bu
hadisəni qeyd edir. Deməli, Xürrəmilər məhz Azərbaycanın milliyyətçi qüvvələri
idi ki, bölgəyə nəzarəti əllərinə keçirmiş, Abbasi ordularını ard-ardına məğlub
etmiş, müstəqil dövlət qurmuşdular.

Babək başda olmaqla Xürrəmilərin İslam inancına sahib olmaları və imanlı
müsəlmanlar olaraq da İslam adından sui-istifadə edən xilafət sarayının zülmünə
qarşı cihad etmələri ilə bağlı faktlar müxtəlif mənbə məlumatlarına istinad
edilməklə “Babək və hürrəmilik: yalanlar və gerçəklər” adlı kitabımda
sadalanmışdır. Xürrəmilərin məhz heterodoks İslamın bir qolu olduqları sözügedən
faktlarla öz təsdiqini tapmaqdadır. Azərbaycan tarixində bu cür türk milli
özünüdərk məfkurəsinə əsaslanan və İslamın heterodoksal yönümünə uyğun
prinsiplərə dayanan dövlət qurulması hadisəsinə Xürrəmilərdən təxminən yeddi əsr
sonra – Səfəvi Qızılbaş dövlətinin qurulması dönəmində də rast gəlinmişdir, bu
üzdən Xürrəmilər dövlətinin ideoloji tərəflərini dəqiq müəyyən etmək üçün onu
sonrakı dövrlərlə də müqayisə etmək və paralellər aparmaq lazım gəlir.
Azərbaycan Səfəvi-Qızılbaş dövlətinin təməl prinsiplərinin özülü hələ bu dövlət
qurulmamışdan əvvəl – Qızılbaşların mürşidi Şeyx Cüneydin və oğlu Şeyx Heydərin
zamanında qoyulmuşdu. Şeyx Heydərin təliminin Hürrəmilik ideyaları ilə nə
dərəcədə bağlı olduğunu isə müxtəlif mənbələrdən bilmək olar. Sözügedən mənbə
məlumatlarından birini bu yazıda xatırlamaq, məsələyə aydınlıq gətirməyə kömək
edər.

Fəzlullah ibn Ruzbehxanın fikrincə, “Şeyx Heydər öz müridlərinə Babəkin dini
qayda-qanunlarını təbliğ edirdi”[106]. Burdan belə bir nəticə hasil edə bilərik
ki, Şeyx Heydər oğlu Şah İsmayılın qurduğu Səfəvi Qızılbaş dövləti öz dini-ideya
məzmununa görə məhz Babəkin qurmuş olduğu Hürrəmilər dövlətinin məntiqi davamı
olmaqla onun təməl prinsipləri ilə eyniyyət təşkil edirdi.

Hər şeydən öncə bu xüsusa diqqət yetirmək gərəkdir ki, VIII əsrin sonu-IX əsrin
əvvəllərində xürrəmilər hərəkatı rəhbərləri ilə Bizans dövlətinin qarşılıqlı
münasibətlərinin formalaşmasında hər iki tərəfin ortaq düşməninin bölgədə o
dövrdə hakim güc olan Abbasilər xilafəti olması faktorudur. Və Abbasilərə qarşı
Azərbaycanda baş qaldırmış xalq-azadlıq hərəkatının məntiqi nəticəsi olaraq
bölgədə ortaya çıxmış, qurucusu Babək əl-Xürrəmi olan və xilafətdən heç bir
asılılığı olmayan müstəqil Xürrəmilər dövlətinin də qonşu Bizans dövləti ilə
diplomatik münasibətləri olmuşdur. Hər iki tərəf arasında uzun illər boyunca
rəsmi yazışmalar aparılmış, müəyyən ticarət dövriyyəsi mövcud olmuşdur. Bizans
imperiyasının regional xarici siyasətdə xürrəmilər faktorunu özünə tərəfdaş kimi
görməsi ilə yanaşı, xürrəmilər hərəkatının öndəri və özünü müstəqil dövlətin
hökmdarı kimi görən[107][108][109] Babəkin də öz siyasətində Bizansı Abbasilər
xilafətini zəiflədə biləcək bir güc mərkəzi kimi görməsini nəzərə almaq lazım
gəlir. Abbasi hökmdarı xəlifə Məmunun 833-cü ildə ölməsindən sonra taxta keçən
qardaşı xəlifə əl-Mötəsim Billah qısa müddətdə istər xarici və daxili siyasətdə,
istər Abbasilər sarayında, istərsə də xilafət ordusunda köklü dəyişikliklər
etmiş, həmin vaxt xilafətin şərq torpaqlarına gedən yol üzərində yerləşmiş
Həmədan şəhərini əlində saxlayan xürrəmi qoşunlarına qarşı İshaq ibn İbrahimin
sərkərdəliyi ilə böyük bir ordu göndərmişdir. Tərəflər arasında 833-cü ilin
sonlarında baş verən Həmədan döyüşündə xürrəmilər məğlub olduqdan sonra Cibəl və
Həmədan xürrəmilərinin böyük bir hissəsi xilafətin artan təzyiqləri və basqıları
altında dinc yaşamağın mümkün olmadığını görərək, şərqi Anadolu və Bizans
torpaqlarına kütləvi köç etmişlər. Bu, tarixdə Bizansa ilk xürrəmi köçü kimi
qiymətləndirilir. Xəlifə Mötəsimin sərkərdə Afşin Hidr ibn Kavusun başçılığı ilə
xürrəmilərə qarşı 835-ci ilin yayında başlatdığı yeni hərbi kompaniya uzandıqca
xürrəmi ailələri hissə-hissə şərqi Anadoluya doğru köç etməyə davam etmiş, ən
nəhayət, 837-ci il avqustun sonlarında xürrəmilərin paytaxtı olan Bəzz
qala-şəhərinin süqutundan və Babəkin satqınlıqla ələ keçirilməsindən sonra,
xilafətin zülmü altında yaşamaq istəməyən və ailələrinin təhlükəsizliyini təmin
etməyi düşünən xürrəmilərin Bizansa daha bir kütləvi köçü gerçəkləşmişdir. Bu
köçlər nəticəsində imperiyanın paytaxtında və şərq hüdudlarında çoxsaylı xürrəmi
kütləsi məskun olmuşdur.

Köç etmiş xürrəmilərin Bizans ərazilərində və aralıq bölgə olan şərqi Anadoluda
məskunlaşmalarının elmi-dini nöqteyi-nəzərdən təhlili zamanı bu köçlərin əsas
səbəblərindən biri kimi tarixin müxtəlif dövrlərində İslam dünyasının gündəmində
dayanmış “zalım müsəlman hökmdar yoxsa ədalətli qeyri-müsəlman hökmdar”
dilemması qarşısında qalan xürrəmilərin ikinciyə üstünlük vermələrini göstərmək
olar. Xürrəmiləri düşmən gözündə görən və xilafət sarayının təsiri altında kitab
yazan tarix yazarları öz əsərlərində xürrəmiləri həm də xilafətin nəzarəti
altında olan ərazilərdən çıxıb Bizans torpaqlarına pənah apardıqlarına görə
“İslamdan çıxmış başıpozuq qüvvə” kimi təqdim etməyə çalışmışlar. Halbuki
müsəlman olduqları tarixi qaynaqların bir sıra məlumatlarından aydın
görünən[110][111][112]xürrəmilər müsəlmanlar arasında məzhəb ayrıseçkiliyi salan
Abbasi sarayının mötəziliyyə inancını qəbul etməyən digər təriqət və cərəyanlara
qarşı ifrat repressiv siyasətinin əziyyət və məşəqqətini daim öz üzərlərində
hiss etmişlər, bu durumda onların bir hissəsi ailələrinin təhlükəsizliyini təmin
etmək məqsədilə, İslamın ümdə prinsipi olan Tövhidin əsas qayəsi kimi Ədl
(ədalət) düşüncəsinə (Qurani-Kərimin Ali-İmran surəsi, 21, Ən-Nisa surəsi, 135,
Maidə surəsi, 8, Ənam surəsi, 115, Əraf surəsi, 29, Hicr surəsi, 85, Ənbiya
surəsi, 47, Səbə surəsi, 26-cı ayələri) uyğun olaraq, hicrət etmək yolunu seçmək
məcburiyyətində qalmışlar. Pravoslav Bizansın İslamın kitabına görə əhli-kitab
hesab edilməsini və Bizansın şərq hüdudlarında xürrəmilərin çoxlu sayda
soydaşlarının yaşamasını nəzərə alaraq qeyd etmək lazımdır ki, bu seçim və
düşüncə, göründüyünə görə, Qurani-Kərimin ehkamlarına (Ali-İmran surəsi, 195,
Ən-Nisa surəsi, 89, 97-100, Ənfal surəsi, 72-75, Tövbə surəsi, 20, Nəhl surəsi,
41,110, Həcc surəsi, 58, Həşr surəsi, 9-cu ayələrə) uyğun olmuş, hətta məzmun və
mahiyyət etibarilə İslam peyğəmbərinin öz təbliğatını qurduğu ilk illərdə bir
qism müsəlmanın onun tövsiyəsi ilə xristian Nəcaşinin hökmdarlıq etdiyi
Həbəşistana etdikləri hicrətlə tam uyğunluq təşkil etmişdir.

Tarixi qaynaqların məlumatlarından aydın olur ki, xürrəmilərin şərqi Anadoluya
və Bizans torpaqlarına ilk kütləvi köçü 833-cü ilin sonlarında-834-cü ilin
əvvəllərində baş vermişdir. Bu köçə xürrəmi ordusunun sərkərdələrindən biri,
Mohammed Rekayanın fikrincə, o vaxtadək Cibəl xürrəmilərinin öndəri olmuş Nəsir
(Nasir) adlı şəxs başçılıq etmişdir[113]. Avropalı alim K.Bosvort bu şəxsi
“Nüsayr” kimi qeyd edir[114]. Lakin ilk köçə başçılıq edən şəxs barədə Uilfred
Madelunqun fikri fərqlidir, belə ki, o, bu şəxsin ismini “Bars” (Barsis) kimi
təqdim edir[115]. Avropa tədqiqatçılarının araşdırmalarına görə, bu köçdə
ailələri ilə birlikdə iştirak edən xürrəmi döyüşçülərinin sayı təxminən 15 min
nəfər olmuşdur[116]. İslamda təriqət mənsublarının öz şeyxlərinin,
piri-mürşidlərinin yaxud öndərlərinin izni olmadan addım atmadığı gerçəyinə
əsaslanaraq təxmin etmək olar ki, mənbələrdə adı təriqət kimi qeyd olunan
xürrəmiyyənin həmin dövrdə öndəri olan Babək əl-Xürrəmi hər halda öncədən bu
köçdən xəbərdar olmuş və mühacirət edənlərə getməyə izin vermişdir. Babəkin
özünün ələ keçirilənədək göstərdiyi fəaliyyət, xüsusən də Sünik knyazı Vasakın
qızı ilə evlənməsi sayəsində ondan miras qalan Sünik ərazilərində möhkəmlənməyi
düşünərək atdığı addımlar onun heç də bəzi ərəb müəlliflərinin iddia etdiyi
kimi, Bizans torpaqlarına getmək niyyətində olmadığını və mübarizəsini öz
vətənində sonadək davam etdirmək əzmində olduğunu göstərir.

İlk xürrəmi köçünə rəhbərlik etdiyi bildirilən Nəsirin mənşəyi ilə bağlı
məlumatı Bizans tarixçisi Kontinuatus Feofanesdən öyrənmək mümkündür, o yazır
ki, Nəsir (Nasir) İranın əsilzadə ailələrindən birinin övladı idi[117]. Eyni
zamanda, adı çəkilən Bizans müəllifi Nəsirin Bizans təbəəliyini və xristianlığı
qəbul etdiyini, Bizans paytaxtında xaç suyuna çəkildiyini, imperator Teofil
(hakimiyyət illəri 829-842) tərəfindən ona “Teofob” (yunanca Θεόφοβος –
“Allahdan qorxan” deməkdir) isminin və ehtiram əlaməti olaraq patrik ünvanının
verildiyini, hətta Nəsirin imperatriçə Teodoranın bacısı ilə evləndiyini də qeyd
edir[118]. Bir sıra ensiklopedik qaynaqların məlumatlarında isə Nəsirin
(Teofobun) evləndiyi qadının imperatorun xalası İren olduğu və bu nigahdan sonra
onun Bizans ordusunun generalı rütbəsini də aldığı bildirilir[119].

XIX əsr İrland tarixçisi Uilyam Kuki Teylor isə özünün Roma imperiyasının
devrilməsinə dair əsərində xürrəmi rəisi Nəsirin (Teofobun) keçmişi ilə bağlı
fərqli məlumatlar verir. Onun yazdığına görə, Teofobun atası İran şahlarının
nəslindən olub, xəlifələrin təqibindən qurtulmaq üçün Konstantinopola gəlmiş,
diqqətdən uzaq olmaq üçün bir karvansarada mehtər işləmiş, kasıblıq içində
ölərkən isə bir körpə oğlu qalmışdır. İranlıların hökmdar nəslindən olan bu
gənci tapmaq üçün yolladıqları adamlar Xalkedon yaxınlığında bir yerdə anası ilə
yaşayan Nəsiri tapmışlar. Onun barəsində imperator Leoya məlumat verildikdə, o,
oğlanın əsil-nəsəbinə uyğun olaraq təhsil alması üçün əmr vermişdir. Şahzadə
Teofil isə onun tələbə yoldaşı idi, bu səbəbdən taxta keçdikdən sonra o, Nəsirin
(Teofobun) yüksək mövqelərə gəlməsini təmin etmiş, öz bacısını ona ərə
vermişdir[120]. U.Teylor yazır ki, “xilafətə qarşı üsyan qaldırmış iranlılardan
bir dəstə Bizans ərazilərində sığınacaq tapdığı zaman, onlardan ibarət bir qoşun
bölüyü yaradılaraq Teofobun ixtiyarına verilmişdir. Onlar irsən şahzadə hesab
etdikləri Teofoba dərin bir səmimiyyətlə bağlanmışlar, ölkələrini tərk edib
Bizansa gələn bir çox İranlı da Teofobun qoşununa qatılmışdır, nəticədə bir neçə
il ərzində Teofobun ordusu 30 min nəfərə çatmışdır”[121]. Tarixçi bədii
ifadələrlə qəsbkarlara qarşı amansız nifrətin və öz sərkərdələrinə olan böyük
inamın bu döyüşçüləri Abbasi ordularının qəniminə və imperiyanın tərkibində olan
şərq vilayətlərinin də alovlu müdafiəçilərinə çevirdiyini qeyd edir. Nəsirin
keçmişi barədə U.Teylorun digər mənbə müəlliflərinin məlumatları ilə ziddiyyət
təşkil edən bu fikirlərində böyük miqyasda həqiqət payı ola bilər və belə olduğu
halda təxmin etmək olar ki, Nəsir (Teofob) gənclik illərini Konstantinopolda
təhsil almaqla keçirsə də, xürrəmilər hərəkatının Babək dövründə vətəninə
qayıtmış, Cibəldə xürrəmi dəstələrinə rəhbərlik etmiş, 833-834-cü illərdə isə
digər xürrəmi döyüşçüləri ilə birlikdə Bizans ərazilərinə köç etmişdir. Hər
halda, bu ehtimalların nə dərəcədə gerçək olduğunu müəyyənləşdirmək üçün
U.Teylorun yanaşmasını ayrıca tədqiq etməyə ehtiyac vardır.

Bu məlumatlardan ümumən aydın olan budur ki, Bizans imperatoru Teofil onun
ərazilərinə gəlmiş xürrəmi döyüşçülərinə isti münasibət bəsləmiş, onların
ailələri ilə yerləşmələrinə şərait yaratmış, hətta xürrəmilərə bu köçdə
rəhbərlik etmiş Nəsiri öz yaxın ailə üzvlərindən biri ilə evləndirmişdir.
Amerika tədqiqatçı-alimi Uorren Tredqold Bizans mənbələrinə istinad edərək yazır
ki, Nəsirlə birlikdə Bizans ərazilərinə gəlib yerləşmiş xürrəmi döyüşçülərinin
bir qismi də xristianlığı qəbul etdilər, bundan sonra Bizans döyüşçülərinin dul
qalmış qadınlarının onlara ərə verilməsinə icazə verildi və həmin xürrəmilər
Bizans ordusunda xidmətə alındılar[122]. Tədqiqatçı həmçinin haqqında söhbət
gedən xürrəmi döyüşçülərindən ibarət təşkil olunmuş xüsusi imtiyaza sahib Bizans
qoşun bölmələrinin “İran turması” (Persian turmae) adlandırıldığını da qeyd edir
/həmin yerdə/. Digər əsərində də o, imperator Teofilin xürrəmi köçkünlərini
qəbul edərək onların Bizans ərazilərində sərbəst yaşamalarına şərait yaratmaqla
onların qüvvəsindən istifadə etmək və imperiya daxilində öz gücünü artırmaq
məqsədi güddüyünü bildirir[123]. Bununla yanaşı, onu da qeyd etmək lazımdır ki,
xürrəmilər hərəkatı dövrünü tədqiq etmiş digər qərb tədqiqatçıları Bizansa gəlib
yerləşən xürrəmi döyüşçülərinin xristianlığı qəbul etməsi fikrinə o qədər də
ciddi əhəmiyyət vermir və belə hal olubsa da, xürrəmilərin sonrakı siyasi
fəaliyyəti fonunda bunun sırf sözdə olub, görüntü xarakteri daşıdığını
düşünürlər. İngilis tədqiqatçısı Simon B. Cons Bizans ordusunda Nəsirin
rəhbərlik etdiyi qoşun bölüyündə otuz minədək atlı döyüşçünün olduğunu qeyd
edir[124].

837-ci ilin avqustunda xürrəmilərin əsas istinadgahı və paytaxtı sayılan Bəzz
qala-şəhərinin süqutu və işğalından sonra, sağ qalan xürrəmilərin daha bir
hissəsi öz ailələri ilə şərqi Anadolu və Bizans ərazilərinə köç etmişlər, təxmin
olunduğu üzrə, bu köçdə əvvəlkinə nisbətən sayca daha çox insan iştirak
etmişdir. Hərçənd U.Tredqold bu köçdə təxminən on altı min xürrəmi döyüşçüsünün
öz ailələri ilə iştirak etdiklərini bildirir[125], eyni məzmunda məlumata biz
Evangelos Venetisdə də rast gəlirik[126]. Ümumən Avropa tarixçiləri köç etmiş
xürrəmi ailələrinin paytaxt Konstantinopolda və imperiyanın digər bölgələrində
kompakt şəkildə məskunlaşdıqları qənaətindədirlər.

Xürrəmilərin Bizansdakı fəaliyyətləri haqda da Azərbaycan tarix elmi üçün
maraqlı faktlar vardır. Bizans imperatorundan diqqət görən xürrəmilər tezliklə
Bizans ordusunun ayrıca bir bölümünü təşkil etmiş, Teofobun rəhbərliyi ilə
Abbasilərə qarşı mübarizələrini birlikdə bu yolla davam etdirməyə qərar
vermişlər. Məlumdur ki, Bizans imperatoru Teofil (Feofil) 837-ci ilin yayında
Abbasilərə qarşı yeni hərbi kompaniyanın başlanmasına qərar vermiş, bu məqsədlə
təxminən 70 minlik ordu ilə indiki kiçik Asiyanın mərkəzindən hərəkətə gələrək,
cənuba doğru irəliləyib, bəzi qalaları ələ keçirmiş, Fərat çayının mənbəyində
yerləşən Zibatra (Zapetra və ya Zosopetra) şəhərini mühasirəyə almışdır.
M.Rekaya və C.Rosser qeyd edirlər ki, Teofilin bu yürüşündə Bizansda
məskunlaşmış xürrəmilər də iştirak etmiş, aktiv surətdə Bizans ordusu tərəfdən
Abbasilərə qarşı döyüş əməliyyatlarına qatılmışlar[127][128]. U.Tredqold
imperator Teofilin öz hərbi yürüşlərində Nəsirin rəhbərlik etdiyi xürrəmi
dəstələrinə böyük ümidlər bəslədiyini yazır[129]. Tədqiqatçılar xürrəmi
döyüşçülərinin 838-ci il ərzində də Bizans ordusunun tərkibində Abbasilərə qarşı
keçirilən hərbi əməliyyatlarda fəal iştirak etdiklərini bildirir. C.Rosser qeyd
edir ki, Nəsirin (Teofobun) rəhbərliyi altında xürrəmi döyüşçüləri Bizans
imperiyası və Abbasilər xilafətinin orduları arasında 21-22 iyul 838-ci il
tarixində baş vermiş Əncan (Anzen) döyüşündə də vuruşmuşlar. İmperatorun 40 minə
yaxın qoşunla şəxsən iştirak etdiyi bu döyüşdə hərbi üstünlük Bizansın tərəfində
olsa da, Abbasi sərkərdəsi Afşin Hidr ibn Kavusun orta Asiya türklərindən ibarət
atlı oxatanlarının gözlənilməz hücumu nəticəsində Bizans ordusu məğlubiyyətə
uğramışdır. O, qeyd edir ki, xürrəmilərin rəhbəri Nəsir (Teofob) məhz bu döyüşdə
Bizans imperatoru Teofilin həyatını qurtarmış və onun sağ-salamat geri
çəkilməsini təmin etmişdir[130]. Bu faktı Evangelos Venetis də özünün
“Xürrəmilər Bizansda” adlı araşdırmasında təsdiqləyir[131]. U.Tredqold baş
sərkərdə Manuelin (Manvelin) və Nəsirin (Teofobun) ərəb qoşunlarına gecə hücum
etmək təklifindən imperatorun imtina etdiyini yazır[132]. Əncan döyüşünün
gedişini təhlil edən Simon B.Cons da qeyd edir ki, bu döyüşdən öncə sərkərdə
Nəsir (Teofob) imperatora qəfil gecə hücumu ilə savaşa başlamağı təklif etsə də,
imperator bunu öz şəninə sığışdırmadığı üçün qəbul etməmişdir, üstəlik, döyüş
zamanı Nəsirin (Teofobun) rəhbərliyi altında Bizans ordusu sağ cinahda xeyli
irəliləyərək uğur qazanmağa yaxın olduğu vaxt imperator Teofil əks cinahı
möhkəmləndirmək və qələbəni tamamlamaq məqsədilə sağ cinahda olan qüvvələrin
böyük bir hissəsini meydanın sol tərəfinə çəkib aparmış, nəticədə sağ cinah
zəifləyərək Afşinin oxatanlarının əks-hücumuna məruz qalmışdır[133]. Tədqiqatçı
Bizans ordusunun baş sərkərdəsi Manuelin (Manvelin) xürrəmi döyüşçülərinə etibar
etməmək barədə çağırışlarına aldanan imperator Teofilin nəticə etibarilə döyüş
meydanında təcrid olunduğunu bildirir, onun yaxınlıqdakı təpəyə sığındığını,
Afşinin oraya yönəltdiyi qüvvələrdən özünün bir bölük əsgəri ilə müdafiə
olunmağa çalışdığını, Nəsirin (Teofobun) də sağ qalan qüvvələrlə onun köməyinə
gəldiyini, güclü yağış başlanması və gecənin düşməsindən yararlanaraq öz
döyüşçülərinə düşməndə çaşqınlıq yaratmaq üçün təbillərlə səs-küy salıb ucadan
mahnı oxumağı əmr etdiyini və qarşı tərəfin geri çəkilməsindən istifadə edərək
imperator Teofili həmin mövqedən uzaqlaşdırdığını qeyd edir[134].

Digər Bizans sərkərdəsi Manuelin xürrəmi döyüşçülərinə etibar etməməsinin
səbəbinə gəlincə, bu barədə fikir yürütmək çətindir, bununla yanaşı, irland
tarixçisi U.K.Teylorun əsərində maraqlı bir məqam diqqəti cəlb edir, belə ki,
U.K.Teylor öz kitabında Bizans ordusunun sərkərdəsi Manvelin əslən erməni
olduğunu və daim imperatorun gözünə girməyə çalışdığını yazır[135]. Erməni
mənbələrində bir qayda olaraq xürrəmilərin və onların öndəri Babəkin
pisləndiyini, eləcə də, Babəkin öz hökmranlığı dövründə Göyçə gölü həndəvərində
toplaşan erməni-hay silahlı dəstələrini darmadağın etməsini nəzərə alsaq,
haqqında söhbət gedən Bizans sərkərdəsinin xürrəmiləri gözdən salmaq cəhdlərinin
səbəbini təxmin etmək olar.

Əncan döyüşündən sonra imperatorun ən yaxın və sadiq adamlarından birinə
çevrilən Nəsir (Teofob) tədricən Bizans sarayında böyük nüfuz sahibi olan ciddi
siyasi fiqurlardan biri kimi qəbul olunmağa başlamışdır. Əlbəttə, bu durum
sarayda olan bir sıra qüvvələri narahat etməyə bilməzdi. Onların gözündə Nəsir
(Teofob) imperatorun yaxın ailə üzvü ilə evli olması səbəbindən də Bizans
taxt-tacına real təhlükə kimi görülməkdə idi. 842-ci yaxud bəzi tədqiqatçılara
görə 840-cı ildə imperator Teofil xəstələndiyi zaman, paytaxt Konstantinopol və
ətraf nahiyələrdə onun öldüyü barədə şaiyələr yayılmağa başlayır. Bu durumda
Sinopda (indiki Türkiyənin şimalında, Qara dəniz sahilində yerləşir) bir yerə
toplaşan mühacir xürrəmilər üsyan qaldırır və Nəsiri (Teofobu) yeni imperator
elan etməyə cəhd göstərirlər. C.Rosser bu üsyanın əslində Nəsirə qarşı köklənmiş
saray əyanlarının işi olduğu, Nəsirlə hər hansı bir əlaqəsinin olmadığı və onun
istəyindən kənar baş verdiyi qənaətindədir[136]. Tədqiqatçı Simon B. Cons isə
Sinopdakı xürrəmi üsyanının Əncan döyüşündən dərhal sonra baş verdiyini, həmin
savaşdan sağ çıxan xürrəmi döyüşçülərinin onları “döyüşdə tək qoyan imperatora
qəzəblənərək” Sinopa doğru hərəkət etdiklərini və burda üsyan bayrağı qaldırıb
Teofobu imperator elan etdiklərini yazır və əslində Əncan döyüşündə Bizans
ordusunun baş sərkərdəsi Manuelin xürrəmi qüvvələrinə etibar etməmək barədə
söylədiyi fikrin doğru olduğunu iddia edir[137]. Hər halda, Nəsir (Teofob) heç
də onun xeyrinə olmayan bu vəziyyətdə tədbirli addım ataraq imperatorun yanına
gedib ona öz sədaqətini bildirmiş, bundan sonra üsyan Bizans ordusu tərəfindən
yatırılmışdır[138]. Müqavimət göstərib təslim olmaq istəməyən xürrəmilər
öldürüldükdən sonra isə, sağ qalan xürrəmi döyüşçüləri bir daha bir yerdə
toplanmasınlar deyə, onları hər biri iki min nəfərdən ibarət dəstələrə ayırmış
və pərən-pərən salınaraq Bizans imperiyasının müxtəlif ərazilərində yerləşən
qoşun bölmələrinə göndərmişlər[139][140].

Bu hadisələr zamanı, göründüyünə görə, Bizansdakı xürrəmilərin rəhbəri Teofob
hər halda saraydakı nüfuzunu və mövqelərini qoruyub saxlaya bilmişdir. Hətta
U.Tredqoldun fikrincə, Abbasilərlə aparılan danışıqlar zamanı öz sərkərdəsi
Basillə xəlifəyə çoxlu sayda qızıl və qiymətli hədiyyələr göndərən imperator
Teofil Abbasi hökmdarının əsirliyində olan sərkərdəsi Etiusun geri verilməsi
müqabilində əsir saxlanılan ərəb döyüşçülərinin azad olunacağı vədini vermiş,
xəlifə Mötəsimin elçiləri isə Abbasi xəlifəsinin Teofildən Bizans sərkərdələri
Manuelin və Nəsirin xəlifəyə təhvil verilməsini tələb etdiyini bildirmişlər,
həmin vaxt Nəsir (Teofob) Bizans sarayında olduğuna baxmayaraq, Bizans tərəfi
Manuelin artıq öldüyünü, Nəsirin (Teofobun) isə üsyan qaldırdığını və Teofilə
tabe olmadığını söyləməklə bu tələbi dolayısı ilə rədd etmişlər[141]. Nəticə
etibarilə imperator Teofilin Nəsiri hətta əsir sərkərdə Etiusun həyatı bahasına
xəlifəyə təhvil verməyib qoruması onun Teofoba hələ də inandığının sübutu sayıla
bilər. Xəlifə Mötəsim isə, göründüyünə görə, tərəflər arasında baş tutmayan bu
sövdələşmənin yekununda göndərilən hədiyyələri Basil vasitəsilə geri qaytarmış,
ardınca isə əsir Bizans sərkərdəsi Etiusu edam etdirmişdir[142].

Yeri gəlmişkən, U.K.Teylor öz əsərində xəlifənin nə üçün danışıqlarda Bizans
tərəfindən Manuelin də onlara təhvil verilməsini tələb etməsinə aydınlıq
gətirir, o qeyd edir ki, imperator Teofilin gözündən düşən Manuel Bizansdan
qaçaraq xəlifənin yanına getmiş, ondan yüksək iltifat və hörmət görmüş, hətta
xəlifədən əsir Bizans döyüşçülərindən ibarət qoşun yaradılıb, öz ixtiyarına
verilməsini xahiş etmiş, bu qoşunla Xorasan üsyançılarının müqavimətini
qıracağını söyləmişdi. Xəlifənin razılığını aldıqdan sonra Manuel həmin qoşunla
Xorasan bölgəsindəki üsyanı yatırmış, buna görə xəlifədən böyük mükafat və
imtiyazlar əldə etmişdi. Lakin imperator Teofil məktubla Manuelə yüksək mənsəb
müqabilində Bizansa geri qayıtmağı təklif etdikdən sonra Manuel bu dəfə xəlifə
Mötəsimə xəyanət edərək (U.Teylor xristian təəssübkeşliyindən çıxış edərək bunu
“vətən sevgisi” kimi qələmə verir) Bizans sarayına dönmüş, imperator tərəfindən
Bizans ordularının baş sərkərdəsi təyin olunmuşdu[143].

Lakin Bizans qaynaqlarının yazdığına görə, Nəsir (Teofob) ilə imperatorun isti
münasibətləri uzun sürməmişdir. 841-ci ilin sonlarında imperator Teofilin
vəziyyəti daha da ağırlaşdıqda və o, bu xəstəlikdən ayağa qalxmayacağını başa
düşdükdə imperatriçə Teodoranın qardaşı Petronasa taxta iddialı ola biləcək
Nəsiri aradan götürməyi tapşırmışdır. Petronas tərəfindən Nəsirə (Teofoba)
sarayda sui-qəsd təşkil olunmuş və o, öldürülərək başı xəstə imperatora
göstərilmişdir. Avropa tədqiqatçıları, o cümlədən, U.Tredqold və E.Venetis
Nəsirin öldürülməsinin əsas səbəbi kimi imperator Teofilin taxta çıxacaq
övladının qalmadığını, buna görə də imperatriçənin qardaşı Petronasın oğlu III
Mixailin taxta çıxarılmasının öncədən planlaşdırıldığını öz araşdırmalarında
qeyd edirlər[144] [145][146], hərçənd yunan tarixçiləri 2 yaşında ikən taxta
çıxarılan III Mixaili məhz imperator Teofilin kiçik oğlu kimi təqdim etməyə
çalışırlar. Bizans imperatoru Teofilin 842-ci il yanvar ayının 20-də 28 yaşında
öldüyünü nəzərə alsaq, Nəsirin (Teofobun) sarayda sui-qəsdlə öldürülməsi
hadisəsinin təxminən 841-ci ilin sonu – 842-ci ilin əvvəlində baş verdiyini
söyləmək mümkündür. U.Tredqold Bizans qaynaqlarına istinadən, Nəsirin (Teofobun)
842-ci il yanvar ayının əvvəlində öldürüldüyünü bildirir[147] və ərəb
mənbələrinin Nəsirin 841-ci ildə edam olunması barədə məlumatlarında yanlışlığın
olduğunu yazır[148]. Simon B.Cons XI əsr yunan tarixçisi İohan Skilitzesə
istinadən qeyd edir ki, Nəsirin (Teofobun) kəsik başı ölüm yatağında olan
imperator Teofilin önünə qoyularkən, imperator başı əlində tutaraq ağlamış və
“artıq nə sən Teofobsan (Allahdan qorxan), nə də mən Teofil (Allahın dostu)”
demişdir[149]. U.K.Teylor da Teofobun qətlinə fərman verdiyinə görə imperatorun
sonradan böyük sarsıntı keçirdiyini, peşman olduğunu və ölüm ayağında özünü
suçlayıb, tövbə etməyə çalışdığını qeyd edir[150].

Xürrəmilərin Bizansdakı fəaliyyətləri, Bizans sarayının onlara yönəlik siyasəti
və baş verən hadisələrlə bağlı yunan tədqiqatçısı Denetrios Letsiosun “Teofil və
onun “xürrəmi” siyasəti: bəzi təhlillər” adlı yazısında da oxşar məlumatlara
rast gəlinir[151]

         İslam xilafətində erməni-haylara loyal münasibətin kökləri xəlifə
Osmanın hakimiyyəti illərində Dəməşq (Şam) valisi olan Müaviyə ibn Əbu Süfyana
gedib çıxır. Başqa sözlə ifadə etsək, Sasanilərin çöküşünü kənardan seyr edən
erməni-hay din xadimləri və feodalları xilafət daxilindəki qüvvələr nisbətini
nəzərə alaraq hakimiyyətdə tədricən söz sahibi olan gələcək Əməvilər sülaləsinin
banisi Müaviyə ilə uzunmüddətli münasibətlər formalaşdırmağa nail oldular[152],
hətta onu bir sıra doğu Anadolu və qərbi Azərbaycan torpaqlarının guya onların
vətəni olmasına belə inandıra bildilər[153]. Bununla qalmayan erməni-haylar
Alban kilsəsi barədə dəfələrlə xəlifəyə və onun Dəməşqdəki valisinə böhtan və
iftiralarla dolu məktublar yazmış, nəticədə xəlifədə və onun valisində Alban
kilsəsinə qarşı soyuq münasibət yaratmağa nail olmuşlar. Bəzi mənbələrə görə,
xəlifə Osman (Sebeosa görə isə, o vaxt Dəməşq valisi olan gələcək Əməvi hökmdarı
Müaviyə ibn Əbu Süfyan) 654-cü ildə Ərməniyyə, Albaniya (Alpan eli), İberiya,
Sünik və Qafqaz dağlarından Dərbəndə qədər olan ərazilərə milliyyətcə erməni
(hay) olan feodal Teodor Rştunini məlik təyin etmişdi[154]. Bizans imperatoru II
Konstans da eyni ərazilərə Albaniya hökmdarı Cavanşiri böyük knyaz təyin
etdi[155]. Elə təxminən həmin dövrlərdən başlayaraq xilafət taxtında mövcud olan
hakim sülalə mənsubları Qafqaz və doğu Anadolu yaylasında erməni-haylara
özlərinə sadiq bir təbəə kimi baxmağa başlamış, onları hər cür hərbi və digər
köməklə təmin etmiş[156], türk soylu isəvi albanların taleyinə isə biganə və
laqeyd yanaşmışdır. Müaviyənin həmin dövrdə bölgədə məhz erməni-haylarla isti
münasibətlər formalaşdırmasının daha bir səbəbi ondan ibarət idi ki, Azərbaycan
türklərinin isəvi olan hissəsi həmin dövrdə Bizans və Xəzərlərlə münasibətləri
normal saxlamağı uyğun görür, İslamı qəbul etmiş qismi isə əsasən Müaviyənin
düşmən gördüyü Əli bin Əbu Talibi və onun rəhbərliyini qəbul edirdi. Yalnız Əli
ibn Əbu Talibin 661-ci ildə öldürülməsindən sonra alban hökmdarı Cavanşir
Müaviyə ilə münasibətlər qurmağa məcbur qaldı. Cavanşirin ölümündən sonra
Əməvilərin Azərbaycan xalqına olan bu soyuq münasibəti yenidən davam etdi,
Abbasilərin iqtidarı dövründə Azərbaycan türklərinə olan münasibət daha da
pisləşdi. Belə ki, Azərbaycan xalqı vaxtilə Abbasiləri iqtidara gətirmiş olan
Əbu Müslüm Xorasanin xilafət sarayında öldürülməsindən və peyğəmbər və Əli
nəslinə aid olan insanların hakim Abbasi xanədanı tərəfindən başlarına
gətirilənlərdən sonra nəinki Abbasilərə olan inamlarını itirmişdi, hətta
batinilərlə birlikdə çıxış edərək xilafətə qarşı uzunmüddətli kütləvi etirazlara
başlamışdı. Bu fonda erməni-hayların fürsətdən yararlanma cəhdləri tamamilə
anlaşılandır.

         Erməni-hayların Qafqazdakı isəvi Alban kilsəsinə qarşı əməlləri və
onlar əleyhinə zaman-zaman xəlifələrə məkrli niyyətlə məktublar ünvanlamaları
barədə mənbə məlumatları mövcuddur. Tarixçi-alim Nailə Vəlixanlı qeyd edir ki,
699-cu ildə alban katolikosu Nersesin alban knyazı I Varaz Tiridatın arvadı
Sparama ilə əlbir fəaliyyətinin albanları gücləndirəcəyindən əndişələnən
erməni-hay katolikosu İlya Əməvi xəlifəsi Əbdülməlikə məktub yazıb alban
katolikosunun fəaliyyətini Bizansa satılmaq kimi qiymətləndirir. “Bizansın
cənubi Qafqazda nüfuzunu sarsıdan hər bir addımı razılıqla qarşılayan xəlifə
Əbdülməlik öz cavab məktubunda İlyaya Nersesi və onun tərəfdarlarını
cəzalandırmaq əmrini verir. Nəticədə ərəblərin siyasi-hərbi qüdrətinə arxalanan
erməni katolikosu İlya xilafətin köməkliyi ilə Albaniyanın və ümumiyyətlə
Azərbaycanın sonrakı taleyində həyati əhəmiyyətə malik mühüm bir addım atır –
alban kilsəsinin erməni katolikosuna tabe olmasına nail olur”[157].
Tarixçi-alimimizin bu məlumatına Moisey Kaqankatvatsinin “Aqvan tarixi” əsərində
daha geniş formada rast gəlinir[158].

         İstər Moisey Kalankatvatsinin, istər keşiş Vardapet Vardanın, istərsə
də Yegişenin əsərlərində Babəkin ismi “Bab” yaxud “Baban” kimi qeyd
olunmuşdur[159] [160]. V.Abazanın “Ermənistan tarixi” əsərində də Babəkin adı
“Baban” şəklində çəkilmişdir /13, səh.70/. Səid Nəfisi yazır ki, erməni
mənbələri «Babəkin adını bəzən Bab ya Baban, bəzən də Babək şəklində
yazmışlar»[161]. Məsələn, 1270-ci ilində ölmüş erməni tarixçisi, keşiş Vardapet
Vardanın yazmış olduğu «Ümumi tarix» adlı kitabda 826-cı il hadisələrinə dair
belə bir fikir vardır: «Bu günlərdə Bağtatdan (Bağdaddan) çıxmış Bab adlı bir
nəfər iranlı ismail irqinə (ərəb mənşəlilər nəzərdə tutulur) mənsub olanların
bir çoxunu qılıncdan keçirib bir parasını da əsir tutub apardı. O, özünü
Cavidan, yəni ölməz hesab edirdi»[162][163]. Rusiya İmperator Akademiyasının
üzvü, prof. Kerop Patkanyan VIII əsrin erməni-hay tarix yazarı vardapet Gevondun
“Xəlifələr tarixi” əsərinin ruscaya tərcümə olunmuş nəşr variantına (1862)
yazdığı izahlarda Babəkin ismini “Baber-al Horremi” şəklində qeyd edir və onun
“məşhur təriqət rəhbəri” (izvestnıy sektonaçalnik) olduğunu yazır[164].

         Moisey Kalankatvatsinin (Musa Kalankaytuklunun) “Alban ölkəsinin
tarixi” adlı əsərində bu hadisələr aşağıdakı kimi təsvir olunmuşdur: «Həmin ildə
(827-ci il nəzərdə tutulur) Sünik hökmdarı Vasak öldü. Baban Sünik hökmdarı
Vasakın qızını özünə arvad aldı. Bundan sonra Baqk vilayəti Babanın təqsiri
üzündən hakimiyyətsiz qaldı. İrandan səfərə çıxan Baban, ölkəni alıb viran etdi,
Baqkın qadın və uşaqlarını qılıncdan keçirtdi. Sonrakı ildə Baban Geqarkunik
vilayətinə (təxminən Göyçə gölünün qərbindəki ərazilərə ermənilərin verdiyi
addır) gəldi, 15 minədək əhalini qılıncdan keçirtdi, böyük Makenos monastrını
yandırdı. [Burada] ancaq bir dəyirmandan başqa heç bir şey qalmadı»[165][166]
[167]. Digər erməni-hay tarix yazarı Mxitar Ayrivanetsi də özünün “Xronoqrafik
tarix” adlı əsərində eyni hadisəni “Baban müqəddəs Makenatsi qardaşlığını
yandırdı” deyə qeyd edir. Ümumiyyətlə, Moisey Kalankatvatsinin əsərində Babək
«dinsiz», «ölüm saçan», «qani­çən», «yırtıcı» kimi təsvir olunur, onu aldadıb
xəlifənin sərkərdəsinə təslim etmiş Səhl Sumbat isə tərif­lənir və mədh
olunur[168] [169] [170].

         «Müsəlman sərkərdəsi Mruvan Sünik üstünə gedir. İranlı Baban bu ölkənin
hökmdarı Vasakın kürəkəni olur, Makenik monastırını yandırır, Geqarkuni
vilayətini, habelə Baqasakanı qarət edir» /Stepannos Orbelian, Sünik tarixi,
XXXIII fəsil, səh. 95-97/. «Mruvan» isminin Mərvan adlı sər­kərdə olması başa
düşülür, «Baban» ismi isə, az öncə qeyd etdiyimiz kimi, Bizans və erməni-hay
mənbələrində Babək isminin başqa şəklidir. Bu iki mənbənin məlumatlarında
Babəkin Sünik vilayətinə sahib olması göstərilir. Stepannos Orbelianın bu
qeydləri Z.Bünya­dovda aşağıdakı şəkildə əks olunub: «Balasakan vilayətinin
əhalisi Babana tabe olmaqdan boyun qaçırtdılar, buna görə də o, albanlı
Ablasadın (Əbül Əsəd) köməyi ilə vilayəti rəhmsizcəsinə talayıb viran etdi,
hətta qadın və məsum uşaqları qırdı»[171].

         Qeyd olunan bu məlumatlar onu söyləməyə əsas verir ki, Sünik knyazı
Vasakın qızı ilə evləndikdən və Vasak öldükdən sonra Babək bu ərazilərin
erməni-hayların nəzarətinə keçməsinə imkan verməmək üçün Göyçə gölü və Çuxursədd
torpaqlarına qoşun çəkmiş, mənbələrdə “əhali” kimi qeyd olunan 15 minlik
erməni-hay qoşun dəstələrini darmadağın etmiş, o zaman Makenos (Makenasos) yaxud
Makenik adıyla bilinən monastırı yandırıb külünü göyə sovurmuşdur. Hərçənd
Stefanus Orbelian öz xronologiyasında 827-ci ildə Sünik knyazı Vasakın Babəkə
qarşı vuruşmaq üçün xəlifədən xeyir-dua alıb qoşun hazırladığını, lakin yola
düşmədən öldüyünü qeyd edir, ancaq bu məlumat inandırıcı gəlmir, çünki həmin
dövrdə Babəkin qoşunlarının sayı yüz minlərlə ölçülürdü və təkcə 833-cü ildə
Həmədan yaxınlığında xilafət sərkərdəsi İshaq ibn İbrahimin ordusu ilə Babəkin
özünün iştirak etmədiyi qeyri-bərabər döyüşdə 60 mindən artıq xürrəmi həlak
olmuşdu[172]. N.Vəlixanlı qeyd edir ki, “ərəb mənbələrinin məlumatına görə,
Azərbaycanın cənubunda və Deyləmdə xürrəmilərin sayı 300 min nəfərə
çatırdı”[173]. Bu qədər çoxsaylı qüvvəsi olan bir sərkərdəyə qarşı Sünik kimi
kiçik bir vilayətin hakiminin güclü qoşunla çıxış etməsi qeyri-mümkün idi. Olsun
ki, qüvvələr nisbətini gözəl anlayıb-bilən Sünik knyazı Babəklə dostluğu daha
uyğun görmüş və qızını ona ərə vermişdir. Eyni zamanda, IX əsrin əvvəlində
ermənilərin Gegarkunik vilayəti adlandırdığı Göyçə gölü civarında
erməni-hayların yaşadığını sübut edən dəlillərin olmaması mənbə məlumatlarında
Babəkin guya on beş minədək əhalini qırması barədə yazılanları şübhə altına
alır. Təxmin etmək olar ki, həmin torpaqların nəzarətdən kənarda qaldığı bir
şəraitdə erməni-haylar həmin yaylaq ərazilərinə nəzarəti əllərinə keçirmək
istəmiş, lakin Babək vaxtında addım ataraq ələ keçirilmiş qədim Alban
monastırında (nəzərə almaq lazımdır ki, erməni-hayların dini inancında monastır
yox, məhz qriqorian kilsə sistemi olmuşdur) toplaşan erməni-hay din xadimlərinin
planlarını gözündə qoymuşdur. Və bəzi tədqiqatçıların guya Vasakın erməni-hay
olması barədə fərziyyəsi də bu fonda əhəmiyyətini itirir, burda quzey Azərbaycan
ərazilərində, o cümlədən də, indiki qərbi Azərbaycanın ərazilərini əhatə edən
Sünik knyazlığındakı xristian (isəvi) alban feodallarından söhbət gedə bilər ki,
bunu da tarixçilərimiz Z.Bünyadov, N.Vəlixanlı və digərləri hələ sovet dövründə
yazdıqları əsərlərində müxtəlif formalarda dəfələrlə qeyd etmişlər.

         Stefanus Orbelianın yazdığına görə, təxminən 828-ci ilin əvvəllərində
Babək Geğarkuniyə (Göyçə gölü civarına) gedərək Makenik din xadimlərinin
əmlakını qarət etmiş, onların imarətlərinə od vurmuşdur. Babək təhlükəsinin
yaxınlaşdığını duyan erməni-hay din xadimləri iki dəstəyə bölünərək bölgəni tərk
edib aradan çıxmışlar[174].

         Babəkin erməni-haylarla bağlı fəaliyyəti bu söylədiklərimizlə
məhdudlaşmır. Tarixi mənbələrin məlumatlarından bilirik ki, təxminən 827-828-ci
illərdə Babək quzey Azərbaycanın bir sıra yerli feodallarının, o cümlədən
Beyləqan hakimi olan Əbu Musa Yesainin (erməni mənbələrində İstifanus və ya İsa
ibn İstifanus) xahişi ilə onlara kömək etmiş, Balasakanın xristian əhalisinin və
pavlikianların üsyanını sərt bir şəkildə yatırmışdır[175]. Babək qoşunları
tərəfindən məğlub edildikdən sonra üsyançı pavlikianlar pərən-pərən düşüb
dağılışmış, mənbələrin məlumatlarına görə, onların böyük bir qismi Bizans
ölkəsinə qaçmışdır.

         Pavlikian­ların kimliyi barədə araşdırmalar ənənəvi fərziyyələrdən
fərqli bir baxış bucağını ortaya çıxarır. Babək hərəkatı dönəmində güclənmiş bu
təriqət hətta bir sıra Arran knyazlarını özləri ilə hesablaşmağa məcbur
etmişdilər. Məsudinin əsərində onların adları “bəyaliqə” (baylakani) kimi
çəkilir. Pavlikianların dini inancı barədə Z.Bünyadovun gəldiyi nəticə bu
olmuşdur ki, bu təriqət Albaniyaya aid olsa da, xristianlıqla atəşpərəstlik
arasında orta mövqe tutmuşdur[176]. Türkiyəli alim Osman Turan bildirir ki,
«Gerçekten Mani dini Bizans Anadolusunda Pavlakiler (Arapça cemi’ şekli ile
Bayalıka, fransızca Pauliciens), Balkanlarda Bogomil’ler, Dalmaçya sahillerinde
Kathar’lar ve cenubi Fransa’da Albigeois’lar adı ile meydana çıkarak cihan-şümül
bir din olmağa başladı»[177]. Digər Türkiyəli alim, dr.Harun Güngör isə «Orta
Asya’da Mani dininin yayılması ve Türk kültürüne etkisi» adlı araşdırmasında
Mani dininin ermənilər arasında Pavlikian məzhəbi adı altında öz varlığını
sürdürməsini qeyd edir[178].

         Moisey Kaqankatvatsinin “Aqvan tarixi” əsərində Babəkin 828-833-cü
illər ərzində erməni-haylara və onlara məxsus xristian təriqətlərinə qarşı
mübarizəsinə geniş yer verilmişdir. Bu barədə sözügedən əsərdə, yuxarıda qeyd
etdiklərimizlə yanaşı, Babəkin Makenatsi monastırını yandırmasından sonra baş
vermiş hadisələr barədə aşağıdakı maraqlı məlumatlar da vardır: “Bu hadisə
erməni təqviminin 276-cı ilində (828-ci ildə) baş vermişdi. İki ildən sonra
Baban Tavusini talan etdi və təxminən 150 min nəfəri ordan qovdu. Növbəti ildə
Baban Getanın oğlu İbrahimi (güman ki, bu ad İbrahim ibn Əta olmalıdır) məğlub
etdi. Elə həmin il dostluq və sülh bəhanəsi ilə, Davon və Şapur Balakanlıları
məğlub edən Babanı ora dəvət etmiş Ablasad (Əbül Əsəd) adıyla tanınan İstifanı
xəyanət yolu ilə öldürdülər, və Bertsor vilayətini və Uryaç, Karnakaş, Qakari
(Həkəri çayı vadisi ola bilər), Tafat adlı yerləri viran qoyub boşaltdılar.
Onlar yenə də Babana qarşı qəzəblənib döyüşlə müqavimət göstərərək Horoz
qalasında möhkəmləndilər və 12 il ərzində Verin Vaykunik, Bertsor, Sisakan,
Qaband, Amaras, Pazkani, Mxank və Triqavar vilayətlərini əllərində saxladılar.
Bundan sonra yaxınlaşan qüvvələr Ablasadın qatillərini ələ keçirərək işgəncə ilə
öldürdülər, və Ablasadın əmisi oğlu, sülhpərvər bir adam olan, Əbu Musa kimi
tanınan Yesai bu vilayətləri ələ keçirərək hər kəsin üzərində hakim oldu. Elə
həmin il İranlı Baban Araz çayını keçib Amaras vilayətinə yürüş etdi, oranın
əhalisi ilə sülh dilində danışıb onları öz hakimiyyəti altına almaq istədi.
Çoxları müəyyən müddətə inanıb ona tabe oldular, ancaq sonradan aldandıqlarını
görüb hiddətləndilər. Baban Rüstəm adlı birisini orda qoşun sərkərdəsi kimi
qoyaraq ordan İrana Atrpatakana qayıtdı və ona tapşırdı ki, qaladakılarla
savaşmasın, onları sülh yolu ilə tabe olmağa cəlb etsin. Ancaq Rüstəm Babanın
əmrinə laqeyd yanaşıb qalada möhkəmlənmişlərlə müharibəyə başladı...”[179].

         Sovet tarixşünaslığında hakim partiyanın maraqlarından irəli gələrək
belə bir müddəa ortaya atılmışdır ki, guya bölgədəki erməni-haylar Azərbaycan
xalqının ərəb xilafətinə qarşı xalq-azadlıq hərəkatına əvvəldən axıra kimi
hərtərəfli dəstək vermişlər. Əslində isə həmin dövrlərdə Dvin istisna olmaqla,
indiki Azərbaycan Respublikası və Ermənistan ərazilərini əhatə edən tarixi
Azərbaycan torpaqlarında erməni-haylar hələ kompakt yaşamırdı və yalnız isəvi
Alban (Alpan) əhalisinin tolerantlığı sayəsində quzey Azərbaycanın müxtəlif
şəhərlərinə səpələnmiş halda idilər. Beyləqan, Bərdə kimi şəhərlərdə isə
xristianlığın təsir dairəsindən istifadə edərək, onların müxtəlif dini sektalar
formasında fəaliyyət göstərmələri ehtimalı istisna olunmur, yuxarıda gətirilən
sitatlardan bu deyilənlər anlaşılır. Bundan əlavə, erməni-haylar nəinki xilafətə
qarşı mübarizədə xürrəmilərə hər hansı formada yardım etməmiş, əksinə,
xürrəmilərə qarşı Abbasi xəlifələrinin göndərdiyi ordulara hərtərəfli dəstək
vermişlər. Akad. Z.Bünyadov bununla bağlı erməni tədqiqatçısı Y.A.Manan­dyana və
V.A.Abazaya istinadən 835-837-ci illərdə Babək üsyanının yatırılma­sında
erməni-hay naxararlarının (erməni-hay yerli feodalları) da öz qoşunları ilə
xilafət ordusu tərəfdən iştirak etdiklərini qeyd edir[180].

         Xürrəmilər hərəkatı dönəminin tarixinin tədqiqi zamanı təhrifə uğramış
daha bir məsələ Babəki Afşinin adamlarına təhvil vermiş feodal Səhl Sumbatın
etnik-milli mənsubiyyəti məsələsidir. Bununla əlaqədar olaraq uzun illər boyu
ənənəvi sovet tarixşünaslığında belə bir fikir formalaşdırılmışdır ki, Şəki
qalasının sahibi olan feodal Səhl Sumbat erməni-hay mənşəli olmuşdur. Bu fikrin
formalaşmasında bir qayda olaraq Moisey Kaqankatvatsinin bu günümüzə erməni-hay
və rus dillərində gəlib-çatmış “Aqvan tarixi” əsərində Səhl Sumbatın müsbət
qəhrəman kimi təsvir edilməsi faktı[181], bir də bəzi ərəb mənbələrində onun
“erməni” olduğu barədə qeydlər əsas olaraq götürülmüşdür. Əlbəttə, bu müddəanın
tarix elmində özünə yer tutmasında onlara aid olmayan “erməni” etnonimini öz
adlarına çıxan erməni-hay tarixçilərinin də cəhdlərini qeyd etmək lazımdır, belə
ki, onlar özünəməxsus bir tərzdə Səhl Sumbatın erməni-hay mənşəli qala sahibi
olması müddəasından gələcəkdə hay feodallarının hələ erkən orta əsrlərdən bu
yana quzey Azərbaycan ərazilərində böyük təsir gücünə və geniş torpaqlara sahib
olmaları fikrini ortaya ata bilmək üçün yararlanmaq niyyəti güdmüşlər. Təəssüf
ki, bəzi tədqiqatçılarımız da onların bu niyyətini anlamadan Səhl Sumbatı erməni
mənşəli feodal kimi qeyd etmişlər. Lakin elə sovet dövründə bu əsassız
iddiaların cavabı Azərbaycan tarixçi-alimləri tərəfindən mümkün olduğu qədər,
lakin tutarlı faktlarla verilmişdir.

         Bu haqda ilk öncə onu qeyd etmək lazımdır ki, mənbələrin bir çoxunda bu
tarixi surət Səhl ibn Sumbat yaxud Səhl Smbat kimi qeyd olunur. Pers yazarı
Xondəmir onun ata adını “Sunbad” kimi qeyd edir[182], Məhəmməd Üfvi də “Cəvami
əl-hekayət və ləvami-ər-rəvayət” əsərində həmin adı “Sunbat” olaraq yazır, İbn
Xəldunun “Kitab əl-ibər” əsərində isə bu adamın adı “Səhl ibn Sabat” kimi
yazılıb[183]. Baxmayaraq ki, mənbələrə istinad olunarsa, bu şəxsin ismini Səhl
ibn Sumbat kimi yazmağa daha çox əsas var, hər halda, onun ata adının “Sunbad”
kimi qeyd olunması daha ağlabatan görünür, çünki Sunbad ismi həmin dövrdə
müəyyən qədər yayılmış bir isim olmaqla yanaşı, xürrəmilərlə eyni mövqedən çıxış
etmiş Sunbadilərin rəhbərinin adında da rastımıza çıxır. Muhəmməd Əbdülkərim
əş-Şəhristani İsfahanda xürrəmilər adlanan qüvvənin Reydə Sünbadilər adlandığını
yazır və hər iki qüvvəni eyniləşdirir[184]. Təbəri də “Tərix ər-rüsul
və-l-müluk” əsərində yazır ki, “Səhl Babəkin köməkçilərindən olub onun məsləkini
qəbul etmişdi” [185]. Bu baxımdan Səhlin atasının adının Sunbad ola bilməsi
ehtimalı daha inandırıcı görünür.

         Mütəhhər ibn Tahir Müqəddəsi “Kitabül-əl-bəd və-t-tarix” əsərində[186],
Məsudi “Müruc-əz-zəhəb” əsərində[187], həmçinin, İbn Vazeh Yəqubi[188] Səhl ibn
Sumbatı erməni olaraq qeyd etmişlər. Fransız şərqşünas alim Clement Huart da
bunların əsasında “Encyclopedie de L’Islam”da  Səhlin erməni olduğunu
yazır[189]. Xondəmir “Həbib-əs-siyar fi əxbari əfrad-əl-bəşər” əsərində Səhlin
erməni olduğunu yazsa da, digər əsəri olan “Xülasət-əl-əxbar fi bəyani
əhval-il-əxyar” kitabında belə bir ziddiyyətli məlumatı verir: “O nahiyələrdə
bir qala vardı. Rum əhalisindən Səhl ibn Sumbat adlı bir şəxs oranın hökümət
işlərini idarə edirdi”[190].

         Səhl ibn Sumbatın etnik-milli kimliyi ilə bağlı ən maraqlı və
həqiqətəuyğun hesab edilə biləcək məlumatlardan birinə Moisey Kalankaytuklunun
“Alban tarixi” əsərində rast gəlmək olur, belə ki, mənbə müəllifi həmin adamı
“çar nəsli Mehranilərdən olan Səhl ibn Sumbat” adlandırır[191], bir yerdə də onu
vəsf edərək “Albaniyanın qədimdən bəri sahibi olan Arranşahlardan olan biri”
kimi təqdim edir[192]. Qeyd edək ki, erməni-hay tarix mənbələrində Arran adlı
insan “Nuh oğlu Yafətin törəmələrindən Sisak nəslinə mənsub” biri kimi qeyd
olunur və bu bölgədəki Arran toponimi onun ismi ilə əlaqələndirilir[193] [194].
Yafətin türklərin əcdadı olması tarix elminə çoxdan məlumdur. Akad.Z.Bünyadov
apardığı araşdırma nəticəsində “Səhl ibn Sumbatın Alban şahlarının nəsli hesab
olunan Zermirxakanlar nəslindən olduğunu” bildirir[195], daha bir yerdə də onu
“alban knyazı Səhl ibn Sumbat” adlandırır[196]. N.Vəlixanlı da eynilə bu fikri
dəstəkləyir, sadəcə Səhlin mənsub olduğu nəslin adını “Zermirh” şəklində qeyd
edir[197]. Digər alimimiz S.Əliyarlı da həmçinin mənbələr əsasında “Səhl ibn
Sumbatın alban padşah sülaləsindən olan Zarmirxin nəslindən olduğunu” yazır[198]
[199]. Z.Bünyadov həmçinin Zermirh deyilən adamın Mehranilər sülaləsinin banisi
Mehranın nəvəsi igid Vardanın qızlarından birinin əri kimi qeyd edir[200].

         Səhl ibn Sumbatın etnik mənsubiyyətinə görə erməni (hay) olmamasını
təxmin etməyə əsas verən daha bir faktı Səid Nəfisi öz əsərində qeyd edir:
“Baxmayaraq ki, Sumbat Babəki tutub Əfşinə təhvil vermişdi, Əfşin Sumbatdan bərk
incimişdi. O da bundan ibarət idi ki, Sumbat onun hərəmağasını müxtəlif
hədiyyələrlə aldadaraq öz tərəfinə çəkmiş və o da Əfşinin ixtiyarında olan bütün
əsir qadınları qaçırdaraq Sumbata çatdırmışdı. Buna görə də Əfşin bəzi
ermənilərin xahişi ilə onu öldürmək istəyirdi, lakin arzusuna çata bilməyib
öldü”[201]. Burdan bilmək olur ki, erməni-haylar, heç də öz mənbələrinin qeyd
etdiyi kimi, Səhli dəstəkləmirdi, əksinə, onların bir hissəsi xilafət ordusunun
komandanından xahiş etmişdilər ki, Səhl ibn Sumbatı tutub öldürsün.

         Səhl ibn Sumbatın xristian (isəvi) olması isə dəqiqdir. Bu haqda
Məhəmməd Üvfi yuxarıda adını çəkdiyimiz əsərində, eləcə də, İbn-İmad Hənbəli
“Şəzərat-əz-zəhəb fi əxbari min zəhəb” əsərində, Şəmsəddin Əbu Abdullah Zəhəbi
“Düvəl-əl-İslam” əsərində, Mirxond Bəlxi “Rövzət-əs-səfa” əsərində, Abdullah ibn
Əsəd Yafei “Mirat-əl-cünan və ibrət-əl-yəqzan” əsərində[202] və bir çox başqa
tarix yazarları qeydlər ediblər. Səid Nəfisi Səhlin patrik (petrik) kimi bəzi
mənbələrdə qeyd olunmasını araşdıraraq bu nəticəyə gəlir ki, Səhl Babəki
tutdurduqdan sonra xəlifə Mötəsimin xeyir-duası ilə patrik olub[203]. Səhlin
dini inancının öncədən nə olduğunu müəyyən etmək çətindir, çünki onun xristian
olması barədə mənbələrdə ümumən məlumatlar çoxdur. Onun etnik kimliyi ilə bağlı
söylənilən faktlar bu fikri bildirməyə imkan verir ki, Səhl ibn Sumbat isəvilik
dinində qalmağı münasib bilən Qarabağ albanlarından olub, əks təqdirdə
erməni-haylara qarşı cəbhə açmış Babək kimi ayıq-sayıq bir sərkərdə heç bir
zaman erməni-haylardan olan bir qala sahibinə etibar etməzdi. Üstəlik, daha bir
incə məqama diqqəti cəlb etməkdə fayda vardır. Belə ki, yazının əvvəlində
erməni-hayların bir qayda olaraq Əməvi və Abbasi xəlifələrindən mədət
umduqlarını və Bizansın çökməsindən sonra xəlifələrin ətəyindən bərk
yapışdqlarını bir sıra mənbə məlumatları əsasında qeyd etmişdik. Onlardan fərqli
olaraq, Səhl ibn Sumbat konkret olaraq hələ 821-822-ci ildə Mehranilərin son
nümayəndəsi II Varaz Trdat öldürüldüyü zaman Abbasi xəlifəsinin bölgəyə
göndərdiyi qoşuna qarşı çıxış etmiş, xəlifənin ordusunu məğlub edərək onların
əldə keçirdikləri çoxsaylı əsirləri azad etmişdi[204]. Bu hadisəni Təbəri də öz
əsərində qeyd edir[205]. Z.Bünyadov bu hadisəni xatırladaraq bildirir ki,
“gördüyümüz kimi, Səhl hələ müttəfiqi Babək məğlub edilməzdən əvvəl özü qüdrət
sahibi olmuş, Arranı ələ keçirmişdi, hərçənd ki, Dovsett qeyd etdiyi kimi, bu
faktı 837-ci ildə “xəlifə bilə-bilə etinasız buraxmışdı””[206]. Buna bənzər daha
bir maraqlı məlumata Səhl ibn Sumbat barəsində İbn-Vazeh Yəqubidə rast gəlinir:
“Afşin Azərbaycana gəldikdə Ərməniyyəyə vali Məhəmməd ibn Süleyman əl-Azdi
əs-Səmərqəndini təyin edir. O, (ölkəyə) gəldikdə Ərranda Səhl ibn Snbat üsyan
qaldrmışdı. Məhəmməd buranı (Arranı) alır və onun ölkəsinə daxil olur. Lakin
Səhl ona hücum çəkir və onu qaçmağa vadar edir. Bu vaxt Varsanda Məhəmməd ibn
Übeydullah əl-Varsani üsyan qaldırır”[207]. Nəticə etibarilə, digər alban
feodalları kimi, Abbasi xəlifəsi tərəfindən öldürtdürülən Səhl ibn Sumbatın
mübarizəsinin mahiyyətinə bu yazı daxilində toxunmaq istəmədiyimizə görə bu
haqda danışmırıq.

Azərbaycan tarixçilərindən Z.M.Bünyadov, N.M.Vəlixanlı və başqaları öz
əsərlərində Xürrəmilər hərəkatının mahiyyəti və onu rəhbəri Babəkin fəaliyyəti
haqqında xüsusi olaraq bəhs etmişlər.[208] [209]

Babək və onun fəaliyyəti haqqında məlumatları əsasən, ərəbdilli mənbələrdən əldə
etmək mümkündür. Lakin bu mənbələrdə bir sıra yalanlara və adi həqiqətlərin
təhrifinə yol verilir. Digər tərəfdən ərəbdilli müəlliflərin özləri də bilmədən
Babək və hərəkat iştirakçıları haqqında bəzi həqiqətləri etiraf edirlər. Babəki
İslam dininin düşməni kimi tədqim edən həmin müəlliflər, nədənsə öz xalqının
azadlığı uğrunda vuruşan Babəki “əxlaqsız”, “quldur” əksinə, öz həyatını
eyş-işrətlə keçirən, sərxoşluğu adi həyat normasına çevirən xəlifələri isə
“möminlərin əmiri”, “müdrik xəlifə” kimi tədim etməkdən çəkinmirlər. Həmin
mənbələri süzgəcdən keçirmədən Babək haqqında əsərlər yazan bir çox
tədqiqatçılar, eləcə də bəzi siyasətçilər onu bədnam etmək və gözdən salmaq üçün
müxtəlif üsullara əl atırlar. Bir sıra ərəb tarixçiləri Z.M.Bünyadovun qeyd
etdiyi kimi, mümkün olmayan bir şeyi – xəlifələrin, onları əhatə edənlərin
mənəvi təmizliyini və qüsursuzluğunu sübut etməyə, tarix qarşısında onların
üzünü ağartmağa cəhd edərək, xəlifələrin əleyhinə çıxan hər kəsi, o cümlədən
Babəki heç bir elmi təhlil vermədən gözdən salmağa çalışırlar.[210]

Babəkin tarixi şəxsiyyət kimi həqiqi obrazını ilk dəfə Z.M.Bünyadov öz
monoqrafiyasında əks etdirməyə çalışmış və buna böyük ölçüdə nail olmuşdur. O,
yazır ki, tarix elmində Babəkilər hərəkatı Abbasilər dövlətinin parçalanmasına
səbəb olan siyasi qüvvələrdən biri və möhtəşəm xalq hərəkatı kimi təqdim edilir.
Lakin bu, Babəkin rəhbərlik etdiyi hərəkatın və Babəkin özünün tarixi rolunu
yalnız təhrif edilmiş şəkildə göstərir. IX əsrdə Azərbaycan xalq kütlələrinin
hərəkatını üsyan kimi qiymətləndirmək azdır. Bu, Azərbaycan xalqının qüdrətli
azadlıq müharibəsi idi.[211]



https://az.wikipedia.org/wiki/X%C9%99z%C9%99r_d%C9%99nizi

Xəzər dənizi (qaz. Каспий теңізі, rus. Каспийское море türkm. Hazar deňzi, fars.
دریای خزر‎) — Yer kürəsində ən böyük axmaz göl. Avropa və Asiyanın kəsişməsində
yerləşir. Dibində okean tipli yer qatı yerləşdiyinə və dəniz ölçülərinə malik
olduğuna görə dəniz adlanır. Axmaz olduğundan tərkibində duzun faizi 0,05% Volqa
çayının deltasında 1—3%-dir. Suyun səviyyəsi dəyişkəndir, hazırda o okean
səviyyəsində təqribən 28 metr aşağıdır. Onu dünyanın başqa iri su hövzələrindən
əsas fərqi dünya okeanı ilə heç bir birbaşa əlaqəsinin olmamasıdır. Qədim
xəritələrdə Xəzər dənizi Gilan dənizi kimi də adlandırılırdı.

Xəzər dənizi haqqında ən qədim məlumatlara Assuriya gil qablarının üzərindəki
yazılarda rast gəlinir və o Cənub dənizi adlanır. Yunan tarix və coğrafiyaçısı
Hekatey Miletskinin (e.ə. VI əsr) əsərlərində bu dəniz Kaspiy və Hirkan kimi
adlanır. Birinci etnonim o zaman dənizin cənub-qərb sahillərində, müasir
Azərbaycanın ərazisində yaşamış kaspi xalqının adı ilə əlaqədardır. İkinci ad
dənizin cənub-şərq küncündə yerləşmiş Hirkan ölkəsindən (farsça "canavarlar
ölkəsi" deməkdir) yaranmışdır. Hər iki ad Herodot tərəfindən də istifadə olunur
(e.ə. V əsr). Daha sonrakı qədim müəlliflər bu adlarla yanaşı, Coşqun və Hirkan
dənizi adlarını işlədirlər. Qədim rus əlyazmaları abidələrində Xəzər dənizi Göy
(monqol-türklərdən götürülmşdür), Xarəzm (Amudərya çayının aşağı vadisində
yerləşən və ərazisi Xəzər dənizinə qədər uzanan Xarəzm dövləti ilə bağlı),
Xvalın, Dərbənt və s. kimi adlandırılır. Xəzər ətrafında yaşayan xalqlar da bu
dənizə məxtəlif adlar vermişlər. Məsələn, ruslar - Xvalın, tatarlar - Ağ dəniz,
türklər - Kiçik dəniz, çinlilər - Si Hay, yəni qərb dənizi. Rusiyada Kaspiy adı
XVI əsrin əvvələrində meydana gəlmişdir. Xəzər ətrafında yerləşmiş digər
ölkələrdə bu su hövzəsi: Azərbayçanda - Xəzər (Xəzərlər - V-X əsrlərdə dənizin
şimal-qərb sahillərində məskunlaşmış türkdilli millətdir), İranda Mazandaran,
Qazaxıstanda və Türkmənistanda Kaspiy dənizi kimi adlandırılmışdır. Antik dövrün
Xəzər dənizini öyrənməklə məşğul olmuş alim və səyahətçilərinin maraqlı fikir və
fərziyyələri əsasında demək olar ki, özünün çoxəsrlik tarixi ərzində Xəzərin
çoxlu adları olmuşdur. Bəzi mənbələrdə bu adların sayı 40-dək, bəzilərində isə
100-dək göstərilir. Həmin adlar adətən onun sahilində məskunlaşmış əhalinin,
böyük tayfa birliklərinin adına görə, ya da sahilyanı zolaqda yerləşən şəhər,
vilayət, ölkələrin adlarına görə verilirdi. Bu baxımdan Xəzərin Hirkan, Abeskun,
Xəzər, Xvalınsk, Kaspi, Pontik, Kimmerik, Sarmat, Xorasan, Tabasaran,
Mazandaran, Göy, Ağdəniz, Rus, Bakı, Dərbənd və s. kimi adları bununla bağlı
olmuşdur. Adlar içərisində yalnız Xəzər və Kaspi tarixi və coğrafi ad hüququ
qazanaraq indiyə kimi qalmışdır.

Hazırda Xəzər dənizi dünyada ən böyük göl hesab olunur. Xəzər dənizinin sahəsi
dünyadakı bütün göllərin ümumi sahəsinin 44%-nə bərabərdir. 2001-ci ilin
ölçmələrinə əsasən, Xəzərin suyunun səviyyəsi dünya okeanının səviyyəsindən 28
metr aşağıdadır. Xəzər dənizinin səthinin sahəsi 370 000 km²-dən çoxdur, bu
göstərici daim olaraq dəyişir. Dənizin sahəsinin dəyişmə diapazonu 10%-lə 20%
arasındadır. Xəzər dənizinə irili-xırdalı 130 çay tökülür. Bu çaylar arasında
əsas yeri Volqa çayı tutur. Xəzərə çaylardan tökülən su kütləsinin 90%-i üç
çayın payına düşür. Volqa (80%), Kür (6%) və Ural çayı (5%). Terek, Sulak, Samur
çayları ümumilikdə Xəzərə tökülən suyun 5%-ni, yerdə qalan suyu isə İranın xırda
çayları gətirir. Xəzər dənizinin şərq sahilindən heç bir çay dənizə tökülmür.

Mütəxəssislərin fikrincə Mezozoy erasının başlanğıcında 30-min il davam edən
Trias dövrü ərəfəsində Yer kürəsinin böyük sahəsini quru təşkil etmiş, sonralar
həmin quru hissələri su basdığına görə dəniz əmələ gəlmişdir. Elmi ədəbiyyatda
Tetis adlandırılan bu dənizin bir tərəfi İspaniyaya, o biri tərəfi, isə Zond
adalarınadək çatırmış. Lakin Mezozoy erasının sonunda, yəni 70 milyon il davam
edən Tabaşir dövründə gil, qum və əhəngdaşı çöküntülərinin uzun tarixi dövr
ərzində toplanaraq suyun səthinə çıxması quru əmələgəlmə prosesinə güclü təkan
vermişdir. Proses bu mərhələ ilə dayanmayıb davam etmiş, nəticədə Xəzər dənizi,
Qara dəniz hövzəsindən tədricən ayrılmışdır. Amma tarixin müxtəlif dövrlərində
Xəzərin sahəsi bəzən böyümüş, bəzən də kiçilmişdir. Tədqiqatçılar bu hövzənin
İrandan Samara şəhərinədək geniş əraziyə malik Ağcaqıl dənizi kimi də
adlandırmışlar. Müasir Xəzərin formalaşması müxtəlif mərhələlər keçməyinə
baxmayaraq milyon il bundan qabaq iqlimin kəskin dəyişməsi (Avropada, Asiyada və
Şimali Amerikada buzlaşma dövrü və onun əriməsi prosesi) onun ərazisinin dövrü
olaraq dəyişməsinə təsir göstərmişdir.

Qədim yunan coğrafiyaşünası və tarixçisi Hekatey Miletli (e.ə. VI-V əsrlər) ilk
dəfə olaraq Xəzərdən bəhs etmiş, onu okean körfəzi və Hirkan (Girkan) dənizi
kimi adlandırılmışdır. Sovet tarixçisi L.A.Yelnski isə Hekateyin və onun
müasirlərinin coğrafi baxışlarını bütövlükdə təhlil edərək belə nəticəyə gəlir
ki, yunan səyyahı bütün dənizləri (Aralıq dənizi istisna olmaqla) o cümlədən
Xəzəri qapalı hesab etmişdir. Lakin Herodotun dövründə Qırmızı, Ərəbistan və s.
dənizlərin okeanla əlaqəsi aşkar edildi. Görünür tarixçi Herodot da bir dəniz
haqqında olan baxışın mexaniki olaraq başqasına tətbiq edilməsinə qarşı
çıxmışdır. Ona görə də Xəzərin heç bir dənizlə əlaqəsi olmadığını göstərmişdir.
Xəzərə göl xarakteri e.ə. V-IV əsrlərdə daha çox irəli sürülürdü. Eyni zamanda
əks nəzəriyyələr də mövcud idi. E.ə. II əsrdə yaşamış Ptolomey də birmənalı
olaraq Herodotun fikrini təsdiq etmişdir. Sərkərdə Makedoniyalı İsgəndərin
qoşunları Sırdərya ətrafında olduğu zaman (həmin vaxt Xəzər və Aral dənizləri
bir-birindən ayrılmamışdır) İskəndərin silahdaşları belə hesab etmişlər ki,
Sır-Dərya Xəzər dənizinə, Don çayı isə Azov dənizinə tökülür, Xəzər və Azov
dənizi bir-birinə qovuşur. Hətta böyük mütəfəkkir Aristotel də Xəzərin qapalı
hövzə olmasını müdafiə edirdi. Lakin onun Xəzərin Qara dənizlə yeraltı
əlaqəsinin olması fikrini nəyin əsası məlum deyil.

E.ə. IV əsrdə yaşamış Flavi Arrianın məlumatına əsasən hətta Makedoniyalı
İsgəndər Xəzərin şimal və şərq okeanları ilə əlaqəsinin olması haqqında olan
mübahisələrə son qoymaq məqsədi ilə əvvəlcə sərkərdə Partokla bu məsələni
araşdırmağı tapşırmış, daha sonra onun bütün sahillərini yoxlamaq üçün cənubda
dəniz donanmasının yaradılması haqda Heraklitə əmr etmişdir. Lakin İsgəndərin
ölümü bu məsələni 40 il geri saldı. Bunu onun varislərindən biri Selevk Nikator
həyata keçirdi. O, e.ə. 285-280-ci illərdə Hirkan hakimi Partokla əmr etdi ki,
bütün sahilboyu səfər etsin və burada əsas məqsədlərdən biri Xəzərin xarakterini
öyrənmək idi. Yəni o, başqa dənizlərlə birləşirmi, birləşirsə hansı ilə. Partokl
dövrünün savadlı dövlət xadimi və alimi idi. Lakin səfər nəticəsində yazdığı
əsərdə çox qəribə bir nəticəyə gəlmişdir. Tədqiqatçı Seyran Vəliyev yazır ki,
Partokol Xəzərin şimalda şimal okeanı ilə birləşdiyi qənaətinə gəlmişdir. Həmin
əsərin əldə olmamasına görə tədqiqatçı bunun səbəbini izah etmir. Lakin bu haqda
elmi ədəbiyyatda ziddiyyətli fikirlər vardır. Bəzi alimlərə görə Partokl
Qaraboğaz-Qöl körfəzinə gedən yolu okeana gedən boğaz hesab etmiş, başqalarına
görə Manqışlağa qədər üzmüş yarımadanın şərqə döndüyündən okeanın başladığını
zənn etmiş, bir başqasına görə isə Volqanı okeana gedən boğaz saymışdır. Yenə də
L.A.Yelnski bunları təhlil edərək qeyd edir ki, Partokl Xəzərin yalnız Abşeron
yarımadasınadək olan hissəsinədək üzmüş, qalan ərazini şimal dənizi hesab
etmişdir. Beləliklə, bir neçə əsr ərzində qədim adamların Xəzəri okean körfəzi
hesab etməsinə baxmayaraq e.ə. II əsrdə Ptolomey köhnə və yeni məlumatlar
əsasında Xəzərin qapalı hövzə olmasını tam əminliklə söyləmişdir. Bu fikrin
qələbə çalması əlbəttə bir əsrdən çox vaxtda mümkün olmuşdur. Sonrakı əsrlərdə
də bu höfzəni okean körfəzi hesab edən alimlər olmuşdur. Bir məqamı yadda
saxlamaq lazımdır ki, Xəzərin göl olması, qapalı hövzə olması həqiqəti 2 min
ildən artıq mübahisədən sonra təsdiq edilmişdir. Belə nəticəyə gəlindi ki,
Xəzəri Qara, Baltik və başqa dənizlərlə yanaşı qoymaq olmaz. Ümumiyyətlə,
Xəzərin tarixi haqqında qədim dövrdə daha çox yunan müəllifləri (Hekatey,
Herodot, Erotosfen, Strabon, Ptolomey və s.) ilk orta əsrlərdə isə yunanların
fikirləri ilə tanış olmuş ərəb müəllifləri (Yaqut Həməvi, Zəkəriyyə Qəvzini,
Əbül Fida, İstəxri, İdrisi) sonrakı əsrlərdə isə fars, türk, Avropa və rus
səyyahları (İ.F.Seymanov, Q.V.Abix, N.N.Andrusov və s.) məlumat vermişlər. X
əsrdə yaşamış Məsudi Xəzərdə üzən rus gəmiləri, Bakıda çıxarılan neft haqqında
məlumat vermişdir. Eramızın 900-cü illərində ərəb müəllifləri İstəxri və İdrisi
Xəzərin qapalı olduğunu sübut etmişdir. İstəxri yazırdı: "Hövzeyi-bəhru-əl
Xəzərin bir nöqtəsindən çıxıb onun sahili boyu hərəkət etməklə, yenə həmin
nöqtəyə qayıtmaq olar".

Müasir Xəzərin şimal-cənub uzunluğu təqribən 1200 km, orta eni 320 km, sahil
xətttinin uzunluğu 6,5 min km (o cümlədən, 800 km-i Azərbaycanın ərazisində),
sahəsi 370 min kv km. (1929-cu ildə isə sahəsi 422 min kv km- olmuşdur), dünya
okeanı səviyyəsindən 28 metr aşağıdır. Son 160 illik tarixində Xəzərin səviyyəsi
25,2 m. (1882) – 29,0 m. (1977) arasında tərəddüd etmiş, səviyyənin enməsi 3,8
m, son 100 ildə isə 3,2 m. olmuşdur. 1975-95-ci illər ərzində Xəzərdə su
səviyyəsinin qalxması nəticəsində 12,5 min kv. km ərazi su altında qalmışdır. Bu
zaman Azərbaycanda 48450 ha. sahəni su basmış, 2 milyard dollar ziyan dəymişdir.
Bakı buxtasında suyun altında qalmış Karvansaray adasına, Lənkəranda su altında
qalmış meşə qalığına əsasən belə nəticəyə gəlmək olar ki, hətta XII-XIII
əsrlərdə Xəzərin səviyyəsi bu günkündən çox aşağı olmuşdur. 1320-ci ildə isə
Xəzərin qərb sahilində tapılmış Marino-Sanuto xəritəsində belə bir yazı vardır:
"Dəniz hər il bir ovuc içi qalxır və bir neçə yaxşı şəhərləri basmışdır".
Göründüyü kimi haqqında danışdığımız Xəzər çox geniş bir tarixə malikdir. Bu
tarix onun əsrlərlə, minilliklərlə bölgədəki mühüm əhəmiyyətindən xəbər verir.
Lakin XIX əsrin ortalarından başlayaraq sənayedə daha mütəşəkkil rol oynayan
neft region dövlətlərinin diqqətini kəskin şəkildə Xəzərə yönəltmişdir. Əsrlərlə
Rusiyanın Qafqazda apardığı mübarizələrin əsasında elə Xəzər kimi böyük
hövzəsinin sərvətlərinə sahib olmaq dururdu. Buna görə də son 150 il Xəzər
tarixində daha maraqlı məqamlarla zəngindir. Bu dövr ərzində dənizin Azərbaycan
hissəsində 432 milyon ton neft, 318 milyard kubmetr qaz hasil edilmiş, 26 böyük
yataqlar kəşf edilmişdir. Məhz dünya praktikasında ilk dəfə olaraq 1798-1830-cu
illərdə dənizdə Xəzərin buxtasında qazılmış quyulardan neft çıxarılmışdır.
1872-ci ildən başlayaraq Avropanın neft nəhəngləri bölgədəki neft sahələrinə
böyük maraq göstərmiş, 1873-cü ildə Robert Nobel (1829-1896) Abşeron, Xəzər neft
yataqlarının istifadəsinə və ağ neft fabrikinin tikintisinə qardaşları Lüdviq və
Alfred ilə birlikdə 25 min rubl sərf etmişdir. Həmin qardaşlar 1879-cu ildə neft
şirkəti yaratmışlar. 1877-ci ildə L.Nobelin sifarişi ilə dünyada ilk neft gəmisi
tikilib istifadəyə verilmişdir. "Zaratustra" adlanan dünyanın ən iri tankeri 40
ilə yaxın Xəzər dənizində işlədi. Xəzər neftinə daha sonra Rotşildlər maraq
göstərmiş, öz fəaliyyət dairəsinə görə 2-ci yerə çıxmışlar. Sovet hakimiyyəti
illərində də Xəzər nefti məşhurluğu ilə yanaşı, Moskvanın diqtəsi ilə güclü
istismar olunmuş, həm də burada tətbiq olunmuş texnikanın səviyyəsi getdikcə
yüksəlmişdir. İlk dəfə olaraq 1949-cu ildə sənaye üsulu ilə neftin istehsal
edilməsinə Xəzər dənizində başlanmışdır. Ötən 50 il ərzində Xəzər nefti Sovet
Rusiyasının güclü gəlir mənbəyi olmuşdur. XX əsrin 70-ci illərində Xəzərin
tədqiqi ilə məşğul olan görkəmli azərbaycanlı coğrafiyaşünas alim Q.M.Gül bu
haqda yazırdı: "Xəzərin sərvətləri müxtəlif və rəngarəngdir. Dünya durduqca
Xəzər bəşəriyyətə xidmət edə, ona bol ruzi verə bilər. Bunun üçün onun təbii
sərvətlərindən, iqtisadi imkanlarından ağıl və zəka ilə zamanın tələblərinə
uyğun səmərəli istifadə yolları müəyyən edilməlidir". Lakin 90-cı illərdə baş
vermiş ictimai-siyasi proseslər Xəzərin tarixində əsaslı dönüş yaradaraq
əvvəllər keçmiş SSRİ-nin İranla bağladığı 10-dan artıq müxtəlif müqavilələr
əsasında istismar praktikasını kölgədə qoymuşdur. Artıq regionda beş müstəqil
dövlətin mövcudluğu onların xarici siyasətində "Xəzərdən yeni istifadəni"
meydana çıxarmış, bu beynəlxalq əhəmiyyətli mövzuya çevrilmişdir.[1]

SSRİ dağılandan bəri 5 sahil dövləti Xəzərin zəngin ehtiyatlarının necə
bölünməsi üstə mübahisəni həll olunmayıb.[2] 2015-ci ilin sentyabrın 29-da
Həştərxanda görüşən 5 sahil ölkəsinin prezidenti Xəzərlə bağlı yekun
razılaşmanın yenə də bir sonrakı dəfəyə qaldığını elan etdilər.[2]

Xəzərdə təqribən 200-dək ada var. Onların Azərbaycana məxsus (Pirallahı, Tava,
Səngi Muğan, Kür daşı, Qarasu, Xərə Zirə, Gil adası,Sualtı adalar qövsü, Çilov,
Daş adalar qövsü, Qutan, Kicik Tava, Böyük Tava, Qu, Sarı, Urunus, Dardanel,
Baburi, Tava altı, Koltiş, Yal, Böyük Zirə, Qum, Xanlar, Karvansaray adaları
daxildir ümumilikdə 50-yə yaxındır.

Xəzər dənizinin ərazisində irili-xırdalı 130-dək bura tökülən çay vardır.
Bunlardan dənizə ən çox su gətirəni Volqa çayıdır. Bunlardan bir neçəsi Terek,
Ural, Kür, Qusarçay, Qudyalçay, Vəlvələçay, Sumqayıtçay, Viləş çayı, Lənkəran
çayı və Astara çayıdır



https://az.wikipedia.org/wiki/C%C9%99nubi_Az%C9%99rbaycan

Cənubi Azərbaycan,[1][2][3][4][5] (جنوبی آذربایجان – گونئی آذربایجان), İran
Azərbaycanı[6] — İranın şimal-qərbində tarixi bölgə.Əsasən Azərbaycan Türkləri
yaşayır.

Cənubi Azərbaycan İran İslam Respublikasının şimal-qərb hissəsində yerləşir.
Şimalda Azərbaycan Respublikası ilə sərhədi Araz çayı, Muğan düzü və Talış
dağlarından keçir. Qərbdə Türkiyə və cənub-qərbdə isə İraqla həmsərhəddir.
Göstərilən sərhədlər çərçivəsində Cənubi Azərbaycan ərazisi şərqdən qərbə eni
375 km-dir. Əlverişli coğrafi mövgeyə malikdir. İstər şimal-cənub istərsə
şərq-qərb istiqamətində keçən dəmir və avtomobil yollarının üzərində yerləşir.
Cənubi Azərbaycanın ərazisi təqribi olaraq 86,6 min km² olaraq qiymətləndirilir.
Qərb sərhədlərindən Zaqroz dağ silsiləsi su ayrıcı funksiyası rolunu oynayır.
Gilan ostanı ilə onun arasında Boqrov silsiləsi keçir. Urmiya, Zəncan və Təbriz
şəhərləri əsas inzibati mərkəz rolunu oynayır. 1992-ci ildə Şərqi Azərbaycan
ostanlığı iki ostanlığa bölünmüşdür. Bu bölgüyə baxmayaraq yenə də Zəncan ostanı
ərazisində türklərin sayı üstünlük təşkil edir. 1954-ci ildə Şərqi Azərbaycan
ostanlığına daxil olan Astara və ona daxil olan kəndlər Gilan ostanına
birləşdirilmişdir.

Cənubi Azərbaycan əsasən dağlıq ölkədir. Yüksəkliyi 200 metrə qədər olan
düzənliklər yalnız onun şimal-şərqində (Muğan düzünün cənub-qərbində) yerləşir.
Qalan ərazilər isə dağ silsilələrindən və onların arasında yerləşən geniş dağ
çökəkliklərindən, qalxanvari vulkan massivlərindən ibarətdir. Cənubi
Azərbaycanın qərb sərhədləri boyunca uzanan Kürdüstan dağları mürəkkəb geoloji
və tektonik quruluşa malikdir. Burada qədim kristalik və metomorfik suxurlar
geniş yayılmışdır. Dağlar tektonik qırılmalarla ayı-ayı massivlərə
parçalanmışdır. Onların hündürlüyü 3500-3600 metrə çatır. Şərqdəki Talış və
Boqrov dağ silsilələri əsasən Paleogenin və Mezazoyun çökmə və vulkanik
suxurlardan ibarətdir. Bu dağların hündürlüyü 2500–3800 m-ə qədərdir. Daxili
hissənin şimal tərəfində (Marağa-Miyanə xətdinin şimalı) dağlar əsasən enlik
istiqamətinə uzanmaqla, qısa silsilələrdən ibarətdir. Ərazidə vulkan məşhəlli
dağlarda az deyil. Bunlardan diqqəti cəlb edən Ərdəbil yaylası üzərində ucalan,
zirvəsi həmişə qar və buzla örtülü olan Savalan dağı (4821 m) və Təbrizdən
cənubda yerləşən Səhənd (3722 m) dağlarıdır. Ölkənin cənub hissəsindəki dağların
istiqaməti şimal-qərbdən cənub-şərədir. Onların quruluşunda Mezazoyun və
Kaynazoyun vulkanik, metamorfik suxurları əsas rol oynayır. Burada mütləq
yüksəkliyi 2700-3300 metrə çatan Zəncan, Rüştan, Qəfədan və s dağlar vardır.
Cənubi Azərbaycanın relyefində dağarası çökəkliklər xüsusi yer tutur. Ərazinin
şimal-qərbində Arazyanı (Arazbasar), şimal-şərqində Cənubi Muğan düzənlikləri
yerləşir. Qərbdə Urmiya, mərkəzi hissədə Ərdəbil və Miyanə çökəklikləri vardır.
Qızılüzən və Zəncan çayları boyunca uzanan dağarası düzənliklər isə cənubda
relyefin böyük formalarındandır. Dağarası çökək və yaylaların əksəriyyəti
Kaynazoyun dəniz, göl və dördüncü dövrün kontinental çöküntü laylarından (gil,
qum, çınqıl və s.) təşkil olunub. Əhali əsasən bu geniş dağarası çökəklərdə və
dağ çaylarının dərəlırində məskunlaşmışdır. Kənd təsərrüfatı üçün yararlı torpaq
sahələrinin əksəriyyətində relyefin bu formaları ilə bağlıdır. Cənubi
Azərbaycanın ən böyük şəhərlərindən olan Təbriz, Ərdəbil, Urmiya, Zəncan, Xoy,
Miyanə və s. dağ arası çökəkliklərdə yerləşir.

Cənubi Azərbaycan subtropik qurşağın kontinental bölgəsində yerləşir. Onun hər
tərəfi dağlarla əhatələndiyindən hava kütlələri daxili hissələrə gəlib çata
bilmir. Bu səbəbdən ərazidə quru kontinental iqlim hakimdir. Dağarası
çökəkliklərdə Xəzər dənizi və qərb istiqamətdən gələn rütübətli hava
kütlələrinin qarşısında ucalan kənar dağ silsilələrinin yamaclaında
800–1000 mm-dən artıq (1700 m-ə qədər) yağıntı düşür. Daxili çökəkliklərdə
yağıntının miqdarı 200–400 mm arasında dəyişir. Daxili dağların qərb və şimal
yamaclarında illik yağıntı 500–600 mm təşkil edir. Yağıntının ən çox düşdüyü
dövr dekabr və aprel ayları ərzində düşür. Dağarası çökəkliklərdə yavar ayının
orta temperaturu -20, -30°S arasında olur. Yayda isə temperatur 38-45°S-yə qədər
qızır.

Cənubi Azərbaycanda çay şəbəkəsi o qədərdə inkişaf etməmişdir. Çayların çoxu az
suludur. Çayların çoxu (kiçik çayları) quruyur. Çayları əsasən ya daxili hövzəyə
(Urmiya gölünə) ya da Araz və Qızılüzən hövzəsinə aiddir. Bu iki iri çayda öz
növbəsində Xəzər dənizinə tökülür. Araz çayının ən iri sağ qolları Cənubi
Azərbaycan ərazisindən axan Qoturçay, Qarasu və Qırmızıçay çalarıdır. Qarasu
çayı bütün şərq hissənin (Savalan dağı və Ərdəbil çökəkliyi) sularını yığır.
Cənubi Azərbaycanın cənubundan axan və ümumən ölkənin (Cənubi Azərbaycan) ən
gursulu çayıdır. Quraq iqlim səbəbindən çaylar suvarma, sənaye və içməli suya
olan təlabatın ödənilməsində geniş istifadə edilir. Bəzən ifrat şəkildə su
anbarlarının inşası çayları tamamən qurudur. Cənubi Azərbaycanın ən böyük gölü
Urmiya gölüdür. Gölün səviyəsi təətdütlüdür. Yağışlar zamanı suyunun səviyyəsi
artır. Əvvəllər hətta ətraf düzənlilləri basırdı. Gölün sahəsi əvvəllər 5,8 min
km² təşkil edirdi. Göl dəniz səviyəsindən 1275 m yüksəklikdə yerləşirdi.
Dərinlik 16 metr təşkil etsədə hazırda azdır. Vaxtı ilə gəmiçilikdə istifadə
edilirdi. Suyun duzluğu 220-280 ‰ yüksək olur. Digər iri gölü Ağ-göldür. Göl
Arazqırağı düzənlikdə yerləşir. Savalan dağının vulkan kraterində gözəl vulkan
məşəlli göl vardır. Qış ayları göl donur.

Cənubi Azərbaycan əhalisinin sayı baxımından dünyada azərbaycanlıların ən
kompakt yaşadığı bölgə sayılır.

Cənubi Azərbaycan İranın inzibati bölgüsündə əsasən aşağıdakı ostanlardan
ibarətdir:

Əsas nəqliyyat sahələri avtomobil, dəmiryol və boru nəqliyyatı geniş
yayılmışdır. Bununla belə avtomobil nəqliyyatı aparıcıdır. Dəmir yolu
Çulfa-Təbriz-Tehran istiqamətlidir. Digər ərazilərdə bu nəqliyyatın inkişaf
etdirilməsi ya əlverişsiz şəraitdən ya da maliyyənin çoxluğu səbəbindən inkişaf
etdirilməmişdir. Bu xətt 1916-cı ildə Rusiya imperiyası tərəfindən həyata
keçirilmişdir. Hal-hazırda bu dəmir yolu Azərbaycan ərazilərinin Ermənistan
tərəfindən işğalı səbəbindən və Mehri ərazisindən keçən dəmir yolun ermənilər
tərəfindən söküləsindən peresoektivsizdir. İran hazırda Ermənistan ərazisindən
keçməklə Qara dənizə çıxmaq məqsədi ilə Çulfadan Mehri istiqamətində dəmir yolu
tipintisini planlaşdırır. Əsas avtomagistralları isə Çulfa-Təbriz-Tehran və
Astara-Ərdəbil-Təbriz yollarıdır. Boru nəqliyyatı son zamanlar inkişaf etmişdir.
Buradan Naxçıvana qaz verilişi həyata keçirilirdi. Son zamanlar isə Türkiyə və
Ermənistan istiqmətində boru kəmərlərinin çəkilişi planlaşdırılır.

ATA Hava Yolları Təbrizdə fəaliyyət göstərən hava yolları şirkətidir. Şirkət
Yaxın Şərqə, o cümlədən Avropaya müntəzəm uçuşlar həyata keçirir.

İlk Təbriz dəmiryolu stansiyası 1917-ci ildə istifadəyə verilmişdir. Hazırki
tikinti ikinci Pəhləvi hökmranlığı dövründə memar Heydər Ğayçamlı tərəfindən
inşa olunmuşdur. İlk qatar vaqonları Rusiyadan gətirilmişdir.

Dəmiryolu stansiyası Azərbaycan Respublikası ərazisində yerləşən Culfa rayonunun
Cənubi Azərbaycana düşən payından başlanır.

Təbriz Metropoliteni 2001-ci ildən istifadəyə verilmişdir. 4-ü əsas olmaqla 5
xətti mövcuddur. El-Gölü və Lalə stansiyaların birləşdirən ana xəttin ümumi
uzunluğu 75 kilometrdir.[9]

Cənubi Azərbaycanda əsasən Təbriz yaxınlığında alüminium, gümüş, qurğuşum, daş
kömür, Qaradağda dəmir filizi, Zəncanda mis və mobilden yataqları vardır.
Ərazilər müxtəlif tikinti materalları ilə zəngindir. Savalan ətrafında və bir
sıra başqa yerlərdə müalicə əməmiyyətli mineral isti sular var.

İqtisadiyyatı əsasən kənd təsərrüfatının müxtəlif sahələri, ilkin emal sahələri
və bir qədərdə maşınqayırma sahələrindən ibarətdir. İri şəhərlər arasında
müəyyən fərqlər vardır. Sənaye sahələri də məhz bu şəhərlərdə cəmləşmişdir.
Təbriz bu baxımdan seçilir. Şəhərdə maşınqayırma, neft emalı, yüngül, yeyinti,
metal emalı, şüşə istehsalı və d. sənaye sahələri vardır. Şəhərdə
radioquraşdırma zavodu fəaliyyət göstərir. Burada Rumıniyanın köməyi ilə
maşınqayırma zavodları tikilmişdir.

Ağır sənaye 1960-cı illərin ortaları yaradılmışdır. Maşınqayırma,
mühərrikqayırma, poladtökmə və dəmirpresləmə mövcuddur. Burada kənd təsərrüfatı
texnikalarının istehsalı həyata keçirilir. Urmiya isə şəkər, yağ, xalça və dəri
məmulatları istehsalı ilə seçilir. Yeyinti sənayesinin müasir tipli müəssisələri
vardır. Kustar sənətkalığın nümunələrinə rast gəlinir.

İranın qida idxalı sənayesinin 50%-dən çoxu Cənubi Azərbaycanın payına
düşür.[10] Təbrizdə əsas qida manufakturaları Şirin Əsəl, Aydın, Şəniz, Ənatə,
Bərəkət və Çiçək müəsissələridir.[11] Təbrizdən kənarda da Xürrəmdarə kimi
önəmli sənaye istehsalat müəsissələri mövcuddur.[12]

Miladdan 4-min il öncədən başlayaraq, Orta Asiyadan Dərbənd və Daryal
keçidlərilə yaxın şərqə el axınları olmuş və bu axınlar Azərbaycan(Şimali və
cənubi), Zaqros(زاگرس) Dağ şərqi və qərbi ətəkləri və ümumiyyətlə İranın qərb
ərazisindən keçərkən,onların bəlli el, tayfa və qollarından, əsas toplumlarından
ayrılaraq, bu yerlərin müxtəlif yerlərində yurd salaraq qalmışlar.

Şumer, ilam axınları kimi tarixə məlum önəmli el axınlarından əlavə, çox ehtimal
başqa axınlar və xüsusilə kiçik el, qəbilə və obalarda həmin yol ilə orta
asiyadan gəlib, həmin yaxın şərq məntəqələrində yurd salıb qalmış, soydaşları
yerli əhaliyə qarışaraq, xalqlar şəklində mədəniyyət və hakimiyyət qurmuşlar.

Həmin yaxın şərq məntəqəsinin şimaldan mərkəzində yerləşən Azərbaycan (şimali və
cənubi), Həmədan (همدان),Qum(قم),Qəzvin(قزوين),Zəncan(زنجان),Təxti Süleyman (تخت
سليمان) araları yerləridə bu müxtəlif iltisaqi dilli ellər, soylar və
qəbilələrin yurd salaraq qaldığı yerlər olmuşdur.

Bu gələn köçərilər etnik baxımından yaxın olmuş yerli əhali ilə qarışıb Kuti,
Lulubi,
Hurri,Manna,Matiyin,Kassilər,urartu,Saspir,Kaspilər,Alban,Məskut,salk,İşğur...
toplumları və kütlələrini yaratmışlar ki, onların bəzi si zaman keçib Artdıqca,
yaşadıqları ərazidə bəlli mədəniyyət və hakimiyyət qurmuşlar.

Bilavasitə Azərbaycan ərazisi və oranın cənub və cənub şərqində yerləşən Həmədan
torpaqlarında M.ö 3-min illikdə formalaşan və tarixdə tanınmış ilk xalqlar Kuti
və Lulubilər olmuşlar. qutti və lullubi xalqları şimaldan kaspilər,şimal qərbdən
hurrilər və mannalar, cənub və cənub qərbdə kassilər və onların vasitəsi ilə və
bilavasitə ilamlarla əlaqədə olmuş və onların, habelə Şumer və Akkadlarin
qurduğu mədəniyyətlə tanış olaraq onlardan etgilənmişlər.

Bu mədəniyyət hind-avropalı xalqların məntəqəmizə gəlməsindən təqribən 1500-2000
il öncə olmuşdur.[13]

224-cü ildə İranın cənubunda yerləşən Pars vilayətinin Sasan nəslindən olan
hökmdarı I Ərdəşir Papakan Parfiya hökmdarı V Artabanı məğlubiyyətə uğratdı.
Bununla da Arşakilər sülaləsinin hakimiyyətinə son qoyuldu. 226-cı ildə I
Ərdəşir (226-241) özünü Ktesifon şəhərində İran şahənşahı elan etdi. Hakimiyyət
Sasanilər sülaləsinin əlinə keçdiyindən bu dövlət də Sasanilər dövləti
adlandırılmağa başlandı. Ktesifon şəhəri Mədain adlandırıldı və yenə də paytaxt
şəhər oldu. Sasanilər Roma imperiyasına qarşı münasibətlərdə keçmiş Parfiya
dövlətinin siyasətini davam etdirirdilər. I Ərdəşir Cənubi Azərbaycan
torpaqlarından başqa keçmiş Əhəməni torpaqlarını da birləşdirmişdi. Zəifləmiş
Kuşan dövlətinin torpaqları hesabına öz ərazisini şərqə tərəf daha da
genişləndirmişdi. Roma ilə şahənşah I Şapur (242-272) arasında Mesopotomiya və
Ermənistan uğrunda şiddətli mübarizə Romanın məğlubiyyəti ilə bitmişdi.

Azərbaycanın real fütuhatının başlandığı hicri 22 (643)-ci ildən çox əvvəl, İyad
ibn Ğənmin başçılıq etdiyi ərəb ordusunun xəlifə Ömərin əmri ilə 639-cu ilin
avqustunda başlamış Mesopotamiyanın işğalı prosesində Azərbaycan ərazisinə hücum
(və bəlkə də hücumlar) olmuşdur. Hücum Urmiya gölünün cənub-qərbindən başlamış
və nəticədə qərb sərhədlərinin mərzbanı ilə müqavilə bağlanmışdı.

Ərəblərin Sasanilər imperiyasının Xəzər sahili vilayətlərinə, o cümlədən
Azərbaycana real hücumu, yalnız 642-ci ildə baş verən fəthindən sonra Həmədana
hücumla mümkün oldu. Tarixçi ət-Təbəri bildirir ki, o gündən iranlıların birliyi
pozuldu. Hər vilayətin əhalisi düşmənlə yalnız öz vilayəti hüdudlarında
döyüşürdü. Əl-Bəlazurinin verdiyi məlumata görə, Nahəvənd döyüşündən bilavasitə
sonra ərəblər Həmədan-Rey yolu üstündə yerləşən, Qum və Kaşanı tutdular. Bu
qələbələrdən sonra qədim Midiya ərazisində möhkəmlənən ərəblər şimala doğru
istiqamət götürdülər.

Azərbaycanın Ərəb Xilafətinin tərkibində olduğu dövrdə həmin ölkənin ərazisində
başlamış ən geniş xalq hərəkatı Xürrəmilər hərəkatıdır. Xürrəmilərin ilk məlum
çıxışı 162/778-ci ilə aid edilir[14].

Üsyanın başında "Əbd əl-Qəhhar adlı birisinin" durduğu haqqında xəbər verən
ət-Təbəridən fərqli olaraq Nizamülmülk üsyan başçısının Əbu Müslimin oğlu Əbu
əl-Qərra olduğunu, üsyançıların "[Ə]bu Müslim sağdır. Məmləkəti tutaq!" şüarı
ilə çıxış etdiklərini dəqiqləşdirir. Nizamülmülk üsyançıları "qırmızı
geyinmişlər" əvəzinə, "xürrəmdinilərlə birləşmiş" "qırmızı bayraq (sorxələm)
batinilər" adlandırır.

Xürrəmilərin yeni çıxışını ət-Təbəri 192/808-809-cu ilə aid edir. Nizamülmülk
üsyanın "Harun ər-Rəşidin Xorasanda olduğu vaxta" təsadüf etdiyini qeyd edir. Bu
dəfə İsfahan, Rey, Həmədan və b. yerləri əhatə edən üsyan, ət-Təbərinin
məlumatına görə, Azərbaycanda başlanmış[15], hər yerdən gələn yüz mindən artıq
adam üsyana qoşulmuşdu. Lakin Abbasi üsuli-idarəsinə qarşı yönəldilmiş bu çıxış
da uğursuzluqla nəticələnmiş, "saysız adam öldürülmüş", çoxlu əsir tutularaq,
Harunun Karmisindəki qərargahına gətirilmiş, onların bir hissəsi məhv edilmiş,
qalanları isə Bağdad bazarında satılmışdılar.

Bu hadisədən sonra xürrəmilərin Xilafətə qarşı çıxışları ara verdi. Mənbələrdən
məlum olur ki, xürrəmilərin rəhbərləri olan Cavidan və Əbu İmran bu zaman
ədavətə başlamış, aralarındakı münasibətləri aydınlaşdırmaqla məşğul olmuşdular.
Başçılar arasında günü-gündən artan bu çəkişmə onları, habelə onların
ardıcıllarını Xilafətə qarşı mübarizədən yayındırırdı. 816-cı ilə qədər
xürrəmilər mərkəzi hakimiyyəti yalnız adda-budda çıxışlarla narahat edirdilər.

816-cı ildə Cavidan və Əbu İmran açıq döyüşdə bir-birini öldürdülər: Əbu İmran
döyüş meydanında, Cavidan isə aldığı ağır yaradan üç gün sonra həlak oldu.
Cavidanın ölümündən sonra xürrəmilərə rəhbərlik etməyə başlayan Babək hərəkatın
məcrasını tamamilə Xilafətə qarşı yönəltdi.

Babək xürrəmilərə rəhbərliyi qəbul etdikdən sonra onların mübarizəsi tamamilə
Xilafətə qarşı çevrildi. Bəzi mənbələrin verdiyi məlumata görə, Babək bir vaxt
islamı qəbul edibmiş və onun müsəlman adı Həsən imiş[16][17].

Xürrəmilərin əksəriyyəti Azərbaycanın və qonşu vilayətlərin kəndlilərindən
ibarət idi[18][19][20]. Cavidanın rəhbərlik etdiyi xürrəmilər 816-cı ilədək
Xilafəti yalnız hərdənbir narahat edirdilərsə, Cavidanın ölümündən sonra Xilafət
üçün dəhşətli bir qüvvə oldular. Babək Xilafətə qarşı üsyan qaldırmaq vaxtını
yaxşı seçdi. O, Əmin və Məmun qardaşlarının Xilafət taxtı üstündəki daxili
mübarizələrindən istifadə etdi, çünki bu zaman ərəblərin yuxarı təbəqələrinin
diqqəti Bağdaddan uzaqdakı şimal vilayətlərindən yayınmışdı. Dinəvərinin verdiyi
məlumata görə, "Babək (Xilafətdə) arası kəsilməyən qarışıqlıq və çətinliklər
dövründə püxtələşmişdi"[21]. iki ərəb tarixçisi – Bağdadi və Məsudi onun
haqqında eyni fikri ifadə edir:

Əbu Dulaf qeyd edir ki, Bəzzdə "əl-xürrəmiyyə adı ilə məşhur olan əlmühəmmirə
bayraqları təntənəli surətdə təqdis edildi. Babək buradan çıxmışdır"[22].

Orta əsr mənbələrində bildirildiyi kimi, əvvəlcə Cavidanın, sonra isə iyirmi
ildən artıq Babəkin başçılıq etdiyi xürrəmilərin Azərbaycandakı mərkəzi və ya
paytaxtı qala şəhəri olan Bəzz idi[23]. Ət-Təbəri deyir ki, Bəzz "Babəkin
vilayəti və şəhəri idi"[24][25].

Məsudinin əsərində deyilir ki, "Babəkin ölkəsi Bəzzeyn – Azərbaycan, Arran və
Beyləqandadır", Bəzzeyndə Arranda, "Babəkin ölkəsində" olan dağdır[26].

Babək Bəzzdə xürrəmilər icmasının rəhbərliyini qəbul edən zaman, onun
tərəfdarlarının sayı nisbətən çox deyildi. Bir mənbədə bildirilir ki, Babək
onlara qılınc və xəncər payladı və əmr etdi ki, öz kəndlərinə gedib çıxış üçün
onun xəbərdarlıq işarəsini gözləsinlər[27]. Xəbərdarlıq işarəsi veriləndə,
Babəkin ardıcılları kəndlərdə ərəblərin və onların ətrafındakı adamların üstünə
atıldılar və hamısını qırdılar. Bundan sonra Babək öz adamlarını Bəzzdən uzaq
mahallara göndərdi, orada da bütün ərəblər və onların yerli əhalidən olan
tərəfdarları məhv edildi. İbn ən-Nədim yazır ki, Babəkdən əvvəl "xürrəmilərin
dini etiqadında qətl, əzab və müharibə yox idi, xürrəmilər bütün bunların nə
olduğunu bilmirdilər"[28].

Xəlifə Məmun 833-cü il 7 avqustda öldü, öz qardaşı Mötəsimi (Əbu İshaq Məhəmməd
ibn Harun ər-Rəşidi) taxta vəliəhd təyin edərək, ona vəsiyyətnamə qoydu. Bu
vəsiyyətnamənin başlıca maddəsi xürrəmilərə qarşı müharibəyə başlıca diqqət
vermək sərəncamı idi:

833-cü il, 10 avqustda Mötəsim xəlifə elan edildi[29]. və bununla da xürrəmilərə
qarşı mübarizənin yeni mərhələsi başladı.

Yeni xəlifə taxta çıxan kimi birinci növbədə öz sələfinin vəsiyyətinə əməl
etməyi qərara aldı. O, xürrəmilərə qarşı müharibəyə ciddi hazırlıq görməyə
başladı, zira, görürdü ki, Azərbaycanın və digər əyalətlərin xalq kütlələrinin
bu təhlükəli hərəkatı qarşısında daha da zəiflik göstərilsə, Xilafətin öz
varlığı üçün ciddi nəticələr doğura bilər. O, bu iş üçün heç bir şeyi
əsirgəmədi. Buna görə xürrəmilərə qarşı onun qoşunlarının ilk hücumu
müvəffəqiyyətlə nəticələndi.

Ət-Təbərinin verdiyi məlumata görə, 833-cü ildə "Cibalda, Həmədan, İsfahan,
Masabzan və Mehricanqazaq şəhərlərində olan çoxlu əhali xürrəmilərin dinini
qəbul etdi. Onlar toplandılar və Həmədan tərəfdə düşərgə qurdular. Mötəsim
onlara qarşı qoşun göndərdi; onun göndərdiyi axırıncı ordu İshaq ibn İbrahim ibn
Müsəbin komandası altında idi ki, onu da (Mötəsim), həmin ilin şəvvalında
(oktyabrın 20-si – noyabrın 17-si) Cibala hakim təyin etmişdi. O, zilqədə
[ayında] (noyabrın 18-i – dekabrın 17-si) onlara getdi. Onun [xürrəmilər]
üzərində çaldığı qələbə haqqındakı məlumat [Bağdadda] tərviyə günündə
[[[833]]-cü il 25 dekabr] oxundu. O, Həmədan rayonunda [onlardan] 60 min adam
qırdı, qalanları Rum ərazisinə qaçdılar[30].

M.Siriyets, məğlub edilən xürrəmilərin qalan hissəsinin Bizans ərazisinə qaçdığı
haqqında belə deyir: "Həmin (833) ildə Babək tərəfdarlarının böyük bir hissəsi
ərəblərin müharibəsindən cana gələrək baş komandan Nəsr ilə birlikdə Rum padşahı
Feofili axtarmağa getdi və xristianlığı qəbul etdi"[31].

İbn əl İbri həmin variantı daha qısa şəkildə verir; "onun (Babəkin) sərkərdəsi
Nəsr öz həmqəbilələrindən bir çoxu ilə Feofilin yanına qaçdılar və xristian
oldular"[32].

Xəlifə Mötəsim Misirdə Bizans qoşunları ilə vuruşmada öz hərbi məharətini
göstərən istedadlı sərkərdə Afşin Heydər ibn Kavusu[33] 835-ci il 3 iyunda
xürrəmilərə qarşı müharibə edən bütün qoşunların baş komandanı təyin etdi.
Xəlifə bu müharibə üçün vəsait əsirgəmirdi. Afşin ata minəndə yəni xürrəmilərlə
vuruşmağa girəndə – gündə 10 min dirhəm, hərbi əməliyyat olmayanda isə 5 min
dirhəm pul alırdı[34][35][36].

835-ci il Afşin Bəzz yaxınlığında yeni istehkamlar tikdirdi. Ərəblərlə
xürrəmilər arasında kəşfıyyat xarakterli vuruşmalar gedirdi. Bəzən bu, bəzən də
o biri tərəf müvəffəqiyyət qazanırdı[37][38]. Bu yerə yaxşı bələd olan
xürrəmilər ərəb qoşunlarının təchizat yollarını tutur, ərzaq və silah
karvanlarını ələ keçirməklə ərəbləri çətin vəziyyətdə qoyurdular, çünki
"karvanda olanların hamısını məhv edirdilər". Nəticədə Afşinin qoşunları daim
aclıq və susuzluqdan əzab çəkirdi, "cismən və ruhən məğlub olurdu"[39][40].

836-cı ildə Həştadsər dağı yaxınlığında xürrəmilərlə Buğa əl-Kəbirin başçılığı
altındakı ərəb ordusu arasında vuruşma olmuşdu. Təkəbbürlü Buğa, Afşinin əmrinə
etina etməyərək, şəxsən xürrəmilərlə vuruşmaq qərarına gəlmiş və bunun cəzasını
görmüşdü. Əvvəlcə Babək Buğanın min nəfərlik ərzaqdaşıyan dəstəsini məhv etdi,
əsir aldığı ərəblərdən ikisini seçdi və baş vermiş əhvalatı Afşinə söyləməyə
göndərdi[41][42]. Buna baxmayaraq, Buğa öz ordusunu xürrəmilərə qarşı hərəkətə
gətirdi; xürrəmilər isə ərəbləri izləyirdilər; dağ cığırlarından keçib gücdən
düşən ərəblər təpələrdən birinə qalxmağa başlayanda xürrəmilər hücum edib onları
mühasirəyə saldılar və ərəbləri onlar üçün əlverişli olmayan şəraitdə vuruşmağa
məcbur etdilər. Buğanın ordusu məğlub edildi, bir neçə sərkərdə öldürüldü.
Buğanın özü isə qaçdı. Xürrəmilər bütün ərəb ordugahını, pul və silahları ələ
keçirtdilər[43][44][45]. Bu məğlubiyyətdən sonra Afşin öz qoşunlarını Bərzəndə
çəkdi.

Afşin Babəklə mübaribənin axırıncı ilində Təbəristan hakimi Məzyərlə olduğu kimi
gizli danışıqlar aparırdı və məqsədi Xilafət hakimiyyətini məhv etmək idi. Lakin
Afşinin Babəklə birlikdə qəsd düzəltməkdə iştirakı yalnız Məzyərin və Afşinin
özünün mühakiməsində aşkara çıxdı. Belə bir qəsdin mövcud olduğunu ərəb
mənbələri də təsdiq edir. Əbu Mənsur əl-Bağdadi bildirir ki, Afşin "Babək ilə
gizli qəsd düzəltmişdi". Mötəsim Afşini Babəkə qarşı müharibəyə göndərəndə "belə
düşünürdü ki, o müsəlmanlara səmimi münasibət bəsləyir. Gizlində isə o [Afşin]
Babəklə əlbir idi və ona qarşı müharibəni uzadırdı və müsəlman qoşunlarında
çatışmazlıq olduğunu ona hiss etdirirdi, o da [Babək də] düşmən qoşununun çoxunu
məhv edirdi"[46][47]. Yalnız xürrəmilərlə müharibə qurtardıqdan sonra "xəlifə,
Afşinin satqınlığını və Babəklə müharibə zamanı onun müsəlmanlara xəyanət
etdiyini öyrəndi"[48].

Lakin Xilafətə qarşı əlbir əməliyyat keçirmək barəsində Afşin, Babək və Məzyər
arasında gedən gizli danışıq və yazışmalar bir nəticə vermədi, odur ki, Afşin də
özünü tamamilə ifşa etməmək üçün Bəzzə hücum etmək əmrini verməyə məcbur oldu.
Cəfər əl-Xəyyat, Əbu Səid və Buxaraxudatın sərkərdəliyi altındakı türk qoşunları
və könüllülər qalanı mühasirə etdilər. Şəhər üçün uzun sürən vuruşma başlandı,
bu zaman xürrəmilər qaladan çıxıb ərəbləri hiss ediləcək tələfat verməyə məcbur
edirdilər. Ərəblər mancanaqları Bəzzin hasarlarına yaxınlaşdırdılar, işçi
korpusu isə hasarları sökərək daşları çıxarmağa başladı. Xürrəmilərin bütün
qəhrəmanlığı və igidliyinə baxmayaraq, ərəblərin üstün qüvvələrinin mühasirəsinə
qalanın davam gətirə bilməyəcəyi Babəkə aydın olanda, o, Afşinlə şəxsi danışığa
girdi. Bu danışıqlar zamanı Afşin "Babəkə aman təklif etdi, lakin o bir gün də
gözləməyi xahiş edəndə Afşin elə dedi: "Sən istəyirsən öz şəhərini
möhkəmlədəsən. Əgər amanda qalmaq istəyirsənsə, çayı keç" lakin o
uzaqlaşdı"[48].

Babəkin amanı qəbul etməkdən boyun qaçırmasına baxmayaraq, Afşin bir müddətdən
sonra onun yanına adam göndərib xahiş etdi ki, barışıq haqqında danışıqlar üçün
onun yanına etibarlı bir adam göndərsin. Babəkin elçisinə o dedi: "Babəkə
(bunları) söylə: hər başlanğıcın bir axırı var. İnsanın başı soğan gövdəsi deyil
ki, yenidən cücərə bilsin. Mənim adamlarımın çoxu qırılmışdır, on nəfərdən biri
də qalmamışdır. Sənin vəziyyətin də yəqin belədir. Gəl sülh bağlayaq. Sənin
əlində olan mülk səndə qalsın, sən burada qal, mən qayıdıb gedim, xəlifədən
sənin üçün bir mülk daha alıb fərman göndərim"[49].

Afşin şəhərə neftsatanlar dəstəsini gətirdi və bunların köməyi ilə şəhər 837-ci
il 26 avqustda ərəb qoşunu tərəfindən alındı[50]. Afşin əmr etdi ki, şəhərin
qalalarını dağıtsınlar və şəhəri üç gün ərzində yandırsınlar. "Bircə ev, bircə
qala salamat qalmadı – o, hər birini yandırdı və ya dağıtdı"[50]. Babəkin
oğulları və onların ailə üzvləri şəhərdə tutuldular[51][52][53]. Nizam əl-MüIkün
verdiyi məlumata görə, Bəzz alınarkən 80 mindən artıq xürrəmi öldürülmüşdü[54].

Bu məğlubiyyətdən sonra 837-ci ildə Babək Sünik hakimi Səhl ibn Sunbatın
mülkündə tutularaq Samirə şəhərinə gətirilir və 838-ci ildə həmin şəhərdə edam
edilir[55].

Ərəblərin Azərbaycana tərəf yollarının üstündəki ilk vilayət Rey idi. Bu şəhəri
tutmaq üçün ərəblər Həmədan-Rey vilayətləri ayrıcındakı Dəstəbə sərhəd
nahiyəsini işğal etdilər, onun qalalarında isə hərbi qarnizonlar yerləşdirdilər.
Məhz bu qarnizonlardakı ərəb əsgərləri Azərbaycana və İranın Xəzəryanı
vilayətlərinə ediləcək yürüşlərə hazırlıq görürdülər.

Azərbaycan qoşunlarına mərzban İsfəndiyar ibn Fərruxzad komandanlıq edirdi. O,
Bacrəvan, Mayməd, Nariz, Şiz, Məyanic və digər yerlərin əhalisindən Ərdəbildə
böyük qoşun toplayıb ərəblərlə vuruşmağa girişdi. Vuruşma bir neçə gün davam
etdi və ərəblərin qələbəsi ilə sona çatdı.[56][57].

Nihavənd döyüşündən düz bir il sonra, yəni 643-cü ildə, Reyin işğalı hələ tam
başa çatmamış, xəlifə Ömərin (634-644) əmri ilə Bukayr ibn Abdullah və Utba ibn
Farkadın başçılıq etdikləri qoşun dəstələri Azərbaycan sərhədlərini keçdilər.
Ərdəbildən bir qədər aralı, Cərmidan dağı yanında İsfəndiyarın hələ yaxşı
möhkəmlənə bilməmiş dəstələri onları qarşıladı. Mənbələrin məlumatına görə, bu,
Bukayrın Azərbaycan ərazisində azərbaycanlılarla ilk toqquşması idi. Bir neçə
gün davam edən qanlı döyüş ərəblərin qələbəsilə başa çatır. İsfəndiyar özü isə
əsir düşür.

Rey yanındakı döyüşlərin ərəblər üçün müvəffəqiyyətlə başa çatdırılması,
xəlifənin Bukayra kömək göndərmək haqqında əvvəlki əmrinin yerinə yetirilməsinə
imkan yaradır. Sərkərdə Simak köməyə göndərilir. Çox keçmədən İsfəndiyarın
qardaşı Bəhramın başçılığı altında təşkil olunmuş yeni qoşun Utba ibn Farkadın
dəstəsinə hücum edir. Ərəblər bu dəfə də qələbə qazanırlar. Bəhram qaçır. Hələ
də Bukayrın yanında əsirlikdə qalan Azərbaycan mərzbanı İsfəndiyar isə bu
hadisədən sonra ərəblərlə sülh müqaviləsi imzalamalı olur. Bu müqaviləyə görə
Azərbaycan əhalisi "imkanları daxilində" can vergisi-cizyə ödəməli idi;
"qadınlar və uşaqlar, həmçinin yaşamaq üçün vəsaiti olmayan xroniki xəstələr,
dünya malından heç nəyi olmayan zahidlər" bu vergidən azad olunurdular.

Yeni hakimiyyət Azərbaycanın bütün əhalisinə, "onun düzlərində, dağlarında,
ucqar və sərhəd yerlərində yaşayanlarına, onların əmlakına, dini icmalarına,
qanunlarına, qaydalarına aman" verməyi öz üzərinə götürürdü.

Bəlazuri isə yazır ki, "hicri 18-ci ildə Xuzeyfə ibn əl-Yəmən Azərbaycanı dinc
yol ilə istila edib, Azərbaycan əhalisi adından hərəkət edən Azərbaycan mərzbanı
ilə müqavilə bağlamışdır. Bu müqaviləyə görə mərzban "800 min dirhəm verməyi
öhdəsinə götürdü" ərəblər isə öz tərəfindən öhdələrinə almışdılar ki, heç kəsi
öldürməsinlər, əsir almasınlar, atəşgədələri dağıtmasınlar və Balasacan, Savalan
və Satrudan kürdlərini təqib etməsinlər. Şiz əhalisinin öz bayramlarında rəqs
etməsinə və (keçmişdə) icra etdikləri hər işi açıq görmələrinə mane
olmasınlar"[58][59]. Bundan sonra xəlifə Ömər, Xuzeyfə ibn əl-Yəməni
vəzifəsindən götürdü və Utbə ibn Farkadı Azərbaycana canişin təyin etdi. Lakin
ərəb qoşunları Azərbaycandan gedəndən sonra ölkənin əhalisi hicri 24
(644-645)-cü ildə üsyan qaldırıb, "müsəlmanların onlarla bağladıqları sülh
şərtlərinə əməl etməkdən boyun qaçırdılar".[60][61]

Əməvilər xilafətinin çöküşündən sonra hakimiyyətə gələn Abbasilər sülaləsi
dövründə yeni qanunlar qüvvəyə mindi. Bir neçə adda yeni vergilərin tərtib
olunması, işğalçılıq fəaliyyətini geniş vüsət alması yerli xalqın müqavimət
əzmini qırırdı. Bu dövrdə Cənubi Azərbaycan sakinləri də xeyli zülm çəkmişlər.
Torpaqların mühüm hissəsi formal olaraq dövlətin mülkiyəti hesab olunurdu. Bunun
əsasında xəzinə əkinçilərdən torpaqdan və, dövlətin suvarma sistemindən
yararlanma haqqı kimi vergi yığırdı. Dövlətin torpağının bir hissəsi iqta kimi
hərbi xidmətinin təminatı kimi feodallara verilirdi. Tədricən renta iqtası,
torpaq iqtasına çevrildi, və, erkən həm də sonrakı dövrlərdə şərti torpaq
mülkiyəti olaraq ömürlük benefisidən irsi lenə çevrildi. Xüsusi ilə torpağı,
feodala məhsulun 50% və daha çox qədərini ödəmək şərti ilə, icarəyə götürən
kəndlilərin vəziyəti ağır idi.

Güney Azərbaycanda yaranan xanlıqlar arasında Urmiya xanlığı mühüm yer tuturdu.
Xanlığın əsasını Nadir şahın əmisi oğlu Fətəli xan Əfşar qoymuşdu.

Təbriz və Xoy xanlıqları Dunbuli tayfasından olan nəslin əlində idi. Çox da
böyük ərazi və əhalisi olmayan Qaradağ xanlığının başında Qaradağ tayfalarına
başçılıq edən Kazım xan (1747-1752) dururdu. Marağa xanlığı hələ Nadirin
sağlığında burada hakim olan Əliqulu xan Müqəddəmin əlində idi. Ərdəbil
xanlığını 1792-ci ilədək Nəzərəli xan Şahsevən idarə edib. 0, Ərdəbil, Xalxal və
Muğandakı şahsevən tayfalarını birləşdirmiş, mahalların etibarlı idarəsini
təşkil edə bilmişdi. Nəzərəli xandan sonra oğlu Nəsirəli xanlıq taxtına çıxdı.

Maku xanlığını Bayat boyundan olan Əhməd Soltan (1747-1778), Sərab xanlığını isə
Şəqaqi boyundan olan Əli xan (1747-1786) yaratmışdır.

XVIII əsrin ortalarında yaranmış xanlıqlardan biri də Ərdəbil xanlığı olmuşdur.
Lənkəran, Qaradağ, Qarabağ, Sərab və Gilan xanlıqları ilə həmsərhəd olan
xanlığın mərkəzi Ərdəbil idi. Xanlığın əsasənı Şahsevən tayfasından olan Bədir
xan qoymuş və dövləti siyasi cəhətcə möhkəmləndirmişdi. Xanlığı feodal
əyanlarından ibarət divanxana idarə edirdi. Mahallarda idarəçilik işləri bəylər,
naiblər, kəndlərdə kətxudalar tərəfindən aparılırdı. Xanlığın 3 min nəfərlik
daimi qoşunu var idi. Bədir xanın oğlu Nəzərəli xan Şahsevənın dövründə
(1747-1783) zəndlər və qacarlarla münasibət kəskinləşmişdi. Nəzərəli xan
Şahsevən nikah diplomatiyası vasitəsilə qarabağlı İbrahim xanla dostluq
əlaqələri yaratmişdi. Lənkəran xanlığı ilə də mehriban qonşuluq münasibətində
idi.

Qubalı Fətəli xan 1784-cü ilin mayında hücum edərək Ərdəbili və Meşkini tutdu.
Bu hadisə Fətəli xanın düşmənlərinin, xüsusilə, Rusiyanın narazılığına səbəb
oldu. Ona görə də Fətəli xan Ərdəbili tərk etməli oldu.

Nəzərəli xandan sonra hakimiyyətə gələn Nəsir xanın (1783-1808) dövründə,
1797-ci ildən etibarən xanlıq müstəqilliyini itirərək Qacarlardan asılı
vəziyyətə düşmüşdü. Xanlığın fəaliyyətinə 1820-ci ildə Qacarlar sülaləsi
tərəfindən son qoyulmuşdu.

Marağa torpaqlarını I Şah Abbasın ora köçürdüyü Qarabağın cavanşir elinin qolu
olan müqəddəm tayfası idarə edirdi. XVIII yüzilin əvvəllərində Marağa əyalətini
osmanlılar tuta bilmiş, lakin Nadirin köməyilə vəkil Həsənəli bəy əyaləti azad
etmişdi. Tayfa başçısı Əbdürrəzaq ora hakim təyin olundu. O isə Nadirin
siyasətindən ehtiyat edərək Bağdada qaçdığından xanlıq yenidən vəkil Həsənəli
bəyə həvalə olundu. Onun oğlu Əliqulu xanın dövründə Nadirin ölümündən sonra
xanlıq müstəqilləşdi. Marağa xanlığı XIX yüzilin 20-ci illərində ləğv olundu.

Maku əyaləti Səfəvi hökmranlığı dövründə Çuxur Səd bəylərbəyliyinə daxil olan
yarımmüstəqil sultanlıqdan ibarət idi. Onu bayat tayfasından olan nəsli hakimlər
idarə edirdi.

Xanlığın banisi Bayat tayfasından Əhməd Sultan idi. O, xanlığın idarəsi və
möhkəmləndirilməsi üçün bəzi tədbirlər gördü. Vaxtilə Nadir Şahın Xorasandakı
sərkərdələrindən biri idi. Nadir şahın öldürülməsindən sonra onun arvadlarından
biri ilə evlənir. Onun və oğlu Hüseyn xanın haqqında məlumat azdır. Xanlığın
içində anklav olaraq Ayrımlı tayfasının 30 kənddən ibarət olan öz Avacıq xanlığı
da var idi. Xanın ölümündən sonra torpaqlar oğlanları Həsən və Hüseyn xan
arasında bölündü. Həsən xan İrəvanlı Məhəmməd xan Qacardan asılılığa düşdü.
Hüseyn xanın Mahmudi və Əbaqiyyə mahalları Osmanlılar tərəfindən tutuldu, lakin
bu mahalları tezliklə geri ala bildi. Əli xanın dövründə xanlıq möhkəmlənməyə
nail oldu. Hüseyn xanın oğlu Əli xan hamının qibtə etdiyi bir xan olaraq
tanınırdı. Əli xan daha sonra İslam dinindən çıxaraq Babın təlimini qəbul
etmişdi. Bu xətt Hacı İsmayıl xanın zamanında da davam etdirildi. Teymur Paşa
xan 1877-1878-ci illərdə xanlığı gücləndirdi. O, rus generalı Alxazovun Naxçıvan
dəstələrilə birgə Təbriz üçün təhlükə yaradan Şeyx Übeydullanın dəstəsini
məğlubiyyətə uğratdı. Ona yerli xalq "Azərbaycan Padşahı" ləqəbi vermişdi.
Xanlığın son nümayəndəsi Murtuzaqulu xan isə 1922-ci ildə devrildi.[64]

Əhalisi Xanlığın əhalisi Azərbaycan türkləri və kürdlərdən ibarət idi. Əhalinin
900 ailəsi Əhl-Haqq (Yərsanizm) dininə etiqad edirdi. Xalq arasında sünnilər
qaraqoyunlu, şiələr isə ağqoyunlu adlanırdı. 1200 erməninin də yaşadığı qeyd
olunur. Xanın əsas güvəndiyi qulluqçuları ermənilərdən idi.

Qaradağlı tayfası Səfəvilərin hakimiyyətə gəlməsində fəaliyyət göstərdiyindən I
Şah İsmayıldan başlayaraq Qaradağ vilayətinin idarəsinə nail ola bilmişdi. XVI
əsrdən XIX əsrin əvvəllərinədək Qaradağ vilayətinin idarəsi irsi olaraq müəyyən
nəsil üzrə olmuşdu. Onlar həm də ruhani səlahiyyətlərinə malik idi. XVIII
yüzilin əvvəllərində Səfəvi sülaləsi zəiflədiyindən hakim Kazım xan mərkəzi
hakimiyyətə tabeçilikdən çıxmış, şah Sultan Hüseynin ehtiramına layiq görülən
rus A.Volınskini Əhərə qoymamışdı. Nadir mərkəzi hakimiyyətə tabe olmayan xanın
gözlərini çıxartdırmışdı. Nadirin ölümündən sonra Qaradağ xanlığı
müstəqilləşmiş, Kazım xan Qaradağ xanı olmuşdu.

Sərab xanlığı – Cənubi Azərbaycan ərazisində (indiki İran ərazisində) xanlıq.
(XVIII əsrin 40-cı illəri – XIX əsrin əvvəlləri). Ərazisi Ərdəbil, Qaradağ,
Təbriz, Marağa xanlıqları və İranla hüdudlanırdı. Mərkəzi Sərab şəhəri.

Sərab xanlığının əsası Şəqaqi tayfasının başçısı Əli xan (1747-1786) tərəfındən
qoyulmuşdur. Nadir şahın ölümündən sonra paytaxtdakı qarışıqlıqdan istifadə edən
Əli xan özünü həmtayfaları arasında xan elan etdi. O, Məhəmmədhəsən xan Qacarla
mübarizədə öz müstəqilliyini qoruyub saxlasa da, Kərim xanın nominal
hakimiyyətini qəbul etməyə məcbur olmuşdu.

Əli xanın ölümündən sonra hakimiyyətə Sadıq xan Şəqaqi gəlsi. Sadıq xanın
hakimiyyəti dövründə Sərab xanlığı yenidən müstəqilliyə nail olmuş, öz
sərhədlərini genişləndirməyə cəhd göstənnişdi.[64]

Sadıq xan xanlığın idarə sistemini nizama saldı, müdafiəsini təşkil etdi. İran
tərəfdən təhlükəni nəzərə alaraq xan titulu verdiyi qardaşı Əli bəyi Zəncana
hakim təyin etdi. Sadıq xan Təbrizi ələ keçirdi. Lakin Urmiya, Qarabağ və başqa
xanlıqlardan kömək alan Nəcəfqulu xan Dünbuli Sadıq xanı geri çəkilməyə məcbur
etdi. Sərab xanlığının ərazisi Qacarlar dövlətinin tərkibinə qatıldı.

Ən görkəmli xanlarından biri Əmiraslan xan Qırxlı-Avşar olmuşdur. Onun
hakimiyyəti dövründə Təbriz xanlığı Ərdəbili, Xalxalı, Azərbaycanın cənub
torpaqlarının bir hissəsini tutmaqla sərhədlərini xeyli genişləndirdi. Lakin çox
keçmədi ki, Təbriz xanlığı Fateh-Əli xan Əfşar tərəfindən ələ keçirildi və
Təbriz onun ölkəsinin paytaxtına çevrildi. Təbriz xanlığının idarə edilməsi
Nəcəf-Qulu xana tapşırılır. Fateh-Əli xanın ölümündən sonra Təbriz xanlığı
yenidən müstəqillik əldə edir.[65]

Xanlığın əsasını Nadir şah Əfşar'ın əmisi oğlu, Əfşar tayfasından olan Fətəli
xan Əfşar qoymuşdu.O,hətta Nadir şahın sərkərdəsi olan Azad xan'ı da öz tərəfinə
çəkə bilmişdi. Bundan sonra,o,mərkəzləşdirmə siyasətini həyata keçirməyə
başladı.İlk olaraq Təbrizə hücum etdi,Təbriz asılı hala salındı.Və Təbriz
paytaxt oldu.Daha sonra Xoy xanı Şahbaz xan da Fətəli xanla ittifaq bağlamağa
məcbur oldu.Bundan sonra isə Qaradağ,Marağa və Sərab xanlıqları Urmiya
xanlığından asılı vəziyyətə salındı.O,1751-ci ildə Azad xanı onunla ittifaqdan
imtina edən İrəvan xanlığı üzərinə göndərdi.İrəvan xanı Mir Mehdi Kartli çarı II
İraklidən kömək istədi.II İrakli Qazax və Borçalı azərbaycanlılarından topladığı
ordunu Mir Mehdi xana köməyə göndərdi.Azad xan geri oturduldu.Beləliklə,Fətəli
xan Əfşar Maku və Ərdəbil xanlıqları istisna olmaqla,bütün Cənubi Azərbaycan
xanlıqlarına öz hakimiyyətini yaya bilmişdi.

Urmiya xanlığının hökmdarı Fətəli xan Əfşar Nadir şah Əfşarın ən yaxın
adamlarından biri idi və Əfşarlar tayfasına mənsub idi. Fətəli xan Əfşar Cənubi
Qafqazın tutulması və İranda ali hakimiyyət uğrunda mübarizəyə də xüsusi
əhəmiyyət verirdi. Bu məqsədlə müxtəlif xanlıqlara müttəfiqlik haqqında
müraciətnamələr göndərildi. İrəvan xanlığına hücum uğursuz olduqda hücum
istiqaməti Gürcüstana yönəldi. Çar II İrakli məğlub edildi.

Fətəli xan İranda ali hakimiyyət uğrunda mübarizə aparan Kərim xan Zəndin
üzərində qalib gəldikdən sonra hakimiyyətini Mərkəzi və Qərbi İrana yaya bildi
(1752). İranın şimalında möhkəmlənən Məhəmmədhəsən xan Qacarla mübarizə çə­tin
oldu. Məhəmmədhəsən xan onun Kərim xan Zəndlə müharibəsindən istifadə edərək
Gilanı tutan Fətəli xanı oranı tərk etməyə məcbur etdi. Bununla
kifayətlənməyərək Təbrizi, sonra isə Urmiyanı tutdu (1757). Yalnız Məhəmmədhəsən
xanın öldürülməsilə asılılıqdan qurtulmaq mümkün oldu (1759). Fətəli xan Təbrizə
qayıtdı və hakimiyyətini möhkəmləndirdikdən sonra Qarabağa hücum etdi və onu
asılı vəziyyətə saldı (1759).

Məhəmmədhəsən xandan sonra İranda başlıca qüvvəyə çevrilən Kərim xan Zənd
Urmiyanı 1763-cü ildə 9 ay mühasirədə saxlayır. Nəhayət Urmiya xanlığını tutan
Kərim xan Zənd Fətəli xan Əfşarı Şiraz qonaqlığında edam etdirir.

Kərim xan Zəndin ölümü ilə xanlıq yenidən müstəqil siyasət yeritməyə başladı. Bu
zaman Məhəmmədhəsən xan Qacarın oğlu Ağa Məhəmməd xan Urmiyalı Əli xanı yanına
çağırıb gözlərini çıxartdı. Ağa Məhəmməd xanın çəkilməsindən sonra İmamqulu xan
hakim seçildi. O, Sərablı Əli xan Şəqaqi ilə Xoylu Əhməd xana qarşı ittifaq
bağladı. Müttəfiqlər Təbriz yaxınlığındakı döyüşdə məğlub oldular. Əmiraslan xan
Əfşar Urmiyaya hakim təyin edildi, lakin onun xanlığı uzun çəkmədi. Məhəmmədqulu
xan yeni hakim təyin olundu. Ağa Məhəmməd xanın hücumundan sonra Uşnu qalasına
çəkildi. Qacarın ölümü ilə müstəqilliyini bərpa edən xanlıq, İran taxtına çıxan
Fətəli şaha tabe oldu.[66]

Xanlığın yaradıcısı Əmirgunə xandır. Əmirgunə xan Əmirli-Avşar Nadir şah
Qırxlı-Avşarın ölümündən sonra Gilanın valisi olmuşdu. Sonra Taroma başçılıq
etmişdi. Əmirgünə xan Avşar Fətəli xan Araşlı-Avşarla birləşib Kərim xan Zəndə
qarşı çıxdı. Sonra Kərim xanın tərəfini tutub Fətəli xanı satdı. Kərim xan onu
Şiraza "fəxri qonaqlığa" aparıb ali şuraya daxil etdi.

Kərim xanın vəfatından sonra Əmirgünə xan Taroma qayıdıb özünün xanlığını elan
etmişdi. İranı birləşdirməyə başlayan Ağaməhəmməd xanı tanımaq istəmirdi. İlk
növbədə Urmiya hakimi Məhəmmədqulu хаn Qаsımlı-Аvşаra müraciət etdi.
Məhəmmədqulu xan ona etina etmədi.

Əmirgunə xan 1782-ci ildə başqa xanlarla birləşib Mazandarana hücum etdi.
Savaşda yaralanıb qaçdı[67].

General-poruçik Aleksandr Suvorov 28 iyul 1780-сi ildə Həştərxandan Q. A.
Potyomkinə məruzəsində yazırdı:

Xoy xanlığının əsasını dünbuli tayfa başçıları qoymuşdu. Dünbuli Əhməd xan XVIII
yüzilin 60-cı illərində Təbrizdə də möhkəmlənmişdi. O, İrəvan, Naxçıvan və
Qaradağ xanlığını da özünə tabe etmişdi. Qarabağ xanlığı ilə müttəfiqlik
hakimiyyətinin möhkəmlənməsinə müsbət təsir göstərdi.

Xoy xanlığı ilə Kərim xan Zəndin zərbələrindən sonra dirçəlməyə başlayan Urmiya
xanlığı arasında ziddiyyət var idi. Xanlıqlar arasındakı döyüşdə Urmiya xanlığı
məğlub oldu. Bu Xoy xanlığının nüfuzunu xeyli artırdı. Kərim xan Zənd Xoy
xanlığının güclənməsindən narahat olub, Əhməd xanı sarsıtmaq üçün tədbirlər
görməyə başladı. Bu məqsədlə onun qardaşı Şahbaz xanın oğlanlarını əmilərinə
qarşı mübarizəyə hazırlayırdı. Kərim xan Zəndin səpdiyi düşmənçilik toxumu onun
ölümündən sonra belə özünü göstərdi. Şahbaz xanın oğlanları Əhməd xana qəsd
edib, onu öldürdülər. Qəsdçilər hakimiyyəti ələ keçirməyə nail ola bilmədilər.
Cəfərqulu xan Xoylu xilas ola bildi, onları cəzalandırdı və qardaşı Hüseynqulu
xanı azad edərək hakimiyyətə gətirdi.

Zəncan хanlığın banisi Zülfüqar xan Əmirli-Avşar idi. Avşar elinin Əmirli
oymağının Zəncan ətrafında çəkisi ağır idi. "Kitabi-məcməül-sultaniyyə"nin
370-ci səhifəsində yazılır: "Əmirli-Avşar еlindən bir tayfa adıdır ki, Хəmsənin
(Zəncanın) ətrafında sakindirlər.

Zülfüqar xan Əmirli-Avşar (Zəndiyyə dönəmində) Zəncanın valisi və Kərim xan
Zəndin siyasi rəqibi idi. Bugünkü Zülfüqarilərin ulu babası оlub və Zəncanın
Səbzə mеydanında yеrləşən imarət оnunkudur". "Gülşəni-murad", "Rüstəmüttəvariх"
və başqa kitablarda da оnun haqqında məlumatlar vеrilib. Kitabların bir nеçə
yеrində оnun iqtidarı və qüdrətinə görə, "Alicah Zülfüqar хan", "Sultan Zülfüqar
хan Əmirli-Avşar", "Хaqan" ünvanları ilə хatırlanıb. Zülfüqarilərin daхil оlduğu
əmirlilərin оlduqları yеr, Qоltuq qalası Zəncanın cənub yörəsində yеrləşirdi.

Zülfüqar хan Kərim xan Zəndin ölümündən sоnra qоşun çəkib Qəzvini tutdu. Şahlıq
iddiasında idi. Əlimurad хanın hücumundan sоnra Qəzvini buraхıb Zəncana qayıtdı.
Zülfüqar хan Ağaməhəmməd хan Qоvanlı-Qacarın qardaşı Cəfərqulu хanla vuruşub
məğlub оlmuşdu. Zülfüqar хan məğlub оlub Хalхala qaçmışdı. Хalхalın hakimi оnu
tutub Əlimurad хana vеrdi.

Zülfüqar хandan sоnra, 1780-ci ildə Zəncanın hakimi Əli хan Avşar оldu. Оnun
sоyu Zayirli adlanırdı. Zayirli sоyu Zəncanın ətrafında məskunlaşıblar.
"Gülşəni-murad" kitabında bu barədə yazır ki, Əli хan Zayirli-Avşar Хəmsə və
Zəncan əyalətinin hakimi və Zülfüqar хanın qоhumu idi.

1783-cü ildə Təbriz şəhəri Urmiya qoşunları tərəfindən mühasirəyə alınmışdı.
Nəcəfqulu хan Dünbili mühasirənin götürülməsindən sоnra оğlu Хudadad хanı yardım
üçün Əlimurad хanın yanına göndərdi. Əlimurad хan оna yardım еtməyə söz vеrdi.
Urmiya hakimi İmаmqulu хаn Qаsımlı-Аvşаr bu hadisəni еşidib Əlimurad хanın
üstünə qоşun göndərdi. Qоşun Sоvucbulaq tərəfdən yоla düşdü. Əmənulla хan
Ərdəlani də yоlda qоşuna qоşuldu.

Zəncan hakimi Əli хan bir müddət idi ki, Əlimurad хandan üz döndərmişdi,
sеvincək halda оnlarla birləşdi. Оnları ağırlayıb məsləhət gördü ki, əvvəl еvin
içi, sоnra çölü. Bildirdi ki, gəlin Azərbaycanı iç düşmənlərdən təmizləyək,
sоnra Əlimurad хanın üstünə gеdərik. Bu məsləhəti Imamqulu хan Qasımlı-Avşar
qəbul еdib Irağa gеtməkdən əl çəkdi. Birləşdiyi Əli хanın sərkərdələrindən оlan
Vəli bəyi qоşunla Azərbaycana göndərdi. Dоst bildiyi Azərbaycan хanlarına məktub
yazıb оnlara qоşulmağı təklif еtdi. Хalхalın hakimi Fərəculla хan Miyanədə оna
qоşuldu.Sərab hakimi Əli хan Şəqaqi böyük оğlu Sadıq sultana qоşun götürüb
оnlara qоşulmasını tapşırdı. Оnlar Təbrizin bir ağaclığında tоplanıb oturaq
еtdilər. Qış həmin il sоyuq gəldiyindən şəhəri mühasirə еtməyə tablamayıb
Urmiyaya yоllandılar.

Əli хan Avşar Qarabağ hakimi Ibrahimхəlil хan Cavanşirlə yazışırdı. 1787-ci ildə
Qarabağ хanı Əli хana yazırdı ki, Ağaməhəmməd хanın Azərbaycana girməsi böyük
təhlükədir və buna görə də о, Məhəmmədhəsən xanın oğlunu şimala dоğru hərəkətinə
manе оlmalıdır. Bunun üçün lazım gələrsə, оna qоşunla və pulla kömək еtməyə
hazırdır.

Ibrahimхəlil хan Cavanşirin məktubu Təbriz хanı tərəfindən ələ kеçirildi.
Ağaməhəmməd хana göndərildi. Ağaməhəmməd хan Qоvanlı-Qacar 50 min qоşunla
Zəncana gəldi. Əli хan Zayirli bir məktub vasitəsilə Avşar еlinin butün
оymaqlarını Tеhrana dəvət еtdi. Ta Tеhranda Avşarlar sülaləsinin şahlığını еlan
еtsin.

Bir neçə dəfəlik yüngül qarşılaşmada Əli хan Zayirli-Avşar Ağaməhəmməd хan
Qacarın оrdusunun nizamını pоzmuşdu. Ağaməhəmməd хan da qalib gələndən sonra оnu
Zəncanın hakimliyindən və qоşun sərkərdəliyindən azad еtdi.

Əli xan Qacar xanına qarşı mübarizədən əl çəkmirdi. 1788-ci ildə (hicri qəməri
1201-ci ildə) Ağaməhəmməd хan Əli хan Avşarı Isfəhan şəhərinə aparıb gözlərini
çıхartdırdı. Оnun bütün vəzifələrini Abdulla хan Usanlı-Avşara vеrdi.

Əli хan Zayirli-Avşardan sоnra Zəncanın valisi Abdulla хan Usanlı-Avşar оldu.
1797-ci ildə Ağaməhəmməd şah Qоvanlı-Qacar оnu hakim kimi tanımışdı. Abdulla хan
Хəmsəyə yеtişəndən sоnra şahlıq həvəsinə düşmüşdü. Yar-yоldaşlarından,
dоst-tanışlarından qоşun tоplayıb taхt-tac iddiası еdirdi. Sоnra iddiasından əl
çəkib Zəncanı idarə еtməyə başladı.

Abdulla хan Usanlı 1797-ci ildə Qacar şahları tərəfindən Хəmsə əyalətinin valisi
оlmuşdu. Fətəli şah Qоvanlı-Qacara хidmət еtmişdi.

Abdulla хan Hüsеynqulu хan Qоvanlı-Qacarın оğlu Sülеyman хanın qiyamına
qarışdığı üçün Fətəli şah tərəfindən kоr еdildi.

Əmənulla хan Qacar dövlətinin adlı-sanlı sərkərdələrindən idi. 1806-cı ildə
Fətəli şah Qоvanlı-Qacar İbrahimхəlil хan Cavanşirin оğlu, İrana tabе оlan Mеhri
mahalının başçısı Əbülfət хanı (Əbülfət xan Tuti) qızışdırıb 5 min nəfərlik
qоşunla Qarabağa göndərdi. Əbülfət хanın yеznəsi Fərəculla хan
Sarıхanbəyli-Şahsеvəni də оna yardımçı təyin еtdi. Iranın adlı-sanlı
sərkərdələri, о cümlədən Qəzvinli sərdar Hüsеynqulu хan Qacar, Damğanlı Ismayıl
хan, Хəmsəli (Zəncanlı) Əmənulla хan Avşar və başqaları Əbülfət хanın başçılığı
altında idi.

Bölgə əhalisi ölkənin təhsil və digər sistemlərində olduğu kimi quruculuq və
idarəetmə sistemində də önəmli rol oynayırlar. Mərkəzi İran Ağsaqqallar
Şurasındakı 86 təmsilçidən 11-ni azərbaycanlılar təşkil edir.

İslam Məşvərət Şurasının 290 üzvündən 44-ü cənubludur. Həmin təmsilçilərin 40-ı,
eyni zamanda Türk Bölgələr Fraksiyasına da üzvdür.

♦ 2012-ci il yeniyetmə gənclər üzrə Asiya Voleybol Çempionatı - Qədir Arena
(Urmiya)

♦ Beynəlxalq Uşaqlar Gününə həsr olunmuş 16-cı güləş müsabiqəsi - Şəhid
Purşərifi Arena (Təbriz)

♦ 2014-cü il yeniyetmə gənclər üzrə Asiya Həndbol Çempionatı - Şəhid Purşərifi
Arena (Təbriz)

♦ 1976-cı il futbol üzrə Asiya Kubokunun bir sıra matçları - Bağ Şəmal Stadionu
(Təbriz)

Sasanilər dövründə Adurbadaqanın ərazisi əsasən türkdilli tayfalarla məskun
idi.[76] Əhalinin bir hissəsi İran dilləri qrupunun dialektlərində danışsa da,
həmin dil qrupundan olan hakim pəhləvi dili geniş xalq kütlələrinin danışıq dili
ola bilməmiş, yalnız kargüzarlıqda işlədilmiş, hakim təbəqənin dili olmuşdu.[76]

Azərbaycan türkləri İranda say etibarilə farslardan sonra ikinci yeri tuturlar.
XIX əsrin sonlarında İranda Azərbaycan Türklərinin sayı 2 milyona yaxın idi.
Onlardan 1 milyonu kənd əhalisi, 0,5 milyon şəhər əhalisi, 0,5 milyonu isə
yarımköçərilərdən ibarət idi. XX əsrin ortalarında İrandakı azərbaycan
türklərinin sayı 16-18 milyon (32-36%) olmuş və bunlardan 7-9 milyonu Cənubi
Azərbaycanda məskunlaşmışdır. 90-cı illərin əvvəllərində aparılmış hesablamalara
görə, İranda, 40.000.000 azərbaycan türkləri yaşayır. Onların böyük bir qismi
(təxminən 20 mln.) Cənubi Azərbaycanda, qalanı isə İranın digər ərazilərində
məskunlaşmışdr.[77]

Şahlıq rejimi zamanı (1925-1978) dövlət siyasətinin əsas tərkib hissəsini
millətçilik təşkil edirdi. İran hakim dairələrinin göstərişi ilə mədəniyyətin
elm ədəbiyyat və incəsənət kimi sahələri də yeni nəslin fars şovinizmi ruhunda
tərbiyəsi və hazırlanması işinə xidmət edirdi. Mədəniyyətin bu sahələrində
qeyri-fars xalqlara (xüsusilə azərbaycanlılara) öz ana dillərində əsərlər
yazıb-yaratmağa imkan verilmirdi. XV-XVII əsrlərin Azərbaycan mədəniyyətinin
inkişafında mühüm mərhələ olduğunu görərik.

Təbriz xalçaçılıq məktəbi Azərbaycanın ən qədim və məşhur xalçaçılıq məktəbidir,
Təbriz, Ərdəbil, Marağa, Mərənd, Maku, Xoy, Urmiya, Zəncan, Heris, Sərab,
Əhmədabad, Əhər, Salmas, Qaradağ, o cümlədən, Qərəcə, Miriş, Görevan, Sennə və
başqa xalça məntəqələrini əhatə edir. Bu ərazidə yaşamış türk dilli tayfalar
hələ qədimdən xalçaçılığın yaranması və inkişafında mühüm rol oynamış, müxtəlif
dövrlərdə Iran xalça sənətinin təşəkkülünə ciddi təsir göstərmişlər. Orta
əsrlərdə Şərqin ən mühüm ticarət mərkəzlərindən və zəngin şəhərlərindən olan
eləcə də Avropa ilə ticarət əlaqələri xalçaçılıq sənətinin sürətli inkişafına
səbəb olmuşdur.

Öz kompozisiya tələbatına süjetlərin təfsirinə, parçanın koloritinə və
texnologiyasına görə Cənubi Azərbaycan xalçaları XVI əsrdə Təbriz məktəbinin
yüksək tərəqqisi dövründə dekorativ tətbiqi sənətin həmin məktəbə xas
ənənələrinin inkişafına dəlalət edir. Bu xalçalarda klassik dövrün miniatür
rəngkarlığının təsiri hələ də duyulur.Lakin əvvəlki üsullardan uzaqlaşma nəzərə
çarpır. Süjetlər sanki ayrı-ayrı fraqmentlərə parçalanır və bu fraqmentlər ümumi
dekorun daha çox formal ünsürlərinə çüvrilir,artıq rəvayət xarakterli və
hadisələrin mənasını açıb göstərən motivlər kimi başa düşülmür. Bir qayda olaraq
ovçuların fiqurları,ov motivləri naxışlarla əvəz olunur.

Xalçalardan medalton və medalyonlar boyunca Azərbaycan memarlığının abidələrinin
təsviri,tarixi və din xadimlərinin obrazlarının verilməsi təqlidçilik xarakteri
daşımır.Ənənəvi Şərq mədəniyyətinə əsaslanan müstəqil xarakterə malikdir.Dörd
dəqiq hissəyə bölgü Şərqin dünya şöhrətli "bağ-bağçaları" üçün səciyyəvidir. Bu
xalçalar haqqında XII əsr mənbələrində məlumat verilir.Əmək istilaçıları 637-ci
ildə Ktesifonda Sasanilərin iqamətgahını ələ keçirərkən "Xosrovun Baharı" adlə
xalçanı qənimət kimi götürmüş və onu misilsiz bir sərvət kimi
qiymətləndirmişlər.Xalçanın fonunda şəlaləli irmaqlar, arxlı güllü-çiçəkli bağ
təsvir olunmuşdur.

XVI əsrə aid edilən və hazırda Məşhəd muzeyində saxlanılan Təbriz xalçasına
nəzarət yetirək. Burada ən əvvəl xalçanın orta hissəsində dörd hissədə
fəsillərin rəmzləri:qar,gördurşağı,yağış təsvirləri,mərkəzdə medalyon nəzərə
çarpır. Medalyonda çox güman Təhmasib şahın babası İmam Rzanın məqbərəsinin
minarələri bir sıra dini abidələr və motivlər əks olunmuşdur.Bu prinsip sonralar
tarixi və ictimai şəraitə uyğun olaraq dəyişmişdir.

Təbriz xalçaçılıq məktəbinin "Bağ-behişt xalçası", "Bağ-meşə xalçası", "Balıq
xalçası", "Buta xalçası", "Dərviş xalçası", "Kətəbəli xalçası", "Gördəst
xalçası", "Göllü-guşəli xalçası", "Güldanlı xalçası", "Leyli və Məcnun xalçası",
"Məşahir xalçası", "Mun xalçası", "Namazlıq xalçaları", "Nəcaqlı xalçası",
"Sərvistan xalçası", "Sərdari xalçası", "Səhənd xalçası", "Silsiləvi ləçək
xalçası", "Fərhad və Şirin xalçası", "Xəyyam xalçası", "Xətai xalçası", "Həddad
xalçası", "Çərxi-gül xalçası", "Ceyranlı xalçası" və s. klassik kompozisiyaları
da məşhurdur.

1871-1974-cü illərdə M.F.Axundzadənin 6 komediyasının fars dilinə tərcümə
edilərək İranda yayılması Cənubi Azərbaycanda teatr sənətinə marağı artırmışdı.
İlk teatr 1905-1911-ci illər İran inqilabı dövründə yaradılmışdı. 1909-21-ci
illərdə "Azərbaycan artistləri dəstəsi" fəaliyyət göstərmişdir. 1920-ci ildə
Təbrizdə Sidqi Ruhulla, M.Şəfizadə, M.R.Vaizzadə və başqalarının təşəbbüsü ilə
ilk teatr binası – "Xeyriyyə teatrı" tikildi. Təbriz, Urmiya və Xoy şəhərlərində
Ü.Hacıbəylinin məşhur komediyaları tamaşaya qoyulmuşdu. Azərbaycan Milli
hökuməti zamanı Təbrizdə ilk Azərbaycan Dövət Teatrı yaradılmışdı. 1946-cı ildə
Təbriz Dövlət Filarmoniyasıda fəaliyyət göstərmişdir. 1946-cı ilin dekabrında
ölkədə milli azadlıq hərəkatına divan tutulduqdan sonra Azərbaycan Dövlət Teatrı
da bağlandı. Yalnız qısa bir müddət ərzində (1948-1949) Tehranın "Ziba" teatr
salonunda azərbaycanlı incəsənət xadimləri tərəfindən türk dilində bir sıra
tamaşa və konsertlər verilmişdir. Həmin tədbirlərin təşkilinə və göstərilməsinə
məşhur ziyalı alim, yazıçı Gəncəli Sabahının qardaşı Səməd Səbahi də başçılıq
etmişdir.

Azərbaycan türkcəsindəki radio verilişlərinin proqramına, əsasən bu tayda
bəstələnmiş və orada yayılmış bir sıra xalq mahnıları və havaları "məhəlli
nəğmə" adı altında daxil edilirdi. Bu yolla Azərbaycan musiqisi xalq arasında
yayılır və qorunurdu. Tanınmış bəstəkar Əli Səliminin bəstələdiyi mahnılar 90-cı
illərədək bu tayda da (Şimali Azərbaycanda) anonim qalmışdı. 1979-cu ildən bu
tərəfə Azərbaycan musiqisində bir sıra irəliləyişlər baş vermişdir. Daim
sənətkar kimi formalaşmış bəstəkar Əli Səliminin bu illərdə "Fantaziya", "Elim,
günüm, şövkətim", "Ceyran sevgilim" və s. filmlər üçün bəstələdiyi musiqi
əsərləri nəinki İranda, eləcə də bütün dünyada məşhurlaşdı. Onun "Aman,
ayrılıq", "Sizə salam gətirmişəm" mahnıları bütün dünya azərbaycanlıları
arasında çox məşhurdur. Orta musiqi təhilini Bakıda alan Ə.Səlimi sonralar
Tehran radiosunda işləmiş, Təbrizdə orkestr rəhbəri və musiqişünas olmuşdur. O,
1988-ci ildə İslam Mədəniyyəti və İrşad Nazirliyi tərəfindən İranın ən yaxşı
bəstəkarı kimi tanınmış, qızıl lövhəyə və medala layiq görülmüşdür.

Güneyli Həsən Ənami Bülbül adına Uluslararası Musiqi Festivalının qaliblərindən
biri olub. O, 1999-cu ildə Bakı Musiqi Akademiyasının III kurs tələbəsi ikən
Azərbaycan Dövlət Akademik Opera və Balet Teatrında "Sevil" operasında baş rolda
çıxış edib. Vətənpərvər muğənni Araz Elsəs, Almaniyada yaşayan və gözəl səsi
olan Yaqub Zurufçu azərbaycanlılar arasında çox populyardır. Avropa və
Amerikanın bir çox şəhərlərində muhacirət həyatı yaşayan çoxlu cənublu
sənətçilər vardır. Onların arasında Ə.Bekkalam, İ.Əhrari bu gün dünyanın sayılan
rəssamlardandır.

XIX əsrin I yarısında bütün Azərbaycan ədəbiyyatında olduğu kimi, onun cənub
qolunda da aşıq şeiri və lirik poeziya əsas yeri tuturdu. Nəbati, Heyran xanım,
Ə.Qaracadaği, M.Aciz, M.Dilsuz, H.M.Şükuhi, H.R.Sərraf, M.Ə.Ləli, M.Hidəci və
başqaları lirik şeirin gözəl nümunələrini yaratmışdır. Ə.Raci və bir çox başqa
şairlər lirik şeirlərlə yanaşı, dini mövzulu əsərlər də yazmışlar. M.Xəlxalinin
əsərlərində ictimai qüsurlar tənqid edilirdi. XIX əsrin II yarısında maarifçi
ədəbiyyat yarandı. Bu dövrdə M.F.Axundzadənin bilavasitə təsiri ilə dram
əsərləri yarandı. M.F.Axundzadənin davamçıları Z.Marağayi və M.Ə.Talıbovun
əsərləri (həmçinin Türkiyədəki Tənzimat inqilabı, Rusiyadakı inqilab, Təbrizdəki
xalq hərəkatları) 1905-ci illər inqilabının ideoloci və siyasi cəhətdən
hazırlanmasında mühüm rol oynadı.

XX əsrin 20-ci illərində bütün İran ədəbiyyatında yeniləşmə başlandı. İranda
yeni şerin təməli "Təcəddüd" (Ş.Ə.Xiyabaninin rəhbərliyi ilə) qəzetinin ətrafına
toplaşan Tağı Rüfət, Cəfər Xamneyi, Şəms Kəsmayi kimi Azərbaycan şairləri
tərəfindən qoyulmuşdur. Bununla ədəbiyyatın həm forma, həm də məzmununda
təcəddüd yaranmış, sərbəst şerin əsası qoyulmuşdur.

M.Siqqətülislam, Ə.Səfərov, S.Səlmasi, Ş.M.Xiyabani və başqaları realist
demokratik Azərbaycan ədəbiyyatını inkişaf etdirmişlər. Sabir ədəbi məktəbinin
görkəmli davamçısı M.Möcüzün, B.Abbaszadənin satirik şeirlərində ictimai
eybəcərliklər kəskin tənqid olunurdu. Güney Azərbaycan tarixində Məşrutiə
hərəkatı milli istiqlaliyyətin, mübarizə tarixinin başlanğıcıdır. Ş.M.Xiyabani
hərəkatı onun başlanmasına təkan verdi. Demokratik ədəbiyyatın yaranması
S.C.Pişəvərinin rəhbərlik etdiyi dövrə düşdü. Beləliklə, 1905-1911-ci illərdə
Məşrutə ədəbiyyatı, 1917-1920-ci illərdə "Təcəddüd" (yeniləşmə) ədəbiyyatı,
1945-1946-cı illəridə demokratik ədəbiyyat meydana gəldi. 1978-1979-ci illərin
inqilabı ilə Güney Azərbaycanda təzə ab-hava yaranmağa başlasa da o, uzun
çəkmədi.

1946-cı ildə Milli hökumət tərəfindən təşkil edilmiş "Azərbaycan Şairlər və
Yazıçılar Cəmiyyəti"nin bir sıra üzvləri sonralar həbs edildi, bir qismi xarici
ölkələrə mühacirət etdi, bir hissəsi isə gizli iş şəraitinə keçdi. Təqribən
1960-cı illərə qədər Azərbaycan mədəni həyatında durğunluq yarandı. 1945-ci ildə
çıxan Məhəmmədhüseyn Şəhriyarın "Heydərbabaya salam" poeması bütün Yaxın və Orta
Şərq mühitində görkəmli bir ədəbi hadisə kimi qarşılandı. Çağdaş fars
şeirlərinin ustadı sayılan M. Şəhriyar öz ədəbi istiqamətini dəyişərək
Azərbaycan türkcəsində yazdığı yeni şeirləri ilə Azərbaycan ədəbiyyatında yeni
ədəbi məktəbin bünövrəsini qoydu.

Şah rejiminin farslaşdırma siyasətinə baxmayaraq, ana dilində ədəbiyyat
1950-1970-ci illərdə inkişafdan qalmamışdır (Səhənd, Əli Kərimi, Əli Təbrizi,
Həbib Sahir, Səbahi, Səməd Behrəngi, Savalan, Sönməz, Coşqun, Yəhya Şeyda, Piruz
Dilənçi və b.). Azərbaycan folklorunun toplanması və nəşri sahəsində müəyyən
tədqiqi işlər aparılmışdır (S.Behrəngi, M.Fərzanə, S.Cavid, A.Təbrizi,
M.Tərbiyət, M.Təbrizi, H.Məmmədzadə, Q.Kəndli, Q.Biqdeli, M.Müsaddıq, M.Mənafi,
C.Müciri, Məhəmmədsədiq Hüseyn Məhəmmədzadə (Hüseyn Düzgün) və başqaları).

1978-1979-cu illər İran islam inqilabından sonra keçən qısa müddət ərzində
Azərbaycan türkcəsində onlarla kitab nəşr edilmişdir. Onların bir neçəsi təkrar
işıq üzü görmüşdür.

Hazırda İranın muzey, məscid və şəxsi kolleksiyalarında Azərbaycan xalqının
əsrlər boyu yaratdığı minlərlə nadir sənətkarlıq nümunələri mühafizə olunur.
Xüsusilə Tehranın Arxeologiya Muzeyindəki eksponatlar-Təbrizdən bir az aralı
Urmiya gölü ətrafında yerləşən Həsənli, Qaratəpə, Zaviyə və s. təpələrdən yaxın
vaxtlarda tapılmış abidələr, əşyalar Azərbaycanın qədim tarix və mədəniyyətini
işıqlandıra bilən qiymətli sənət əsərləridir. Pəhləvi recimi dövründə Cənubi
Azərbaycanın mühüm muzeyləri Təbriz, Urmiya, Xoy və Miyandoabda idi. İslam
inqilabından sonra bir sıra adlar kimi Güney Azərbaycandakı muzeylərin də adları
dəyişdirildi və bir neçə yeni muzeylər yaradıldı. Belə ki, 1962-ci ildə Təbrizdə
təsis edilmiş "Şərqi Azərbaycan Muzeyi" indi "Azərbaycan Muzeyi" adlanır və bu
muzeydə 2.300-ə yaxın nadir tarixi eksponat, milli geyim, təsviri və tətbiqi
incəsənət, o cümlədən Əhəd Hüseyni tərəfindən hazırlanmış heykəltaraşlıq
nümunələri saxlanılır. Muzeydə Məşrutə inqilabına aid ayrıca bir salon fəaliyyət
göstərir. Bundan başqa, Təbrizdə "Zoologiya" muzeyi də fəaliyyət göstərir.
Təbrizdəki Darülfünun Şərqdə ilk universitetlərdən olmuşdur.

Azərbaycanlılar Azərbaycan türkcəsində danışmaqdadırlar.[79]1888-ci ildə
M.H.Rüşdiyyə Təbrizdə yeni tipli məktəb təşkil etmiş, Cənubi Azərbaycanda ilk
dəfə olaraq əlifbanı yeni-sövti üsul ilə türk dili əsasında tədris etməyə
başlamış, ana dilində çoxlu dərsliklər yazmışdır. 1926-cı ildən məktəblərdə türk
dilində tədris qadağan edilmişdir. Hakim dairələr Təbriz Universitetində
Azərbaycanın tarixi, etnoqrafiyası, sosial-siyası vəziyyəti və s. ilə əlaqəli
məsələlərin öyrənilməsinə maneçilik törətmişdir. II dünya müharibəsindən bugünə
kimi bütün İran maarif və mədəniyyəti sahəsindəki diqqətəlayiq və yaddaqalan ən
mühüm və demokratik işlər Azərbaycan Milli hökumətinə məxsusdur. Belə ki, bu
dövrdə onlarca universitet və institut yaradılmışdır. Türk dilində 50-yə yaxın
müxtəlif adda qəzet və jurnal, dərslik, bədii-ədəbiyyat nəşr edilmiş,
kino-teatrlar tikilmiş, radio stansiyası və radio xəbərləri komitəsi yaradılmış,
milli qəhrəmanlara: Səttar xana, Bağır xana, Xiyabaniyə heykəllər ucadılmışdır.
Təbriz Universiteti kitabxanası, Milli Kitabxana və "Tərbiyət kitabxanası"
Cənubi Azərbaycanın ən böyük kitabxanalarıdır.

Cənubi Azərbaycanda ilk radio stansiyasının əsası 1946-cı ildə Azərbaycan Milli
hökuməti tərəfindən qoyulmuşdur. 1980-ci illərdə radio şəbəkələrində türk
dilində verilişlərin sayı xeyli azalmışdır. Yalnız Təbriz, Urmiya və Ərdəbil
radio şəbəkələrindən qısa verilişlər verilir. Onlarda da, xüsusilə Təbriz
radiosunda səsləndirilən cümlələr ədəbi dilimizdən çox uzaq olub, yarı türk,
yarı fars horrasından ibarətdir. Cənubi Azərbaycanda ilk televiziya stansiyası
1972-ci ildə yaradılıb. Verilişlər ciddi nəzarətlə yalnız farsca aparılır.
İnqilabdan bugünə kimi keçən müddət də Güney Azərbaycanın radio və televiziya
sistemində edilmiş bütün texnoloci yeniləşmə və keyfiyyət dəyişikliklərinə
baxmayaraq verilişlərin məzmununda əsaslı dəyişikliklər baş verməmişdir.

Güney Azərbaycan əhalisinin böyük əksəriyyətini özlərini 12 imamın davamçıları
sayan Şiələr təşkil edir. Bölgədə bu təriqətin əsası Şah İsmayıl Xətainin
başçılıq etdiyi Qızılbaş hərəkatı tərəfindən qoyulmuşdur. Bununla yanaşı Ərdəbil
ostanının Heşəcin şəhristanı ətrafında, habelə Biləsuvar yaxınlığındakı bir sıra
kəndlərdə yaşayan az sayılı Sünni təriqətli əhali də yaşayır. Onlar, əsasən,
Şafi və Hənəfi məzhəbinə mənsubdurlar.

Bölgədə az sayıda xristian və yəhudi inancına sahib xalqlarla yanaşı, İbrahimi
dinlərdən öncəki ənənəvi inanclara sahib xalqlar da mövcuddur.

Güney Azərbaycanda mətbuatın əsası ötən əsrdə qoyulmuşdur. Milli hökumətin
devrilməsindən 1978-1979-cu illər inqilabına kimi Güney Azərbaycanda ana dilinin
mətbuatda işlədilməsi yasaq edilmişdi. Belə ki, göstərilən dövrün müxtəlif
illərində Azərbaycanda fars, ingilis və fransız dillərində müxtəlif ideya-siyasi
istiqamətli 20-dən artıq qəzet və curnal çap olunsa da türk dilində heç bir
mətbuat orqanı mövcud olmamışdır. 1978-1979-cu illər inqilabı ərəfəsində İranda
demokratik, o cümlədən türkcə mətbuatın nəşrinə imkan yarandı. İnqilabdan keçən
sonrakı illərdə Tehranda, eləcə də Güney Azərbaycanın Təbriz, Urmiya, Ərdəbil,
Astara, Miyana, Zəncan, Əhər, Xoy, Maku, Şəbüstər, Muğan, və bu kimi
şəhərlərində "Odlar yurdu", "Çənlibel", "Araz", "Molla Nəsrəddin", "Azərbaycan",
"Vətən uğrunda", "Oxtay", "Səttar xan bayrağı", "İrəli", "Muştuluq",
"Bahari-Azərbaycan", "Ayəndeyi-Azərbaycan" kimi qəzetlər və "Koroğlu", "Birlik",
"Azadlıq", "Qardaşlıq", "Varlıq", "Dədə Qorqud", "İnqilab yolunda", "Azərbaycan
səsi", "Günəş", "Ülkər", "Yeni yol" kimi curnallar çap edilərək yayıldı. Bu
mətbuait orqanlarında İran, o cümlədən Azərbaycan cəmiyyətinin sosial-iqtisadi
problemlərinə, onların çətinlik və ehtiyaclarını əks etdirən yazılara çox yer
verilirdi. Bununla yanaşı, türkcə mətbuat səhifələrində Azərbaycan xalqının
tarixi, onun mədəniyyəti, dili və ədəbiyyatının işıqlandırılması və
populyarlaşdırılması da əhəmiyyətli yer tuturdu.

İranın yeni hakim dairələrinin İran İslam Respblikası rəhbərliyinin qeyri-fars
xalqların milli demokratik hərəkatlarına mənfi münasibəti 1980-1981-ci illərdə
türkcə mətbuat orqanlarının, demək olar ki, əksəriyyətinin nəşrinin
dayandırılması üçün başlıca səbəblərdən biri oldu. Bütün bu proseslərdə ana
dildində öz çapını davam etdirə bilən yeganə curnal Tehrandadır. Cavad Heyətin
redaktorluğu ilə çıxan "Varlıq" curnalı idi. Onunla yanaşı "Fəcri-Azərbaycan",
"Ümidi-Zəncan", "Ərk", "Ərdəbil", "Əhrar", "Keyhan" və bu kimi qəzet və
curnallar da nəşr olunmağa başladı. Qeyd edilməlidir ki, həmin nəşrlər iki dildə
– fars və türk dillərində çap olunur.



https://az.wikipedia.org/wiki/M%C9%99h%C9%99mm%C9%99d_%C6%8Fmin_R%C9%99sulzad%C9%99

Məhəmməd Əmin Rəsulzadə (tam adı: Məhəmməd Əmin Axund Hacı Molla Ələkbər oğlu
Rəsulzadə; d.  31 yanvar 1884, Bakı – ö.  6 mart 1955, Ankara) — Azərbaycanlı
dövlət və ictimai xadimi, siyasətçi və publisist, Azərbaycan Xalq
Cümhuriyyətinin (1918-1920) banilərindən və Azərbaycan siyasi mühacirətinin
liderlərindən biri. Azərbaycan tarixinin ən görkəmli və böyük şəxsiyyətlərindən
olub, Azərbaycan milli istiqlal hərəkatına başçılıq etmişdir. Onun "Bir kərə
yüksələn bayraq, bir daha enməz!" ifadəsi XX əsrdə Azərbaycanda müstəqillik
hərəkatının şüarı olmuşdur.[1][2][3]

Məhəmməd Əmin Rəsulzadə 1884-cü il yanvarın 31-də Bakının Novxanı kəndində
anadan olmuşdur. Din xadimi olan atası oğlunu məşhur pedaqoq Sultan Məcid
Qənizadənin müdir olduğu ikinci "Rus-müsəlman" məktəbinə qoymuş, buranı
bitirdikdən sonra M.Ə.Rəsulzadə öz təhsilini Bakı texniki məktəbində, rus
dilində davam etdirmişdir. Azərbaycan milli istiqlal hərəkatının və təkcə türk
ellərində deyil, bütün islam aləmində ilk respublika üsul-idarəsi olan
Azərbaycan Demokratik Respublikasının təməl daşını qoyan Məhəmməd Əmin
Rəsulzadənin inqilabi fəaliyyətinin ilk illəri də məhz bu dövrə təsadüf edir.
1902-ci ildə on yeddi yaşında olan M.Ə.Rəsulzadə "Müsəlman gənclik təşkilatı"nı
yaratmışdır. Bu, XX əsrdə Azərbaycanda rus müstəmləkə üsul-idarəsinə qarşı gizli
mübarizə aparan ilk siyasi təşkilat idi.

1937-ci il hadisələrində M.Ə.Rəsulzadənin nəinki ailəsi, eyni zamanda əksər
qohumları da həbs edildi, sürgünə göndərildi. Bacanağı, tanınmış yazıçı Seyid
Hüseynə 1937-ci ildə 10 il həbs cəzası verildi, sonradan isə güllələndi. Seyid
Hüseynin həyat yoldaşı şairə Ümgülsüm xanım həbs olunaraq 8 il azadlıqdan məhrum
edildi, uzaq Mordovaya göndərildi. Övladları Seyid Hüseynin bacısı qızı Səyyarə
xanımın himayəsində yaşadı. M.Ə.Rəsulzadənin digər qohumunun - Məhəmməd Əli
Rəsuloğlunun da ailəsinin aqibəti acınacaqlı olub. M.Ə.Rəsulzadənin yaxın əqidə
dostu olan M.Ə.Rəsuloğlu onun əmisi oğlu və Müsavat Partiyasının qurucusu idi.
Özü mühacirətə getdikdən sonra həyat yoldaşı Raziyə xanımı üç övladı ilə birgə
Qazaxıstana sürgünə göndərdilər.

M.Ə.Rəsulzadə böyük cəhdlə ailəsini xilas etməyə – Türkiyəyə gətirməyə çalışıb.
Oğlu Azərin dediyinə görə, hətta bir dəfə (bu təxminən 1925-1926-cı illərdə
olub) qatara minib getməyə də hazırlaşıblar. Lakin M.Ə.Rəsulzadənin atası Axund
Hacı Ələkbər məsləhət bilməyib və onlar Bakıda qalıblar. 1932-ci ilə qədər isə
M.Ə.Rəsulzadə müxtəlif adamlarla ailəsinə maddi yardımlar göstərib, hətta geyim,
paltar da alıb göndərib. Sonradan sərhədlər bağlandığından bu mümkün olmayıb.
Bakıda gizli fəaliyyət göstərən müsavatçılar isə imkan daxilində
M.Ə.Rəsulzadənin ailəsinə müəyyən köməklik edib.

M.Ə.Rəsulzadə ailəsinin sürgünə göndərildiyini və həyat yoldaşının da vəfat
etdiyini öyrəndikdən sonra polyak əsilli Vanda xanımla ailə qurub, birgə
yaşayıb. Hər ikisi Ankaradakı milli kitabxanada çalışıb. Onların bu evlilikdən
övladları olmayıb. Vanda xanım 1885-ci ildə Varşavada anadan olub, Varşava
Universitetini bitirib. Onun Marşal Pilsudski ilə, eyni zamanda 1930-cu illərdə
Polşanın Xarici İşlər Naziri olmuş Beklə qohumluq əlaqəsinin olduğu bildirilir.
O, 1974-cü ildə dünyasını dəyişib və Ankara şəhərindəki “Cəbəçi” (Əsri)
qəbirstanlığında dəfn edilib.[5]

"Müsəlman demokratik "Müsavat" cəmiyyəti" adı ilə gizli fəaliyyət göstərən
təşkilatın bir qolu da az sonra İranda qurulmuş və burada başlamış məşrutə
inqilabına istiqamət verici rəhbər qüvvəyə çevrilmişdir. 1904-cü ilin
axırlarında "Müsəlman demokratik "Müsavat" cəmiyyəti"nin əsasında RSDFP-nin Bakı
komitəsinin nəzdində "Müsəlman sosial-demokrat "Hümmət" təşkilatı"
yaradılmışdır. Bu təşkilatın baniləri Mir Həsən Mövsümov, Məmməd Həsən Hacınski
və Məhəmməd Əmin Rəsulzadə olmuşlar.[6] Məşədi Əzizbəyov, Nəriman Nərimanov,
S.M.Əfəndiyev və başqa inqilabçılar da 1905-ci ildən bu təşkilatın üzvü idilər.
Təşkilatın "Hümmət" adlı qəzeti də nəşr edilmiş, 1904-1905-ci illər arası cəmi 6
nömrə buraxmış qəzetin əsas naşirlərindən biri də M.Ə.Rəsulzadə olmuşdur.

Qəzet öz nəşrini dayandırdıqdan sonra 1906-cı ilin dekabrından "Təkamül" adı ilə
çıxır. Həmin illərdə Bakı neft mədənlərində və Azərbaycanın qəzalarına ana
dilində inqilabi qəzet və intibahnamələrin göndərilməsi bilavasitə
M.Ə.Rəsulzadənin adı ilə bağlıdır. 1907-ci il sentyabrın 29-da inqilabçı fəhlə
Xanlar Səfərəliyevin Bibi-Heybətdə dəfn günü, onun qəbri üstündə keçirilən böyük
yığıncaqda P.Caparidze, S.M.Əfəndiyev, İ.V.Stalin ilə birlikdə M.Ə.Rəsulzadə də
alovlu nitq söyləmişdir.

1908-ci ilin axırında M.Ə.Rəsulzadə çar üsul-idarəsi tərəfindən onun həbs
olunması təhlükəsi ilə əlaqədar olaraq Bakını tərk edərək İrana yola düşür.
M.Ə.Rəsulzadə Təbrizdə xalqımızın milli qəhrəmanı Səttarxanla və onun
silahdaşları ilə görüşür. Cənubi Azərbaycanın şəhər və kəndlərini gəzir, öz
doğma xalqının acınacaqlı vəziyyətini yaxından müşahidə edir. Bu müşahidələr
sonralar M.Ə.Rəsulzadənin ədəbi yaradıcılığında təsirsiz qalmır. Məhəmməd Əmin
Rəsulzadə Avropa təhsili görmüş bir qrup İran ziyalısı (Seyid Həsən Tağızadə,
Hüseynqulu xan Nəvvab, Süleyman Mirzə, Seyid Məhəmməd Rza və b.) ilə birlikdə
1910-cu ilin sentyabr ayında İran Demokrat Partiyasının əsasını qoyur. O,
"İran-nou" və "İrane Ahat" qəzetlərinin baş redaktoru olur. 1909-cu il avqustun
24-də fəaliyyətə başlayan gündəlik və müstəqil "İran-nou" 2-3 min nüsxə ilə
İranın ən böyük qəzeti oldu. 1910-cu ilin yayında bağlansa da, payızda,
oktyabrın 26-da artıq Demokrat partiyanın orqanı kimi fəaliyyətini bərpa etdi.
Həmin qəzetlərdə M.Ə.Rəsulzadənin çoxlu məqalələri, şeir və publisistik yazıları
çap olunmuşdur. O, öz qələmi ilə İranda Avropa tipli jurnalist sənətinin əsasını
qoymuşdur. Sonralar Seyid Həsən Tağızadə, M.Ə.Rəsulzadənin xatirəsinə həsr
etdiyi nekroloqda yazacaq: "Modern Avropa qəzet formasını ilk dəfə İrana gətirən
M.Ə.Rəsulzadə olmuşdur".[7] İranda həmin il mürtəce "Etidaliyyun" ("Mötədillər")
pariyası təşkil edildi. Bununla əlaqədar M.Ə.Rəsulzadə Tehranda 1910-cu ildə
fars dilində "Tənqidi-firqeyi-etidaliyyun" adlı kitabını çap etdirmişdir.
1911-ci ildə isə Ərdəbildə müəllifin farsca "Səadəti-bəşər" adlı kitabı nəşr
olunmuşdur.

Çar hökuməti İrandakı inqilabi hərəkatdan qorxuya düşərək onun əsas
rəhbərlərindən biri olan M.Ə.Rəsulzadənin ölkədən çıxarılmasını İranın şah
hökumətindən tələb eləyir. M.Ə.Rəsulzadə təqiblərdən yaxa qurtarmaq üçün 1911-ci
ilin may ayında İstanbula gedir. O, Türkiyə paytaxtında həmyerliləri Əlibəy
Hüseynzadə və Əhmədbəy Ağayevlə görüşmüş, Yusif bəy Akçuralı, Ziya Göyalp və
başqa görkəmli alimlərlə yaxınlıq etmişdir. M.Ə.Rəsulzadə "Gənc türklər"
təşkilatına rəğbət bəsləmiş, "Türk ocağı" cəmiyyətində çalışmış və onun əsas
orqanı olan, 1911-ci ilin noyabr ayından nəşrə başlayan "Türk yurdu" jurnalının
fəal yazarlarından biri olmuşdur.

Türkiyədə Rəsulzadə hələ İstanbulda onun göstərişi ilə 1911-ci ilin oktyabrında
keçmiş hümmətçilər Tağı Nağıyev və Abbasqulu Kazımzadə tərəfindən əsası qoyulan
"Müsəlman demokratik Müsavat partiyasına" daxil olmuş və tezliklə onun rəhbərinə
çevrilmişdir.[8] Bu illərdə M.Ə.Rəsulzadə ədəbi-publisistik fəaliyyətini də
davam etdirir.

1913-cü ildə Romanovlar sülaləsinin 300 illiyi ilə əlaqədar ümumi əfv elan
olunur və M.Ə.Rəsulzadə vətənə qayıda bilir.

1917-ci ildə fevral burjua inqilabı baş verdi. Həmin ilin martında açıq
fəaliyyətə başlamış "Müsavat" partiyasının orqanı "Açıq söz" qəzeti yazırdı:

1917-ci ilin aprelində Bakıda Qafqaz müsəlmanlarının qurultayı çağırıldı.
Qurultay M.Ə.Rəsulzadənin təklifi ilə Rusiyanı federativ şəkildə təşkil etmək
haqqında qərar çıxardı. Bu qurulutayda "Azərbaycan qayəsi" məsələsi yenidən
ortalığa atıldı. Həmin ilin mayında maarifpərvər Azərbaycan varlılarından Şəmsi
Əsədullayevin Moskva müsəlman xeyriyyə cəmiyyətinə bağışladığı əzəmətli binada
Rusiya müsəlmanlarının qurultayı açıldı. M.Ə.Rəsulzadə Rusiyanı federativ
şəkildə qurmaq haqqında məruzə ilə çıxış etdi. Qurultay səs çoxluğu ilə
M.Ə.Rəsulzadənin "Türk-tatarlığı, Türküstan, Qazaxıstan, Başqırdıstan və
Azərbaycan-Dağıstan kimi bir neçə muxtariyyətlərdən ibarət olacaq gələcək
Rusiyanı federativ şəkildə qurmaq" barəsində təklifini qəbul etdi.

Bu dövrdə M.Ə.Rəsulzadə özünün "Cəmaət idarəsi" və "Bizə hansı hökümət
faydalıdır?" kitablarını çap etdirmiş, onun Moskva müsəlman qurulutayında etdiyi
məruzə Əhməd Salikovun çıxışı ilə birlikdə "Şəkli idarə haqqında iki baxış" adı
altında çap olunmuşdur.

May ayda M.Ə.Rəsulzadənin redaktorluğu ilə "Qardaş köməyi" jurnalı çap olundu,
ancaq jurnalın bircə nömrəsi çıxdı. 1917-ci il iyunun ikinci yarısında "Müsəlman
demokratik Müsavat partiyası" ilə "Türk Ədəm Mərkəziyyət partiyası" birləşib,
"Türk Ədəm Mərkəziyyət partiyası "Müsavat" adı altında çıxış etməyə başladı.[10]
Onun şöbələri nəinki Azərbaycanın bütün qəzalarında və hətta Rusiyanın
Həştərxan, Stavropol şəhərlərində, Ukraynanın, Gürcüstanın və Ermənistanın
paytaxtlarında, Türküstanın mərkəzi Daşkənddə, Cənubi Azərbaycanın mərkəzi
Təbrizdə, İranın Gilan vilayətinin mərkəzi Rəştdə və Türkiyənin paytaxtı
İstanbulda təşkil olundu.

1917-ci il oktayabrın 26-dan 31-ə qədər 500 nümayəndənin iştirakı ilə Bakıda
təntənəli surətdə keçirilən Müsavatın birinci qurulutayında Məhəmməd Əmin
Rəsulzadə Mərkəzi Komitənin sədri seçilmişdir. Bu qurultaydan sonra Bakıda və
Azərbaycanın bütün qəzalarında "Azərbaycana muxtariyyət" şüarı altında milli
hərəkat başlandı. Həmin dövr tarixinə Milli Azərbaycan hərəkatı kimi daxil
olmuşdur.

1917-ci ilin payızında M.Ə.Rəsulzadə Rusiya parlamentinə Azərbaycan və
Türküstandan millət vəkili seçilmişdir. 1918-ci il mayın 26-da Zaqafqaziya seymi
daxili fraksiyaların çəkişmələri nəticəsində ləğv olundu. Həmin ayın 27-də
seymin müsəlman fraksiyasına daxil olan müxtəlif partiyaların üzvlərindən ibarət
olan Azərbaycan milli şürası yarandı. Səs çoxluğu ilə M.Ə.Rəsulzadə milli
şüranın sədri seçildi. 1918-ci il mayın 28-də bütün ölkələrin radio stansiyaları
və qəzetləri Azərbaycan istiqlaliyyətinin elan olunmasını dünyaya yaydılar. Bu o
demək idi ki, Azərbaycan xalqı öz varlığını, bir xalq kimi mövcudluğunu bütün
bəşəriyyətə çatdırır və milli dövlətinin qurduğunu tam şəkildə bəyan edirdi.
Fətəlixan İsgəndər oğlu Xoyskinin başçılığı ilə Azərbaycan Demokratik
Respublikası hökuməti təşkil olundu. Beləliklə, Azərbaycan xalqı nəinki türk
xalqları arasında, həmçinin, bütün islam şərqi aləmində ilk dəfə olaraq
respublika qurdu. İyunun 17-də Azərbaycan milli şürasının iclasında
M.Ə.Rəsulzadə öz alovlu nitqində deyirdi:

M.Ə.Rəsulzadə özünün bu alovlu nitqində hələ Birinci dünya müharibəsi ərəfəsində
"Dirilik" jurnalı səhifələrində qaldırdığı və sonralar 1917-ci ilin aprelində
Bakıda keçirilən Qafqaz müsəlmanlarının qurultayında yenidən ortalığa atılan
"Azərbaycan qayəsindən" söhbət açır. Təəssüf ki, bir sıra görkəmli
inqilabçıların əsərlərində 1918-ci il mayın 28-nə kimi, yəni Azərbaycan
istiqlaliyyəti elan olunana qədər, bu torpağın Azərbaycan adlandırılması barədə,
bu xalqın Azərbaycan xalqı olduğu barədə bir kəlmə də yoxdur. Azərbaycan xalqı
qarşısında ancaq müstəmləkədən azad olub, öz müstəqil milli dövlətini yaratmaq
məsələsi dayanırdı ki, edilən bütün ədalətsizliklər sona bitsin. Bu çətin
vəzifəni M.Ə.Rəsulzadənin rəhbərliyi altında qabaqcıl Azərbaycan ziyalıları o
dövrdə öz üzərlərinə götürdülər. 1918-ci il dekabrın 7-də Azərbaycan
parlamentinin təntənəli açılışında M.Ə.Rəsulzadə demişdir:

Beləliklə, müsəlman partiyaları arasında Azərbaycan ideyasında fikir ayrılığı
yoxdur. Xalqın şüurunda Azərbaycan ideyası artıq möhkəmlənmişdir[12].

Bakı Dövlət Universitetinin yaranması da M.Ə.Rəsulzadənin adı ilə bağlıdır. Bu
məsələ ətrafında o, bir neçə dəfə Azərbaycan Parlamentində çıxış etmiş və
universitetin açılmasını qəti tələb etmişdir. Universitetin ilk rektoru olmuş
professor V.İ.Razumovski 1922-ci ildə çap etdirdiyi "Bakı şəhərində
universitetin əsasının qoyulması" adlı xatirə oçerkində yazır:

"M.Ə.Rəsulzadənin sayəsində, onun gücü, maarifçilik köməyi ilə "Müsavat"
partiyasında universitetin açıq və gizli düşmənləri partiyanın qərarına tabe
olmağa məcbur olmuşlar. Biz öz tərəfimizdə artıq iki partiyaya malik idik.
"Müsavat" və sosialistlər, bu da parlamentdə çoxluğu təmin edirdi".[13] 1920-ci
ilin mart ayında Bakıda rus dilində çapdan çıxmış, "1920-ci il üçün Azərbaycan
respublikasının təqvim-ünvanında" qeyd edilib ki, M.Ə.Rəsulzadə BDU-nun
Tarixi-filologiya fakültəsində "Osmanlı ədəbiyyatı tarixindən" dərs demişdir.

O, burjua xadimi kimi onu damlamağa çalışanlara cavab olaraq yazırdı ki, "Mən
kasıbçılığın üzündən ali təhsil də ala bilməmişəm, öz pulu ilə Rusiyada və Qərbi
avropada təhsil alıb və bu gün özünü bolşevik kimi qələmə verən sizləri nə
adlandırmaq olar".[14]

Əsrimizin əvvəllərindən başlayaraq 1907-ci ilin axırlarına qədər Bakıda inqilabi
fəaliyyət göstərən İ.Stalinlə ilə M.Ə.Rəsulzadənin tanışlığı olmuşdur.
İstanbulda çıxan "Dünya" qəzetindəki M.Ə.Rəsulzadənin "Stalin ilə inqilab" adlı
silsilə xatirə-məqaləsinə görə hələ 1905-ci ildə Balaxanı neft mədənlərində
varlılar Stalini fəhlələri tətilə dəvət etdiyi üçün neft quyusuna atmaq
istəmişlər, ancaq M.Ə.Rəsulzadə onu ölümdən xilas etmişdir və o, Müsavatçılar
tərəfindən Stalinin Bayıl həbsxanasından qaçırılmasının da təşkilatçısı
olmuşdur.[15].

1920-ci ilin noyabr ayının əvvələrində Oktyabr inqilabın ildönümü ilə əlaqədər
Bakıda olan İ.V.Stalin Rəsulzadənin həbsdə olduğunu öyrənir. Stalin XII Ordunun
xüsusi şöbəsinin rəisi V.Pankratova RSFSR-i Millətlər Komissarlığı adından
göstəriş verir və özü şəxsən həbsxanaya gedib M.Ə.Rəsulzadəni azad edir. Bununla
İ.V.Stalin 1905-ci ildə onu ölümdən qurtaran M.Ə.Rəsulzadə qarşısında öz tarixi
vicdan borcunu yerinə yetirdi. O, M.Ə.Rəsulzadəni özü ilə birlikdə Moskvaya
apardı və RSFSR Millətlər Komissarlığında mətbuat müvəkkili vəzifəsinə təyin
etdi. M.Ə.Rəsulzadə RSFSR Millətlər Komissarlığına tabe olan Moskva Şərqşünaslıq
(keçmiş Lazarev) institutunda da fars dilində dərs demişdir. RSFSR-in Millətlər
Komissarlığının orqanı olan "Novıy Vostok" jurnalının 1922-ci il 1-ci nömrəsində
xəbər verilir ki, jurnalın 2-ci nömrədə M.Ə.Rəsulzadənin "Qədim İranın
kommunistləri" adlı məqaləsi çap olunacaq. Ancaq saydakı xəbərə baxmayaraq, bu
məqalə çap edilməmişdir. Məzdəkizm hərəkatından bəhs edən bu məqalə çox yəqin
ki, M.Ə.Rəsulzadənin mühacirətə getməsi ilə izah etmək olar. M.Ə.Rəsulzadənin
xaricə getməsinin düzgün təfsilatı onun vəfatı münasibəti ilə məşhur Azərbaycan
ədəbiyyatşünası, Türkiyədə vəfat etmiş Əbdülvahab Yurdsevərin xatirə yazısında
öz əksini tapmışdır. O yazır:

M.Ə.Rəsulzadə ədəbi yaradıcılığa da bu illərdə başlamış, "Müxəmməs" adlı ilk
əsəri "Şərqi Rus" qəzetində çap olunmuşdur.[17]. Ə.Rəsulzadənin Əli bəy
Hüseynzadənin redaktor olduğu Fyuzat, həmçinin Əhməd bəy Ağayevin redaktorluğu
ilə çıxan "İrşad" və "Tərəqqi" qəzetlərində müxtəlif mövzularda məqalələri və
şeirləri çap olunmuşdur. Müəyyən müddət o "İrşad" qəzetinin müvəqqəti redaktoru
da olmuşdur. 1907-ci ildə çapdan çıxmış gələcəyin böyük bəstəkarı Üzeyir
Hacıbəyovun "Türk-rus və rus-türk lüğəti" kitabının naşiri M.Ə.Rəsulzadə
olmuşdur. Yenə də həmin ildə o, A.Blyumun "Fəhlə sinfinə hansı azadlıq lazımdır
(Xalq nümayəndəliyi haqqında)" kitabını Azərbaycan dilinə təcümə edib və
"Təkamül" qəzeti redaksiyası adından Orucov qardaşlarının mətbəəsində çap
etdirmişdir.

1908-ci il dekabrın 5-də Məhəmməd Əminin "Qaranlıqda işıqlar" pyesi tamaşaya
qoyuldu. Pyesin ana xəttini milli oyanış və istiqlal hərəkatının təbliği təşkil
edirdi. O, özünün bu əsəri ilə "Azərbaycana muxtariyyət" şüarı fikrini yaymağa
başlamışdır. Onun bu pyesi Azərbaycanda milli-istiqlal hərəkatı ilə tam bağlı
olan ilk dram əsəridir. Bu əsərdən başqa M.Ə.Rəsulzadənin həmin ildə yazdığı
"Nagəhan bəla" adlı pyesi də vardır.

M.Ə.Rəsulzadə Türkiyədə olarkən "Yeni lisançılar və türkçülər" məqaləsini,
Təbriz həyatından bəhs edən "Bir xan" adlı kiçik hekayəsini, "Dil – ictimai bir
əməldir" yazısını "Şəlalə" jurnalında çap etdirir. Sonuncu məqalədə o,
Azərbaycan türkcəsini göz bəbəyi kimi qorumağı xalqının qarşısında ən mühüm
problem kimi qaldırır.

Bundan başqa, o proletar ədibi M.Qorkinin "Ana" əsərindən bir parçanı Azərbaycan
dilinə çevirib çap etdirir. Bu tərçümənin o illərdə Azərbaycan ədəbiyyatına
müəyyən təsirini də inkar etmək olmaz. 1914-cü il sentyabrın 16-da şair, yazıçı
və jurnalist Əliabbas Müznibin redaktorluğu ilə ayda iki dəfə nəşr edilən
ədəbi-ictimai, iqtisadi, tarixi və siyasi jurnal olan "Dirilik"-in birinci
nömrəsi çapdan çıxdı. M.Ə.Rəsulzadənin "Dirilik nədir?" adlı baş məqaləsi
jurnalın ideya istiqamətini müəyyənləşdirirdi və xalqımızı milli oyanışa
çağırırdı. O, bu jurnalın səhifələrində çap etdirdiyi "Milli dirilik" başlığı
altındakı baş məqalələrdə "Azərbaycan qayəsini" yayırdı. Mirzə Davud Hüseynov
1927-ci ildə Tiflisdə, rus dilində çap olunmuş ""Müsavat" partiyası keçmişdə və
bu gün" adlı kitabında yazır ki, guya "1917-ci ilə qədər Rəsulzadə üçün Qafqazın
tərkibində Azərbaycanın mövcud olması ideyası yox idi. Azərbaycan adı altında o
vaxt ancaq İran Azərbaycanı başa düşülürdü". Bu fikir özü-özülüyündə yanlış idi.
Çünki Rəsulzadə 1911-ci ildə İstanbulda "Türk yurdu" jurnalında çap etdirdiyi
"İran türkləri" məqaləsində Azərbaycan anlayışının həmçinin Qafqaz hissəsinə də
aid olmasını qeyd etmişdir.

1923-ci ildə İstanbulda M.Ə.Rəsulzadənin "Azərbaycan respublikasının keçmişi,
təşəkkülü və indiki vəziyyəti" kitabı çap edilir. "Əsrimizin Səyavuşu",
"İstiqlal məfkurəsi və gənclik" kitabları çap edilir. 1923-27-ci illərdə onun
redaktorluğu ilə İstanbulda "Yeni Qafqasya" jurnalı nəşrə başlayır, ancaq
Moskvanın tələbi ilə kamalist hökümət jurnalı bağlayır və Rəsulzadə Avropaya
getməyə məcbur olur, Varşava və Berlində yaşayır.

M.Ə.Rəsulzadə 1928-ci ildə İstanbulda "İnqilabçı Sosializmin iflası və
demokratiyanın gələcəyi", "Millət və Bolşevizm" və "Qafqasya türkləri" kimi
əsərlərini çap etdirmişdir. Həmin ildə onun redaktorluğu ilə "Azəri türkü"
(1928-1931), sonra isə "Odlu yurd" (1929-1930) jurnalları və həftəlik "Bildiriş"
(1929-1931) qəzeti də nəşr edilməkdə idi. 1930-cu ildə M.Ə.Rəsulzadənin Parisdə
fransız dilində "Azərbaycan və istiqlaliyyəti" və rus dilində "Qafqaz problemi
ilə əlaqədar olaraq panturanizm" kitabları çap olundu. 1931-ci ildən
M.Ə.Rəsulzadənin mühacirət dövrü Avropa ölkələrində davam edir. Onun
redaktorluğu ilə Berlində ayda üç dəfə nəşr edilən "İstiqlal" (1932-1934) qəzeti
və "Qurtuluş" (1934-1938) jurnalı çap edilirdi.

1933-cü ildə M.Ə.Rəsulzadənin Berlində çap olunan "Azərbaycan respublikası
haqqında bəzi qeydlər" adlı kitabı da böyük maraq doğurur. M.Ə.Rəsulzadə həm də
görkəmli ədəbiyyatşünas idi. Onun 1936-cı ildə Berlində "Çağdaş Azərbaycan
ədəbiyyatı" məqaləsi çap edilmişdir. 1938-ci ildə Berlində alman dilində
"Azərbaycan problemi" və 1939-cu ildə Varşavada polyak dilində çıxmış
"Azərbaycanın hüriyyət savaşı" kitablarının adlarını çəkməmək olmaz. O, 1938-ci
ildən Polşa hökumətində məsləhətçi işləmiş, sonralar 1940-cı ildən Rumıniyada
yaşamışdır. Onun 1943-cü ildə İstanbulda nəşr olunmuş "İslam-türk
ensiklopediyasının" 1-ci cildində "Azərbaycan ləhcəsi" adlı məqaləsi çap
edilmişdir. 1947-ci ildən Ankaraya köçən M.Ə.Rəsulzadənin 1949-cu ildə
"Azərbaycanın kültür kələnkləri" adlı kitabı işıq üzü görmüşdür. Onun "Çağdaş
Azərbaycan ədəbiyyatı" (1950-ci il) və "Çağdaş Azərbaycan tarixi" (1951-ci il)
kitabları həmin illərdə M.Ə.Rəsulzadənin məhsuldar işlədiyini göstərir. O,
1951-ci ildə Ankarada "Azərbaycan şairi Nizami" adlı sanballı monoqrafiyasını
çap etdirməklə dünya nizamişünaslığına bir çox yeniliklər gətirmişdir.

Həmin ildə M.Ə.Rəsulzadənin Nyu-Yorkda ingilis dilində nəşr olunan "Ukrayna"
toplusunun 1951-ci il 3-cü nömrəsinin 7-ci cildində "Azərbaycan respublikası"
məqaləsi çap edilmişdir. Londonda ingilis dilində nəşr olunan Britaniya
ensiklopediyasında "Müsavat partiyasının yaranması tarixi və Azərbaycan
Demokratik Respublikasının təşəkkülünə aid" məqalə də onun qələmindən çıxmışdır.
İkinci dünya müharibəsindən sonra Türkiyədə nəşr edilməkdə olan Türk
ensiklopediyasında Azərbaycana aid məqalələrin bir çoxu M.Ə.Rəsulzadə tərəfindən
yazılmışdır. Ankarada yaşadığı dövrdə o, "Türk tarix qurumu" və "Türk dili
qurumu" ilə yaxından əməkdaşlıq etmişdir. 1952-ci ildən Ankarada nəşr olunan
"Azərbaycan" jurnalında xalqımızın tarixi və ədəbiyyatı haqqında silsilə
məqalələri yerləşdirilmişdir. Təkcə buradan M.Ə.Rəsulzadənin heyrətamiz
yaradıcılığına bələd olmaq olar. O, İkinci dünya müharibəsinə qədər Parisdə
rusca nəşr olunan "Qafqaz" (1932-1938) və fransızca buraxılan "Prometey"
(1928-1939) jurnallarında öz məqalələri ilə çıxış etmişdir. Onun 1920-ci ildən
sonra işlətdiyi açıq və gizli imzalardan "Məhəmməd Əmin Rəsulzadə", "Yalvac
oğlu", "Məhəmməd Əmin", "M. Əlif Rəsulzadə" və s. qeyd etmək olar.

Ankara Universitetinin tibb fakültəsinin klinikasında şəkər xəstəliyindən yatan
Məhəmməd Əmin 1955-ci il martın 6-da gecə saat on birə on dəqiqə qalmış üç dəfə
"Azərbaycan, Azərbaycan, Azərbaycan!" deyərək əbədiyyətə qovuşdu. Ankara radiosu
martın 7-sində saat 22:45-də sabiq Azərbaycan milli şürasının sədri
M.Ə.Rəsulzadənin vəfat etdiyi xəbərini təəssüflə bütün dünyaya yaydı. Martın
8-də Ankaranın Hacı Bayram məscidində M.Ə.Rəsulzadənin dostları onun tabutu
başında fəxri qarovulda dayandılar. Ankara şəhər valisi Kamal Aygün də
başsağlığı verməyə gəlmişdi. Bundan əlavə cənazənin önündə “Azərbaycan Kültür
Dərnəyi”, “Yardımlaşma Dərnəyi”, “Milli Kitabxana”, “Türk Kitabxanaçılar
Dərnəyi”, “Qarslı Yüksək Tələbələrə Yardım Dərnəyi”, “Qəzetəçilər Cəmiyyəti”
təmsilçiləri, İdil-Ural və Krım türklərinin, polşalıların nümayəndələri
vardı[18]. Cənazə zamanı Əbdülvahab Yurdsevər, Əhməd Cəfəroğlunun, Mirzə Bala
Məmmədzadə, Həmdulla Sübhi Tanrıövərin, Sədri Məqsudi, Cəfər Seyidəhməd Krımər,
Abdulla Battal Taymas, Zəki Vəlidi Toğan kimi görkəmli şəxslər də çıxış etdilər.
M.Ə.Rəsulzadə Ankarada, Əsri qəbirstanlığında dəfn edilmişdir. Vəfatı ilə bağlı
Türkiyədə, İranda və Qərbi Avropa ölkələrində xeyli nekroloq çap olunub. Bunlara
misal olaraq Türkiyədə nəşr edilən “Dünya”, “Birlik”, İranda çap olunan “Aram”,
“İrani-Nov” qəzetləri, Almaniyada yayımlanan “Azadlıq” radiosunu göstərmək olar.
Bunlardan ən maraqlısı S.H.Tağızadənin çap etdirdiyi nekroloqdur. Əsli
Ordubaddan olan, özü Təbrizdə dünyaya gəlmiş, M.Ə.Rəsulzadə ilə birlikdə İran
məşrutə inqilabının əsas rəhbərlərindən biri hesab edilən, sonralar Pəhləvi
üsul-idarəsinin tərəfdarına çevrilən və bununla da öz doğma xalqına yad bir adam
olan, İranın ən görkəmli dövlət xadimi, diplomatı və alimi sayılan Seyid Həsən
Tağızadə "Sühən" jurnalında yazırdı: "Rəsulzadə, bütün ömrüm boyunca, Şərq
dünyasında tayına rastlaşmadığım, mübaliğəsiz söyləyə biləcəyim fövqəladə nadir
insanlardan biri idi. Məhəmməd Əmin bəy tərbiyəli, qüvvətli və sağlam məntiq
sahibi, təmiz qəlbi, doğru sözlü, mətanətli, tam mənasıyla dürüst, fikir və
yoluna dərin bir iman bəsləyən fədakar, mücahid və örnək bir insandı. Belələrinə
zəmanəmizdə və hələ bizim tərəflərdə rast gəlmək mümkün deyildir".[19]

1978-ci ildə Ankarada M.Ə.Rəsulzadənin "Milli təsanüd" ("Milli həmrəylik") adlı
kitabı nəşr olunmuşdur. 1985-ci ildə Oksfordda M.Ə.Rəsulzadənin "Qafqaz problemi
ilə əlaqədar olaraq panturanizm" adlı kitabı ingilis dilində ön sözlə, rus
dilində ikinci dəfə çap edilmişdir. M.Ə.Rəsulzadənin 1989-cu ildə "Əsrimizin
Səyavuşu" və 1990-cı ildə isə "Azərbaycan respublikasının keçmişi, təşəkkülü və
indiki vəziyyəti" adlı kitabları Ankarada yenidən işıq üzü görmüşdür. 1993-cü
ildə Türkiyə Respublikasında tikilmiş məktəbə (Mehmet Emin Resülzade Anadolu
Lisesi) adı verilmişdir.

Məhəmməd Əmin Rəsulzadənin anadan olması münasibətilə Azərbaycan Respublikasının
2-ci Prezidenti Əbülfəz Elçibəy "Görkəmli ictimai-siyasi xadim M.Ə.Rəsulzadənin
totalitar sovet rejimi dövründə repressiyaya məruz qalmış ailə üzvlərinin
Azərbaycana qaytarılması və onların sosial-məişət məsələlərinin həlli haqqında"
24 dekabr 1992-ci il tarixli, 254 nömrəli Sərəncamı imzalamışdır.[20]

Azərbaycan Respublikası Nazirlər Kabineti "Bakı şəhərində M.Ə.Rəsulzadənin
abidəsinin ucaldılması haqqında" 26 saylı, 13 yanvar 1993 tarixli qərar qəbul
etmişdir.[21]

Azərbaycan Respublikasının 3-cü Prezidenti Heydər Əliyev "Azərbaycanın görkəmli
ictimai-siyasi xadimi M.Ə.Rəsulzadənin anadan olmasının 110 illik yubileyinin
keçirilməsi haqqında" 29 dekabr 1993-cü il tarixli, 79 nömrəli Fərmanı
imzalamışdır.[22][23]

Azərbaycan Respublikasının 4-cü Prezidenti İlham Əliyev "Məhəmməd Əmin
Rəsulzadənin 130 illik yubileyinin keçirilməsi haqqında" 22 noyabr 2013-cü il
tarixli sərəncam imzalamışdır.[24]

Cebeci Asri Mezarlığı qəbirstanlığında M.Ə.Rəsulzadənin qəbirin üstündə, Ankara
bələdiyyəsi tərəfindən, memorial ucadılmışdır. Memorialın yanında Azərbaycan
Respublikasının və Türkiyə Cümhuriyyətinin bayraqları dalğalanır.
M.Ə.Rəsulzadənin qəbirin GPS koordinatları: N39.94443 E32.88616



