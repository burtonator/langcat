https://fa.wikipedia.org/wiki/%D8%B9%D8%A8%D8%A7%D8%B3_%DA%A9%DB%8C%D8%A7%D8%B1%D8%B3%D8%AA%D9%85%DB%8C

عبّاس کیارستمی (۱ تیر ۱۳۱۹ تهران - ۱۴ تیر ۱۳۹۵ پاریس[۳]) کارگردان،
فیلمنامه‌نویس، تدوین‌گر، عکاس، تهیه‌کننده، گرافیست و کارگردان هنری بین‌المللی،
همچنین شاعر و نقاش ایرانی بود.[۴][۵][۶][۷] او فیلم‌سازی تأثیرگذار در سینمای جهان
به‌شمار می‌آید، و آثار وی با استقبال فراوان ناقدان، داوران، کارگردانان،
فستیوال‌ها و بنیادهای فرهنگی و هنری جهان روبه‌رو شده است.[۸]

کیارستمی از سال ۱۹۷۰ میلادی در کارِ سینما شروع به فعالیت کرد و بیش از ۴۰ فیلم
سینمایی، کوتاه و مستند ساخت. از مهم‌ترین کارهایش می‌توان به: سه‌گانه کوکر،
کلوزآپ (۱۹۹۰)، طعم گیلاس (۱۹۹۷)، و باد ما را خواهد برد (۱۹۹۹) اشاره کرد. او در
دوره پایانی کارش به فیلم‌سازی بیرون از ایران روی آورد که حاصلش فیلم‌هایی مانند
کپی برابر اصل (۲۰۱۰) و مثل یک عاشق (۲۰۱۲) بود.

کیارستمی علاوه بر سینما در کارهای دیگر هنری از جمله شعر، عکاسی،[۹] چیدمان،[۱۰]
موسیقی،[۱۱] طراحی گرافیک، طراحی و نقاشی نیز فعال بود. او را باید در زمره
سینماگران موسوم به موج نوی سینما در ایران به شمار آورد. سادگی،[۱۲][۱۳] استفاده
از کودکان به عنوان نقش اول و قهرمان داستان، سبک مستندگونه،[۱۴] بهره‌گیری از
فضاهای روستایی، حذف کارگردان،[۱۵] شاعرانگی و نیز مکالمهٔ شخصیت‌ها در سواری برخی
از ویژگی‌های فیلم‌های کیارستمی است.

کیارستمی برنده چندین جایزهٔ بزرگ سینمایی است. وی پنج بار نامزد جایزه نخل طلای
جشنواره فیلم کن شد و در سال ۱۹۹۷ در پنجاهمین دورهٔ جشنواره فیلم کن برای فیلم طعم
گیلاس این جایزه را گرفت.[۱۶] وی در جشنواره‌های متعدد معتبر فیلم جهان به عنوان
داور حضور داشته است و با ۴ دوره داوری در جشنواره فیلم کن در سالهای ۱۹۹۳، ۲۰۰۲،
۲۰۰۵ و ۲۰۱۴ در میان هنرمندان ایرانی پیشتاز است. وی همچنین با دریافت ۳۲ دست‌آورد
شخصی، پرافتخارترین هنرمند ایران به شمار می‌رود.[۱۷]

کیارستمی در سال ۱۳۱۹ در تهران به دنیا آمد.[۱۸] در مدرسهٔ جم در قلهک با آیدین
آغداشلو همدرس شد. نخستین تجربهٔ هنری او نقاشی بود. او این هنر را تا پایان دوران
نوجوانی همچنان ادامه داد تا آنجا که در سن ۱۸ سالگی توانست در یک مسابقهٔ نقاشی
برندهٔ جایزه شود. وی اندکی پس از این کامیابی در دانشکدهٔ هنرهای زیبای دانشگاه
تهران پذیرفته شد.[۱۹] او در دانشگاه بیشتر به فراگیری نقاشی و طراحی گرافیک پرداخت
و در هنگام تحصیل برای تأمین هزینه‌های زندگی به عنوان پلیس راهنمایی رانندگی مشغول
به کار شد. کیارستمی از سال ۱۳۴۰ یعنی در دهه ۱۹۶۰ به عنوان نقاش تبلیغاتی در آتلیه
۷ و یکی دو مؤسسهٔ دیگر به کار طراحی جلد کتاب، پوستر و آگهی‌های بازرگانی پرداخت،
و بعدها به «تبلی فیلم» رفت. از سال ۱۳۴۶ در سازمان تبلیغاتی نگاره به طراحی و
ساختن تیتراژ فیلم پرداخت که نخستین آنها تیتراژ فیلم وسوسهٔ شیطان ساختهٔ محمد
زرین دست بود. طراحی پوستر و ساخت تیتراژ فیلم‌های قیصر و رضا موتوری ساختهٔ مسعود
کیمیایی را او انجام داد. مدتی بعد به دعوت فیروز شیروانلو، که مسئولیت «امور
سینمایی کانون پرورش فکری کودکان و نوجوانان را داشت به کانون رفت و در سال ۱۳۴۹
فیلم کوتاه نان و کوچه را ساخت. در سال ۱۳۵۱ فیلم زنگ تفریح را ساخت و با ساخت فیلم
مسافر در سال ۱۳۵۳ مطرح شد. او در سینمای بعد از انقلاب پایه‌گذار سینمایی شد که تا
به حال فیلمسازان زیادی پیرو این نوع سینما، فیلم ساخته و مطرح شده‌اند. عباس
کیارستمی با فیلم طعم گیلاس در سال ۱۹۹۷ جایزه نخل طلای جشنواره فیلم کن را هم از
آن خود کرده‌است.

کیارستمی از ۱۹۶۲ تا ۱۹۶۶ روی هم رفته ۱۵۰ آگهی بازرگانی برای تلویزیون ایران ساخت.
او تا پایان دههٔ ۱۹۶۰ آگهی آغاز فیلم‌هایی همچون قیصر ساختهٔ مسعود کیمیایی و طرح
کتاب‌های کودکان را انجام داد.[۲۰][۲۱]

کیارستمی در ۱۹۶۹ با پروین امیرقلی ازدواج کرد و در سال ۱۹۸۲ از او جدا شد. آن‌ها
از این پیوند، صاحب دو پسر به نام‌های احمد زادهٔ ۱۹۷۱ و بهمن ۱۹۷۸ شدند. فرزند دوم
او بهمن کیارستمی در سال ۱۹۹۳ در سن ۱۵ سالگی مدیر فیلم‌برداری و کارگردان شد و
فیلم مستند سفری به دیار مسافر را ساخت. او به دلیل حساسیت چشمانش به نور، معمولاً
از عینک تیره استفاده می‌کرد.[۲۲]

کیارستمی از جمله کارگردانانی است که پس از انقلاب ۱۳۵۷ ایران در کشور باقی‌ ماند.
او بر این باور است که «تصمیم به ماندن» مهم‌ترین تصمیم او برای زندگی حرفه‌ایش
بوده است. او می‌گوید که حضور همیشگیش در ایران و ملیت ایرانی توانایی او در ساخت
فیلم را دو چندان کرده است، وی در این باره گفت:[۲۳]

سال ۱۹۶۹، در سرآغاز دگرگونی‌هایی که گاهی موج نوی سینمای ایران می‌نامند و با
فیلم‌‌هایی چون گاو و قیصر و آرامش در حضور دیگران و رگبار شناخته می‌شود، کیارستمی
کمک کرد تا بخشی برای فیلم‌سازی در کانون پرورش فکری کودکان و نوجوانان تهران ایجاد
شود. فیلم دوازده دقیقه‌ای نان و کوچه ۱۹۷۰ ساختهٔ کیارستمی، سرآغاز همکاری کانون
در ساخت فیلم بود. این فیلم کوتاه نئورئالیست داستان بچه مدرسه‌ای بیچاره‌ای را
روایت می‌کرد که گرفتار یک سگ شده بود. فیلم بعدی زنگ تفریح نام داشت که سال ۱۹۷۲
ساخته شد. کم‌کم کانون به کارگاهی مهم برای ساخت فیلم‌های ایرانی تبدیل شد و نه
تنها فیلم‌های کیارستمی بلکه فیلم‌هایی چون دونده و باشو، غریبهٔ کوچک هم توسط همین
کارگاه هنری ساخته شد.[۲۴] در دههٔ ۱۹۷۰ در هنگام نو شدن ادبی فرهنگی سینمای ایران،
کیارستمی به فردگرایی در فیلم‌سازی روی آورد.[۲۵] هنگامی که دربارهٔ نخستین فیلم او
سخن به میان آمد او چنین پاسخ داد:[۲۶]

کیارستمی پس از فیلم تجربه ۱۹۷۳، فیلم مسافر را در سال ۱۹۷۴ ساخت. مسافر روایت‌گر
داستان پسری ده ساله و پُر دردسر به نام قاسم جولایی (با بازی حسن دارابی) است که
در یکی از شهرهای کوچک ایران زندگی می‌کند و می‌خواهد برای تماشای مسابقهٔ تیم
فوتبال مورد علاقه‌اش به تهران برود او برای این کار، دوستان و همسایگانش را هم
فریب می‌دهد و پس از چندین ماجراجویی در نهایت به موقع به ورزشگاه تهران می‌رسد.
این فیلم، تصمیم پسر را به عنوان هدفش؛ و کوتاهی‌ها و بی تفاوتی‌هایش را به صورت
تأثیر رفتار او بر دیگران به‌ویژه نزدیکانش نمایش می‌دهد. این فیلم به بررسی رفتار
آدمی و تعادل راستی و ناراستی می‌پردازد. فیلم ویژگی‌های کیارستمی یعنی واقع‌گرایی،
سادگی و سبک پیچیده و همچنین نوعی شیفتگی بین روح و جسم بشری را به نمایش گذاشت.
مسافر، فیلمی زمینه‌ساز در کارنامهٔ وی ارزیابی می‌شود، از این جهت که عناصری صوری
و روایی در آن وجود دارد که تا به امروز، در همهٔ آثار کیارستمی مشترکند؛ و آن سبک
مستندگونه و ادغام دو ویژگی پارادوکسال یعنی سادگی و پیچیدگی است.[۲۷]

سال ۱۹۷۵ کیارستمی دو فیلم کوتاه به نام‌های من هم می‌توانم و دو راه حل برای یک
مسئله کارگردانی کرد. در آغاز سال ۱۹۷۶ فیلم رنگ‌ها و پس از آن فیلم پنجاه و چهار
دقیقه‌ای لباسی برای عروسی را به نمایش درآورد. لباسی برای عروسی داستان سه نوجوان
را نمایش می‌دهد که بر سر یک لباس برای یک جشن عروسی با هم درگیر می‌شوند. این فیلم
برنده دیپلم افتخار جشنواره بین‌المللی فیلم مسکو و برنده دیپلم ویژه هیئت داوران و
جایزه تلویزیون ملی ایران یازدهمین جشنواره بین‌المللی فیلم کودکان و نوجوانان
تهران شد.[۲۸] نخستین فیلم بلند کیارستمی، فیلم ۱۱۲ دقیقه‌ای گزارش است که در سال
۱۹۷۷ به نمایش درآمد. در این فیلم به یک ممیز مالیاتی پرداخته می‌شود که متهم به
دریافت رشوه شده و در ادامهٔ ماجرا یک خودکشی هم در داستان روی می‌دهد. کیارستمی در
سال ۱۹۷۹ فیلم قضیهٔ شکل اول، شکل دوم را ساخت.

کیارستمی در آغاز دههٔ ۱۹۸۰ چندین فیلم کوتاه کارگردانی کرد که از جملهٔ آن‌ها
می‌توان به: بهداشت دندان ۱۹۸۰، به ترتیب یا بدون ترتیب ۱۹۸۱، همسُرایان ۱۹۸۲ و
همشهری ۱۹۸۳ اشاره کرد. کیارستمی با ساخت فیلم خانه دوست کجاست؟ در سال ۱۹۸۷ در
بیرون از ایران هم شناخته شد و مورد تحسین قرار گرفت. کیارستمی جایزه گریفون برنزی
و مدال طلای شهر را از جشنواره فیلم جیفونی دریافت کرد و در لوکارنو مورد تمجید
بسیاری قرار گرفت. وی نامزد پلنگ طلایی، برنده پلنگ برنزی، برنده جایزه کنفدراسیون
بین‌المللی هنر سینما، برنده جایزه فیبرشی و برنده جایزه فیلم منتخب انجمن منتقدان
فیلم جشنواره فیلم لوکارنو شد.

خانهٔ دوست کجا است داستان ساده‌ای دربارهٔ یک پسر مدرسه‌ای هشت سالهٔ باوجدان را
روایت می‌کند که تلاش می‌کند دفترچه دوستش را که در روستای همسایه زندگی می‌کند به
او بازگرداند وگرنه دوستش را از مدرسه بیرون می‌کنند. در طول این فیلم باورهای سنتی
روستانشینان ایران نمایش داده شده است. کیارستمی این فیلم را از نگاه یک کودک
می‌سازد. بهره‌گیری شاعرانه از منظره‌های روستایی ایران و همچنین نشان دادن واقعیت
زندگی از نکته‌های مورد توجه در این فیلم است.[۲۹]

منتقدان سه فیلم خانهٔ دوست کجاست؟ و زندگی و دیگر هیچ ۱۹۹۲ و زیر درختان زیتون
۱۹۹۴ را به سه‌گانه کوکر یا سه‌گانه زلزله مانند کرده‌اند چون هر سه فیلم، روستایی
به نام کوکر در ایران را به تصویر می‌کشد. پایهٔ فیلم به زمین‌لرزه رودبار و منجیل
مربوط می‌شود که در آن ۴۰٬۰۰۰ تن جانشان را از دست دادند. کیارستمی از نمادهای
زندگی، مرگ، تغییر و دوام برای ارتباط سه فیلم استفاده می‌کند. این سه‌گانه در دههٔ
۱۹۹۰ در فرانسه و دیگر کشورها از جمله هلند، سوئد، آلمان و فنلاند بسیار خوش درخشید
و با کامیابی روبرو شد.[۳۰] کیارستمی خود این سه فیلم را به عنوان سه‌گانه
نمی‌شناسد، بلکه می‌گوید دو فیلم آخر و طعم گیلاس (۱۹۹۷) با هم یک سه‌گانه را
می‌سازند و هر سه دربارهٔ ارزش زندگی بحث می‌کنند. کیارستمی برای زیر درخت زیتون
مورد توجه اکثر منتقدان قرار گرفت. کیارستمی در ۱۹۸۷ داستان فیلم کلید را نوشت و
تدوین کرد اما آن را کارگردانی نکرد. او در ۱۹۸۹ فیلم مشق شب را ساخت.

نخستین فیلم کیارستمی در دههٔ ۱۹۹۰ کلوزآپ نام داشت که روایتگر داستانی واقعی بود.
داستان این فیلم مربوط به مردی شیفتهٔ سینما به نام حسین سبزیان بود که وارد یک
خانواده می‌شود و خود را محسن مخملباف معرفی می‌کند. در پایان فیلم مخملباف واقعی
پیدا می‌شود و سبزیان در دادگاه می‌گوید به دلیل علاقه به سینما دست به این کار زده
است. بخش‌هایی از این فیلم مستند و بخشی از آن استودیویی است.[۳۱][۳۲] کیارستمی
برای این ساخته‌اش در نزد جامعه غرب شناخته تر شد و فیلمش در سراسر اروپا به نمایش
درآمد و مورد تحسین قرار گرفت. کلوزآپ در سال ۲۰۱۲ نیز توسط نشریهٔ سایت اند ساوند
در فهرست ۵۰ فیلم برتر تاریخ سینما قرار گرفت و جایزه فیبرشی جشنواره بین‌المللی
فیلم استانبول و جایزه ویژه منتقدان جشنواره بین‌المللی فیلم مونترال را به دست
آورد. نانی مورتی در سال ۱۹۹۶ فیلم کوتاهی با نام روز افتتاحیه کلوزآپ دربارهٔ
نمایش کلوزآپ در رم ساخت.[۳۳][۳۴] وی در همین سال نشان شوالیه هنر و ادب فرانسه
لژیون دونور را دریافت کرد. کیارستمی در ۱۹۹۲ فیلم زندگی و دیگر هیچ را ساخت و
برنده جایزه بخش نوعی نگاه در چهل و پنجمین جشنواره فیلم کن شد. به بیان منتقدین،
این فیلم یکی از سه‌گانهٔ کوکر یا سه‌گانهٔ زلزله بود. این فیلم دربارهٔ یک پدر و
پسر است که چند روز پس از زلزلهٔ ۱۹۹۰ یا ۱۳۶۹ کوکر، از تهران به این منطقه می‌روند
تا از سلامتی دو پسر جوان که در زلزله بوده‌اند، با خبر شوند. آن‌ها در جریان سفر
به این منطقه با بازماندگان زلزله روبرو می‌شوند که چگونه در سختی به زندگی خود
ادامه می‌دهند.[۳۵][۳۶][۳۷] کیارستمی در آن سال برندهٔ جایزهٔ روبرتو روسلینی شد.
این نخستین جایزهٔ تخصصی بود که او برای کارگردانی یک فیلم دریافت می‌کرد. زیر
درختان زیتون آخرین فیلم از سه‌گانهٔ کوکر بود.[۳۸] کسانی همچون آدریان مارتین، سبک
این سه‌گانه را هندسی می‌دانند. مانند ارتباط الگوهای زیگزاگی در چشم‌اندازها و
مناظر هندسی فیلم با زندگی واقعی و نیروهای جهانی. فلاش‌بک‌هایی که در مسیر پر پیچ
و خم زندگی و دیگر هیچ دیده می‌شود، به نوبهٔ خود ذهن بیننده را به فیلم خانهٔ دوست
کجاست در سال ۱۹۸۷، یعنی پیش از زلزله می‌برد، این مسئله به‌طور نمادین ما را
به‌سوی اتفاقات بعد، در فیلم زیر درخت زیتون سوق می‌دهد. در سال ۱۹۹۵ میلادی،
میراماکس فیلمز، زیر درخت زیتون را در آمریکا منتشر کرد. کیارستمی برای فیلم تحسین
شده زیر درخت زیتون برای اولین بار نامزد دریافت نخل طلایی جشنواره فیلم کن شد.

بعدها، کیارستمی فیلمنامهٔ سفر و بادکنک سفید را برای همکار سابق خویش، جعفر پناهی
نوشت.[۳۹] کیارستمی سپس در لومیر و شرکا، با ۴۰ کارگردان مطرح جهان مانند دیوید
لینچ و میشائیل هانکه همکاری کرد.

طعم گیلاس فیلم بعدی کیارستمی در سال ۱۹۹۷ بود. این فیلم مورد تحسین منتقدان و
سینماگران قرار گرفت. کیارستمی جایزهٔ نخل طلایی جشنواره فیلم کن ۱۹۹۷ و جایزهٔ
بهترین فیلم خارجی انجمن منتقدان فیلم بوستون را برای طعم گیلاس بدست آورد و مورد
تحسین جهانیان قرار گیرد. مجله تایم در سال ۲۰۰۴ نیز این فیلم را بعنوان یکی از ۱۰
فیلم برتر تاریخ کن نامید. طعم گیلاس در ادامه به عنوان بهترین فیلم خارجی زبان
انجمن ملی منتقدان فیلم نیز انتخاب شد. مجموعه کرایتریون در ۱ ژوئن ۱۹۹۹ این فیلم
را به عنوان یک فیلم منحصر به فرد اعلام کرد.[۴۰] این فیلم دربارهٔ مردی‌ست که قصد
خودکشی دارد.[۴۱]

کیارستمی در سال ۱۹۹۹ فیلم باد ما را خواهد برد را جلوی دوربین برد. وی برای این
فیلم نامزد دریافت جایزهٔ شیر طلایی جشنواره فیلم ونیز بود اما موفق به کسب جایزهٔ
شیر نقره‌ای شد. همچنین این فیلم، برندهٔ جایزهٔ فیپرشی جشنواره فیلم ونیز گردید و
به عنوان یکی از صد اثر برتر سینمای جهان در دهه گذشته از نگاه برگزارکنندگان
جشنواره بین‌المللی فیلم تورنتو انتخاب شد. داستان فیلم در مورد گروهی روزنامه‌نگار
است که برای تولید فیلمی مستند از آئین سوگواری به روستایی در کردستان می‌روند. اما
پیرزنی که قرار است بمیرد، نمی‌میرد.[۴۲] یکی از جذابیت‌های فیلم، این بود که بیشتر
شخصیت‌های آن جلوی دوربین ظاهر نمی‌شدند و فقط صدای آن‌ها شنیده می‌شود.[۴۳]

در سال ۲۰۰۱ میلادی، کیارستمی و همکارش سیف‌الله صمدیان به درخواست صندوق
بین‌المللی توسعهٔ کشاورزی سازمان ملل متحد، برای ساخت فیلمی مستند در مورد یتیمان
اوگاندا، به کامپالا، اوگاندا سفر کردند. وی ده روز در آنجا ماند و مستند ای‌بی‌سی
آفریقا را ساخت. هدف اصلی سفر در ابتدا، آمادگی برای ساخت فیلمی بلند بود، ولی
کیارستمی ویرایش کامل فیلم را از طریق قطعه‌های ویدیوئی بدست‌آمده تمام کرد.[۴۴]

جف اندرو منتقد کمپانی تایم اوت، در مورد فیلم کیارستمی می‌گوید: «مانند ۴ اثر
قبلی‌اش، این فیلم هم در مورد مرگ نیست ولی در مورد مرگ و زندگی است: دربارهٔ اینکه
آنها چگونه با هم ارتباط دارند و ما چه نگرشی را در مورد همزیستی آنان داریم.»[۴۵]

در سال ۲۰۰۲ میلادی، کیارستمی فیلم ده را کارگردانی کرد.[۴۶] در این فیلم زنی درون
خودرویی نشسته‌است و در ده سکانس با ده شخص گفتگوهایی انجام می‌دهد و نمایی از
زندگی زن امروزی در ایران را نشان می‌دهد. در این فیلم شخصیت اصلی داستان با پسرش،
خواهرش، یک عروس آینده، یک روسپی و پیرزنی مذهبی گفتگو می‌کند. این سبک فیلم‌سازی
توسط بسیاری از منتقدان حرفه‌ای همچون آو اسکات مورد تجلیل قرار گرفت. اسکات در
نیویورک تایمز می‌نویسد: «کیارستمی علاوه بر اینکه شناخته‌شده‌ترین کارگردان ایرانی
در سطح بین‌المللی در دههٔ گذشته بوده است، جزو پیشروان سینمای خودرو نیز هست ...
او می‌داند خودرو مکانی‌ست برای تفکر، مشاهده و بالاتر از همه، صحبت
کردن.».[۴۷]کایه دو سینما نیز این فیلم را جزو ۱۰ فیلم برتر دهه ۲۰۰۰ معرفی کرد و
این فیلم نامزد دریافت نخل طلایی جشنواره فیلم کن ۲۰۰۲ شد.

در سال ۲۰۰۳ میلادی، کیارستمی فیلم پنج را کارگردانی کرد. فیلمی شاعرانه، بدون هیچ
دیالوگ و شخصیتی، فیلمی که هر بخشش تنها یک نمای طولانی ثابت است که حدود ده تا
بیست دقیقه طول می‌کشد و جمعاً این مجموعهٔ یک ساعت و پانزده دقیقه‌ای را می‌سازد.
کیارستمی قبل از نمایش فیلم از تماشاگران خواست که اگر خسته شدند، لطفاً سالن را
ترک نکنند، چشمان‌شان را ببندند و فقط به صداها گوش کنند: «شما این شانس را دارید
که فیلم‌های دیگری را در سینماهای دیگر و در زمان‌های دیگر ببینید، اما این فیلم،
برای اولین بار، و امیدوارم نه برای آخرین بار به نمایش گذاشته می‌شود و من مطمئنم
که شما موفق به تماشای چنین فیلمی در هیچ سینمایی نخواهید شد پس تا آخر بنشینید و
تمام آن را ببینید.» فیلم دارای ۵ قسمت است و با نماهایی طولانی که به‌صورت پی در
پی با دوربین دی وی بر روی دست در امتداد سواحل شهر خیخن در استان آستوریاس اسپانیا
فیلمبرداری شد. جف اندرو در مورد فیلم گفت: «این فیلم بیش از چند تصویر زیباست». او
می‌افزاید: «با چینشی منظم شامل رنگین کمانی از روایت‌های انتزاعی و احساسی هستند
که از جدایی و کنج خلوت به‌سوی جامعه، از حرکت به سوی سکون، از سکوتی نسبی به صدا و
آواز، روشنایی به تاریکی و دوباره از تاریکی به روشنایی حرکت می‌کنند و به نوزایی و
تجدید حیات پایان می‌پذیرند.»[۴۸] وی در این دهه جایزه آکیرا کوروساوا جشنواره فیلم
سانفرانسیسکو برای یک عمر دستاورد هنری و دکترای افتخاری دانشگاه اکول نرمال
سوپریور و دانشگاه سوربن را به دست آورد.

وی در سال ۲۰۰۴ میلادی، ۱۰ روی ده را ساخت. فیلمی مستند که در حین رانندگی گرفته
بود و ده درس در مورد ساخت فیلم را به مخاطب توضیح می‌داد. سراسر فیلم توسط دوربینی
ثابت که در ماشین نصب شده‌بود گرفته شد که یادآور شیوهٔ فیلمبرداری فیلم‌های طعم
گیلاس و ده بود. در سال‌های ۲۰۰۵ و ۲۰۰۶ میلادی، وی فیلم جاده‌های کیارستمی را
کارگردانی کرد. فیلم مستند ۳۲ دقیقه‌ای، ترکیبی از تصویر و شعر و موسیقی که با
فیلم‌های سیاه و سفید ساخته شده‌است.[۴۹] تصویر پایانی فیلم شامل انفجاری مهیب است
که به همهٔ آثار زندگی پایان می‌دهد. کیارستمی این فیلم را بر پایهٔ برخی از
قطعه‌های مجموعه عکس‌هایی با نام «جاده‌ها» که خودش طی سال‌های متمادی با گذر از
جاده‌های گوناگون گرفته، ساخته‌است. مجموعه عکس‌های جاده‌ها پیش از ساخت فیلم در
نمایشگاه‌های گوناگون داخلی و خارجی به نمایش گذاشته شده بودند.

در سال ۲۰۰۵ میلادی، او در ساخت فیلم بلیت‌ها با ارمانو اولمی و کن لوچ همکاری کرد.
فیلمی ۳ اپیزودی که کارگردان یکی از اپیزودهای آن کیارستمی بود. مجموعه‌ای که در
قطاری در حال عبور از ایتالیا اتفاق می‌افتاد. در نوامبر ۲۰۰۷ گاردین در گزارشی،
کیارستمی را در رتبهٔ ششم، چهل کارگردان برتر معاصر سینما جهان قرار داد.[۵۰]

در سال ۲۰۰۸ میلادی، فیلم شیرین توسط کیارستمی کارگردانی شد. این فیلم تصویرگر نگاه
۱۱۳ بازیگر زن، بدون هیچ سخنی به دوربین فیلمبرداری است، در حالی که صداهایی از
قرائت منظومهٔ خسرو و شیرین نظامی گنجوی به گوش می‌رسد. همهٔ بازیگران فیلم به‌جز
ژولیت بینوش، ایرانی و همگی از هنرپیشگان حرفه‌ای سینما هستند. این فیلم نامزد
جایزه بهترین فیلم خارجی زبان جشنواره فیلم ونیز در سال ۲۰۰۸ شد.[۵۱][۵۲]

کپی برابر اصل ۲۰۱۰ با هنرنمایی ژولیت بینوش که در توسکانی فیلم برداری شد، نخستین
فیلم کیارستمی بود که در خارج از ایران تولید و فیلم برداری می‌شد.[۵۳] این فیلم از
داستان رویارویی یک زن فرانسوی با یک مرد انگلیسی سخن می‌گفت. این فیلم در سال ۲۰۱۰
در جشنوارهٔ فیلم کن پذیرفته شد. پیتر بردشاو از گاردین این فیلم را «عجیب و جذاب»
توصیف کرده بود و گفته بود که کپی برابر اصل به پردازش نمای یک ازدواج می‌پردازد
ژولیت بینوش در این فیلم نقش زنی پرانرژی ولی با رفتارهایی ساختگی و گیج کننده یا
به عبارت ساده‌تر زنی عجیب را دارد - آدمی تحصیل کرده که به نظر در زمینه‌هایی
ناموفق است.[۵۴] او نتیجه‌گیری کرده بود که «این کار، به طور قطع یک نمونه از
تکنیک‌های ترکیبی کیارستمی بوده است که لزوماً نمونهٔ موفقی نیست.»[۵۵] در مقابل
راجر ایبرت فیلم کیارستمی را برجسته دانسته و به این نکته اشاره کرده است که: «روش
کیارستمی در پدیدآوردن فضا و دادن حس به فیلم برجسته است.»[۵۶] بینوش برای بازی در
این فیلم، جایزهٔ بهترین بازیگر نقش اول زن را در جشنوراه کن بدست آورد. روزنامه
لوموند در مورد کپی برابر اصل نوشت: «عباس کیارستمی، معروف‌ترین فیلم‌ساز ایرانی و
از بزرگ‌ترین کارگردانان جهان، به دور از هیاهو، اکنون در ایتالیا به‌سر می‌برد و
فیلم «کپی برابر اصل» را که «ژولیت بینوش» در آن نقش‌آفرینی دارد، مقابل دوربین
برده است. دوری از ایران و ساخت فیلمی در ایتالیا انقلابی در سینمای کیارستمی است.»
کیارستمی برای کپی برابر اصل برای چهارمین بار نامزد دریافت نخل طلایی جشنواره فیلم
کن شده بود. وی همچنین برای این فیلم جایزه جوانان جشنواره فیلم کن و جایزه بهترین
فیلم خارجی زبان انجمن منتقدان فیلم دالاس‌فورت وورث را به دست آورد. فیلم بعدی
کیارستمی به نام مثل یک عاشق ۲۰۱۲ که در ژاپن فیلمبرداری شد، بازخوردهای گوناگونی
داشت. کیارستمی برای مثل یک عاشق برای پنجمین بار نامزد دریافت نخل طلایی جشنواره
کن شده بود. در سال ۲۰۱۳ نشان افتخار دولت ژاپن و در سال ۲۰۱۴ نشان دکوراسیون علوم
و هنر اتریش به او اهدا شد.

کیارستمی در بسیاری از جشنواره‌های فیلم به عنوان داور حضور داشته است که می‌توان
از جشنواره فیلم کن در سال‌های ۱۹۹۳، ۲۰۰۲، ۲۰۰۵ و ۲۰۱۴ به عنوان برجسته‌ترین آن‌ها
یاد کرد.[۵۷] همچنین در سال ۲۰۰۵ سرپرست داوران در بخش دوربین طلایی جشنوارهٔ فیلم
کن بود. او در سال ۱۹۸۵ در جشنوارهٔ فیلم ونیز در سال ۱۹۹۰ در جشنوارهٔ فیلم
لوکارنو در ۱۹۹۶ در جشنوارهٔ فیلم سن‌سباستین، در ۲۰۰۴ در جشنواره فیلم سائو
پائولو، در ۲۰۰۷ در جشنوارهٔ فیلم کاپالبیو به عنوان سرپرست داوران و در سال ۲۰۱۱
در جشنواره فیلم کاستندورف صربستان به داوری پرداخت. او در بسیاری از جشنواره‌های
فیلم در سراسر اروپا مانند جشنوارهٔ فیلم استوریل پرتغال، به طور مرتب حضور
دارد.[۵۸] وی همچنین سرپرستی داوران در بخش فیلم کوتاه جشنواره ی فیلم کن را در سال
2014 عهده دار بوده است.[۵۹]

کیارستمی تجربه‌هایی گوناگون در کارهای مختلف مانند آهنگسازی، طراحی صحنه و پوستر و
لباس، تدوین و حتی بازیگری و رهبری اپرا داشت. وی همچنین در عکاسی طبیعت شناخته
بود. او در اواخر زندگی کتاب‌هایی از ادبیات کلاسیک ایران به نام‌های حافظ به روایت
عباس کیارستمی، سعدی از دست خویشتن فریاد، آتش در باد (جزیی از کلیات شمس)، آب
(نیما یوشیج به روایت عباس کیارستمی) و شب (گزیده اشعار شاعران کلاسیک و معاصر
ایران با موضوع شب) منتشر کرد.[۶۰] ترجمه انگلیسی شعرهای اصلی کیارستمی و شعرهای
گزیده شاعران معاصر و کلاسیک ایران به انتخاب عباس کیارستمی را در سال ۲۰۱۵ میلادی
در قالب طرح سینمای شاعرانه کیارستمی، ایمان توسلی و پال کرونین در نیویورک آمریکا
به چاپ رساندند.[۶۱][۶۲][۶۳][۶۴][۶۵][۶۶]

نمایشگاه‌های عکس کیارستمی در ایتالیا، انگلیس، ژاپن، چین و موزه هنرهای معاصر
تهران برپا شده است. در حراجی کریستی دبی به تاریخ ۱ مه ۲۰۰۸ میلادی، عکسی از
کلکسیون عکس‌های عباس کیارستمی به قیمت حدود ۱۳۰ هزار دلار فروخته شد در ادامه این
کار نمایشگاه دیگری از آثار کیارستمی در موزه هنر شهر امپراتوری، در قلب پکن برگزار
شد. همچنین او دو نمایشگاه عکس در گالری گلستان برگزار کرد.[۶۷] همچنین کیارستمی
پوستر اصلی یازدهمین جشن بزرگ سینمای ایران را طراحی کرد. کیارستمی در این پوستر،
با استفاده از نماد دو درخت در امتداد عدد یازده و المان‌های سینمایی در پس‌زمینه
سفید، به نوعی طراوت، رشد و بالندگی سینمای ایران را مورد توجه قرار داده بود.

به همین سادگی و یک حبه قند دو فیلم ساخته رضا میرکریمی بود که تیتراژ آن به خط
عباس کیارستمی نوشته و پوستر آن را نیز او طراحی کرده بود. طراحی پوستر و ساخت
تیتراژ فیلم‌های قیصر و رضا موتوری هر دو ساختهٔ مسعود کیمیایی نیز از دیگر اثرهای
کیارستمی در طراحی بود.

کیارستمی با اشاره به دو مشارکت سیاسی خود در سن ۱۵ سالگی و همچنین در انقلاب سال
۱۳۵۷، گفته‌بود که دیگر هیچگاه مشارکت سیاسی نخواهد داشت او همچنین انقلاب را دارای
انگیزه‌های مشروع ولی غیر عقلانی و احساسی می‌دانست که باعث از بین رفتن
قانون‌گرایی می‌شود.[۶۸] او در مصاحبه‌ای در سال ۲۰۰۷ دربارهٔ محمود احمدی‌نژاد
گفت: «من فکر می‌کنم او کارش را خوب انجام نداد. او با وعدهٔ رفع مشکلات اقتصادی به
قدرت رسید که هیچ‌کدام از آن‌ها را عملی نکرد.»[۶۹]

در جواب نامهٔ سرگشادهٔ بهمن قبادی به عباس کیارستمی، کیارستمی اذعان داشت که وی با
فیلم‌های شعاری سیاسی موافق نیست چون فیلم‌های سیاسی تاریخ مصرف دارند و ارزش هنر
را پایین می‌آورند. کیارستمی در جشنوارهٔ فیلم سان فرانسیسکو سال ۲۰۰۰ باعث شگفتی
همگان شد. وی جایزهٔ آکیرا کوروساوا خود را برای یک عمر فعالیت هنری در سینمای
ایران به بهروز وثوقی هدیه داد.[۷۰][۷۱]

او در مصاحبه‌ای با گاردین گفته بود: «در تمام فیلم‌ها خواسته‌ام این است که تصویری
مهربان‌تر و صمیمی تر از انسانیت و کشورم را به نمایش بگذارم.» وی ادامه داده بود:
«من مثل یک درخت هستم؛ درخت به‌خاطر این‌که از زمین رشد کرده و بیرون آمده، نسبت به
آن احساس مسوولیت ندارد، بلکه باید میوه، برگ و شکوفه بیاورد. من هیچ وظیفه‌ای برای
تصحیح شناخت اشتباه از کشور و فرهنگ‌ام ندارم. من چه‌کسی هستم که چنین وظیفه‌ای
داشته باشم. ازسوی دیگر، تعداد کسانی که فیلم‌های مرا می‌بینند را با کسانی که تحت
تأثیر رسانه‌های جمعی غرب هستند مقایسه کنید! من چه کاری می‌خواهم انجام دهم؟.»[۷۲]

کیارستمی در سال ۱۳۹۳ در یک جلسهٔ پرسش و با دانشجویان دانشگاه سیراکیوز جنگ ایران
و عراق را را «جنگی که هیچ مفهومی نداشت» توصیف کرده بود.[۷۳] او بعداً در گفتگویی
که در ایسنا منتشر شد دربارهٔ این اظهار نظرش چنین گفت:

مارتین اسکورسیزی با ذکر تلاش فراوان دولت ایران برای سانسور فیلم ده از این موضوع
انتقاد کرد و گفت که سانسور هیچگاه خوب نخواهد بود. در سال ۱۹۷۷ میلادی وزارت آموزش
و پرورش وقت خواستار آن شد که قسمتی از فیلم کیارستمی که زنان به صورت محجبه بودند
حذف شود اما با مخالفت کیارستمی با این حذف، از نمایش فیلم جلوگیری شد. پس از
انقلاب ۱۳۵۷ نیز صحنه‌های دوباره گرفته‌شدهٔ بدون حجاب فیلم به نمایش در نیامد.[۷۵]

آثار کیارستمی خالی از نگاه سیاسی نیست. در فیلم ده، یک زن در سطح شهر تهران
رانندگی می‌کند. به نوشته پیتر بردشاو، «حضور یک زن به عنوان راننده در منطقه‌ای
مانند خاورمیانه، که بسیاری با رانندگی زنان مخالفند، معنایی سیاسی و فمینیستی
دارد.»[۷۷]

در تاریخ ۷ فروردین ۱۳۹۵ خبرگزاری آفتاب خبر بستری شدن عباس کیارستمی را بر روی وب
گاه خود درج کرد. کیارستمی در پی شدت گرفتن مشکلات جسمی، با نظر پزشکان معالج در
بیمارستان بستری شد.[۷۸] در تاریخ شنبه ۱۴ فروردین ۱۳۹۵ خبرگزاری ایسنا خبری مبنی
بر اینکه عباس کیارستمی از سرطان دستگاه گوارش رنج می‌برد منتشر کرد.[۷۹] کیارستمی
به دلایل متعدد، از جمله خونریزی داخلی، چهار عمل جراحی را پشت سر گذاشت. اولین
عمل، عمل جراحیِ درمانی بود. دومین عمل به دلیل خونریزی داخلی صورت گرفت و سومین
عمل برای برداشتن کیسه صفرا و آخرین عمل به دلیل عفونتِ پیشرفته بود. در ادامه،
روند درمان وی رو به پیشرفت، گزارش شد و طول درمان، بنا به تشخیص تیم معالج برای
کنترل شرایط بیماری، عباس کیارستمی در خواب مصنوعی به سر می‌برد. به گفته مشاور
وزیر بهداشت یک تیم پزشکی باتجربه پیگیر درمان عباس کیارستمی بود. همچنین حسن
قاضی‌زاده هاشمی، وزیر بهداشت به ملاقات کیارستمی رفت و از نزدیک روند درمان او را
دنبال کرد.[۸۰] در ۱۵ فروردین نیز بیماری سرطان وی تکذیب شد. در ادامه برای بازتاب
اخبار بیماری و سلامتی وی، کانال تلگرامی با عنوان «اخبار مربوط به روند درمانی
عباس کیارستمی» راه‌اندازی شد.[۸۱] محمد شیروانی بعد از ملاقات با کیارستمی در
بیمارستان، مطلبی را در صفحه شخصی خود در فیس‌بوک نوشت که در آن از نارضایتی و
انتقاد شدید کیارستمی از جراحی انجام شده، خبر داد، در این یادداشت به نقل از آقای
کیارستمی گفته شد: من باورم نمیشه دیگه بتونم روی پا وایسم و فیلم کار کنم. اون تو
[دستگاه گوارش] رو داغون کردند. این اظهارات محمد شیروانی با واکنش تند احمد
کیارستمی مواجه شد، وی از لحن انتقادی نسبت به وزیر بهداشت و رعایت نکردن عرف و
اخلاق توسط شیروانی انتقاد و بیان کرد وضعیت پدر اورژانسی نیست.[۸۲][۸۳]

کیارستمی پس از گذراندن دورهٔ نقاهت در تهران برای ادامهٔ درمان با آمبولانس هوایی
کمپانی MK۲ با هزینه تهیه‌کننده فیلم آخرش که ساخته نشد، راهی فرانسه شد اما پس از
چند روز به علت لخته‌شدنِ خون، سکته مغزی کرد و در پاریس درگذشت.[۸۴][۸۵] بعد از
درگذشت عباس کیارستمی، کمپین پیگری پرونده پزشکی او توسط گروهی از سینماگران و
علاقمندان به کیارستمی راه‌اندازی شد، هدف این کمپین پیگیری روند درمان عباس
کیارستمی در ایران و فرانسه است و قصد دارد تا مشخص کند آیا در روند درمان این
کارگردان قصوری از طرف تیم پزشکی رخ داده است یا خیر.

درگذشت کیارستمی با واکنش‌های متعددی از سوی هنرمندان و سیاستمداران داخلی و خارجی
مواجه شد. حسن روحانی در واکنش به درگذشت عباس کیارستمی در توئیتر خود نوشت: «نگاه
متفاوت و عمیق عباس کیارستمی به زندگی و دعوت انسان‌ها به صلح و دوستی، دستاوردی
ماندگار در هنر هفتم خواهد بود».[۸۶] همچنین فرانسوا اولاند رئیس جمهور فرانسه در
بیانیه‌ای که کاخ الیزه منتشر کرد، به عباس کیا رستمی ادای احترام کرد و نوشت:
«عباس کیارستمی، هنرمند بزرگ ایرانی بود که سینمایش جهانی حرف می‌زد و فکر می‌کرد.
او جایگاه والایی در تاریخ سینما دارد. او یک فیلمساز بود و همچنین یک شاعر و عکاس.
عباس کیارستمی در آثار ادبی خود به مسائل ریز و روزمره بُعدی خاص و جهانی
می‌بخشید.» اولاند همچنین به رابطه نزدیک هنری و دوستانه این فیلمساز ایرانی با
کشور فرانسه اشاره کرد.[۸۷]

وزیران فرهنگ فرانسه و اتریش نیز به صورت جداگانه پیام تسلیت خود را برای خانواده و
جامعه هنری ایران فرستادند.[۸۸]

مارتین اسکورسیزی کارگردان آمریکایی با نوشتن بیانیه‌ای رسمی نسبت به درگذشت عباس
کیارستمی کارگردان ایرانی واکنش نشان داد و از این واقعه به عنوان «از دست رفتن
هنرمندی نادر با دانشی ویژه» یاد کرد. اسکورسیزی در بیانیه‌ای رسمی که در هالیوود
ریپورتر منتشر شد نوشت: «وقتی خبر مرگ عباس کیارستمی را شنیدم عمیقاً شوکه و غمگین
شدم. او یکی از آن هنرمندان نادر با دانش ویژه از دنیا بود که اگر بخواهیم با کلمات
ژان رنوآر بزرگ بگوییم: "واقعیت همیشه جادو می‌کند". برای من، این حرف بدنه کاری
خارق‌العاده کیارستمی را جمع‌بندی می‌کند. هر صحنه از طعم گیلاس یا خانه دوست
کجاست؟ پر از زیبایی و سورپرایز است که با صبر و دقت ضبط شده است. من توانستم طی ۱۰
یا ۱۵ سال اخیر عباس را بشناسم. او انسان بسیار خاصی بود ساکت، برازنده، متواضع،
خوش‌سخن و بسیار هوشیار. او یک جنتلمن حقیقی بود و واقعاً یکی از بزرگترین هنرمندان
ما».[۸۹] فرانسیس فورد کوپولا نیز با اشتراک گذاشتن تصویر مجله ادبی خود که در سال
۲۰۱۲ توسط عباس کیارستمی فقید طراحی شده بود به کارگردان سرشناس سینمای ایران ادای
احترام کرد.[۹۰] بازیگر آمریکایی کیت وینسلت با انتشار تصویری از عباس کیارستمی
درگذشت این کارگردان ایرانی را تسلیت گفت.[۹۱] ژولیت بینوش بازیگر فرانسوی نیز با
انتشار تصاویر و متنی در توییتر و اینستاگرام خود نوشت: «خاطرات خوبی را با هم
داشتیم. برای او طلب آرامش می‌کنم».[۹۲] جاشوآ اپن‌هیمر کارگردان بریتانیایی نوشت:
«تاسف بسیار از درگذشت عباس کیارستمی کارگردان کلوز آپ که یکی از محبوب‌ترین
فیلم‌های من است».[۹۳] اصغر فرهادی، کارگردان ایرانی برنده اسکار، نیز گفت: «با
درگذشت عباس کیارستمی نه فقط سینما بلکه دنیا یک انسان بزرگ را از دست داد».[۹۴]

ژان-کلود کریر فیلم‌نامه‌نویس، ژیل ژاکوب، رئیس چند دوره جشنواره کن و همچنین
ژان‌لوک نانسی فیلسوف و استاد دانشگاه نیز به صورت جداگانه پیام‌هایی را برای
درگذشت کیارستمی ارسال کردند. منتقدان بزرگ سینمایی مانند ریچارد برودی، جف اندرو،
نیک نیومان و رابی کالین نیز در مطالب متعدد و جداگانه به ستایش از عباس کیارستمی
پرداختند و از سینمای وی نوشتند.[۹۵]

سید محمد خاتمی در پیامی نوشت: «درگذشت تأسف‌انگیز هنرمند خلاق و مبتکر جناب آقای
عباس کیارستمی خسارتی بود سنگین برای هنر فاخر ایران عزیز.» [۹۶] اکبر هاشمی
رفسنجانی در پیامی نوشت: «[عباس کیارستمی] هنر هفتم کشورمان را بین‌المللی کرد و
پیام آزادگی، صلح و دوستی مردم ایران را به سراسر دنیا رساند».[۹۷] وزیر امور خارجه
ایران، محمدجواد ظریف، در توییتر نوشت: «ایران چهره شاخص و برجسته‌ای در سینمای
بین‌الملل را از دست داد.»[۹۸]

همچنین از شب درگذشت کیارستمی مردم و هنرمندان برای ادای احترام و بدرقه وی به مدت
سه شبانه روز در موزه سینما و خانه سینما گرد هم آمدند.[۹۹][۱۰۰]

پیکر عباس کیارستمی در شامگاه ۱۸ تیر از پاریس به ایران منتقل شد. تشییع جنازه نیز
با حضور خانواده وی و هنرمندان در فرودگاه بین‌المللی امام خمینی برگزار شد.[۱۰۱]
بر اساس وصیت‌نامه متوفّی قرار شد پیکرش در لواسان به خاک سپرده شود. مراسم تشییع
پیکر عباس کیارستمی یکشنبه ۲۰ تیر ماه از مقابل کانون پرورش فکری کودکان و نوجوانان
با حضور هنرمندان و دوستداران و چهره‌های سیاسی و فرهنگی در خیابان حجاب برگزار
گردید.[۱۰۲] پس از تشییع مقابل کانون، مراسم خاکسپاری کیارستمی در گورستان توک
مزرعه لواسان انجام شد و پیکرش با همراهی خانواده‌اش و چند هنرمند نزدیک به خاک
سپرده شد. در جای‌جای آرامستان توک مزرعه و خیابان‌های ورودی لواسان پوسترهای
کیارستمی نصب شده بود و کیارستمی که دوستدار طبیعت بود در گورستانی پر از درخت آرام
گرفت.[۱۰۳]

ژان-کلود کریر، مارتین اسکورسیزی، پرویز پرستویی، مسعود کیمیایی، اصغر فرهادی، بهمن
فرمان‌آرا، علی‌رضا خمسه، هایده صفی‌یاری، خسرو سینایی، ابوالحسن داوودی؛ آثار
کیارستمی را ستوده‌اند یا درباره آثار او نقد نوشته‌اند و بررسی کرده‌اند.[۱۱۱]

کیارستمی، جز سرشناسی بسیار گسترده از دههٔ ۱۹۹۰ در اروپا، در ایران نیز محبوب و
شناخته بود؛ به طوری که در رأی‌گیری از ۵۵ فیلم‌شناس ایرانی به سال ۱۳۸۱، کیارستمی
همراهِ امیر نادری ششمین فیلم‌ساز برتر تاریخ سینمای ایران شناخته شد.[۱۱۲]

کیارستمی و فیلم کلوزآپ ساخته وی، در جریان بیستمین جشنواره بین‌المللی فیلم پوسان
۲۰۱۵ در رده‌بندی برترین هنرمندان و فیلم‌های قاره آسیا، در میان ۱۰ هنرمند و اثر
شاخص قاره قرار گرفتند. عباس کیارستمی در فهرست ۱۰ کارگردان برتر سینمای آسیا، پس
از یاسوجیرو اوزو و هو شیائو-شین در رده سوم برترین‌ها قرار گرفته است. آکیرا
کوروساوا، ساتیا جیت رای، وونگ کار وای، اپیچاتپونگ ویراستاکول، جیا ژانکه، کنجی
میزوگوچی و ادوارد یانگ رتبه‌های بعدی این رده‌بندی را به خود اختصاص
داده‌اند.[۱۱۳]

روزنامه گاردین در سال ۲۰۱۱ در گزارشی فهرست ۴۰ کارگردان بزرگ معاصر سینمای دنیا را
منتشر کرد. عباس کیارستمی در مکان ششم این لیست و بالاتر از بسیاری از چهره‌های
نامدار سینما همچون دیوید کراننبرگ، دیوید فینچر، استیون سودربرگ، پدرو آلمودوار و
گاس ون سنت قرار گرفت.[۱۱۴][۱۱۵]

در سال ۲۰۱۵ در یک نظرسنجی که توسط وب سایت فرانسوی لاسینتک (سینماتک) از ۲۶
کارگردان برجسته معاصر سینمای جهان انجام شد، عباس کیارستمی محبوب‌ترین چهره سینمای
ایران از دیدگاه این گروه از موفق‌ترین کارگردانان حال حاضر سینمای جهان بود.[۱۱۶]



https://fa.wikipedia.org/wiki/%D8%B3%DB%8C%D8%AF_%D8%B5%D9%81%D8%AF%D8%B1_%D8%AD%D8%B3%DB%8C%D9%86%DB%8C

سید صفدر حسینی (زاده ۱۳۳۳ ایذه) سیاست‌مدار، اقتصاددان، مدرس دانشگاه[نیازمند
منبع] و مدیر ارشد اجرایی[نیازمند منبع] ایرانی است. وی در کابینه محمد خاتمی تصدی
وزارتخانه‌های کار و امور اجتماعی و امور اقتصادی و دارایی را بر عهده داشت. او پس
از آغاز به کار دولت حسن روحانی با حکم وی به عنوان رئیس صندوق توسعه ملی ایران
منصوب شد[۱] و پس از مدتی با ماجرای رسوایی فیش های حقوقی از سمتِ خود استعفا
داد.[۲][۳]

حسینی دارای گرایش اصلاح‌طلبی[نیازمند منبع] و دارای سابقه عضویت در شورای مرکزی
جبهه مشارکت ایران اسلامی است.[۴] او پدر سیده فاطمه حسینی نماینده تهران در مجلس
شورای اسلامی است[۵]

سید صفدر حسینی در سال ۱۳۳۳ در شهرستان ایذه متولد شد. وی تحصیلات ابتدایی را در
این شهر سپری کرد، سپس به اهواز نقل مکان نمود و در دبیرستان دکتر حسابی اهواز
دیپلم خود را گرفت.[۶]

او پس از دریافت مدرک کارشناسی اقتصاد و کارشناسی ارشد اقتصاد کشاورزی از دانشگاه
شیراز، فعالیت شغلی خود را در وزارت کشاورزی آغاز نمود. وی در سال ۱۳۷۴ با درجه
دکتری از دانشگاه ساسکاچوان در رشته اقتصاد کشاورزی فارغ‌التحصیل شد.[۷] سپس کار
خود را با عضویت در هیئت علمی دانشگاه تهران از سر گرفت.[۸]

حسینی در فاصله سال‌های ۱۳۷۵ تا ۱۳۷۶ مشاور رئیس سازمان برنامه و بودجه بود و در
سال ۱۳۷۶ بعنوان استاندار چهارمحال و بختیاری منصوب شد. وی در سال ۱۳۷۹ معاون امور
تولیدی سازمان مدیریت و برنامه‌ریزی کشور شد و در سال ۱۳۸۰ در کابینه دوم سید محمد
خاتمی، عهده‌دار وزارت کار و امور اجتماعی گردید. حسینی در سال ۱۳۸۳ نیز وزیر امور
اقتصادی و دارایی شد و تا پایان دولت خاتمی در این سمت بود. وی طی سال‌های ۱۳۹۲ تا
۱۳۹۵ ریاست صندوق توسعه ملی را برعهده داشت و به عنوان عضو هیئت علمی و استاد تمام
دانشکده اقتصاد و توسعه کشاورزی، دانشگاه تهران فعالیت می‌کند.

صفدر حسینی پدر سیده فاطمه حسینی است که در انتخابات مجلس شورای اسلامی در سال ۱۳۹۵
به عنوان نماینده تهران از لیست امید به مجلس راه یافت. در تیرماه ۱۳۹۵ ماجرای
تأسیس یک دفتر صرافی توسط وی و همسرش در سال ۱۳۹۰ و استفاده از نوسانات نرخ ارز در
رسانه‌ها و عرصه مجازی مطرح شد.[۹]

در ۲۵ خرداد ۱۳۹۵ برخی منابع خبری در ایران در گزارش‌هایی از دریافت حقوق‌های
میلیونی توسط وی بعنوان رئیس صندوق توسعه ملی و همچنین برخی معاونینش خبر دادند. وی
که چندی بود حقوق میلیونی او خبر ساز شده بود در سال ۹۵ پرده از حقوق ۵۷ میلیونی او
در هر ماه برداشته شد[۲] به علاوه اینکه وام ۳۰۰ میلیونی با کارمزد تنها ۴ درصد
دریافت کرده است.

او در گفتگو با تابناک گفت: «از ابتدای حضور در صندوق، برای رها کردن آن از
پرداخت‌های شرکتی و مقررات مؤسسه‌های عمومی غیردولتی، در ۱۷/۰۷/۹۲ یعنی دو هفته پس
از حضور در صندوق، در نامه شماره ۱۷۴۲/۹۲/ص از دولت درخواست اعمال هم‌ترازی رئیس و
اعضای هیئت عامل را در چارچوب مقررات قانون خدمات کشوری دادم؛ اتفاقی که البته با
پیگیری‌های متعدد بالاخره رخ داد.[۱۰]»

در پی تلاش «سیدصفدر حسینی» رئیس صندوق توسعه ملی برای ارسال هدیه و مبالغ نقدی به
چند خبرنگار، با شرط ساپورت رسانه‌ای او در رسانه‌ها، و ابراز تمایل چند خبرنگار به
همکاری در این پروژه، فریبا پژوه طی متنی این اقدام قبیح «سیدصفدر حسینی» را محکوم
کرده است.

این روزنامه‌نگار اصلاح‌طلب خطاب به صفدر حسینی نوشته است: آقای «صفدر حسینی» رفتار
شما باعث خجالت و شرمساری است... آقای صفدر حسینی، نباید دست به خرید خبرنگاران
بزنید و با دادن وعده «هدیه» از آنها بخواهید تا ماجرای فیش حقوقی نجومی شما را
ماستمالی کنند![۱۱]



https://fa.wikipedia.org/wiki/%D8%A7%D8%AD%D9%85%D8%AF_%D9%85%D8%AA%D9%88%D8%B3%D9%84%DB%8C%D8%A7%D9%86

احمد متوسلیان یزدی (۱۳۳۲ در تهران)، فرمانده لشکر ۲۷ محمد رسول‌الله در جنگ هشت
ساله ایران و عراق بود. وی یکی از ۴ فرد ربوده شده ایران در لبنان در سال ۱۳۶۱ است.

احمد متوسلیان یزدی در سال ۱۳۳۲ در خانواده‌ای مذهبی از اهل یزد در یکی از محلات
جنوب شهر تهران به دنیا آمد. دوران تحصیل ابتدایی را در دبستان اسلامی مصطفوی به
پایان رساند و ضمن تحصیل، به پدرش که در بازار به شغل شیرینی فروشی اشتغال داشت،
کمک می‌کرد. پس از پایان دوره ابتدایی، وارد هنرستان صنعتی شد و در سال۱۳۵۱ موفق به
اخذ دیپلم گردید. سپس به خدمت سربازی اعزام شد و در شیراز دوره تخصصی تانک را
گذراند و پس از آن، به سرپل ذهاب اعزام شد. در سال ۱۳۵۶ در رشته مهندسی الکترونیک
دانشگاه علم و صنعت ایران پذیرفته شد.[۱][۲][۳]

متوسلیان یزدی در دوران خدمت سربازی، فعالیت‌های مذهبی و سیاسی داشت و مخالفت خود
را با رژیم پهلوی بیان می‌کرد. پس از پایان دوره سربازی، در یک شرکت تأسیساتی خصوصی
استخدام شد و بعد از چند ماه، به خرم‌آباد منتقل گردید و فعالیت‌های سیاسی- تبلیغی
خود ادامه داد. در سال ۱۳۵۴ توسط اکیپی از کمیته مشترک ضد خرابکاری ساواک دستگیر و
روانه زندان شد و پنج ماه در زندان فلک‌الافلاک خرم‌آباد در یک سلول انفرادی زندانی
بود. پس این که از زندان آزاد شد، در قیام‌های خونین قم و تبریز در سال ۱۳۵۶، نقش
رابط و هماهنگ کننده تظاهرات را در محلات جنوبی تهران برعهده داشت. با پیروزی
انقلاب اسلامی ایران، مسئولیت تشکیل کمیته انقلاب اسلامی محل خویش را عهده‌دار شد.
پس از شکل گیری سپاه پاسداران انقلاب اسلامی به این ارگان پیوست و به سازماندهی
نیروها همت گماشت.[۴]

پس از شروع قیام‌های کردستان در اسفند سال ۱۳۵۷ داوطلبانه عازم بوکان شد و بخشی از
نا آرامی‌های آنجا را سامان بخشید. پس از تثبیت مواضع نیروهای انقلاب در بوکان، به
شهرهای سقز و بانه رفت. پس از آن به همراه گروهی از رزمندگان برای آزادسازی سنندج
راهی این شهر شد. در زمستان سال ۱۳۵۸ به او مأموریت داده شد تا جاده پاوه -
کرمانشاه را که در تصرف نیروهای کرد بود، آزاد کند. بعد از این عملیات مسئولیت سپاه
پاوه به او سپرده شد. در اوایل خرداد ۱۳۵۹ موفق شد شهرستان مریوان را که در تصرف
نیروهای کرد بود، آزاد کند. از این روی مسئولیت سپاه مریوان بر عهده او گذاشته
شد.[۳]

در دی ماه ۱۳۶۰ عملیات محمد رسول‌الله از دو محور مریوان و پاوه بر روی منطقه خرمال
توسط وی و ابراهیم همت رهبری شد که این عملیات سنگ بنای تأسیس تیپ ۲۷ رسول‌الله به
شمار می‌رود. احمد در سال ۱۳۶۰ پس از بازگشت از مراسم حج، از طرف محسن رضایی
(فرمانده کل سپاه) مأمور فرماندهی سپاه مریوان و پاوه تیپ محمد رسول‌الله شد. او به
همراه بروجردی راهی جبهه‌های جنوب شد.

در شب ۱۰ اردیبهشت ماه سال ۱۳۶۱ عملیات الی بیت‌المقدس به فرماندهی احمد متوسلیان
از منطقه دارخوین به سمت جاده اهواز–خرمشهر آغاز شد که موجب آزادسازی خرمشهر شد.[۵]
در پی آزادسازی خرمشهر، او به همراه دیگر فرماندهان فتح خرمشهر نزد روح‌الله خمینی
رفته و خمینی آنها را، به ویژه احمد را به گرمی مورد تفقد خاص قرار داد.

او در اواخر خرداد سال ۱۳۶۱ در مأموریتی به همراه هیأتی رسمی از مسئولین
سیاسی-نظامی ایران راهی سوریه شد تا راه‌های مساعدت به مردم لبنان علیه حمله و
اشغالگری صهیونیست‌ها را بررسی نماید.[۶]

در فیلم ایستاده در غبار موضوع سفر به لبنان بدین شکل بیان می‌شود: به دستور محسن
رضایی فرمانده وقت سپاه و با تأیید سید علی خامنه‌ای (رئیس جمهور وقت) در بحبوحه
جنگ ایران و عراق احمد متوسلیان به همراهی تعدادی رزمنده به سوریه اعزام می‌گردند
تا از آنجا برای یاری حزب ا.. لبنان و مبارزه با اسراییل به جنوب لبنان بروند. سپس
در فیلم صدای واقعی محسن رضایی پخش می‌شود و اعلام می‌کند که سید روح‌الله خمینی
وقتی از موضوع مطلع می‌شود ابراز نارضایتی کرد بنابراین دستور بازگشت به نیروهای
اعزامی داده می‌شود. اما متوسلیان به بیروت رفته و از آنجا با همراهی موسوی (کاردار
ایران در لبنان) برای بررسی وضعیت می‌رود که دیگر از سرنوشت او و همراهانش خبری در
دست نیست.[۷]

در ۱۴ تیر سال ۱۳۶۱، اتومبیل سفارت که حامل مسئولین سیاسی-نظامی ایران بود هنگام
ورود توسط فالانژیست‌ها متوقف و توسط نیروهایی اسرائیل ربوده و گروگان گرفته
شدند.[۶] سمیر جعجع یکی از رهبران فالانژها پس از آزادی از زندان اعتراف کرد که
گروگان‌های ایرانی به نیروهای وی تحویل داده شده و سپس توسط آنان کشته شده‌اند
ولیکن مقامات ایرانی این ادعا را مشکوک دانسته‌اند.[۸]

به گفته مرکز اسناد انقلاب اسلامی «اگرچه ابتدا گفته می‌شد که سید محسن موسوی
کاردار جمهوری اسلامی ایران در بیروت و همراهانش کشته شده‌اند؛ اما شواهد و مدارک
موجود، حاکی از آن است که آنها در اسارت اسرائیل می‌باشند.»[۱۱]

حسین دهقان (وزیر دفاع ایران) سوم خرداد ۱۳۹۵ خبر داد احمد متوسلیان و دیپلمات‌های
ربوده شدهٔ ایرانی زنده‌اند و در اسارت اسرائیل هستند.[۱۳] یک زندانی یونانی آزاد
شده از زندانهای اسرائیل با مراجعه به سفارت ایران در یونان ادعا کرده که هر چهار
ایرانی را در زندانهای اسرائیل دیده است.[۱۴]

تندیس احمد متوسلیان یزدی در مارون‌الرأس در مرز فلسطین نصب شد تا یادبودی از ربوده
شدن این فرمانده ایرانی باشد. انگشت اشاره احمد متوسلیان یزدی در تندیس ساخته شده
به سمت سرزمین‌هایی از کشور فلسطین است که در حال حاضر توسط اسرائیل اشغال شده است.
عبدالمجید فراهانی طراح این تندیس است و در مورد متوسلیان یزدی بیان کرده است که
امام موسی صدر و احمد متوسلیان یزدی سربازان و پرورش یافتگان مکتب روح‌الله خمینی
هستند و هر دو آنها به دست دولت لیبی و اسرائیل ربوده شده‌اند. وجه اشتراک آنها این
است که خبری از سرنوشتشان در دست نیست.[۱۵][۱۶]

فیلم ایستاده در غبار به کارگردانی محمدحسین مهدویان محصول سال ۱۳۹۴ ساختهٔ ایران،
با محوریت زندگی احمد متوسلیان ساخته شده است. اکران این فیلم در ایران از تاریخ ۱۹
خرداد ۱۳۹۵ آغاز شد.[۱۷]



https://fa.wikipedia.org/wiki/%D9%88%DB%8C%DA%A9%DB%8C%E2%80%8C%D9%BE%D8%AF%DB%8C%D8%A7

ویکی‌پدیا (به انگلیسی: Wikipedia) یک دانشنامهٔ اینترنتی چندزبانه با محتویات آزاد
است که با همکاری افراد داوطلب نوشته می‌شود و هر کسی که به اینترنت دسترسی داشته
باشد می‌تواند مقالات آن را ویرایش کند. نام ویکی‌پدیا واژه‌ای ترکیبی است که از
واژه‌های ویکی (وب‌گاه مشارکتی) و اِنسایکلوپدیا (Encyclopedia) (دانشنامه یا
دائرةالمعارف) گرفته شده است. هدف ویکی‌پدیا آفرینش و انتشار جهانی یک دانشنامهٔ
آزاد به تمامی زبان‌های زندهٔ دنیاست.

ویکی‌پدیای انگلیسی در تاریخ ۱۵ ژانویه ۲۰۰۱ (۲۶ دی ۱۳۷۹) به صورت مکملی برای
دانشنامهٔ تخصصی نوپدیا نوشته شد. بنیان‌گذاران آن، «جیمی ولز» و «لری سنگر» هستند.
هم اکنون بنیاد غیرانتفاعی ویکی‌مدیا پروژهٔ ویکی‌پدیا را پشتیبانی می‌کند.[۵]
میزبان‌های اینترنتی اصلی این وب‌گاه در شهر تامپای فلوریدا هستند. همچنین
میزبان‌های اضافی دیگری هم در شهرهای آمستردام و سئول به این وب‌گاه یاری
می‌رسانند.[۵]

ویکی‌پدیا از پایان آوریل ۲۰۰۷ تاکنون، یکی از ۱۰ وب‌گاه برتر جهان از لحاظ شمار
بازدیدکنندگان بوده است که بیش از نیمی از بازدیدها به ویکی‌پدیای انگلیسی مربوط
می‌شود.[۶]

در میان تمام زبان‌های ویکی‌پدیا تا دسامبر ۲۰۱۵ (آذر ۱۳۹۴) بیش از ۱۴۱ میلیون صفحه
وجود دارد که بیش از سی و هفت میلیون عدد از آن‌ها مقاله است. از زبانهای مشهور به
ترتیب زبان انگلیسی بیش از ۵ میلیون، سوئدی ۲٫۱ میلیون، آلمانی ۱٫۸ میلیون، هلندی
۱٫۸ میلیون، فرانسوی ۱٫۷ میلیون، روسی ۱٫۲ میلیون، ایتالیایی ۱٫۲ میلیون، اسپانیایی
۱٫۲ میلیون، لهستانی ۱٫۱ میلیون، ویتنامی ۱٫۱ میلیون و ژاپنی و پرتغالی و چینی هر
کدام بیش از ۸۵۰ هزار مقاله دارند. تعداد کاربران ثبت‌نام شده حدود ۵۹ میلیون نفر
است که از میان آنها، ۴٫۰۲۲ نفر مدیر هستند. ویکی‌پدیا دربرگیرندهٔ ۲۸۱ زبان با بیش
از ۱۰ مقاله و در کل دارای ۲۹۱ گونهٔ زبان ملل دنیا است.[۷]

اعتبار ویکی‌پدیا دائماً مورد اختلاف بوده‌است. برخی آن را به‌خاطر انتشار رایگان،
ویژگی قابل ویرایش بودن، سیاست بی‌طرفی و گستردگی عناوین ستوده‌اند[نیازمند منبع].
از سوی دیگر، منتقدین درستی و اعتبار ویکی‌پدیا را به‌خاطر آزادی ویرایش زیر سؤال
برده‌اند،[۸] همچنین ویکی‌پدیا به خاطر آسیب‌پذیری در برابر خرابکاری،[۹] کیفیت
غیریکنواخت، سوگیری نظام مند، بی‌ثباتی[۱۰] و نیز به خاطر ترجیح اجماع بر اعتبار در
سبک ویرایش مقالات نقد شده‌است. در مقابل سیاست‌های محتوایی و ویکی پروژه‌های
ویکی‌پدیا توسط کاربرانی تهیه می‌شود که در پی رفع این نگرانی‌ها هستند.[۵]
پژوهشگران در دو مطالعهٔ علمی به این نتیجه دست یافته‌اند که خرابکاری‌ها عموماً
زودگذر هستند[۱۱] و ویکی‌پدیا نسبتاً به درستی سایر دانشنامه‌هاست.[۱۲]

ویکی‌پدیا بر سیاست «دیدگاه بی طرفانه» تأکید می‌کند. طبق این سیاست دیدگاه‌هایی که
توسط شخصیت‌های برجسته ارائه شده‌اند بدون هیچ تلاشی برای تأیید آنها به طور خلاصه
بیان می‌شوند. از آن رو که هر داوطلب می‌تواند مقاله‌ها را به سبک ویکی اضافه یا
ویرایش کند، تخریب و عدم اطمینان به صحت همهٔ مطالب از مشکلات همیشگی این دانشنامه
بوده‌است. با این حال در موارد متعددی مقاله‌های ویکی‌پدیا را در رسانه‌های گروهی و
مراکز علمی نقل کرده‌اند. مقاله‌های این دانشنامه تحت مجوز حق تألیف آزاد گنو قابل
دسترسی هستند. نسخه زبان آلمانی و انگلیسی ویکی‌پدیا به‌وسیله دیسک‌های فشرده منتشر
شده و نسخه‌های دیگر آن روی وب‌گاه‌های دیگر به صورت Fork یا آینه قرار داده
شده‌اند. با رشد روزافزون این دانشنامه گردانندگان آن در بنیاد ویکی‌مدیا چندین
پروژهٔ مشابه دیگر همچون ویکی‌واژه، ویکی‌کتاب، ویکی‌گفتاورد و ویکی‌خبر را پدید
آوردند.[نیازمند منبع]

ویکی‌پدیا به‌عنوان نسخهٔ تکمیلی نوپدیا آغاز به کار کرد. نوپدیا پروژهٔ دانشنامهٔ
رایگان و برخطی بود که مقاله‌هایش توسط کارشناسان و ازطریق یک جریان رسمی نوشته
می‌شدند. نوپدیا در تاریخ ۹ مارس ۲۰۰۰ (۱۹ اسفند ۱۳۷۸) تحت مالکیت شرکت بومیس که یک
شرکت پورتال وب بود، بنیانگذاری شد. شرکت بومیس که در سال ۱۹۹۶ بنیان‌گذاری شده
بود، یک پایگاه اینترنتی تفریحات شهوانی و دارای محتوای سکسی برای مردان بود؛ و
سرمایه نخستین دانشنامه آزاد نوپدیا، و جانشین آن ویکی‌پدیا، توسط آن تا سال ۲۰۰۳
تأمین می‌شد. پهنای باند و سرور استفاده شده برای پروژه ویکی‌پدیا، توسط بومیس اهدا
شد؛ و بسیاری از کارمندان شرکت بومیس و نیز مدیرعامل این شرکت در ایجاد اولیه
ویکی‌پدیا همکاری کردند.[۱۳][۱۴][۱۵][۱۶][۱۷][۱۸][۱۹] اعضای برجستهٔ نوپدیا عبارت
بودند از جیمی ولز، رئیس شرکت و تصمیم‌گیرندهٔ نهایی و لری سَنگِر رئیس بخش ویرایش
و نوشتار نوپدیا و بعدها ویکی‌پدیا. سنگر این طور نوپدیا را توصیف می‌کند که بین
تمام دانشنامه‌های موجود آن زمان، تنها نوپدیا دارای مطالب آزاد بود و محدودیت
اندازه نداشت زیرا روی اینترنت قرار داشت. ضمناً به خاطر ماهیت عمومی و محدودهٔ
گسترده شرکت‌کنندگان بالقوهٔ خود، بی‌طرف بود. نوپدیا دارای هفت مرحله بازنگری توسط
کارشناسان متخصص در زمینه‌های مختلف بود ولی بعدها همگان به این باور رسیدند که این
روند برای تولید مقاله‌ها بسیار کند است. شرکت بومیس که پایه‌گذار این دانشنامه بود
نقشه‌هایی برای تبلیغات داشت تا از طریق آن جبران سرمایه کند. این دانشنامه در
ابتدا دارای مجوز مطلب آزاد نوپدیا بود ولی درست قبل از تشکیل ویکی‌پدیا و بر اثر
اصرار ریچارد استالمن مجوز خود را تبدیل به مجوز حق تألیف آزاد گنو کرد.

ویکی‌پدیا برای نخستین بار در تاریخ ۱۵ ژانویه ۲۰۰۱ (۲۶ دی ۱۳۷۹) و فقط به زبان
انگلیسی به نام wikipedia.com به دنیای تازه اینترنت وصل شد. ویکی‌پدیا از ۱۰
ژانویه یکی از قابلیت‌های Nupedia.com به شمار می‌رفت. به این صورت که نویسندگان
عمومی می‌توانستند مقاله‌های خود را در آن وارد کنند تا پس از مرور در نوپدیا قرار
گیرد؛ ولی پس از آن‌که هیئت مشورتی کارشناسان نوپدیا مدل تولید آن را رد کرد، از
وب‌گاه نوپدیا برداشته شد. بعد از آن ویکی‌پدیا به صورت پروژه‌ای جدا از نوپدیا
شروع به کار کرد. سیاست «دیدگاه بی طرفانه» که شبیه به سیاست پیشین «بی طرفی»
نوپدیا بود در همان ماه‌های اول برنامه‌ریزی شد. ویکی‌پدیا سریعاً شرکت‌کنندگانی از
نوپدیا، اسلش دات و راهنماهای موتورهای جستجو بدست آورد. در پایان سال اول به تعداد
۲۰٬۰۰۰ مقاله بین ۱۸ زبان خود رسید. تا پایان سال ۲۰۰۲ تعداد زبان‌ها به ۲۶، پایان
سال ۲۰۰۳ به ۴۶ و در پایان ۲۰۰۴ به تعداد ۱۶۱ زبان رسید. نوپدیا و ویکی‌پدیا آنقدر
کنار هم زیستند تا میزبان (سِرور) نوپدیا از کار افتاد و در سال ۲۰۰۳ متون آن به
ویکی‌پدیا منتقل شد.

ولز و سنگر فکر استفاده از ویکی را به وبگاه ویکی‌ویکی‌وب متعلق به وارد کانینگهام
نسبت می‌دهند. ولز اینگونه بیان می‌دارد که او برای اولین بار در دسامبر ۲۰۰۰ فکر
استفاده از ویکی را از جرمی رُزنفیلد که کارمند شرکت بومیس بود و یک ویکی مشابه را
به او نشان داده بود شنید. اما این واقعه بعد از آن بود که سنگر خبر وجود چیزی به
نام ویکی را از کوویتز که یکی از استفاده‌کنندگان ویکی بود شنید و پیشنهاد ساخت
چیزی مثل ویکی برای نوپدیا را به ولز داد. از همین‌جا بود که تاریخ ویکی شروع شد.
پروژه‌ای به نام گنوپدیا تحت همان ایدهٔ مطلب آزاد (و نه تولید ویکی) همراه با
نوپدیا شروع به کار کرده بود. این پروژه متعاقباً غیرفعال شد و سازندهٔ آن، ریچارد
استالمن که بنیان‌گذار بنیاد نرم‌افزارهای آزاد است، شروع به پشتیبانی از ویکی‌پدیا
کرد.

کاربران اسپانیایی در فوریه ۲۰۰۲ از ترس تبلیغات تجاری و نبود کنترل در یک
ویکی‌پدیای انگلیسی‌محور از ویکی‌پدیا به روی Encyclopedia Libre رفتند. کمی بعد در
همان سال، ولز اعلام کرد که ویکی‌پدیا از این پس هیچ تبلیغی نشان نخواهد داد و
وب‌گاه آن را به wikipedia.org انتقال داد. بعضی پروژه‌ها به دلایل ویرایشی خاص به
جاهای دیگری نظیر ویکی‌اینفو انتقال داده شده‌اند. در ویکی‌اینفو خبری از «دیدگاه
بی‌طرفانه» نیست.

در تاریخ ۲۱ ژوئن ۲۰۰۳ (۳۰ خرداد ۱۳۸۲) بنیاد ویکی‌مدیا از بین ویکی‌پدیا و نوپدیا
شکل گرفت. ویکی‌پدیا و پروژه‌های خواهرش تا به حال تحت ادارهٔ این سازمان ناسودبر
کار کرده‌اند. اولین پروژه خواهر ویکی‌پدیا در ماه اکتبر ۲۰۰۲، به یاد حملات ۱۱
سپتامبر برای یادآوری حوادث آن روز ساخته شد. ویکی‌واژه که پروژهٔ فرهنگ واژه‌ها
بود در دسامبر ۲۰۰۲، ویکی‌گفتاورد که مجموعه‌ای از گفته‌های معروف بود درست یک هفته
بعد از افتتاح ویکی‌مدیا و پروژه ویکی‌کتاب که مجموعه‌ای از کتاب‌های رایگانی است
که با مشارکت همگانی گردآوری شده‌اند در ماه بعد به کار افتاد. ویکی‌مدیا پس از آن
شروع به تشکیل پروژه‌های جدیدی کرد که در زیر توضیح داده خواهند شد.

ویکی‌پدیا از ابتدا وضعیت خود را با شمارش مقاله‌هایش سنجیده‌است. در دو سال
ابتدایی پیدایش خود روزانه در حدود ۱۰۰ مقاله یا کمتر به آن اضافه می‌شد.
ویکی‌پدیای انگلیسی در تاریخ ۲۲ ژانویه ۲۰۰۳ (۲ بهمن ۱۳۸۱) به سرعت ۱۰۰٬۰۰۰ مقاله
رسید. در سال ۲۰۰۴ مقاله‌های ویکی‌پدیا به نرخ رشد تقریبی ۱٬۰۰۰ تا ۳٬۰۰۰ مقاله در
روز رسیدند. در ۲۵ فوریه ۲۰۰۴ (۶ اسفند ۱۳۸۲) ویکی‌پدیا در تمامی زبان‌های خود به
میزان ۵۰۰٬۰۰۰ مقاله دست یافت. در تاریخ ۲۰ سپتامبر ۲۰۰۴ (۲۹ شهریور ۱۳۸۳)
مقاله‌های ویکی‌پدیا در ۱۰۵ زبان به یک میلیون رسید.

این دانشنامه روی وبگاه wikipedia.org با استفاده از نرم‌افزاری به نام «ویکی» که
به زبان جزیرهٔ هاوایی به معنی «تند» است ساخته شده‌است. ولز بر این باور است که
ویکی‌پدیا باید به کیفیت دانشنامه بریتانیکا یا بهتر برسد و چاپ هم بشود. جیمی ولز
بنیانگذار ویکی‌پدیا آن را اینگونه توصیف می‌کند

دانشنامه‌های گوناگون دیگری روی اینترنت هستند و یا قبلاً وجود داشته‌اند. در برخی
از آنها مانند دانشنامه فلسفه استانفورد و نوپدیا (که دیگر وجود ندارد) سیاست‌های
مقاله‌نویسی سنتی و مالکیت مقاله وجود دارند. به طور اتفاقی وبگاه‌هایی مانند h2g2
یا اوریتینگ۲ وجود دارند که به مانند راهنماهایی کلی عمل می‌کنند و مقاله‌هایشان
توسط همگان نوشته و بازنگری می‌شوند. پروژه‌هایی همچون ویکی‌پدیا، Susning.nu و
Enciclopedia Libre همگی ویکی هستند و در همه آنها مقاله‌ها به دست نویسنده‌های
بیشماری نوشته می‌شوند و هیچ گونه بازنگری رسمی روی آنها اعمال نمی‌شود. ویکی‌پدیا
تبدیل به بزرگ‌ترین نوع دانشنامه ویکی چه از نظر تعداد مقاله‌ها و چه از نظر تعداد
واژه‌ها شده‌است. از بین تمامی دانشنامه‌های موجود، ویکی‌پدیا به خاطر داشتن حق
تألیف آزاد گنو متمایز گشته‌است.

ویکی‌پدیا مصرانه می‌خواهد تنها یک دانشنامه باقی بماند. هدف آن تبدیل شدن به
مجموعه کاملی از دانش بشری نیست. مجموعه سیاست‌هایی تحت عنوان «ویکی‌پدیا چه چیزی
نیست» وجود دارند که مشخص می‌کنند چه اطلاعاتی نباید در ویکی‌پدیا گنجانده شوند.
این سیاست‌ها تا به حال غالباً باعث مشاجره بر سر اضافه کردن، حذف یا اصلاح مطلبی
خاص شده‌اند.

مجوز حق تألیف آزاد گنو (GFDL) که مقاله‌های ویکی‌پدیا با استفاده از آن عرضه
می‌شوند یکی از مجموعه «کپی‌لفت» کپی‌رایت است که اجازه توزیع دوباره، خلق آثار
مشتق شده و استفاده تجاری از مطالب مقاله‌ها به شرط ذکر نام نویسنده و ماندن اثر
تحت مجوز GFDL را می‌دهد. هنگامی که یک نویسنده اصل اثر خود را به پروژه تحویل
می‌دهد، حق تألیف او روی آن اعمال می‌شود ولی باید قبول کند که اثرش را تحت مجوز
GFDL در اختیار عموم بگذارد. ممکن است مطالب موجود در ویکی‌پدیا روی منابع دیگری که
از این مجوز استفاده می‌کنند قرار بگیرند و یا از آن منابع گرفته شده باشند. مطالب
ویکی‌پدیا از طریق انبارهای اطلاعاتی روی صدها منبع به صورت آینه یا fork قرار
گرفته‌اند. اگر چه تمامی متون عرضه شده در ویکی‌پدیا از مجوز GFDL استفاده می‌کنند،
درصد بالایی از تصاویر و پرونده‌های صوتی ویکی‌پدیا رایگان نیستند. اقلامی چون
لوگوی شرکت‌ها، نمونهٔ آهنگ‌ها یا تصویرهای دارای حق تألیفِ خبری با درخواست
استفاده منصفانه استفاده می‌شوند. اقلامی نیز وجود دارند که با شرط عدم اشتقاق یا
«فقط برای ویکی‌پدیا» به این دانشنامه داده شده‌اند.

ویکی‌پدیا به عنوان یک دانشنامه برخط هم‌زمان به بسیاری از زبان‌ ها نوشته می‌شود و
همکاران آن افرادی از سراسر جهان‌اند و هر کسی می‌تواند به رشد آن کمک کند. این
دانشنامه از زمان تولد تاکنون، رشد بسیار سریعی داشته و بزرگترین وب‌گاه
دانشنامه‌ای با بیش از ۸۰ میلیون بازدید کننده در ماه است و بیش از ۹۰٬۰۰۰ کاربر
فعال دارد که بر روی بیش از ۱۸٬۰۰۰٬۰۰۰ مقاله به ۲۷۰ زبان کار می‌کنند. در
ویکی‌پدیای فارسی تا این لحظه ۵۲۹٬۸۲۱ مقاله وجود دارد و هر روز هزاران کاربر از
این دانشنامه بازدید می‌کنند. شکل و حالت همکاری گروهی که در دانشنامه ویکی‌پدیا
ایجاد شده را می‌توان بی‌سابقه دانست.اصول هوشمندانه‌ای که ویکی‌پدیا بر پایه آن‌ها
بنا شده باعث شده‌است که این مجموعه از اطلاعات با پویایی دائمی به سوی تکمیل شدن و
تکامل پیش برود. ویکی‌پدیا را می‌شود به مثابه انسان بزرگ و خردمند در نظر گرفت که
یاخته های پیکره‌اش از میلیون‌ها انسان فعال تشکیل یافته است.

نظریه ذره ای کهکشان سانی بودن علم، قائل به این است که علوم موجود در دانش سراهای
جهان کهکشان سانی است. چرا که علوم، بی انتهاء و در حال تحول هستند و اگر چه
بدیهیات اولیه پایداراند. شعار بنیانگذار این نظریه یعنی حمید رجایی این است: «دیگر
علوم در کتاب ها و نسخه های برکاغذ جا نمی‌شود.» علت این امر را باید در گسترش
روزافزون علم و ظهور علوم میان‌رشته ای جستجو کرد؛ بنابراین باید گفت علم را فقط در
«سپهر معرفت» می توان یافت. بهترین وضعیت برای تقریر علم، نسخه های برخط و قابل
تدوین و در معرض نقد افراد بسیار است...[۲۰] به همین رو رجایی، بهترین حاملان علم
را در زمان حاضر دانشنامه های یر خط می داند. چرا که ساختار مغز انسان شبکه ای عمل
می کند و این مسئله در تعاملات علم ساختی و تعامل فرهنگ ساختی نمودی تمام و کمال می
یابد. مانوئل لیما در سخنرانی خود (Manuel Lima : A visual history of human
knowledge) توانسته با شواهد بسیاری از شبکه تبادل اطلاعات در عصر جدید و بویژه
دانشنامه های برخط، کهکشانی و شبکه ای بودن علم را تبیین کند.[۲۱] البته همه اینها
مشروط به این دانسته می شود که هیچ دانشنامه برخطی به مهندسی هدفمند علم دست
نزند.[۲۲][۲۳]

ویکی‌پدیا تا (تا آذر ۱۳۹۴/ دسامبر ۲۰۱۵) دربرگیرندهٔ ۲۸۱ زبان با بیش از ده مقاله
بوده‌است. به طور کلی ویکی‌پدیا دارای ۲۹۱ گونه زبان ملل دنیا و نزدیک به ۳۵ میلیون
مقاله است.

زبان‌های مختلف به صورت مستقل از هم کار می‌کنند. ویرایش‌های زبانی به بقیه
زبان‌های دیگر محدود یا وصل نشده‌اند و فقط محدود به سیاست‌های کلی نظیر «دیدگاه بی
طرفانه» هستند. با اینکه مقاله‌ها و تصاویر بین زبان‌ها به اشتراک گذاشته نشده‌اند
ولی اولی از طریق صفحاتی که در آنها درخواست ترجمه می‌شود و روی زبان‌های بزرگ‌تر
قرار دارند و دومی از راه انبار عمومی ویکی‌پدیا حل شده‌اند. مقاله‌های ترجمه شده
بخش کوچکی از مقاله‌های موجود همهٔ زبان‌ها را تشکیل می‌دهند.

ویکی‌پدیای فارسی هم‌اکنون با ۵۲۹٬۸۲۱ نوشتار (شمارش زنده) در ردهٔ هجدهم، و در
میان زبانهایی که عموماً در خاورمیانه تکلم می‌شود، بالاتر از زبان عربی (ردهٔ ۲۲)،
زبان ترکی استانبولی (ردهٔ ۳۰) و زبان عبری (ردهٔ ۳۸) در رده نخست قرار دارد.
همچنین در میان زبان‌های رایج در آسیا، ویکی‌پدیای فارسی پس از ویکی‌پدیای ویتنامی،
ژاپنی و چینی در ردهٔ چهارم قرار دارد.

ویکی‌پدیا توسط برنامه متن‌باز مدیاویکی روی دسته‌ای از میزبانان وب مستقر در
فلوریدا اجرا می‌شود. مدیاویکی نسخه سوم این برنامه‌است. در ابتدا ویکی‌پدیا روی
UseModWiki که توسط کلیفورد آدامز (نسخه ۱) نوشته شده بود کار می‌کرد. در ابتدا
برای پیوندهایش از نگارش شتری استفاده می‌کرد ولی بعدها امکان استفاده از قلاب
(bracket) هم در آن ایجاد شد. ویکی‌پدیا در ماه ژانویه ۲۰۰۲ در نسخه جدید خود
استفاده از موتور PHP را به همراه پایگاه داده مای‌اس‌کیوال آغاز کرد. این
نرم‌افزار که نسخه دوم به حساب می‌آمد توسط ماگنوس مانسک و مخصوص دانشنامهٔ
ویکی‌پدیا نوشته شده بود. به خاطر تقاضاهای زیاد به منظور بهبود کیفیت، اصلاحات
زیادی روی آن انجام شد. سرانجام این نرم‌افزار توسط لی دانیل کراکر دوباره‌نویسی
شد. این نرم‌افزار که نسخه شماره سه محسوب می‌شد در ژوئیه ۲۰۰۲ نوشته شد و مدیاویکی
نام‌گذاری گردید. مجوز استفاده از آن تحت گنو است و در تمامی پروژه‌های ویکی‌مدیا
از آن استفاده می‌شود.

ویکی‌پدیا روی دسته‌ای از میزبان‌های وب لینوکس در فلوریدا و چهار مکان دیگر
میزبانی می‌شود. این وب‌گاه تا سال ۲۰۰۴ تنها روی یک سرور بود تا آنجا که تنظیمات
میزبان آن تقسیم به چندین قسمت شد. در ژانویه ۲۰۰۵ ویکی‌پدیا روی ۳۹ سرور مختلف در
فلوریدا مشغول به کار بود. پیکربندی آن عبارت است از یک بانک اطلاعاتی بزرگ تحت
مای‌اس‌کیوال، چندین میزبان خادم بانک اطلاعاتی و ۲۱ میزبان وب که با نرم‌افزار
آپاچی کار می‌کنند و ۷ تا که تحت میزبان Squid Cache کار می‌کنند.

در سپتامبر ۲۰۰۵، گروه میزبان‌های وب ویکی‌پدیا به بیش از ۱۰۰ عدد افزایش یافت و
بنابر تقاضای مسئول مرکز داده‌ها، تمامی میزبان‌ها با موفقیت، به ساختمان جدید واقع
در مرکز شهر تامپا انتقال داده شدند.

تقاضاهای صفحهٔ وب ابتدا به میزبانان مخزن Squid caching فرستاده می‌شوند.
درخواست‌هایی که قابلیت انجام شدن در این میزبان‌ها را ندارند به دو میزبان
متعادل‌ساز که نرم‌افزار perlbal روی آنها نصب است فرستاده می‌شوند. سپس تقاضاها
برای یکی از میزبان‌های وب آپاچی فرستاده می‌شوند تا مورد پردازش قرار گیرند.
میزبان‌های وب، صفحات را به شکل لازم پردازش می‌کنند. برای افزایش سرعت، صفحاتی که
برای کاربران ناشناس پردازش شده‌اند در یک فایل‌سیستم ذخیره (cache) می‌شوند تا
زمانی‌که از درجه اعتبار ساقط شوند. این امر باعث عدم پردازش صفحات معمول شده و در
نتیجه در زمان و انرژی صرفه‌جویی می‌شود. ویکی‌مدیا ساخت شبکه‌ای جهانی از میزبانان
مخزن در کنار ۳ میزبان مخزن خود در فرانسه را آغاز کرده‌است تا سرعت پاسخگویی را
بالاتر ببرد. در حال حاضر یک گروه میزبان جدید در هلند و در کره جنوبی شروع به کار
کرده‌اند و پاسخگوی بخش بزرگی از ترافیک ویکی‌پدیا هستند.

تقریباً هر کاربری می‌تواند مقاله‌های ویکی‌پدیا را ویرایش کند و تغییرات خود را
سریعاً ببیند. فکر ویرایش مقاله‌ها بر این اساس شکل گرفته که همکاری کاربران با
یکدیگر می‌تواند در بهبود کیفیت مقاله‌ها در طول زمان تأثیر به سزایی داشته باشد؛
همان‌طور که در توسعهٔ نرم‌افزارهای متن‌باز داشته‌است. نویسندگان آن نیازی به
داشتن مدارک رسمی یا تخصص در زمینهٔ موضوعی که ویرایش می‌کنند ندارند. به آنها
اخطار داده می‌شود که ممکن است مقاله‌های آنها توسط هر کس و به هر نحوی که
می‌خواهد، بی‌رحمانه مورد ویرایش قرار گیرند و توزیع شوند. مقاله‌های آنها توسط هیچ
شخص خاصی یا گروه تحریریه‌ای بازنگری نمی‌شوند. تصمیم‌گیری در مورد مطالب و
سیاست‌های ویرایشی ویکی‌پدیا با توافق عام و رأی‌گیری صورت می‌گیرد، اگر چه تصمیم
آخر همیشه با جیمی ولز است.[نیازمند منبع]

به دلیل بازبودن ویکی‌پدیا «جنگ‌های ویرایشی» (که «جنگ‌های بازنگری» نیز گفته
می‌شوند) و مشاجره‌های طولانی غالباً وقتی اتفاق می‌افتند که ویرایشگران با نظرات
مختلف خود، با هم به توافق نمی‌رسند. اعضای انجمن‌های ویکی‌پدیا روند ویرایشی آن را
یک عمل دسته‌جمعی و نوعی جریان اجتماعی و تکامل تدریجی داروینی می‌دانند. مقاله‌ها
همیشه در معرض ویرایش قرار دارند بدینگونه که ویکی‌پدیا هیچگاه مقاله‌ای را تمام
شده تلقی نمی‌کند. تخریب، مشکل دائمی ویکی‌پدیا بوده‌است، امّا در این سایت اگر در
مقاله‌ای اقدام به تخریب ویا لجن‌پراکنی صورت پذیرد بلافاصله با اضافات دیگران
تصحیح خواهد شد.[۲۴]

ویکی‌پدیا از تمام ویرایشگران خود می‌خواهد تا هنگام نوشتن «دیدگاه بی‌طرفانه» ای
داشته باشند و پژوهش ابتکاری خود را در ویکی‌پدیا قرار ندهند. نگاه بی‌طرفانه که
خود سیاستی «غیرقابل بازگشت» است هدف دانشنامه را اینگونه برمی‌شمرد: «نشان دادن
عوامل اختلاف، توصیف آنها به جای وارد شدن در آنها». اگر به این مهم برسیم دیگر
ویکی‌پدیا تنها از یک «دیدگاه بی‌طرفانه» بیان نشده‌است بلکه حاوی تمامی نظرات
بی‌طرفانه مربوط به یک موضوع خواهد بود. این سیاست بیان می‌دارد که به هر دیدگاهی
بسته به اعتبارش باید بها داد. از این سیاست به خاطر داشتن هدفی غیرقابل دسترس که
در مورد آثار بی‌اعتبار بی‌مورد است و به دیدگاه‌های «ضد اخلاقی» اجازه ظهور می‌دهد
انتقاد شده‌است.

آرا و نظراتی که تا پیش از نوشته شدن در ویکی‌پدیا منتشر نشده باشند، «تحقیق‌های
ابتکاری» تلقی شده و اجازه ورود نخواهند داشت. سیاست «تحقیق غیر ابتکاری» اینگونه
بیان می‌دارد که آثار این چنینی نمی‌توانند نمایانگر دیدگاهی بی‌طرفانه باشند. پس
نظرات یا دیدگاه‌های جدید ویرایشگران نباید در ویکی‌پدیا معرفی شوند.

همکاران ویکی‌پدیا از سیاست‌ها و خط‌مشی‌های متنوع کوچک‌تری نیز پشتیبانی می‌کنند.
بر خلاف دیگر ویکی‌های موجود مانند Ward Cunningham's Portland Pattern Repository،
ویکی‌پدیا به جای قرار دادن بحث‌های مربوط به تغییرات مقاله‌ها در درون آنها،
صفحاتی جداگانه را به نام «بحث» به این کار اختصاص داده‌است. همکاران ویکی‌پدیا
گاهی مقاله‌هایی را که احساس می‌کنند مناسب یک دانشنامه نیست، تغییر یا انتقال داده
و یا حذف می‌کنند. تعاریف فرهنگ واژه‌ها (dicdefs) یا اصل متن‌ها از اینگونه
مقاله‌ها هستند. گاهی ویرایش‌های مختلف ویکی‌پدیا برای خود سبک نوشتاری خاصی ایجاد
می‌کنند.

تفاوت‌های منحصربه‌فرد خاصی بین ویرایشگرهای ویکی‌پدیا وجود ندارد و تصمیم‌ها با
رأی اکثریت گرفته می‌شوند. در ماه دسامبر ۲۰۰۵، ویکی‌پدیا حدوداً دارای ۲۷٬۰۰۰
کاربر بوده‌است که هر کدام دست کم در روز پنج ویرایش یا اثر از خود به جا
گذاشته‌است. بنابر آمارهای ویکی‌مدیا، یک چهارم ترافیک ویکی‌پدیا از سوی کاربرانی
است که دارای حساب نیستند و کمتر دست به ویرایش مقاله می‌زنند.

وظایف نگه‌داری به عهده گروه‌های داوطلبی از توسعه‌دهندگان، ناظران، مأموران و
مدیران که به صدها نفر می‌رسند است. مدیران بزرگ‌ترین گروه بین آن‌ها هستند که
توانایی جلوگیری از ویرایش یک مقاله یا جلوگیری از دسترسی کاربران خاص طبق
سیاست‌های جامعه را دارند. کاربران زیادی تا به حال به صورت اضطراری یا دائم از
ویرایش مقاله در ویکی‌پدیا منع شده‌اند. ممکن است تخریب یا تخلف از سیاست‌ها، باعث
منع اضطراری یک کاربر گردد. در حالی‌که تصمیم اخراج بلندمدت یا همیشگی توسط آقای
ولز یا کمیته داوری تخلفات جدی و دامنه‌دار اتخاذ می‌شود.

ویکی‌پدیا از طریق بنیاد ویکی‌مدیا برپا شد. هزینه‌های ربع چهارم سال ۲۰۰۵ آن معادل
۳۲۱٬۰۰۰ دلار آمریکا بوده که ۶۰٪ آن مربوط به سخت‌افزار است. هم‌اکنون بنیاد
ویکی‌مدیا بر روی کمک‌های خصوصی تکیه دارد و از رایزن‌های مالی استفاده می‌کند.
رایزنی مالی سال ۲۰۰۷ موجب جمع‌آوری مبلغی بیش از ۱ میلیون دلار شد.

رئیس پیشین بخش ویرایش ویکی‌پدیا، لری سنگر گفته‌است وجود مجوز جی‌اف‌دی‌ال (GFDL)
«به‌عنوان ضمانت آزادی، انگیزه خوبی برای کار در یک دانشنامه آزاد است.» پروفسور
آندریا سیفولیلی در مطالعه ویکی‌پدیا به‌عنوان یک انجمن، این طور مطرح می‌کند که:
«هزینه‌های پایین شرکت در نرم‌افزار ویکی، خود عامل فروگشایی برای توسعه جمعی است و
دیدگاه «ساختِ خلاقانه» میزان شرکت‌پذیری را بالا می‌برد». ویکی‌پدیا را از منظر
تجربه‌ای اجتماعی در آنارشیسم یا دموکراسی نیز مورد بررسی قرار داده‌اند. بنیانگذار
آن این‌گونه پاسخ می‌دهد که حتماً قرار نیست این‌طور باشد اگرچه ممکن است دستاوردش
این بوده باشد. در جستجویی که داخل ویکی‌پدیا انجام شد صفحه‌ای پیدا شد که نویسنده
آن اینگونه بیان داشته که ارزش این دانشنامه به خاطر آن است که ویکی‌پدیا انجمنی
اجتماعی است. به این معنا که می‌توان از نویسندگان خواست تا از کار خود دفاع کرده
یا آن را روشن سازند و بحث‌ها سریعاً قابل مشاهده‌اند. ویرایش‌های گوناگون
ویکی‌پدیا غالباً دارای میزهای مرجعی هستند که اعضای انجمن در آنجا به پرسش‌ها پاسخ
می‌دهند.

در یک مقالهٔ تحقیقاتی منتشرشده در سال ۲۰۱۲ در پلاس وان، طاها یاسری و همکاران با
بررسی میزان مشارکت کاربران در طول شبانه‌روز سهم مناطق جهان را در ویرایش چند
نسخهٔ مختلف ویکی‌پدیا تخمین زدند. این بررسی‌ها نشان دادند برای مثال غالب
مشارکت‌های انجام‌شده در ویکی‌پدیای فارسی از اروپا و آمریکای شمالی بوده‌است. یا
مثلاً ۵۰٪ ویرایش‌های انجام‌شده از آمریکای شمالی در ویکی‌پدیای انگلیسی بوده‌اند و
برای ویکی‌پدیای انگلیسی ساده این مقدار ۲۵٪ بوده‌است.[۲۵]

نیویورک تایمز از قول هاآرتص می‌نویسد هدف سازماندهان این دوره، دو چیز بوده است.
یکی اینکه بتوانند مردمی را که نقطه نظرات ایدیولوژیکی خود را به اشتراک می‌گذارند،
در ویرایش و نوشتن در ویکی‌پدیای عبری مشارکت دهند و از این طریق بتوانند افکار
عمومی اسرائیل را تحت تأثیر قرار دهند و دیگری اینکه در ویکی‌پدیای انگلیسی ویرایش
داشته باشند تا وجهه اسرائیل در سطح جهانی بهبود یابد.[۲۶]

نیویورک تایمز از قول روزنامه اسرائیلی آروتز شوا می‌نویسد آیلت شیکد عضو جنبش
اسرائیل من، یکی از سازماندهان دوره گفت که به کار بردن کلمهٔ «اشغالی» در مدخلهایی
از ویکی‌پدیا که دربارهٔ تسخیر سرزمین فلسطین توسط اسرائیل در سال ۱۹۶۷ بحث
می‌کنند، دقیقاً از مشکلاتی است که وی امیدوار است که توسط تیمی جدید از
ویرایشگران، حل شود.[۲۶][۲۷]

نیویورک تایمز از قول هاآرتص می‌نویسد انجمن ایشا جایزه‌ای را برای «بهترین
ویرایشگر صهیونیست»، یعنی کسی که طی چهار سال آینده بتواند در بیشترین تغییرات
«صهیونیستی» در ویکی‌پدیا مشارکت داشته باشد، تعیین کرد. این جایزه مسافرت با بالون
ورزشی بر فراز اسراییل است.[۲۶]

ادعای ویکی‌پدیا مبنی بر دانشنامه بودن یا این طور نشان دادن، همیشه مایهٔ بحث
بوده‌است. ویکی‌پدیا را همیشه به خاطر کمبود محسوس اطمینان، فراگیری و قدرت کنترل
کننده، مورد انتقاد قرار داده‌اند. بسیاری از کتابداران، دانشگاهیان و نویسندگان
دانشنامه‌هایِ رسمی‌تر بر این باورند که ویکی‌پدیا به‌عنوان یک مرجع کاربردپذیری
کمی دارد و یا هرگز ندارد. ویکی‌پدیا دست کم در برخی محیط‌های دیگر از نظر کیفی،
مقبولیتی کافی دارد. این دانشنامه برنده یک آزمایش مقایسه‌ای توسط مجله آلمانی سِ
تِ c't شده‌است. بیشتر ستایش آن به دلیل مطالب آزاد و اجازه ویرایش توسط همگان است.

منتقدین بر این باورند که مجوز ویرایش همگانی، ویکی‌پدیا را دانشنامه‌ای غیرقابل
اعتماد ساخته‌است. فیلیپ بردلی در مصاحبه‌ای که با روزنامه گاردین در سال ۲۰۰۴
انجام داد گفت که او هرگز از ویکی‌پدیا استفاده نمی‌کند و «هیچ کتابدار دیگری را
نمی‌شناسد که این کار را انجام دهد. مشکل اصلی عدم وجود قدرت کنترل‌کننده در
ویکی‌پدیا است. در کتب منتشرشده، ناشر باید تضمین کند که اطلاعات کتابش درست است
زیرا امرار معاش او بستگی به آن دارد. اما با وجود چیزی مثل ویکی‌پدیا همه آن بر
باد می‌رود.» تد پاپاس رئیس ویرایشگران دانشنامه بریتانیکا در مصاحبه‌ای با گاردین
این طور می‌گوید که: «فرضیهٔ ویکی‌پدیا بر این استوار است که پیشرفت مداوم به کمال
می‌انجامد. این فرضیه هیچگاه ثابت نشده‌است.» دانا بوید درسال ۲۰۰۵ در بحثی پیرامون
ویکی‌پدیا به‌عنوان یک منبع دانشگاهی این طور می‌گوید که «ویکی‌پدیا هیچ‌گاه یک
دانشنامه نخواهد شد ولی حتماً در آینده تبدیل به منبع گسترده‌ای از دانش می‌شود که
برای اهداف مختلف ارزش زیادی خواهند داشت.» با اینحال هنوز هم دانشنامه‌های سنتی حق
خود می‌دانند که هیچ مسئولیتی در قبال خطاهای احتمالی به گردن نگیرند.

رابرت مک‌هنری ویرایشگر سابق بریتانیکا در مقاله‌ای تحت عنوان «دانشنامهٔ مورد
اعتماد» ویکی‌پدیا را مورد انتقاد قرار داده‌است و می‌نویسد «هر چند که ممکن است
مقاله‌ای در ویکی‌پدیا به درجه اعتبار بالایی دست یابد ولی تا ابد در معرض تغییر
دخالت‌کنندگان بی‌اطلاع یا کم‌سواد قرار خواهد داشت.» آرون کرون مقاله تکذیبیه‌ای
در رد روش‌های مک‌هنری نوشته و آنها را FUD که نوعی فن تجاری به حساب می‌آید و در
زبان انگلیسی مخفف سه واژه به معنای «ترس، عدم اطمینان و شک» می‌باشد اطلاق
کرده‌است. رئیس بخش تحریریه سابق، لری سانگر در اواخر سال ۲۰۰۴، از ویکی‌پدیا به
دلیل داشتن ماهیت «ضد نخبه» که باعث رد بازنگری رسمی می‌شود و در نتیجه موجب کاهش
اعتبار مقاله‌های آن می‌گردد انتقاد کرد.

ویکی‌پدیا را به خاطر فراگیر نبودن مورد اتهام قرار داده‌اند زیرا ماهیت آن
داوطلبانه‌است و می‌تواند بازتاب جانبداری‌های جهت‌دار نویسندگانش باشد. دال هویبرگ
رئیس بخش تحریریه دانشنامهٔ بریتانیکا این طور بیان می‌دارد که «مردم دربارهٔ
چیزهایی می‌نویسند که به آنها علاقه دارند در نتیجه بسیاری از موضوعات پوشش داده
نمی‌شوند ولی وقایع خبری با تمام جزئیاتشان ذکر می‌شوند. مدخل مربوط به تندباد
فرنسس پنج برابر بزرگی مدخل مربوط به هنر چین است و مدخل خیابان کورونیشن دو برابر
مدخل مربوط به تونی بلر است.» لری سنگر رئیس بخش سابق ویرایش نوپدیا در سال ۲۰۰۴
گفت: «هنگامی که به یک مسئله نسبتاً تخصصی می‌رسیم (که خارج از علاقه مردم است)
اعتبار مقاله‌ها بسیار غیرقابل اعتماد می‌شود.»

در ماه مه سال ۲۰۰۵ (خرداد ۱۳۸۴) مثال هویبرگ صحت خود را از دست داد: مقالهٔ مربوط
به هنر چین تقریباً سه برابر مقالهٔ مربوط به تندباد فرنسس شد و مقاله مربوط به
تونی بلر در حدود ٪۵۰ بزرگ‌تر از مقالهٔ خیابان کورونیشن گردید. این نکته کاملاً
روشن است که مقاله‌هایی که در پرسش مطرح شده بودند تنها به‌عنوان مثال‌هایی برای
گرایش متمایل نویسندگان آورده شده بودند؛ اگر چه می‌توان از این مثال‌ها برای نشان
دادن روند رو به تعادل منطقی ویکی‌پدیا استفاده کرد.

ویکی‌پدیابه دلیل اینکه اجازه می‌دهد مقاله‌هایش ضمن وقایع جاری به روز شوند یا
مقاله‌ای بر اساس رویداد روز خلق شوند ستایش شده‌است. برای نمونه مقالهٔ مربوط به
زلزله اقیانوس هند که اندکی بعد از وقوع آن در ویکی‌پدیای انگلیسی نوشته شد به سرعت
توسط بعضی از مطبوعات چاپ شد. به همین دلیل محدودهٔ موضوعی این دانشنامه می‌تواند
بسیار وسیعتر از بقیه دانشنامه‌ها باشد.

مجله آلمانی رایانه‌ای c't در اکتبر ۲۰۰۴ (مهر ۱۳۸۳) مقایسه‌ای بین دانشنامه‌های
براکهاوس پرمیوم، مایکروسافت انکارتا و ویکی‌پدیا انجام داد. کارشناسان ۶۶ مقاله از
رشته‌های گوناگون را ارزیابی کردند. امتیازات نهایی از این قرار بودند، ویکی‌پدیا
۶٫۳ از ۵ (-B)، براکهاوس پرمیوم ۳٫۳ و مایکروسافت انکارتا ۱٫۳.[نیازمند منبع] اِمیگ
و هِرینگ پروفسورهای دانشگاه ایندیانا در تحلیلی پیرامون دانشنامه‌ها اینطور
می‌نویسند که «ویکی‌پدیا در قلمروهایی که توانایی بیشتری دارد، همچون فناوری و
وقایع جاری، اطلاعات سنتی را به روز می‌کند.»

قیاس خوبی که می‌توان در مورد نقاط قدرت و ضعف ویکی‌پدیا انجام داد در مقایسه
استانداردهای دادگاه و مدارک کارآگاهی است. این حقیقت که هر کس می‌تواند ویکی‌پدیا
را ویرایش کند این ادعا را که می‌شود تا حد مدارک دادگاه به آن اعتماد کرد مشکل
می‌سازد. با این‌حال بازبودن آن به سوی خیل وسیع ویرایشگران این اجازه را به
ویکی‌پدیا می‌دهد تا به وسعت و عمق خلاقیت و ارتباطاتی که باعث ایده‌آل شدن آموختن
و جستجوی آراء می‌شوند برسد. این روند بسیار شبیه به روشی است که در آن استفادهٔ
بلندنظرانه‌تر از مدارک کارآگاهی می‌تواند باعث رسیدن به سرنخ‌های مهم و مدارک
بیشتر بشود. این روند می‌توانست توسط استانداردهای سختگیرانهٔ دادگاهی در نطفه خفه
شود.

روند ویرایشی ویکی‌پدیا اینطور فرض می‌کند که قرار دادن مقالات در معرض ویرایش
همگانی باعث صحت مطالب می‌شود. سانگر پیش از این با اشاره به قانون لینوس در مورد
توسعه متن‌بازگفته بود: «با داشتن چشم‌های زیاد، خطاهای کمتری رخ خواهند داد.».
مرورگران زیاد مقاله‌های ویکی‌پدیا باعث می‌شود تا مطالب خرابکارانه و جانبدارانه
به سرعت واگردانی شوند.[۲۸] جوی ایتو یکی از شخصیتهای برجستهٔ فناوری در مورد صحت
مطالب ویکی‌پدیا این‌طور می‌نویسد که «هر چند این مسئله کمی بستگی به نوع رشته
دارد، پرسش این است که آیا مطلبی که از یک منبع اطلاعاتی دقیق به دست می‌آید
درست‌تر است یا مطلبی که توسط صدها هزار نفر (با امکان ویرایش) دیده شده و هنوز
باقی‌مانده!» در آزمایش غیررسمی که روی توانایی ویکی‌پدیا در کشف اطلاعات غیرصحیح
انجام شد، نویسنده این طور بیان می‌دارد که این جریان «مکانیسمی حقیقت یاب نیست
بلکه بیشتر شبیه مکانیسم رای‌گیری است، در نتیجه ممکن است مطلبی که اشتباه به «نظر»
نرسد صحیح تلقی شود.»

ویکی‌پدیا دارای انجمنی از کاربران است که هر چند نسبتاً کم هستند ولی بسیار فعال
هستند. اِمیگ و هِرینگ می‌گویند «هنگامی که گروه اندکی از کاربران در یک سیستم باز
ویرایشی به صورت یک کنسرت و همراه با هنجارهای توافقی کار می‌کنند، می‌توانند بر
مطالب تولیدشده در سیستم، تنوع حذف مطالب، مشاجرات، تناقضات و سازگاری نظر شرکت
کنندگان کنترل کاملی داشته باشند.» ویرایشگران ویکی‌اینفو که ویکی‌پدیا روی وبگاه
آنها fork شده‌است از این که بعضی افراد کاربران جدید را ناعادلانه «جن» یا
«کاربران مشکل ساز» لقب می‌دهند و آنها را از ویرایش و نوشتار منع می‌کنند انتقاد
می‌کنند. انجمن ویکی‌پدیا به دلیل محول کردن ویرایش مقاله‌ها به کاربرانی که مشکلات
آن مقاله‌ها را مطرح ساخته‌اند مورد انتقاد واقع شده‌است.

بسیاری از مشارکت‌جویان می‌گویند که ویرایش ویکی‌پدیا به دلیل وجود کشمکش‌ها، کار
بسیار سختی است. کاربرانی هستند که با داشتن وقت زیاد و عقاید خاص، رأی خود را پیش
می‌رانند زیرا هیچ‌کس وقت و نیروی مقابله با تعصب آن‌ها را ندارد.[نیازمند منبع]

ویکی‌پدیا تا به حال توسط رسانه‌ها، مراکز علمی و دیگر منابع به‌عنوان مرجع یا
ضمیمه، مورد استفاده قرار گرفته‌است. سازمان‌های خبری مقاله‌های ویکی‌پدیا را
به‌عنوان منبع نام برده‌اند و یا در گوشهٔ صفحهٔ وب خود، برای کسب اطلاعات بیشتر،
ارجاعی به آن گذاشته‌اند. بعضی از آنها این کار را به طور مرتب انجام می‌دهند.
بنابر فهرستی که توسط ویرایشگران ویکی‌پدیا تهیه شده‌است، مقاله‌های ویکی‌پدیا
بیشتر از همه جا در رسانه‌های خبری ذکر شده‌اند. در رده‌های پایینتر، تحقیقات علمی،
کتاب‌ها، همایش‌ها و دادگاه‌ها قرار دارند. ارجاع‌های زیادی به مقاله‌های ویکی‌پدیا
در بخش «دیدگاه‌های بهتر» روزنامهٔ علم (Science Journal) قرار گرفته‌است. اولین
ارجاع این روزنامه، پیوندی به مقالهٔ ویکی‌پدیا تحت عنوان «A White Collar Protein
Senses Blue Light» (لیدن، ۲۰۰۲) بود. پس از آن مقاله‌های زیادی به پیوندهای مشابه
ارجاع داده‌اند.

در رسانه‌های فارسی بسیاری از مقالات ویکی فارسی کپی و منتشر می‌شود و غالباً منبع
آن نیز ذکر نمی‌شود در پایان‌نامه‌های دانشجویی به وفور از منابع ویکی‌پدیا استفاده
می‌شود با این تفاوت که دانشجو ریفرنس‌های ویکی‌پدیا را با نام خودش جا می‌زند و
بسیاری از استادان نیز دانسته یا نادانسته مطالب را می‌پذیرند. همین کار در خصوص
مقاله‌های انگلیسی ویکی‌پدیا می‌شود. پژوهشگر یک یا چند سرفصل را ترجمه و ریفرنس‌ها
را بدون بیان ویکی‌پدیا در پایان می‌آورد.[نیازمند منبع] البته موارد بسیار زیادی
نیز بخوبی منبع: ویکی‌پدیا را می‌آورند. در سالهای اخیر مراجعه به ویکی‌پدیای فارسی
افزایش چشمگیری داشته که علت آن جلب اعتماد و همچنین مزایای متعددی است که سایت
ویکی‌پدیا از آن برخوردار است. آمار نشان می‌دهد که در سال ۲۰۰۹ میلادی در حدود
نیمی از بازدیدهای کاربران ایرانی از نسخه انگلیسی ویکی‌پدیا انجام می‌شده و کمی
بیشتر از نیمی از دیگر مراجعات به نسخه فارسی این دانشنامه جهانی بوده‌است. بررسی
همین آمار برای سال‌های پیاپی اما حکایت از استقبال فزاینده جامعه ایرانی از نسخه
فارسی ویکی‌پدیا دارد به طوری‌که در سال ۲۰۱۳ در حدود ۷۵ درصد از مراجعات ایرانیان
برای کسب اطلاعات از این دانشنامه به نسخه فارسی بوده و نسخه انگلیسی تنها حدود ۲۲
درصد از مراجعات از ایران را به خود جلب کرده‌است.

طی این مدت البته تعداد مقالات نسخهٔ فارسی ویکی‌پدیا نیز رشد چشمگیری را نشان
می‌دهد به طوری که شمار مقالات این دائرةالمعارف فارسی هم‌اینک از مرز ۳۴۶ هزار
مقاله گذشته و از این نظر، زبان پیشرو در میان زبان‌های منطقه خاورمیانه است.[۱]
[۲]

بر اساس یک بررسی در ژوئیهٔ ۲۰۱۳ از میان حدود ۳۳۱هزار مقاله ویکی‌پدیای زبان فارسی
۹۶۳ مقاله در زمینه‌های سیاست، سکس و مذهب در ایران فیلتر هستند. از این میان
بیش‌ترین حجم به مسایل سیاسی و بیش از همه به «انتخابات ۸۸» و «جنبش سبز» اختصاص
دارد.[۲۹] در سال ۲۰۱۵ فیلتر هدفمند مقالات ویکی دربارهٔ موضوعات مذهبی، سیاسی،
جنسی یا غیره در ایران برداشته شد اما سرور فایل‌های تصویری ویکی در ایران به صورت
طولانی مدت از دسترس خارج شد و هنوز قابل دسترسی نیست.

ویکی‌پدیا در ماه می۲۰۰۴ (خرداد ۸۳) دو جایزهٔ مهم را از آن خود کرد. نخستین جایزه
Golden Nica برای Digital Communities بود که توسط Prix Ars Electronica اعطا شد.
این جایزه به همراه ۱۰٬۰۰۰ یورو و دعوت از ویکی‌پدیا به جشنوارهٔ سال بعد PAE
Cyberarts اتریش بود. دومی جایزه Judges' Webby برای بخش «انجمن» بود. همچنین
ویکی‌پدیا نامزد جایزه «بهترین کوشش» از سوی Webby شد.

در سپتامبر ۲۰۰۴ (شهریور ۱۳۸۳) ویکی‌پدیای ژاپنی موفق به دریافت جایزهٔ ساخت وب
(Web Creation) از سوی انجمن تبلیغ‌کنندگان ژاپن شد. این جایزه معمولاً به افرادی
اعطا می‌شود که سهم بزرگی در پیشبرد وب به زبان ژاپنی دارند و این بار جایزه به
شرکت‌کنندگان دائم ویکی‌پدیای ژاپنی داده شد.

در سال ۲۰۰۶ گزارش تحقیقی مولتی‌اسکوپ نشان داد که ویکی‌پدیای هلندی با امتیاز ۸/۱
پس از گوگل و جی‌میل محبوبترین وب‌گاه اینترنتی به زبان هلندی بوده‌است.

مجلهٔ تایم در گزارش سال ۲۰۰۶ خود، جیمی ولز را در گروه ۱۰۰ فرد تأثیرگذار سال
اعلام کرد.[نیازمند منبع]

همچنین در همین سال ویکی‌پدیای روسی برندهٔ جایزهٔ رانِت (روسی: Премия Рунета) در
بخش «دانش و آموزش» شد. این جایزه از طرف دولت اعطا می‌شود.

همچنین ویکی‌پدیا جایزهٔ یک میلیون دلاری مدیریت پروژه را از همایش دکرت صفاجو
دریافت کرد.

طی سال‌های گذشته ویکی‌پدیا از طرف سازمان ملل متحد نیز به عنوان عامل گسترش دانش
به صورت مردم نهاد معرفی شده و حتی در راستای رشد و گسترش ویکی به این پروژه کمک
شده است.

ویکی‌مدیا دارای چندین پروژهٔ متن-آزاد می‌باشد که وظایف غیر دانشنامه‌ای را انجام
می‌دهند، از جمله:



https://fa.wikipedia.org/wiki/%D8%B7%D8%B9%D9%85_%DA%AF%DB%8C%D9%84%D8%A7%D8%B3

فیلم دربارهٔ مردی است که در حومهٔ شهر تهران، با اتوموبیلش دنبال کسی می‌گردد که
تقاضای پردردسر او را در ازای دریافت ۲۰۰ هزار تومان پول انجام دهد. کیارستمی برای
طعم گیلاس جایزهٔ نخل طلا جشنواره فیلم کن ۱۹۹۷ را به دست آورد. این دست‌آورد اولین
جایزه مهم و یکی از مهم‌ترین جوایز تاریخ سینمای ایران است. کیارستمی در مورد این
فیلم گفت: تفاوت و شباهت کار ما کارگردان‌ها با روان‌شناسان در این است که
کارگردان، در سطح جامعه معضلات را می‌بیند و نقطهٔ درد را نشان می‌دهد ولی همان‌جا
رها می‌کند و از اینجا به‌بعد، حیطهٔ او نیست. این جامعهٔ روانپزشکی است که پس از
تشخیص، به درمان درد هم می‌پردازد.

آقای بدیعی (با بازی همایون ارشادی) مردی میانسال، قصد خودکشی دارد و قبرش را در
کنار درختی کنده است. او می‌خواهد قرص‌های خوابش را یک جا بخورد و شب در این قبر
بخوابد. بدیعی دنبال کسی است که پس از مرگش، صبح فردا روی جسد او خاک بریزد. در
مسیری که برای یافتن چنین کسی پیش می‌گیرد با افراد مختلفی مانند یک سرباز، طلبهٔ
افغان و مردی که کارگر موزهٔ تاریخ طبیعی است رو به رو می‌شود و از آنها می‌خواهد
فردا صبح سراغ او بیایند و «بیست بیل خاک» روی او بریزند و پاکتی را با ۲۰۰ هزار
تومان پول که در داشبورد ماشین است به عنوان دستمزد بردارند. سرباز پیشنهاد را رد و
به سمت پادگانش فرار می‌کند، طلبهٔ افغان شروع به موعظهٔ بدیعی می‌کند و خودکشی را
برخلاف تعالیم اسلام و دستورهای قرآن می‌داند اما کارگر موزه که بعداً معلوم می‌شود
پرندگانی مثل بلدرچین و کبک را برای تاکسیدرمی در موزه شکار می‌کرده، با تعریف
ماجرایی از روز خودکشی خودش و این که چطور «طعم یک توت مانع خودکشی او شده» پیشنهاد
او را قبول می‌کند. در پایان فیلم هنگامی که منتظر دیدن سرنوشت «بدیعی» هستیم،
فیلمبرداری تغییر می‌کند و تصاویری از پشت صحنه، کارگردان و گروه فیلمبرداری و
همایون ارشادی می‌بینیم که از قبر بیرون آمده است. او در پایان به درک تازه‌ای از
معنای زندگی می‌رسد.



https://fa.wikipedia.org/wiki/%D8%A7%D9%84%D9%87%D8%A7%D9%85_%D8%AD%D9%85%DB%8C%D8%AF%DB%8C

او تحصیلاتش را در رشته حسابداری در دانشگاه آزاد رودهن به پایان رسانده و از همین
دانشگاه لیسانس گرفته است. وی یک ترم به کلاسهای بازیگری رفته است و همان کلاسها
بود که برای بازی در «آوایی در گلستان» رامین لباسچی انتخاب شد.[۱] در سال ۱۳۸۴
برای بازی در فیلم سینمایی «خیلی دور خیلی نزدیک»، موفق به کسب تندیس زرین بهترین
بازیگر نقش مکمل زن، از جشن خانه سینما گردید. از مجموعه‌های تلوزیونی که حمیدی در
آنها به ایفای نقش پرداخته است؛ می‌توان از «مسافری از هند»، «زیر تیغ»، «آخرین
دعوت» «شوق پرواز» و «یوسف پیامبر» نام برد. او همچنین بازی در فیلم‌هایی نظیر
«بچه‌های ابدی»، «ملک سلیمان» و «گهواره‌ای برای مادر» را در کارنامه هنری خویش
دارد.



https://fa.wikipedia.org/wiki/%D8%B3%DB%8C%D8%AF%D9%87_%D9%81%D8%A7%D8%B7%D9%85%D9%87_%D8%AD%D8%B3%DB%8C%D9%86%DB%8C

سیده فاطمه حسینی (زاده ۱۳۶۴) چهره سیاسی اصلاح طلب (لیست امید) و نمایندهٔ تهران،
ری، اسلامشهر و شمیرانات، در دهمین دوره مجلس شورای اسلامی است.[۱] او فارغ‌التحصیل
رشته مهندسی مکانیک[۲] و دارای مدرک کارشناسی ارشد مدیریت اجرائی است و این در
صورتی است که سیده فاطمه حسینی در تبلیغات انتخاباتی مجلس خود را «دکتر» معرفی کرده
بود وی همچنین در سن ۲۶ سالگی مجوز ثبت یک شرکت صرافی را در بحبوحه بحران ارزی و
کمبود ارز از معاون وقت بانک مرکزی دریافت کرد که غیرمجاز اعلام شد ولی با وجود
غیرمجاز اعلام شدن در سالهای بعد سرمایهٔ اعضای آن بر طبق اسناد منتشر در روزنامه
رسمی کشور از ۲۰۰ میلیون به ۴ میلیارد افزایش داشته است.[۳][۴][۵][۶] سیده فاطمه
حسینی، دختر سید صفدر حسینی، وزیر کار و وزیر اقتصاد دولت هشتم (دولت سیّدمحمد
خاتمی) و رئیس سابق سازمان صندوق توسعه ملی است.[۷][۸]

در دهمین دوره انتخابات مجلس شورای اسلامی، سیده فاطمه حسینی در لیست سی نفرهٔ
ائتلاف فراگیر اصلاح طلبان: گام دوم به عنوان جوان‌ترین نامزد در تهران حضور داشت و
توانست با کسب ۱٬۲۱۸٬۷۲۷ رأی، در رتبهٔ دهم تهران، وارد مجلس دهم
شود.[۱][۹][۱۰][۱۱][۱۲][۱۳]

سیده فاطمه حسینی در یک جلسه رسمی مجلس که محمود واعظی وزیر ارتباطات میهمان مجلس
بود و گزارشی از روند وزارتخانه خود بیان می‌کرد، به بهانهٔ اعتراض به وزارت
ارتباطات وقت گرفت، اما به جای صحبت در موضوع، در دفاع از پدرش، صفدر حسینی که در
پی رسوایی فیش‌های حقوقی مدیران دولتی ایران برکنار شده بود، و اتهامات مالی
خانواده اش صحبت کرد. او همچنین از دولت خواست فضای مجازی را کنترل کند.[۱۴][۱۵]

در موضوع نبودنِ سخنانِ حسینی، بارها علی مطهری رئیس جلسهٔ موقتِ مجلس را به واکنش
واداشت. مطهری چندین بار تذکر داد و گفت: این مطالب را باید در نطقِ میان‌دستورِ
خود بگویید و اکنون باید در موردِ وزارتِ ارتباطات سخن بگویید. لطفاً در موضوع صحبت
کنید. اما حسینی توجهی به تذکرِ مطهری نکرد و سخنانش را ادامه داد. مطهری چندباری
تهدید کرد که بلندگو را قطع می‌کند و دستِ آخر، رئیس موقت مجلسِ ایران پس از چند
بار تذکر، مجبور به قطعِ میکروفونِ او شد.[۱۴] این سخنرانی، به دلیل استفاده شخصی
از تریبون مجلس و زیر سؤال بردن اعتبار لیست امید با انتقاداتی مواجه شد.[۱۵] وی در
همان زمان با انتشار جوابیه‌ای اتهامات وارده به خود در فضای رسانه‌ای را تکذیب و
رسانه‌ها را به رعایت اخلاق در انتشار اخبار موثق دعوت کرد.[۱۶]



https://fa.wikipedia.org/wiki/%D9%88%D9%84%D8%B2

ولز i/ˈweɪlz/ (به انگلیسی: Wales، تلفظ: ولز؛ به ولزی: Cymru) از پادشاهی‌های
پیشین است که امروزه به همراه انگلستان و اسکاتلند و ایرلند شمالی کشور بریتانیا را
تشکیل می‌دهند. مرکز ولز شهر کاردیف است. ولز در جنوب غربی جزیره بریتانیا واقع است
و از سوی شرق با انگلستان هم‌مرز است. ولز در غرب رودخانه سورن (Severn) واقع
شده‌است.

ولز زبان ویژه خود را دارد که از ریشه سلتی است و منطقه‌ای است خودگردان با پرچم
جداگانه خود اما اداره امور خارجه آن در دست بریتانیا است. بنابر این ولز، در معنای
واقعی کلمه یک «کشور» نیست اما یک واحد سیاسی به‌شمار می‌آید که در امور داخلی خود
خودگردانی دارد.

ولزی‌ها از ریشه هندواروپایی و زبان آن‌ها نیز از خانواده هندواروپایی است. نام ولز
از واژه ژرمنی والها (Walha) آمده که خود آن نیز احتمالاً از نام قوم سلتی ولکی‌ها
(Volcae) گرفته شده‌است. نام والونی در بلژیک، والاچیا در رومانی و والیس در سوئیس
نیز از نام همین قوم گرفته شده‌است.

گرچه ولز با بقیه بریتانیای کبیر تاریخ مشترک سیاسی و اجتماعی تنگاتنگی دارد اما
هویت فرهنگی جداگانه‌ای برای خود حفظ کرده‌است که بیشتر بر مبنای زبان شکل
گرفته‌است. ولز رسماً دوزبانه است و زبان‌های ولزی و انگلیسی در سطحی برابر رسمیت
دارند. بیش از ۵۸۰ هزار ولزی‌زبان در ولز زندگی می‌کنند که حدود ۲۰ درصد از جمعیت
ولز را تشکیل می‌دهند.

با برگزاری یک همه‌پرسی در ۱۸ سپتامبر ۱۹۹۷ و رای شهروندان ولز به تشکیل یک مجمع
ملی در این منطقه، در سال ۱۹۹۹ تونی بلر از اعطای خودمختاری به ولز حمایت کرد، در
یکم ژوئیه ۱۹۹۹ مجمع ملی نیز در ولز گشایش یافت و نخستین حکومت خودگردان ولز پس از
۶۰۰ سال در این ناحیه به وجود آمد. در سال ۲۰۰۰، رودری مورگان به عنوان رئیس مجمع
ملی ولز انتخاب شد.

از زمان آغاز به کار مجلس ملی ولز، تمایل برای آموزش زبان ولزی به کودکان این منطقه
و احیاء فرهنگ ولزی رو به افزایش بوده‌است. با این وجود از میان جمعیت ولز تنها یک
پنجم جمعیت قادر به تکلم زبان ولز هستند. سطح پایین‌تر قیمت مسکن و مواد غذایی در
ولز، کم‌هزینه‌تر بودن تحصیلات دانشگاهی و همچنین رایگان بودن دارو از تفاوت‌های
میان ولز و انگلستان است.

مذاهب رایج در ولز شاخه‌های کالوینیست متدیست، کلیسای ولز، انگلیکان و کاتولیک از
دین مسیحیت می‌باشد. واحد پول ولز نیز، پوند استرلینگ با واحد جزء (پنی) نام دارد.
ولز در سده‌های گذشته وابسته به معادن فلزات و متالورژی و صنایع دیگر بود. از
مهم‌ترین صادرات ولز می‌توان به ماهی، فراورده‌های کشاورزی و دامی اشاره کرد.

از مهمترین شهرهای ولز می‌توان سوانزی، نیوپورت، پمبروک، ابریستویت و هالی هد را
نام برد. شمال و مرکز ولز را رشته‌کوه‌های کامبرین فراگرفته، بقیهٔ نقاط نیز عموماً
تپه‌ای می‌باشد. بلندترین نقطهٔ ولز، قلهٔ اسنودون با ۱۰۹۰ متر ارتفاع در شمال ولز
واقع شده‌است.

شاهزاده چارلز هنگامی که ۹ ساله بود عنوان شاهزاده ولز به او اعطا شد. دیلان توماس
از ادیبان نامدار ولز است.

کاردیف به عنوان مرکز ولز در دهه گذشته شاهد اجرای طرح‌های ساختمانی عمده‌ای بوده
که ساختمان جدید مجلس و همچنین یک مرکز خرید مدرن در مرکز شهر، از جمله آنهاست.
ساختمان مجلس ملی ولز از جمله ساختمان‌هایی است که نمای خلیج کاردیف را تغییر
داده‌است.

ولز از دوران باستان زیستگاه مردم سلت بوده، رومی‌ها با حمله به بریتانیا از سده ۱
تا ۵ میلادی ولز را در اختیار خود داشتند. سپس آنگل‌ها، ساکسون‌ها و ژوت‌ها به
جزیرهٔ بریتانیا یورش بردند ولی دستشان به ولز نرسید، در آغاز قرن ۸ میلادی قبایل
گوناگون ولز با همسایگان شرقی خود آنگلوساکسون‌ها وارد جنگ شدند ولی ولزی‌ها که
قبایل جنگجویی به شمار می‌آمدند قادر بودند حملهٔ دشمنان را خنثی کنند. در سال ۱۰۶۶
میلادی، ویلیام فاتح انگلستان را مقهور قدرت خود ساخت، ارتش نرماندی او در سال ۱۰۹۳
به ولز حمله برد و در آنرا اشغال کرد. در سال ۱۲۸۲ انگلیس کاملاً ولز را به تصرف
درآورد؛ و در سال ۱۲۸۴، اساسنامهٔ رودلان Statute of Rhuddlan حکومت انگلیس را بر
ولز رسمی اعلام کرد.

در سال ۱۳۰۱ ادوارد اول ولز را به پسرش واگذار کرد، او بعداً به عنوان ادوارد دوم
پادشاه انگلستان شد. در سال ۱۴۰۰ میلادی شاهزادهٔ ولز، اوون گلندوور (Owen
Glendower) شورشی را علیه انگلیس رهبری کرد، او چهار سال بعد از قدرت جدا شد. هرچند
در سال ۱۴۱۰ قیام او سرکوب شد. در سال ۱۴۸۵ هنری هفتم پادشاه انگلیس شد، او اولین
ولزی بود که در تاریخ پادشاهی انگلیس به این سمت می‌رسید. پسر او، هنری هشتم انگلیس
و ولز را به وسیلهٔ «قانون اتحاد» در سال ۱۵۳۶ به یکدیگر پیوند داد.

انقلاب صنعتی اقتصاد سنتی ولز را که مبتنی بر کشاورزی و چوپانی بود تهدید می‌کرد.
در قرن بیستم، اقتصاد ولز بر پایهٔ تولید زغال‌سنگ بنا نهاده شد. پس از جنگ جهانی
اول قیمت زغال سنگ افت و سقوط چشمگیری داشت، همین مسئله موجب کسادی اقتصاد و بیکاری
گسترده در ولز شد. طی سال‌های اخیر تجدید حیات زبان و فرهنگ ولزی در میان مردم ولز،
قدرت و هویت فرهنگ مردم ولز را اثبات کرده‌است. با برگزاری یک همه‌پرسی در ۱۸
سپتامبر ۱۹۹۷ و رای اتباع ولز به تشکیل یک مجمع ملی در این منطقه نخستین حکومت
خودمختار ولز پس از ۶۰۰ سال در این ناحیه به وجود آمد. در سال ۲۰۰۰، رودری مورگان
به عنوان رئیس مجمع ملی ولز انتخاب شد.

ولز کماکان فرایند قدرت‌سپاری Devolution از سوی حکومت مرکزی را طی می‌کند و
چشم‌انداز استقلال کامل آن از بریتانیا مشخص نیست؛ گرچه به نظر هم نمی‌رسد که بیشتر
مردم این کشور در شرایط کنونی خواستار استقلال باشند.

از سال ۱۹۹۹ که با تأیید مجلس عوام بریتانیا، مجلس شورای ملی ولز فعالیت خود را
آغاز کرد، به تدریج روند واگذاری اختیارات از پارلمان در لندن به مجلس در کاردیف
آغاز شد.

هم‌اینک لندن علاوه بر تعیین بودجه سالانه ولز، مسئولیت تصمیم‌گیری دربارهٔ مسائل
ملی مانند سیاست خارجی، امنیت و دفاع را برعهده دارد و حق تصمیم‌گیری دربارهٔ
مواردی مانند آموزش، بهداشت، و خدمات اجتماعی به مجلس کاردیف اعطاء شده، هرچند
کاردیف کماکان حق قانونگذاری ندارد و مفاد قانونی جهت تأیید به شکل پیشنهاد به مجلس
عوام ارائه می‌شوند.

از اقدامات مجلس ملی ولز طرحی منحصر به ولز، موسوم به «بازفعالی» React است که به
کارفرماهایی که قصد استخدام کارمند جدید را دارند، بودجه‌ای اختصاص داده تا از طریق
آن افراد بیکار شده را آموزش بدهند و جذب کنند.

ولز از سال ۱۹۹۶ به ۲۲ بخش تقسیم شده‌است. بخشداری‌ها در این بخش‌ها مسئولیت آموزش،
امور اجتماعی، خدمات زیست‌محیطی و راهداری را برعهده دارند.[۱] آوانویسی فارسی تلفظ
نام‌ها برپایه تلفظ‌های موجود در وبگاه فوروو انجام شده‌است.

شش درصد از جمعیت ولز در صنعت گردشگری و صنایع مرتبط به کار اشتغال دارند. از
سال‌ها پیش دولت این کشور با احداث ۵۰ زمین گلف استاندارد، دعوت از گلف‌بازان
بین‌المللی و برگزاری تورنمنت‌های بین‌المللی به توسعه گردشگری گلف و جذب گردشگران
ثروتمند گلف‌باز پرداخته‌است. دولت ولز قصد دارد با معرفی کلیساهای این کشور در
کشورهای گوناگون جهان به ویژه کشورهای اروپایی، این کشور را به یک مقصد گردشگری
مذهبی تبدیل کند که در این مسیر بر روی جذب گردشگر به کلیسای مشهور «سن وینفرد»
برنامه‌ریزی شده‌است.[۲]

این کلیسا که قدمتی در حدود ۶۰۰ سال دارد، هرساله ۳۰ تا ۷۰ هزار بازدیدکننده
دارد.[۳]

گری اسپید در دسامبر ۲۰۱۰ سرمربی تیم ملی فوتبال ولز شد. پیروزی ۴ بر یک تیم او در
دیدار دوستانه با تیم ملی فوتبال نروژ در تاریخ ۱۲ نوامبر، سومین پیروزی پیاپی برای
ولز بود. بسیاری از کارشناسان فوتبال امید داشتند که تیم ملی ولز با مربیگری گری
اسپید، جایگاه و موقعیت بهتری در عرصه فوتبال جهان دست یابد و پنج پیروزی این تیم
در دوران کوتاهی که اسپید هدایت ولز را به عهده گرفت، این خوشبینی را تشدید می‌کرد.
اما گری اسپید روز یکشنبه، ۲۷ نوامبر ۲۰۱۱ در خانه‌اش در چستر خودکشی کرد.

جو کلزاگی قهرمان مشتزنی میان‌وزن جهان از ولز جایزه بزرگ «بهترین شخصیت ورزشی» سال
۲۰۰۷ میلادی را از آن خود کرد.



https://fa.wikipedia.org/wiki/%D9%BE%D8%B1%D9%88%D8%A7%D8%B2_%D8%B4%D9%85%D8%A7%D8%B1%D9%87_%DB%B6%DB%B5%DB%B5_%D8%A7%DB%8C%D8%B1%D8%A7%D9%86_%D8%A7%DB%8C%D8%B1

مختصات: ۲۶°۴۰′۰۶″ شمالی ۵۶°۰۲′۴۱″ شرقی﻿ / ﻿۲۶.۶۶۸۳۳° شمالی ۵۶.۰۴۴۷۲° شرقی﻿ /
26.66833; 56.04472

پرواز مسافربری شماره ۶۵۵ شرکت هواپیمایی ایران‌ایر با شناسه «IR655» از تهران به
مقصد دوبی در تاریخ ۱۲ تیر ۱۳۶۷ (۳ ژوئیه ۱۹۸۸ میلادی) پس از توقف بین راهی در
بندرعباس به سمت دوبی در حرکت بود که با شلیک موشک هدایت شونده از ناو یواس‌اس
وینسنس متعلق به نیروی دریایی ایالات متحده آمریکا بر فراز خلیج فارس سرنگون شد و
تمامی ۲۹۰ سرنشین آن که شامل ۴۶ مسافر غیر ایرانی و ۶۶ کودک بودند، جان باختند.[۱]
این اتفاق از نظر میزان تلفات انسانی، هشتمین حادثه مرگبار هوایی تاریخ است.[۲]

دولت آمریکا مبلغ ۶۱٫۸ میلیون دلار به خانواده‌های قربانیان و همچنین ۷۰ میلیون
دلار برای خسارت ناشی از سقوط هواپیمای مسافربری پرداخت کرد. این مبالغ به صورت
بلاعوض و بدون قبول مسئولیت حادثه پرداخت شد و هیچ‌کدام از خدمه ناو وینسنس تحت
پیگرد قرار نگرفتند؛ حتی ویلیام راجرز فرمانده ناو جنگی آمریکا در پایان خدمت خود
مدال شجاعت گرفت. در زمان وقوع این حادثه، رئیس جمهوران ایران و آمریکا به ترتیب،
سید علی خامنه‌ای و رونالد ریگان بودند. هواپیمایی جمهوری اسلامی ایران (هما) در
پروازهای جمعه خود در مسیر تهران به دوبی از شماره پرواز ۶۵۵ استفاده می‌کند.[۳]

با آغاز جنگ ایران و عراق در سال ۱۳۵۹ (۱۹۸۰ میلادی)، این دو کشور دست به حمله علیه
نفت‌کش‌ها و ترابری‌های تجاری یکدیگر زدند که به جنگ نفت‌کش‌ها معروف شد. در سال
۱۹۸۴ جنگ ایران و عراق وارد مرحله جدیدی شد و دو کشور حمله به نفت کش‌های یکدیگر را
شدت دادند. این حملات شامل حمله به کشتی‌های کشور‌های همسایه نیز که با انتقال نفت
عراق عملا به این کشور کمک می کردند می شد. حادثه پرواز ۶۵۵ ایران ایر یک سال پس از
حمله یک جنگنده عراقی به ناوچه موشک‌انداز امریکایی بنام یواس‌اس استارک توسط نیروی
هوایی عراق در ۱۷ می ۱۹۸۷ که به کشته شدن ۳۷ ملوان امریکایی این ناوچه انجامید
اتفاق افتاد. همچنین نیروی دریایی ایالات متحده در اواخر ۱۹۸۷ به تبادل آتش پرداخته
بودند و ناو ساموئل بی. رابرتز نیروی دریایی امریکا در اثر برخورد با یک مین ایرانی
در آوریل ۱۹۸۸ آسیب دیده‌بود. دو ماه قبل از حادثه ایالات متحده در جریان عملیات
آخوندک در تبادل آتش با نیروی دریایی ایران ناو چه ایرانی سهند را غرق نموده بود.
به این ترتیب در زمان حادثه تنش در منطقه تنگه هرمز بسیار بالا بود.

در پاسخ به نوع حملاتی که به کشتی‌های تجاری در منطقه انجام می‌شد ایالات متحده در
۸ سپتامیر ۱۹۸۷ هشداری را به کلیه کشور‌های منطقه ارسال نمود که از آن‌ها می‌خواست
تا هواپیما‌های غیرنظامی می‌بایست فرکانس اضطراری هوایی ، یا ۱۲۱ مگاهرتز وی اچ اف
و فرکانس اضطراری نظامی ۲۳۴ مگاهرتز یو اچ اف را رسد کنند و آماده معرفی خود وهدف
خود به کشتی‌های نیروی دریایی ایالات متحده باشند.[۴]

در ۲۹ آوریل ۱۹۸۸ نیروی دریای ایالات متحده حمایت خود را به کشتی‌های بیطرف خارج از
مناطق درگیری کسترش داد که این امر در نهای به سرنگونی هواپیمای ایران ایر
انجامید.[۵] در این زمان ناو وینسنس در پی اعلانی کوتاه به منطقه شتافت که برای
جبران عدم پوشش آواکس از مناطق جنوبی خلیج فارس به این منطقه ارسال شد تا از
یگان‌های ایالات متحده در این منطقه حمایت نماید.[۵]

تنگه هرمز یکی از راهبردی‌ترین آب‌راههای بین‌المللی کشتیرانی در جهان به شمار
می‌آید. عرض این تنگه در باریک‌ترین قسمتش به ۳۹ کیلومتر (۲۱ مایل دریایی)
می‌رسد.[۶] تمام کشتی‌ها برای عبور از این آب‌راه، براساس قانون اساسی دریاها باید
از خطوط دریایی که در آب‌های سرزمینی ایران و عمان است عبور کنند.[۷] به همین دلیل،
ورود کشتی‌های تجاری بزرگ و همین‌طور ناوهای جنگی به آب‌های ایران در هنگام ورود یا
خروج از خلیج فارس طبیعی است. در طول جنگ ایران و عراق، نیروی دریایی ارتش ایران به
بازرسی کشتی‌های باری بی‌طرف در جنگ می‌پرداخت. این عمل هر چند مطابق قوانین
بین‌المللی می‌باشد ولی خود به خودتنش در منطقه را افزایش می‌داد.[۵]

در روز یکشنبه ۱۲ تیر ۱۳۶۷ هواپیمای ایرباس آ-۳۰۰ متعلق به هواپیمایی جمهوری اسلامی
ایران در فرودگاه بین‌المللی بندرعباس به زمین نشست و طبق برنامه پیش‌بینی شده،
قرار بود این هواپیما با شمارهٔ پرواز ۶۵۵ به همراه ۲۷۴ مسافر (با ملیت‌های ایرانی،
اماراتی، یوگسلاوی، پاکستانی، هندی و ایتالیایی) و ۱۶ خدمهٔ پرواز که در مجموع ۲۹۰
نفر می‌شدند در ساعت ۱۰ صبح به مقصد دبی، امارات متحده عربی پرواز کند.[۸][۹][۱۰]

کاپیتان محسن رضایان، خلبان با سابقهٔ پرواز ۶۵۵ هواپیمای ایرباس آ-۳۰۰ بود که بیش
از ۷٬۰۰۰ ساعت پرواز را در کارنامهٔ خود داشت. هواپیما ایرباس آ-۳۰۰ با ۱۵ دقیقه
تأخیر، در ساعت ۱۰:۱۷ صبح به وقت ساعت رسمی ایران، از فرودگاه بین‌المللی بندرعباس
به مقصد فرودگاه بین‌المللی دبی برخاست. مدت پرواز تا دبی ۲۸ دقیقه و حداکثر ارتفاع
تا ۱۴ هزار پا (۴٬۳۰۰ متر) تعیین شد. دقایق نخستین پرواز و مراحل اوج‌گیری تا
ارتفاع ۱۲ هزار پایی مطابق طرح پرواز انجام شد و خلبان به‌طور پیوسته با برج مراقبت
فرودگاه بندرعباس و مرکز کنترل راه‌های هوایی ایران و امارات متحده تماس داشت.

چند لحظه پیش از ورود هواپیمای ایرباس آ-۳۰۰ به منطقه کنترل هوایی امارات، در محلی
به نام «مولبیت»، خلبان به مرکز کنترل هوایی کشور اطلاع داد که قصد دارد به ارتفاع
۱۴ هزار پایی صعود کند.

ناو جنگی وینسنس آمریکا در تاریخ هفتم خرداد از بندر سن دییگو وارد خلیج فارس شده
بود. ایچنرمارک قلب این رزم‌ناو به شمار می‌رفت. وظیفه اصلی آن، کشف هدفهای پرنده،
اعم از موشک، هواپیما و پردازش اطلاعات، تعقیب صدها هدف به طور هم‌زمان و کنترل آتش
آنها بود، هم‌چنین این رزم‌ناو به موشک زمین‌به‌هوا با برد ۴۰۸ کیلومتر نیز مجهز
بود.

در ساعت ۱۰:۲۲ ناو جنگی وینسنس آمریکا به حریم آب‌ّهای ایران وارد شده بود،[۱۱] به
دستور ناخدا ویل راجرز، فرمانده ناو وینسنس، موشک استاندارد ۲ را به سوی پرواز ۶۵۵
شلیک کرد. ناگهان هواپیما از صفحه رادارهای زمینی محو شده و در آب‌های خلیج فارس
سقوط کرد. با عدم اطلاع از سرنوشت هواپیما، برج مراقبت فرودگاه بندرعباس، در تماس
با دبی، پیگیر سرنوشت پرواز ۶۵۵ شده ولی آن‌ها اظهار بی‌اطلاعی کردند. بلافاصله
ستاد تأمین استان هرمزگان وضعیت اضطراری اعلام و فعالیت خود را آغاز کرد. با
شناسایی دقیق محل سقوط، بالگردها و شناورها به موقعیت ۲۶ و ۴۲ عرض شمالی و ۵۶ درجه
و ۳ دقیقه طول شرقی منتقل شدند.

بلافاصله پس از این واقعه، مقامات آمریکایی اعلام کردند که یک فروند هواپیمای اف-۱۴
جمهوری اسلامی ایران را مورد هدف قرار داده‌اند. پس از روشن شدن نوع هواپیما،
آمریکا ادعا کرد که در این مورد مرتکب اشتباه شده‌اند، اما شواهد بعدی این نظر آنان
را مردود جلوه داد. مقامات نظامی آمریکا اعلام کردند که هواپیمای ایرباس ایران در
خارج از مسیر هوایی پرواز می‌کرده و رزم‌ناو آمریکایی نیز ۷ بار اخطار رادیویی برای
هواپیمای ایران مخابره کرده ولی جوابی دریافت نکرد.

در جلسهٔ فوق‌العاده شورای ایکائو (سازمان بین‌المللی هواپیمایی کشوری) در روز ۱۴
ژوئیه ۱۹۸۸ (‎۲۳ تیر ۱۳۶۷) تصمیم گرفته شد که یک تیم حقیقت‌یاب برای بررسی عواملی
که منجر به نابودی هواپیما شده‌است، تشکیل شود. نمایندگان ایران و آمریکا آمادگی
خود را برای همکاری با تیم تحقیق اعلام کردند. در گزارش این کمیته در مورد اتفاقات
منجر به سرنگونی آمده‌است:

«هفت دقیقه پس از بلند شدن از فرودگاه بندرعباس، ۱۱ مورد اخطار از سوی کشتی‌های
جنگی آمریکا به هواپیمای ایرانی اعلام شد. ۷ مورد توسط ناو وینسنس بر روی فرکانس
۲۴۳ مگاهرتز، یک اخطار توسط ناو سایدز بر روی همین فرکانس و ۳ اخطار دیگر بر روی
فرکانس اضطراری ۱۲۱/۵ مگاهرتز به هواپیمای ایرباس داده شد. از این ۱۱ مورد، ۷ مورد
بر روی طول موج ۲۴۳ مگاهرتز بود که مخصوص هواپیمای نظامی است و ایرباس تجهیزات لازم
برای شنیدن آن‌ها را نداشت (طبق دستور ایران‌ایر همه هواپیماها باید در مدت پرواز
در منطقهٔ خلیج فارس بر روی فرکانس ۱۲۱/۵ مگاهرتز به گوش باشند). در این هنگام بحث
زیادی میان بخش‌های اطلاعات جنگی سه ناو آمریکایی وینسنس، مونتگمری و سایدز درگرفت.
گزارش تیم تخصصی ایکائو مشخص می‌کند که در دقایق آخر حمله به هواپیما، عده‌ای
هواپیما را یک هواپیمای مسافری و عده‌ای دیگر یک هواپیمای جنگی مهاجم تلقی نمودند.
دو دقیقه بعد کارکنان مرکز گزارشی را مبنی بر اینکه هواپیمای مزبور اف-۱۴ می‌باشد،
دریافت کردند. در همین حال کارکنان ناو سایدز فریاد زدند: «هواپیما تجاری است، صبر
کنید.» در همین زمان یکی از افسران وینسنس نیز گفته‌است که هواپیما احتمالاً تجاری
است. در همان حالی که گفتگوهای میان ۳ ناو ادامه داشه ویلیام راجرز، ناخدای ناو
وینسنس تصمیم می‌گیرد که موشک خود را پرتاب کند.[۱۲]

از مسائل دیگری که در این گزارش به آن اشاره نشده بود ارتباط میان مسئولان پروازهای
کشوری و واحدهای نظامی است. ضمیمه ۱۱ معاهدهٔ شیکاگو (که هر دو کشور ایران و آمریکا
به آن ملحق شده‌اند) به ارتباط مسئولان خدمات ترافیک هوایی و واحدهای نظامی اشاره
کرده‌است.

دولت ایالات متحده آمریکا معتقد است که ناو وینسنس به اشتباه هواپیمای مورد نظر را
یک هواپیمای جنگی تشخیص داده و برای دفاع از خود به سوی آن شلیک نمود. فرودگاه بندر
عباس در آن هنگام به طور دوگانه برای هواپیماهای نظامی و مسافری مورد استفاده قرار
می‌گرفت و هواپیماهای اف-۱۴ تام کت ایرانی این فرودگاه را مرکز عملیاتی خود قرار
داده بودند. به همین جهت هر هواپیمایی که از بندرعباس پرواز می‌کرد به طور خودکار
هواپیمای دشمن فرض می‌شد مگر آن که خلافش ثابت شود. هیچ سیستم هشدار هوایی نیروی
هوایی و یا هواپیمای اکتشافی در منطقه وجود نداشت، بنابراین کشتی برای تصمیم‌گیری
تنها به وسایل ارتباطی و درک غریزی خود متکی بود.

نماینده ایالات متحده در سازمان بین‌المللی هواپیمائی در جلسه فوق‌العاده شورای
ایکائو گفته بود که در روزهای دوم و سوم ژوئیه منطقه خلیج فارس بسیار ناامن بود و
کشتی‌های مختلفی از جمله یک کشتی پاکستانی و یک کشتی لیبریایی مورد حمله قرار گرفته
بودند. در همان روز یک هواپیمای اف-۱۴ ایران از فرودگاه بندرعباس پرواز کرده بود و
قصد حمله به کشتی آمریکایی را داشت. با توجه به اخطارهای مکرری که بی پاسخ مانده
بود، فرمانده مزبور برای دفاع از کشتی خود در برابر خطر احتمالی دست به حمله زده
بود.[۱۳]

در گزارش نهایی هیئت حقیقت‌یاب پنتاگون به سرپرستی دریادار ویلیام فوگارتی علت وقوع
حادثه فشار روانی ناشی از قرار گرفتن در وضعیت جنگی برای نخستین بار اعلام شد و
تصدیق شد که هواپیمای ایرباس در خطوط هوایی تجاری بین‌المللی پیش‌بینی شده پرواز
می‌کرده و در زمان حادثه در ارتفاع دوازده هزار پایی (بیش از ۳۵۰۰ متر) قرار داشت و
از لحظه پرواز به روند صعودی خود ادامه داده بود.[۱۴] دولت آمریکا هیچگاه مسئولیت
وقوع حادثه را برعهده نگرفت و غرامت قربانیان حادثه و بازماندگان و دولت ایران را
تحت عنوان پرداخت بلاعوض پذیرفته و بر این نکته که ناخدای ناو جنگی چون خود را در
معرض خطر می‌دید از خود دفاع نموده‌است، تأکید کرد.

رابرت متیو انتمن رئیس مؤسسه دیپلماسی همگانی و ارتباطات جهانی برای اولین بار به
طور جدی چارچوب بندی خبری را وارد ادبیات مطالعات ارتباطی کرد. جالب اینجاست که
اولین کار مهم او با این رویکرد، به ایران مربوط می‌شد. انتمن با تحلیل روزنامه‌های
آمریکایی و توصیف آنها از دو رویداد نسبتاً مشابه ساقط کردن هواپیمای مسافربری
ایرانی به وسیله آمریکا و ساقط کردن یک هواپیمای کره‌ای به وسیله شوروی نشان داد که
«مقالات خبری با گفتن اینکه ساقط کردن یک هواپیمای ایرانی یک مشکل فنی بوده و با
انتخاب مناسب عکس و توصیف، عامل و قربانیان این حادثه را کم‌اهمیت جلوه دادند، حال
آنکه ساقط کردن یک هواپیمای کره‌ای به وسیله شوروی به عنوان یک عمل شنیع به تصویر
کشیده شد».[۱۵]

ناو وینسنس می‌توانست که با ارسال علائم هشدار دهنده بر روی گیرنده‌های خودکار
رادیویی فرمانده هواپیما را متوجه این امر کند که با او صحبت می‌شود (نه یک
هواپیمای دیگر) البته استفاده از این علائم معمول نیست.[۱۶]

کاپیتان دیوید کارلسون، فرماندهٔ ناو سایدز که در زمان حادثه در نزدیکی ناو وینسنس
قرار داشت، در سال ۲۰۰۵ در مصاحبه‌ای با دیوید فیسک، نابودی هواپیمای ایرانی به دست
راجرز را «نقطهٔ اوج پرخاشگریِ وحشتناک کاپیتان راجرز دانست که از ۴ هفتهٔ قبل شروع
شده بود». منظور کاپیتان کارلسون، حادثه‌ای بود که در ۲ ژوئن (‎۱۲ خرداد ۱۳۶۷)،
تنها ۴ هفته پیش از نابودی پرواز ۶۵۵ اتفاق افتاد. او گفت که در آن حادثه، ناو
وینسنس بیش از حد به یک ناوچهٔ ایرانی، که در حال انجام بازرسی «قانونی» از یک کشتی
بود نزدیک شد. ناو وینسنس یک بالگرد را به فاصلهٔ ۲ تا ۳ مایلی ناوچهٔ ایرانی
فرستاد (در صورتی که براساس قانون، حداقل باید در ۴ مایلی ناو ایرانی قرار می‌گرفت)
و سپس بر چند قایق تندروی کوچک ایرانی آتش گشود. کاپیتان کارلسون در این باره گفت:
«چرا کاپیتان راجرز بر قایق‌ها آتش گشود؟ او کار هوشمندانه‌ای انجام نداد.» کاپیتان
کارلسون دربارهٔ نیروهای ایرانی درگیر در حادثهٔ ۲ ژوئن گفت: «آن‌ها بسیار حرفه‌ای
عمل می‌کردند و تهدید آمیز نبودند».[۱۷] او همچنین اضافه کرد: «سیگنال‌های نیروهای
نظامی ایران کاملاً واضح بود و جایی را برای اشتباه باقی نمی‌گذاشت». وقتی راجرز
اعلام می‌کند که می‌خواهد هواپیمای ایرانی را سرنگون کند کارلسون دوباره مونیتورهای
ناوش را بررسی می‌کند و به خدمه‌اش می‌گوید: «این هواپیما که داره اوج می گیره؛
ارتفاعش هم که ۷٬۰۰۰ فوته! معلوم هست راجرز داره چه غلطی می‌کنه؟». اما با این وجود
کارلسون با خود می‌گوید که شاید راجرز اطلاعات بیشتری داشته باشد، بی‌خبر از این که
راجرز به اشتباه فکر کرد که هواپیما در حال شیرجه‌زدن بود.

دریادار بازنشسته، یوجین کارول پیرامون عواملی که موجب تصمیم‌گیری اشتباه و
سرنگون‌سازی ایرباس ایرانی شد، معتقد است که حادثه هدف قرار گرفتن ناو یواس‌اس
استارک به وسیله یک جت جنگنده عراقی چند ماه پیش از آن، و عدم اتخاذ تدابیر دفاعی
کافی و به موقع از سوی خدمه استارک به تصور آنکه خلبان عراقی آنها را هدف قرار
نخواهد داد، نوعی فشار عصبی را برای خدمه وینسنس به وجود آورده بود.

ذهنیت ناخدای کشتی این بوده که با تهدیدی روبه‌رو است و قبل از دیر شدن می‌بایست
دربارهٔ اقدامی مقتضی تصمیم گیرد. کاسپار واینبرگر، وزیر دفاع وقت ایالات متحده نیز
با ابراز نظری مشابه می‌گوید:

دریادار کارول در ادامه سخنان خود تأکید می‌کند که کاپیتان راجرز هرگز ایرباس
ایرانی را ندیده بود، او تنها علائم الکترونیکی و اطلاعات نقل قول شده به وسیله
خدمه‌اش را برای تصمیم‌گیری نهایی در اختیار داشت که روشن است اطلاعاتی اشتباه و
نادرست بود. در مقابل کاپیتان کارلسون، ضمن آنکه تأیید می‌کند، راجرز بر پایه
اطلاعاتی که در اختیارش گذاشته شده بود تصمیم به سرنگون سازی ایرباس ایرانی گرفت،
این سؤال را مطرح می‌کند که چرا اطلاعات مذکور اینچنین و تا این حد اشتباه
بوده‌است.

جان مک‌کین، سناتور جمهوری‌خواه از ایالت آریزونا و خلبان سابق نیروی دریایی و اسیر
جنگی سابق در ویتنام که عضو کمیسیون تحقیق پیرامون حادثه سرنگون سازی ایرباس ایرانی
نیز بود، عقیده دارد:

لس آسپین نماینده دمکرات ایالت ویسکانسین و رئیس کمیته نیروهای مسلح کنگرهُ ایالات
متحده آمریکا در نوامبر ۱۹۸۸ براساس اطلاعات ذخیره شده بر روی ناو جنگی مستقر در
خلیج فارس در مصاحبه‌ای با روزنامه نیویورک تایمز می‌گوید:

دیوید ایونز، مفسر نظامی شیکاگو تریبیون نیز معتقد است که سیستم شناسایی و هدایت
آتش ناو وینسنس، در آن روز سوم ژوئیه، روی کنترل خودکار نبود و خطای انسانی و قضاوت
نادرست موجب سرنگونی ایرباس ایرانی شده و چنانچه کنترل در حالت اتوماتیک بود، دلیلی
برای اشتباه در شناسایی هواپیما وجود نداشت و این فاجعه انسانی رخ نمی‌داد. به
عقیده ایونز، برگزاری یک دادگاه نظامی برای ناخدا راجرز و عملکرد او در حادثه
سرنگون کردن یک جت مسافربری با ۲۹۰ سرنشین بی گناه امری عادلانه محسوب می‌شد، ولی
ایالات متحده در مقابل دیدگان ایرانیان، در پایان خدمت راجرز به وی مدال اعطا کرد و
هیچ‌کدام از خدمه وینسنس تحت پیگرد قانونی قرار نگرفتند.

او در واکنش به مستندی که نشنال ژئوگرافیک برای غیرعمدی جلوه دادن سرنگونی هواپیمای
ایرانی ساخته بود، می‌نویسد:

عملیات جمع‌آوری اجساد قربانیان با بسیجِ کلیهٔ امکانات منطقهٔ یکم دریایی ارتش
(بندرعباس) به‌همراه اعزام ۸۰ تَن غواص، دو فروند ناو (ناوهای تنب و لاوان)، دو
فروند هواناو و چهار فروند بالگرد، بلافاصله پس از واقعه آغاز شد. بعد از جمع‌آوری
اجساد، سریعاً جمع‌آوری قطعات هواپیما آغاز و جعبهٔ سیاه آن نیز پیدا شد. این دو
عملیات به صورت شبانه‌روزی و در مجموع به‌مدت ۵۲ روز انجام گرفت. دلایل زیر باعث
طول کشیدن عملیات شده بود:

تمام سربازان ناو جنگی وینسنس پس از این حادثه، به‌خاطر تکمیل سفر خود به یک منطقهٔ
جنگی مدال مبارزه دریافت کردند. مدال نیروی دریایی آمریکا اغلب به کارهای قهرمانی و
یا خدمات شایسته داده می‌شود. براساس گفته‌های شبکهٔ هیستوری، مدال مبارزه به کسانی
داده می‌شد که می‌توانستند با «سرعت و دقت آتش بگشایند».[۲۵] با این وجود، روزنامهٔ
واشینگتن پست در مقاله‌ای در سال ۱۹۹۰ نوشت که مدالی که به خدمهٔ ناو وینسنس داده
شد به خاطر سفرهایشان از سال‌های ۱۹۸۴ تا ۱۹۸۸ و همچنین برخوردهای آن‌ها با
قایق‌های تندروی جنگی ایرانی بود.

در سال ۱۹۹۰ ویل راجرز مدال لژیون لیاقت را از دستان جورج هربرت واکر بوش، رئیس
جمهور وقت آمریکا، به‌خاطر «رفتار بسیار شایسته و انجام خدمات برجسته بین تاریخ
آوریل ۱۹۸۷ تا مه ۱۹۸۹ به عنوان افسر فرماندهٔ ناو وینسنس دریافت می‌کند». راجرز در
حالی مدال لیاقت را دریافت می‌کرد که در مراسم تجلیلش هیچ اشاره‌ای به سرنگون کردن
پرواز ۶۵۵ ایران ایر نشد.[۲۶] مدال لژیون لیاقت اغلب به افسران عالی‌رتبه‌ای داده
می‌شود که بتوانند مأموریت‌هایشان (به ویژه مأموریت‌های دشوار) را با موفقیت
بگذرانند و/یا از آخرین سفرشان پیش از بازنشستگی بازگردند.

جمهوری اسلامی ایران در روز ۱۴ تیر ۱۳۶۷ طی نامه‌ای به رئیس شورای امنیت خواستار
تشکیل جلسه فوری شورا برای رسیدگی به موضوع شد. ۲۵ تیر ۱۳۶۷ مطابق با ۱۶ ژوئیه ۱۹۸۸
میلادی شورا تشکیل جلسه داد. از سوی جمهوری اسلامی ایران ولایتی وزیر امور خارجه
وقت ایران و از جانب آمریکا جرج بوش معاون وقت رئیس جمهوری در جلسه حضور داشتند.
جرج بوش در این جلسه اعلام کرد که مشکل اصلی در منطقه خلیج فارس این است که ایران
قطعنامه‌های شورای امنیت برای پایان جنگ را نادیده گرفته است و بیشتر اعضای دیگر
شورای امنیت هم به حمایت از همین دیدگاه پرداختند هرچند نماینده شوروی علاوه بر
درخواست از ایران برای پایان جنگ خواستار خروج نیروی دریایی آمریکا از منطقه
شد.[۲۷] در نهایت قطعنامه ۶۱۶ شورای امنیت در تاریخ ۳۰ ژوئیه ۱۹۸۸ (۲۹/۴/۱۳۶۷) به
این شرح تصویب شد:

«شورای امنیت، با بررسی نامه مورخه ۵ ژوئیه ۱۹۸۸ جانشین نماینده دائم جمهوری اسلامی
ایران خطاب به رئیس شورای امنیت و با استماع بیانات نماینده جمهوری اسلامی ایران و
سخنان نماینده ایالات متحده آمریکا با ابراز تاسف عمیق از این که یک هواپیمای
غیرنظامی ایران ایر در پرواز برنامه‌ریزی شده بین‌المللی ۶۵۵، در پرواز بر فراز
تنگه هرمز به وسیله موشک شلیک شده از ناو جنگی ایالات متحده آمریکا (وینسنس) منهدم
گردیده‌است بر ضرورت تبیین حقایق جنایت با بازرسی بی‌طرفانه در منطقه خلیج [فارس]
تأکید داشته و اظهارات خود را به شرح زیر اعلام نمود: ۱- تأسف عمیق خود را از ساقط
کردن هواپیمای غیرنظامی ایران به وسیله موشکی که از یک ناو جنگی آمریکا شلیک شده و
تسلیت عمیق خود را به خاطر از دست رفتن غم‌انگیز جان انسانهای بی‌گناه ابراز
می‌دارد. ۲- همدردی صمیمانه خود را به خانواده‌های قربانیان جنایت غم‌انگیز و
دولت‌ها و کشورهای آنان اعلام می‌دارد. ۳- از تصمیم سازمان بین‌المللی هواپیمایی
کشوری در پاسخ به درخواست جمهوری اسلامی ایران مبنی بر ایجاد گروه تحقیق برای بررسی
تمام حقایق موجود همچنین از اعلام ایالات متحده آمریکا و جمهوری اسلامی ایران مبنی
بر تصمیمشان برای همکاری با بررسی سازمان هواپیمایی کشوری استقبال می‌کند. ۴- از
تمامی اعضای کنوانسیون ۱۹۴۴ شیکاگو، درخواست می‌کند که در همه شرایط، مقررات و
رویه‌های سلامت هوانوردی کشوری به ویژه ضمائم آن کنوانسیون به منظور جلوگیری از
چنین پیشامدهایی را دقیقاً مراعات نمایند. ۵- لزوم اجرای فوری و کامل قطعنامه ۵۹۸
شورای امنیت، شورا را به عنوان تنها مبنای حل جامع، عادلانه، شرافتمندانه و پایدار،
منازعه میان ایران و عراق ابراز و پشتیبانی خود را از دبیر کل برای اجرای این
قطعنامه اعلام و خود را ملزم به همکاری با دبیر کل برای تسریع در اجرای طرح اجرایی
او می‌نماید.» جمهوری اسلامی ایران علاوه بر شورای امنیت و شورای ایکائو، شکایت خود
را در دیوان بین‌المللی دادگستری لاهه نیز مطرح کرد.[۲۸]

براساس مدارکی که ایران به دیوان بین‌المللی دادگستری تحویل داد، پرواز ۶۵۵
ایران‌ایر دارای ۲۷۴ مسافر و ۱۶ خدمه بود که در مجموع به ۲۹۰ سرنشین می‌رسد.[۲۹] ۶۶
نفر از ۲۹۰ سرنشین این هواپیما کودک بودند.

یکی از قربانیان حادثه نیز، رایزن نظامی سفارت پاکستان در ایران بود که قصد داشت از
طریق دبی، به کراچی عزیمت کند.[۲۲]

شبکه بی بی سی و اپیزودی از برنامه فور کورنرز (چهار گوشه) بنگاه خبررسانی استرالیا
با عنوان لاکربی دیگر که در ۱۷ آوریل ۲۰۰۰ میلادی پخش کردند که به بررسی حادثه ساقط
نمودن هواپیمای مسافربری پرواز ۶۵۵ پرداخته است. مستند لاکربی دیگر از فیلمی که
همزمان با حادثه توسط گروهی مستند ساز حاضر بر عرشه ناو آمریکایی وینسنس در حال
تهیه بود استفاده نموده است. در این برنامه بی بی سی دست به ماشه بودن کاپیتان
آمریکایی و اینکه او دنبال حادثه بود دلیل اصلی اشتباه او در شناسایی هواپیمای
مسافربری به جای هواپیمای نظامی عنوان شد. این برنامه از واکنش مقامات وزارت دفاع
ایالات متحده در مورد این حادثه انتقاد شده‌است. این برنامه همچنین بطور تلویحی
ادعا کرده که جعبه سیاه هواپیمای ایرانی توسط وزارت دفاع ایالات متحده بطور مخفیانه
بازیافت شده‌است. در قسمتی از این برنامه اطلاعات راداری از دیگر کشتی‌های نظامی
امریکایی که در منطقه حاضر بودند نشان داده شده که هواپیمای ایرانی پیش از سقوط
تغییر مسیر داده بود.[۳۰]

برنامه می‌دی از نشنال جئوگرافیک اپیزود ششم از فصل سوم این برنامه را با عنوان
هویت اشتباه‌گرفته‌شده را به بررسی و بازسازی این حادثه اختصاص داد. در این برنامه
علاوه بر بازسازی حوادث بر مبنای زمانی اتفاقات روی داده مصاحبه‌هایی با افراد
نیروی دریایی ایالات متحده که بطور مستقیم درگیر این ماجرا بوده‌اند انجام شده‌است.
از جمله این افراد کاپیتان ویل راجرز می‌باشد. این برنامه همچنین مصاحبه‌ای نیز با
برادر کاپیتان رضائیان خلبان پرواز ایران ایر ۶۵۵ در سوم جولای ۱۹۸۸ انجام
داده‌است.[۳۱] این قسمت برای نخستین بار در ۱۹ اکتبر ۲۰۰۵ پخش شد.

صدا و سیمای جمهوری اسلامی ایران نیز دو مستند نیز در این باره توسط شبکه یک و شبکه
۴ با عنوان پرواز ۶۵۵ که ترجمه بخش‌هایی از مستند هویت اشتباه گرفته شده نشنال
جئوگرافیک می‌باشد و فاجعه ۶۵۵ (۱۳۸۸) که مستندی ایرانی با انجام مصاحبه با کادر
خدمات پرواز ایرانی و پرسنل شناور‌های ایرانی حاضر در منطقه می‌باشد تولید و پخش
کرده‌است.[۳۲][۳۳]

محمود شهبازی مستند ۶۰ دقیقه‌ای پرواز صبح یکشنبه را در طول دو سال بررسی خود ساخته
که در چهارمین جشنواره فیلم عمار به نمایش درآمد. باشگاه ترانه و موسیقی راه نیز
نماهنگی با نام جرم پرواز در همین موضوع ساخته است. باشگاه فیلم سوره نیز در تاریخ
27 مرداد 1395، نما آهنگ ایستاده‌ایم 2 را به کارگردانی محمدباقر مفیدی کیا و با
صدای حسین حقیقی رونمایی کرد که روایتی سوررئال از ماجرای پرواز شماره ۶۵۵ ایران
ایر است. ساخت این نماآهنگ بیش از دو سال زمان برده و در صحنه هایی از آن، ناو
وینسنس غرق شده و پرچم ایالات متحده به آتش کشیده می شود[۳۴].

رابر انتمن از دانشگاه جورج واشنگتن پوشش خبری در ایالات متحده را برای حادثه پرواز
شماره ۰۰۷ هواپیمایی کره که توسط اتحاد جماهیر شوروی ساقط شد را با پوشش خبری مربوط
به هواپیمای ایران ایر مقایسه کرده است. او پنج سرویس خبری (تایم، نیوزیک، نیویورک
تایمز، و واشنگتن پست) را مورد مطالعه قرار داد. نتیجه تحقیق او نشان داد که تکنیک
چارچوب بندی برای اهریمن جلوه دادن دشمن و سرزنش کردن او بکار رفته است.[۳۵] او
تصریح میکند که با عدم تاکید آژانس های خبری بر قربانیان حادثه ایر ۶۵۵ ساقط نمودن
هواپیمای ایرانی توسط ایالات متحده به عنوان مشکلی تکنیکی نشان داده شده در حالیکه
ساقط نمودن هواپیمای کره‌ای توسط شوروی زیر پا گذاشتن اصول اخلاقی توصیف شده
است.[۳۶] این داستان تنها به خاطر نژادپرستانه بودن آن جالب توجه نیست بلکه انتمن
با نظر سنجی نشان داده که پوشش خبری جانبدارانه از دو حادثه افکار عمومی را بر علیه
اتحاد جماهیر شوروی و ایران تحت تاثیر قرار داد.[۳۷]

در جولای ۲۰۱۴، هنگامی که هواپیمای پرواز شماره ۱۷ هواپیمایی مالزی در اوکراین
سرنگون شد، برخی خبرنگاران اختلاف موضع مقامات و رسانه های ایالات متحده در پوشش
حوادث مشابه را مورد انتقاد قرار دادند.[۳۸][۳۹][۴۰][۴۱]



https://fa.wikipedia.org/wiki/%D8%B9%D9%84%DB%8C_%D8%AF%D8%A7%D8%AF%D9%85%D8%A7%D9%86

علی دادمان فعال اقتصادی و سیاستمدار ایرانی بود که بر اثر بیماری سرطان در روز ۷
تیر ۱۳۹۵ درگذشت. او قائم مقام مدیرعامل و عضو هیئت مدیره شرکت مهندسی تکنوتار،
مدیریت بخش دریایی شرکت سرمایه‌گذاری مهر اقتصاد ایرانیان و مجری طرح توسعه فرودگاه
بین‌المللی امام خمینی بوده
است.[۱][۲][۳][۴][۵][۶][۷][۸][۹][۱۰][۱۱][۱۲][۱۳][۱۴][۱۵][۱۶][۱۷] علی دادمان،
فرزند رحمان دادمان، وزیر راه دولت محمد خاتمی است که در سال ۱۳۸۰ در یک سانحه
هوایی پرحاشیه درگذشت.[۱]

علی دادمان با محمدمهدی همت و برخی از فرزندان کشته شدگان جنگ ۸ ساله علاوه بر
دوستی در فعالیت‌های اقتصادی نیز همکار شد. از جمله در شرکت تکنوکار و اجرای پروژه
بزرگ توسعه فرودگاه امام خمینی همکاری کردند.[۱] شرکت تکنوکار از زیرمجموعه‌های
شرکت سرمایه‌گذاری مهر اقتصاد ایرانیان است که به بانک مهر تعلق دارد. بانک مهر که
سرمایه اولیه آن با هدیه رهبر جمهوری اسلامی تأمین شده، یک مؤسسه مالی وابسته به
سازمان بسیج است.[۱]

پس از آن که جمهوری اسلامی ایران به دلیل فعالیت‌های هسته‌ای تحت تحریم‌های گسترده
قرار گرفت، حاکمیت از بدنه اجتماعی خود خواست تا مانند دوران جنگ با عراق، با نظام
تحریم‌ها هم مقابله کند. علی دادمان از جمله «بسیجیان اقتصادی» بود که طبق تبلیغات
رسمی با «فداکاری» تلاش می‌کردند تأثیر تحریم‌ها علیه ایران کم شود حتی محمدحسین
صفار هرندی، مشاور فرمانده سپاه او را «چریک اقتصادی» دوران تحریم نامید.[۱]

هنگامی که سید علی خامنه‌ای در سال ۱۳۹۳ در بیمارستان بستری شد و شخصیت‌های نزدیک
به حکومت برای عیادت با او به بیمارستان رفتند، علی دادمان هم از جمله افرادی بود
که اجازه ملاقات یافت.[۱]

وی در بازگشت از یک سفر خارجی به طور ناگهانی به سرطان پیشرفته مبتلا شد. برخی
اطرافیان به علت سرعت پیشرفت بیماری ظن یک حمله بیوتروریستی را مطرح کردند. درپی
اعلام وخامت حال وی حسین فریدون از طرف رئیس جمهور از وی عیادت کرد. شهیندخت
مولاوردی معاون رئیس جمهور نیز برای بررسی وضعیت بیماری وی در بیمارستان حاضر شده
بود.[۱۸] محمدباقر قالیباف شهردار تهران برای عیادت از وی در بیمارستان حضور یافته
بود.[۱۹] علی دادمان، روز دوشنبه ۷ تیر ۱۳۹۵ بر اثر بیماری سرطان درگذشت. در خصوص
مشکوک بودن بیماری دادمان، مدیر بیمارستان خاتم‌الانبیا گفت: «این موضوعات باید به
صورت تخصصی و توسط مراجع ذی‌ربط تأیید شود.»[۲۰] علی شمخانی، دبیر شورای عالی امنیت
ملی ایران در حاشیه مجلس ختم او اعلام کرد که مسئله پیگیری و پیشگیری از این نوع
حوادث در کمیته‌ای مورد بررسی قرار خواهد گرفت.[۱]

درگذشت وی واکنش‌های فراوانی را به دنبال داشت. رهبر جمهوری اسلامی، رئیس‌جمهور و
معاون اول او و سه رئیس‌جمهور پیشین، تعدادی از وزرای کنونی و پیشین، فرمانده فعلی
و اسبق سپاه پاسداران، رئیس مجلس و بسیاری دیگر از مقام‌های کشوری و لشکری درگذشت
علی دادمان را تسلیت گفتند.[۱] در مراسم خاکسپاری و ختم دادمان، چهره‌های سیاسی با
گرایش‌های مختلف شرکت داشتند.[۱][۲۱] مراسم تدفین دادمان با حضور علوی وزیر اطلاعات
و علی حجتی وزیر جهاد و کشاورزی دولت روحانی انجام شد.[۲۲]



https://fa.wikipedia.org/wiki/%D8%A7%DB%8C%D8%B1%D8%A7%D9%86

ایران ( تلفظ راهنما·اطلاعات، به معنی: سرزمین آریاییان[۸]) کشوری در جنوب غربی
آسیا و در منطقه خاورمیانه با ۱٬۶۴۸٬۱۹۵ کیلومتر مربع وسعت (هجدهم درجهان)[۹] و بر
پایه سرشماری سال ۱۳۹۲ دارای جمعیتی حدود ۷۷٬۱۸۹٬۶۶۹[۱۰] تن است.[۱۱]

ایران از شمال با جمهوری آذربایجان، ارمنستان و ترکمنستان، از شرق با افغانستان و
پاکستان و از غرب با ترکیه و عراق همسایه‌است و همچنین از شمال به دریای خزر یا
دریای کاسپین و از جنوب به خلیج فارس و دریای عمان محدود می‌شود، که دو منطقهٔ نخست
از مناطق مهم استخراج نفت و گاز در جهان هستند.

پایتخت، بزرگ‌ترین شهر و مرکز فرهنگی، اقتصادی، سیاسی و اداری ایران، تهران است.
ایران یک قدرت متوسط و منطقه‌ای مهم[۱۲][۱۳] در خاورمیانه است که بواسطه ذخایر بزرگ
سوخت فسیلی‌اش که شامل بزرگترین میدان گاز طبیعی در جهان و چهارمین ذخایر نفتی بزرگ
کشف و تأیید شده می‌شود، نفوذ و نقش قابل توجهی در امنیت بین‌المللی انرژی ‏(en)‏
داشته[۱۴][۱۵] و صنعت نفت، پتروشیمی و گاز طبیعی در ایران پیش‌تاز است. همچنین
ایران میراث فرهنگی غنی دارد که بخشی از آن به عنوان ۱۹ میراث جهانی در یونسکو ثبت
شده است که به عنوان چهارمین رتبه در آسیا و ۱۲مین رتبه در جهان است.[۱۶] ایران به
واسطهٔ قرار گرفتن در منطقهٔ میانی اوراسیا موقعیتی راهبردی دارد.

ایران از اعضای مؤسس سازمان ملل متحد، سازمان اکو، جنبش عدم تعهد، سازمان کنفرانس
اسلامی و اوپک است. سیستم سیاسی کنونی ایران بر اساس قانون اساسی ۱۳۵۷ (۱۹۷۹) بنا
شده است که ترکیبی از یک دموکراسی نیابتی (دموکراسی پارلمانی یا مجلسی) با یک
حاکمیت دینی است که توسط فقهای اسلامی تحت یک مفهوم رهبری برتر ‏(en)‏ (رهبر ایران)
حکمرانی می‌شود. پیش از سال ۱۳۵۷ نظام ایران سکولار بود و با انقلاب ۱۳۵۷ اسلام،
دین رسمی و مذهب آن تشیّع گشت. حکومت مشروطه سلطنتی دودمان پهلوی در ایران با
انقلاب ۱۳۵۷ سرنگون شده و نظام جمهوری اسلامی جایگزین شد. این نظام حکومتی در قانون
اساسی مصوّب ۱۳۵۸ (و بازنگری ۱۳۶۸) تشریح شده‌است. مقام رهبری در ایران بالاترین
جایگاه رسمی است که از سال ۱۳۶۸ تاکنون در اختیار سید علی خامنه‌ای قرار دارد.

ایران کشوری با چندگانگی فرهنگیست که از گروه‌های زبانی و نژادی بسیاری تشکیل شده
است که به طور رسمی اکثریت شیعه هستند. بسیاری از ایرانیان به زبان‌های فارسی،
آذری، کردی، لری، بلوچی، گیلکی و عربی عراقی صحبت می‌کنند اما زبان رسمی در ایران
در عصر حاضر زبان فارسی است. ایران به عنوان یک سرزمین و یک ملت، پیشینه‌ای کهن
دارد و یکی از تاریخی‌ترین کشورهای جهان به‌شمار می‌رود.

ایران تا سال ۲۰۱۲ م. بزرگترین تولیدکننده پسته،[۱۷] زعفران،[۱۸] خاویار،[۱۹]
زرشک،[۲۰] فیروزه،[۲۱] میوه‌های شفتی (مثل زردآلو)[۱۷] و فرش دستباف[۲۲] در جهان
بوده و پس از مصر رتبه دوم تولید خرما[۱۷] را دارد. همچنین بزرگترین ذخیره فلز روی
در جهان است.[۲۳]

ایران همچنین هشتمین تولیدکننده میوه،[۲۴] دومین تولیدکننده خیار،[۲۵] نهمین کشور
در تعداد پرسنل نیروهای نظامی،[۲۶] دهمین کشور در تعداد تانک‌های نظامی،[۲۷]
چهارمین تولیدکننده سیمان،[۲۸] نهمین تولیدکننده آهن،[۲۹] هشتمین تولیدکننده
لیمو،[۳۰] دهمین تولیدکننده انگور،[۳۱] دومین تولیدکننده زردآلو،[۳۲] هشتمین
تولیدکننده مرغ،[۳۳] سومین تولیدکننده گاز طبیعی،[۳۴] ششمین تولیدکننده نفت،[۳۵]
سومین صادرکننده نفت،[۳۶] ششمین تولیدکننده پیاز،[۳۷] دومین تولیدکننده گردو،[۳۸]
سومین تولیدکننده هندوانه،[۳۹] هفتمین تولیدکننده گوجه فرنگی،[۴۰] هفتمین
تولیدکننده مرکبات،[۴۱] چهارمین تولیدکننده بادام[۴۲] و هفتمین تولیدکننده پشم[۴۳]
در جهان است.

در طول تاریخ «ایران» یکی از رایج‌ترین نام‌های سرزمین و جغرافیای نام‌های ایران
بوده‌است. واژهٔ ایران (به پارسی باستان: «اَئیریَه‌نا»، به پارسی میانه: ، تلفظ با
یای مجهول)، و برگرفته از کلمه «آریانام خَشَترام» و به معنای «سرزمین آریاییان»
است که در گذر زمان به ایران تبدیل شده‌است.[۴۴][۴۵]

آریاییان سرزمین خود را ایریوشَیُنِم یا ایریو دئینگهونام یعنی «مساکن آریاییان»
می‌خواندند و بعدها که دارای حکومت و پادشاهی شدند میهنشان را ایریانو خْشَثْرُ
یعنی «پادشاهی ایرانیان» خواندند. این نام بعدها اِئران شَتْر و «ایران شَهر» شده
که «ایران» کوتاه‌شده همین نام است.[۴۶]

واژهٔ «آریا» در زبان‌های اوستایی، پارسی باستان و سانسکریت به ترتیب به شکل‌های
«اَئیریه»، «آریه»، و «اَریه» به کار رفته‌است. همچنین در زبان سانسکریت «اریه» به
معنی سَروَر و مهتر و «آریکه» به معنی مَردِ شایستهٔ بزرگداشت و حرمت است و آریایی
به زبان اوستایی «ائیرین» و به زبان پهلوی و پارسی دری «ایر» خوانده می‌شود.

«ایران» در واژه به معنی «سرزمین آریاییان» است و مدت‌ها پیش از اسلام نیز نام بومی
آن ایران، اِران، یا ایران‌شهر بود. یونانیان که با ایران در زمان هخامنشیان آشنا
شده بودند آن را پِرس (برگرفته از پارس) می‌نامیدند و در دیگر زبان‌های اروپایی هم
تلفظ‌های مختلف این واژه (Persia در انگلیسی و Perse در فرانسوی) رایج شده بود.
دولت رضاشاه در سال ۱۳۱۳ ش به دولت‌های خارجی اعلام کرد که از این پس فقط از نام
«ایران» (Iran) در اشاره به این کشور استفاده شود.[۴۷] این تصمیم مورد اعتراض گروهی
از سیاست‌مداران و پژوهشگران قرار گرفت که معتقد بودند این کار موجب شکاف بین
پیشینه تاریخی کشور با ایران امروز می‌شود. در نهایت محمدرضا پهلوی در سال ۱۹۵۹
اعلام کرد که هر دو نام قابل استفاده است.[۴۸]

در ۱ فروردین ۱۳۱۴ طبق بخشنامه وزارت امور خارجه نام کشور در مکاتبات رسمی از پرس و
پرشیا به ایران تبدیل شد.[۴۹]

یافته‌های باستان‌شناسی، نشان از حضور انواع انسان در ایران از دوره دیرینه‌سنگی
دارد. ابزارهای متعلق به فرهنگ الدوایی و آشولی در ایران یافته شده‌اند. در دوران
میان‌سنگی بقایای انسان‌های نئاندرتال نیز در ایران به ویژه در زاگرس پیدا شده‌است.

انسان خردمند در حدود ۴۰ هزار سال پیش وارد ایران شد. آثار مربوط به دوره نوسنگی در
اطراف کرمانشاه، خرم‌آباد، مرودشت، کاشان و هفشجان یافت شده‌است. فرهنگ ابزارسازی
این دوره تیغه و ریزتیغه برادوستی است. آثار دوره بعدی فراپارینه سنگی در غرب زاگرس
و شمال البرز بدست آمده که فرهنگ زرزی خوانده می‌شود.

تمدن جیرفت، تمدن تپه سیلک، تمدن اورارتو، کاسی‌ها، تمدن تپه گیان، شهر سوخته و
ایلامیان از تمدن‌ها و حکومت‌های باستانی ایران پیش از دوران مادها هستند.

تمدن جیرُفت در استان کرمان در نزدیکی جیرفت و هلیل‌رود قرار داشته‌است. این تمدن
مربوط به ۷۰۰۰[۵۰][۵۱][۵۲][۵۳][۵۴][۵۵] سال پیش (پیش از تمدن بین‌النهرین) است؛ و
به این روش به عنوان کهن‌ترین تمدن خاور شناخته می‌شود که در دشت خوش آب و هوا و
حاصلخیز هلیل‌رود سکنی داشته‌اند. در این محل چند لوح گلی یافت شده که به خطی هندسی
روی آنها مطالبی نوشته شده است. با اینکه این لوح‌ها هنوز رمزگشایی نشده‌اند ولی در
کل می‌توانند روایت‌گر آن باشند که این مردم سازنده خط و زبان بوده‌اند نه سومریان.
پیش از این پنداشته می‌شد نخستین مخترعین خط، در آغاز سومریان (۳۶۰۰ پ. م) و سپس
ساکنان نواحی جنوبی میان‌رودان و تمدن ایلام در خوزستان
باشند.[۵۶][۵۷][۵۸][۵۹][۶۰][۶۱][۶۲][۶۳][۶۴]

شهر سوخته بقایای شهری باستانی دارای تمدن است که بین شهرهای زابل و زاهدان واقع
شده‌است. این شهر در ۳۲۰۰ سال پیش از میلاد پایه‌گذاری شده و مردم این شهر در چهار
دوره بین سال‌های ۳۲۰۰ تا ۱۸۰۰ پیش از میلاد در آن سکونت داشته‌اند. به باور برخی
باستان‌شناسان این شهر را باید کهن‌ترین شهر جهان دانست چرا که معدود شهرهای پیش از
آن، از نظر امکانات و اصول شهرنشینی با آن قابل مقایسه نیستند.[۶۵]

ایلامیان یکی از اقوام سرزمین کنونی ایران بودند که از ۳۲۰۰ تا ۶۴۰ پیش از میلاد،
بر بخش بزرگی از مناطق جنوب غربی فلات ایران فرمانروایی می‌کردند. تمدن ایلام یکی
از کهن‌ترین تمدن‌های جهان است. ایلام باستان از سواحل خلیج فارس تا جنوب دریاچه
ارومیه را شامل می‌شد.[۶۶]

ماد قومی هندواروپایی و مرتبط با پارسها بود که در سده ۱۷ پیش از میلاد در سرزمینی
که بعدها به نام ماد شناخته شد نشیمن گزید.[۶۷] بر پایه برخی منابع مادها میان
سده‌های ۹ تا ۷ پیش از میلاد حکومتی یکپارچه برای سرزمین‌های مادی تشکیل ندادند[۶۸]
همچنین آنچه از متون آشوری - که اسنادی معاصر با دوران مادها هستند - برمی‌آید، آن
است که مادها از سدهٔ نهم تا هفتم پ.م. نتوانسته بودند چنان پیش‌رفتی بیابند که سبب
هم‌گرایی و یک پارچگی و سازمان‌یافتگی قبایل و طوایف پراکندهٔ ماد بر محور یک رهبر
و فرمانروای برتر و یگانه - که بتوان وی را پادشاه کل سرزمین‌های مادنشین نامید؛ آن
گونه که هردوت «دیوکس» را چنین می‌نماید - شده باشد.[۶۹] پس از مادها، هخامنشیان
بودند.

هخامنشیان دودمانی از قوم پارس بودند و تبار خود را به «هخامنش» می‌رساندند که
سرکردهٔ طایفه پاسارگاد از طایفه‌های پارسیان بوده‌است. هخامنشیان نخست پادشاهان
بومی پارس و سپس انشان بودند ولی با شکستی که کوروش بزرگ بر ایشتوویگو واپسین
پادشاه ماد وارد ساخت و سپس فتح لیدیه و بابل پادشاهی هخامنشیان تبدیل به شاهنشاهی
بزرگی شد. از این رو کوروش بزرگ را بنیانگذار شاهنشاهی هخامنشی می‌دانند. به قدرت
رسیدن پارسی‌ها و سلسله هخامنشی یکی از رویدادهای مهم تاریخ گذشته‌است. اینان دولتی
بنیان نهادند که بخش بزرگی از جهان را تحت تسلط خود درآورد. شاهنشاهی هخامنشی را
نخستین امپراتوری تاریخ جهان می‌دانند. هخامنشیان ۲۲۰ سال (از ۵۵۰ پیش از میلاد تا
۳۳۰ پیش از میلاد) بر بخش بزرگی از جهان شناخته شده آن روز از رود سند تا دانوب در
اروپا و از آسیای میانه تا شمال شرقی آفریقا فرمان راندند. شاهنشاهی هخامنشی به دست
اسکندر مقدونی برافتاد. پس از مرگ اسکندر در ۳۲۳ پیش از میلاد فتوحاتش میان
سردارانش تقسیم شد و بیشتر متصرفات آسیایی او که ایران هستهٔ آن بود به سلوکوس اول
رسید. به این ترتیب ایران تحت حکومت سلوکیان درآمد. سلوکیان میان سال‌های ۳۲ تا ۶۴
ویش از میلاد بر آسیای غربی فرمان می‌راند. پس از مدتی پارتها نفوذ خود را گسترش
دادند و سرانجام توانستند عاملی برای نابودی سلوکیان شوند.

اشکانیان (۲۵۰ پ. م تا ۲۲۴ م) که از تیره ایرانی پرنی و شاخه‌ای از طوایف وابسته به
اتحادیه داهه از عشایر سکاهای حدود باختر بودند، از ایالت پارت که مشتمل بر خراسان
امروزی بود برخاستند. نام سرزمین پارت در کتیبه‌های داریوش پَرثَوَه آمده‌است که به
زبان پارتی پهلوی می‌شود. چون پارتیان از اهل ایالت پَهلَه بودند، از این جهت در
نسبت به آن سرزمین ایشان را پهلوی نیز می‌توان خواند. قبایل پارتی در آغاز با قوم
داهه که در خاور دریای مازندران در آمل می‌زیستند در یک جا سکونت داشتند و سپس از
آنان جدا شده در ناحیه خراسان مسکن گزیدند.

این امپراتوری در دوره اقتدارش از رود فرات تا هندوکش و از کوه‌های قفقاز تا خلیج
فارس گسترش یافت. در دوران اشکانی جنگ‌های ایران و روم آغاز شد. حاصل عمده
فرمانروایی اشکانیان، رهائی کشور ایران از سلطهٔ همه جانبهٔ یونانی که هدف نابودی
ایران گرائی رادر سر می‌پروراند و پاسداشت تمدن ایران از یورشهای ویرانگر طوایف
مرزهای شرقی و نیز، پاسداشت تمامیت ایران در برابر تجاوز خزنده روم به سوی خاور
بود. در هر سه مورد، مساعی آنان اهمیت قابل ملاحظه‌ای برای تاریخ ایران داشت اما
جنگهای فرساینده با روم عامل عمده‌ای در ایجاد ناخرسندی میان طبقات جامعه شد.

ساسانیان خاندان شاهنشاهی ایرانی است که از سال ۲۲۴ تا ۶۵۱ میلادی بر ایران
فرمانروایی کردند؛ بنیان این شاهنشاهی یکپارچه را «اردشیر» (یا ارتخشتره؛ از «ارت»:
مقدس، و «خشتره»: شهریار)[۷۰] بنا کرد. شاهنشاهان ساسانی که ریشه‌شان از استان پارس
بود، بر پهنه بزرگی از آسیای باختری چیرگی یافته، گستره فرمانروایی خود؛ کشور ایران
(به پهلوی کتیبه‌ای          ) را برای نخستین بار پس از هخامنشیان، یکپارچه ساخته
و زیر فرمان تنها یک دولت شاهنشاهی آوردند.[۷۱] پایتخت ایران در این دوره، شهر
تیسفون در نزدیکی بغداد در عراق امروزی بود.

بیشتر ایران در دوران خلیفه دوم، عمر بن خطاب، به تصرف سپاه اسلام درآمد و به مدت
حدود ۱۵۰ سال قسمت‌های گسترده‌ای از آن بخشی از خلافت اسلامی شد، البته در طول این
دوره نیز حکومت‌های ایرانی کوچک و اغلب در شمال ایران نیز وجود داشتند. پس از خلفای
چهارگانه، خلافت به امویان منتقل شد و در ابتدای قرن دوم عباسیان به کمک ابومسلم
خراسانی و ایرانیان همیار او (سیاه جامگان)، خلافت را به دست آوردند اما منصور
دوانیقی، خلیفه دوم عباسیان، ابومسلم را کشت. بعدها قیام‌هایی از جمله خیزش المقنع
نیز علیه عباسیان صورت گرفت که سرکوب شد.

طاهریان(۲۵۹–۲۰۵ه/۸۷۲–۸۲۰م) اولین حکومت مستقل ایران پس از حملهٔ اعراب بودند. در
اوایل سده سوم، طاهر بن حسین، یکی از سرداران مأمون عباسی از طرف او امیر خراسان شد
و به دلیل آن که عدم اطاعت خود را از مأمون اعلام کرد، اولین حکومت مستقل ایرانی پس
از اسلام در ایران تشکیل شد و حکومت او به طاهریان معروف شد. در زمان طاهریان
نیشابور به پایتختی برگزیده شد. طاهریان در جنگ با خوارج در شرق ایران به پیروزی
دست یافتند و سرزمینهای دیگری مانند سیستان و قسمتی از ماوراءالنهر را به تصرف
درآوردند و نظم و امنیت را در مرزها بر قرار کردند. گفته می‌شود که در زمان حکومت
طاهریان، به جهت اهمیت دادن آنان به کشاورزی و عمران و آبادی، کشاورزان به آسودگی
زندگی می‌کردند. در زمان طاهریان قیامهای بابک و مازیار که به ترتیب در آذربایجان و
طبرستان (مازندران) رخ داد باعث شد که آنها از توجه به شرق ایران بازدارد. به همین
دلیل خوارج دست به شورش زدند. آخرین امیر طاهری محمد بن طاهر نیز فردی مقتدر نبود.
در نتیجه حکومت طاهریان رو به ضعف نهاد و سرانجام در میانه‌های سده سوم هجری به دست
یعقوب لیث سرنگون شد.

صَفّاریان از دودمان‌های ایرانی فرمانروای بخش‌هایی از ایران بودند. پایتخت ایشان
شهر زَرَنگ بود. یعقوب لیث نخستین امیر این خانواده بود که دولت مستقل اسلامی
صفاریان را بنیاد نهاد. لیث سه پسر داشت بنامهای یعقوب و عمر و علی، هر سه پسران
لیث حکومت کردند اما دورهٔ حکومتشان چندان نپایید.

سامانیان (۲۶۱–۳۹۵ ق / ۸۷۴–۱۰۰۴ م) یکی از دودمان‌های ایرانی بودند که تقریباً بر
تمامی سرزمین‌های خراسان، هیرکان، مکران، سیستان، خوارزم و کرمان حکومت کردند و
باعث رشد و شکوفایی زبان پارسی دری شدند.

زیاریان و آل بویه دو خانواده دیلمی از نواحی دیلمستان بودند که توانستند به حکومت
ایران غربی برسند.

در غرب و مرکز ایران دو سلسله دیلمی به نام آل زیار (۳۲۰ ه. ق) و آل بویه که هر دو
از مناطق شمال برخاسته‌اند نواحی مرکزی و غربی ایران و پارس را از تصرف خلفا آزاد
کردند. دیلمی نام قوم و گویشی در منطقه کوهستانی دیلمستان بود. دیلمیان سخت نیرو
گرفتند و مدت ۱۲۷ سال حکومت راندند و چون خلفا در برابر آن‌ها چاره‌ای جز تسلیم
ندیدند حکومت بغداد را به آنها واگذاشتند و خود بعنوان خلیفگی و احترامات ظاهری
قناعت کردند. در واقع، پس از حکومت نیمه مستقل طاهریان و پس از صفاریان و در ایام
امارت امری سامانی در ماوراءالنهر، خانواده‌های از مازندران و سپس گیلان توانستند
بر قسمت عمده ایران غربی، یعنی از خراسان تا بغداد تسلط یابند. حکومت این
خانواده‌ها به نام دیلمیان شهرت یافته‌است.

آل بویه یا بوییان یا بویگان، (۳۲۰–۴۴۷ ق / ۹۳۲–۱۰۵۵ م) از دودمان‌های دیلمیان و
شیعهٔ ایران پس از اسلام است که در بخش مرکزی و غربی و جنوبی ایران و عراق
فرمانروایی می‌کردند.

بوییان دارای تباری دیلمی بودند و به زبانی ایرانی صحبت می‌کردند.[۷۲] سرزمین
بوییان دیلمستان بود. این واژه به همه مازندران و گیلان و سرزمین کوهستانی البرز در
جنوب گیلان و مازندران گفته می‌شده‌است.

دولت غزنوی یا غزنویان (۹۷۵–۱۱۸۷ م) (۳۴۴ ه.ق. - ۵۸۳ ه. ق) یک دولت ترک نژاد،[۷۳]
نظامی و اسلامی بود. دولت غزنوی خاستگاه نژادی و پایگاه ملی خاصی نداشت، اما به
عنوان مروج و ناشر اسلام مورد توجه و تأیید خلافت عباسی بود. زبان رسمی این حکومت
فارسی بود. شهرت این حکومت در جهان، بیشتر به خاطر فتوحاتی است که در هندوستان
انجام داده‌است.

از آنجا که غزنویان نخستین پایه‌های شهریاری را در شهر غزنین آغاز نمودند به
غزنویان نامدار شدند. بنیانگذار این دودمان کسی به نام سلطان محمود غزنوی بود.
پدران او بردگان ترکی بودند که در زمان سامانیان خریداری شده و برای این دودمان
ایرانی خدمت می‌کردند. کار ایشان کم‌کم گرفت و به شهریاری هم رسیدند. نام‌آورترین
شهریاران این دودمان سلطان محمود و پسرش سلطان مسعود بودند. پس از سلطان مسعود این
دودمان رو به ناتوانی گذارد و چندی پستر حوزهٔ فرمانروای‌اش به بخش‌هایی از
هندوستان و افغانستان کنونی محدود شد. حکومت غزنویان هند از نظر هنردوستی و توجه به
شاعران پارسی سرا از اهمیت بالایی برخوردار است.

در اواخر حکومت سامانیان یکی از سپه سالاران ترک به نام الب‌تکین کوشید با همدستی
عده‌ای دیگر، یکی از اعضای خاندان سامانی به نام نصربن عبدالملک بن نوح را به حکومت
برساند اما نتوانست و پسر عموی وی یعنی منصور بن نوح به جای وی بر تخت نشست. پس از
این ماجرا البتکین راهی شهر غزنه در افغانستان شد و در آنجا حکومت را بر دست گرفت.

سلجوقیان در اصل غزهای ترکمان بودند که در دوران سامانی در اطراف دریاچه خوارزم
(آرال)، سیردریا و آمودریا می‌زیستند.

سلجوقیان که به اسلام رو آورده بودند، پس از ریاست سلجوق بن دقاق، نام سلاجقه را به
خود گرفتند و به سامانیان در مبارزه با دشمنانشان بسیار کمک کردند. پسر سلجوق بنام
میکاییل که پس از مرگ او ریاست این طایفه را بعهده داشت، چندین حکم جهاد برای
مبارزه با (به قول مورخین) کفار صادر کرد.

میکاییل سه پسر داشت به نامهای یبغو، چغری و طغرل. این قبیله که یک‌بار در زمان
سلجوق بن دُقاق به دره سیحون کوچ کرده بودند، بار دگر پس از مرگ سلجوق به سرکردگی
سه پسر زاده‌اش به نزدیکی پایتخت سامانیان کوچ کردند. اما سامانیان از نزدیکی این
طایفه به پایتخت احساس خطر کردند؛ بنابراین سلاجقه بار دگر از روی اجبار بار سفر
بسته و به بغرا خان افراسیابی پناه بردند. این حاکم از سر احتیاط، طغرل پسر بزرگ را
زندانی کرد؛ ولی طغرل به کمک برادر خود چغری از زندان رهایی پیدا کرد و با طایفه
خود به اطراف بخارا کوچ کردند.

در سال ۴۱۶ هجری ترکان سلجوقی به ریاست اسرائیل بن سلجوق برادر میکاییل دست به شورش
زدند. اما سلطان محمود او را گرفت و در هند زندانی کرد. از طرف دیگر گروهی از
یارانش دست به شورش زدند.

«نوشتکین» نیای بزرگ خوارزمشاهیان، غلامی بود از اهالی غرجستان که توسط سپهسالار کل
سپاه خراسان در زمان سلجوقیان خریداری شد. این غلام رفته رفته در دوران فرمانروایی
سلجوقیان به سبب استعداد سرشار و کفایتی که از خود نشان داد به زودی مدارج ترقی را
طی کرد و به مقامات عالی رسید تا این که سرانجام به امارت خوارزم برگزیده شد.
«نوشتکین» صاحب ۹ پسر بود که بزرگ‌ترین آنها، قطب‌الدین محمد نام داشت. پس از
«نوشتکین»، فرزندش محمد از جانب برکیارق به ولایت خوارزم رسید «۴۹۱ ق / ۱۰۹۸ م» و
سلطان سنجر نیز بعدها او را در آن سمت ابقاء کرد. بدین ترتیب دولت جدیدی بنیانگذاری
شد که بیش از هر چیز برآورده و دست پرورده سلجوقیان بود. قطب‌الدین محمد به مدت سی
سال تحت قیومیت و اطاعت سلجوقیان امارت کرد. پسرش اتسز هم که پس از او در ۵۲۲ ق /
۱۱۲۸ م به فرمان سنجر امارت خوارزم یافت، از نزدیکان درگاه سلطان سلجوقی بود. هر
چند بعدها کدورتی بین وی و سلطان سنجر پدید آمد که به درگیریهای متعددی هم منجر شد،
اما تا زمان حیات سلطان سنجر، اتسز نتوانست به توسعه قلمرو خوارزمشاهیان کمک چندانی
بکند. چون اتسز پیش از سنجر وفات یافت، پسرش ایل ارسلان «۵۵۱ ق / ۱۱۵۶ م» امیر
خوارزم شد. اما در زمان او که سلطان سنجر نیز وفات یافته بود، نزاع داخلی سلجوقیان،
امکانی را فراهم آورد تا ایل ارسلان به قسمتی از خراسان «۵۵۸ ق / ۱۱۶۳ م» و
ماوراءالنهر «۵۵۳ ق / ۱۱۵۸ م» که هر دو در آن ایام دچار فترت بودند، دست یابد و به
این ترتیب نزدیک به پانزده سال به عنوان خوارزمشاه حکومت کند.

ایلخانان ایران نام سلسله‌ای است که از سال ۶۵۴ تا ۷۵۰ ه‍. ق. معادل ۱۲۵۶ تا ۱۳۳۵
میلادی در ایران حکومت می‌کردند و فرزندان چنگیزخان مغول بودند. لشکریان چنگیزخان
نخستین بار در سال ۶۱۸ ه‍. ق. معادل ۱۲۲۱ میلادی به خراسان حمله نمودند. چنگیزخان
سال ۱۲۲۵ میلادی به مغولستان بازگشت و در آنجا درگذشت. سال ۱۲۵۱ م. منگو، خان بزرگ
یا قاآن، بر آن شد تا با اعزام برادرانش هولاکو و کوبلای خان (قوبیلای) به ترتیب به
ایران و چین پیروزی‌های مغولان را تحکیم و تکمیل کند. هولاکو با فتح ایران سلسله
ایلخانیان ایران و قوبیلای با فتح چین سلسله یوان چین را بنیاد گذاردند. ایلخانان
یعنی خانان محلی می‌گویند و غرض از این عنوان آن بوده‌است که سمت اطاعت ایلخانان را
نسبت به قاآنان می‌رسانند و این احترام همه وقت از طرف ایلخانان ایران رعایت
می‌شده‌است. فتح ایران به دست هلاکوخان پیامدهای مهمی چون پایان کار اسماعیلیان و
انقراض خلافت عباسیان در پی داشت. ایلخانان در ابتدا دین بودایی داشتند اما به
تدریج به اسلام گرویدند. ایلخانان مسلمان خود را سلطان نامیده و نام‌های اسلامی
برگزیدند.

با ضعف حکومت ایلخانان مغول حکومت‌های محلی در نقاط مختلف ایران سر برداشتند.
حکومت‌های زودگذر سربداران در خراسان، چوپانیان در آذربایجان، مرعشیان در مازندران،
کیائیان در گیلان، اتابکان لر در لرستان، و قراقویونلو و آق‌قویونلو در غرب و شمال
غربی ایران از جمله این حکومت‌های محلی بودند. تیمور گورکانی نیز که در ماوراءالنهر
دولتی قدرتمند تشکیل داده بود به ایران لشکر کشید و بخش‌های شمالی ایران برای مدتی
در تصرف حکومت تیموریان بود.

صفویه دودمانی ایرانی و شیعه بودند که از ۹۰۷ تا ۱۱۳۵ ه. ق بر ایران فرمانروایی
کردند. بنیانگذار پادشاهی صفوی، شاه اسماعیل یکم است که در تبریز تاجگذاری کرد و
آخرین پادشاه راستین صفوی، شاه سلطان حسین است که در سال ۱۱۳۵ از شورشیان افغان
شکست خورد.

دوره صفویه از مهم‌ترین دوران تاریخی ایران به شمار می‌آید، چرا که پس از نهصد سال
پس از نابودی شاهنشاهی ساسانیان، یک فرمانروایی پادشاهی متمرکز ایرانی توانست بر
سراسر ایران آن روزگار فرمانروایی کند. پس از اسلام، چندین پادشاهی ایرانی مانند
صفاریان، سامانیان، آل بویه و سربداران ساخته شد، ولی هیچ‌کدام نتوانستند تمام
ایران را زیر پوشش خود جای دهند و یکپارچگی میان مردم ایران پدیدآوردند.[۷۴]

صفویان، آیین شیعه را دین رسمی ایران جای دادند و آن را به عنوان عامل همبستگی ملّی
ایرانیان برگزیدند. شیوه فرمانروایی صفوی تمرکزگرا و نیروی مطلقه (در دست شاه) بود.
پس از ساختن پادشاهی صفویه، ایران اهمیتی بیشتر پیدا کرد و از ثبات و یکپارچگی
برخوردار شد و در زمینهٔ جهانی نام‌آور شد.[۷۵] در این دوره روابط ایران و کشورهای
اروپایی به (دلیل) دشمنی امپراتوری عثمانی با صفویان و نیز جریان‌های بازرگانی (به
ویژه داد و ستد ابریشم از ایران) گسترش فراوانی یافت. در دوره صفوی (به ویژه نیمه
نخست آن) جنگ‌های بسیاری میان ایران با امپراتوری عثمانی در باختر و با ازبکها در
خاور کشور رخ داد که شوند (علت) این جنگ‌ها جریان‌های زمینی و دینی بود.[۷۶]

نادر شاه رئیس طایفه قرخلو از ایل افشار بود که ابتدا از فرماندهان سپاه صفوی بود.
سپس به پادشاهی ایران رسید و بنیانگذار دودمان افشاریه شد. او دوازده سال (از ۱۱۱۴
تا ۱۱۲۶) بر ایران حکومت کرد. پایتخت وی شهر مشهد بود. وی ماوراءالنهر و و هند نیز
لشکر کشید اما با مرگ او بیشتر متصرفاتش سر به شورش برداشتند.[۷۷]

حکومت زندیان توسط کریم خان زند در سال ۱۱۶۳ ه. ق بنیان نهاده شد[۷۸] و میان
فروپاشی افشاریان تا برآمدن قاجار به درازای چهل و شش سال در ایران بر سر کار
بودند. کریم خان خود را وکیل الرعایا نامید و از لقب شاه پرهیز کرد. شیراز را
پایتخت خود گردانید و در آبادانی آن کوشش نمود. ارگ، بازار، حمام و مسجد وکیل شیراز
از کریمخان زند وکیل الرعایا به یادگار مانده‌است.

وقتی جنگ‌های خانگی بازماندگان نادر شاه بی‌کفایتی آنان را برای مملکت‌داری آشکار
ساخت و عرصه را برای ظهور قدرت‌های جدید مستعد گردانید، خان زند به همراه علی مردان
خان بختیاری و ابوالفتح خان بختیاری اتحاد مثلثی تشکیل دادند و کسی را از سوی مادری
از تبار صفویان بود را به نام شاه‌اسماعیل سوم به شاهی برداشتند؛ ولی چون هیچ‌یک از
آنان خود را از دیگری کمتر نمی‌شمرد، ناچار به نزاع‌های داخلی روی آوردند. سرانجام
کریم خان توانست پس از شانزده سال مبارزه دایمی بر تمامی حریفان خود از جمله
محمدحسن خان قاجار و آزاد خان افغان غلبه کند و صفحات مرکزی و شمالی و غربی و جنوبی
ایران را در اختیار بگیرد. وی به انگلیسها روی خوش نشان نداد و همواره می‌گفت آن‌ها
می‌خواهند ایران را مانند هندوستان کنند. برادر وی، صادق خان، نیز موفق شد در سال
۱۱۸۹ هجری قمری بصره را از حکومت عثمانی منتزع نماید و به این ترتیب، نفاذ اوامر
دولت ایران را بر سراسر اروندرود و بحرین و جزایر جنوبی خلیج فارس مسلم گرداند.

قاجاریان از حدود سال ۱۱۷۰ تا ۱۳۰۴ ه. ش بر ایران فرمان راندند. ایل قاجار یکی از
طایفه‌های ترکمان بود که بر اثر یورش مغول از آسیای میانه به ایران آمدند. آنان
ابتدا در پیرامون ارمنستان ساکن شدند و در دوران صفویه به سپاه قزلباش حامی صفویان
پیوستند. شاه عباس بزرگ یک دسته از آنان را در استرآباد (گرگان) ساکن کرد و حکومت
قاجاریه نیز از قاجارهای استرآباد تشکیل یافته‌است. بنیانگذار این سلسله آغامحمد
خان است که رسماً در سال ۱۱۷۴ در تهران تاجگذاری کرد و آخرین پادشاه قاجار، احمد
شاه است. رضاخان میر پنج با کودتای سوم اسفند ۱۲۹۹ به کمک سید ضیاالدین طباطبایی در
سال ۱۳۰۴ احمد شاه را برکنار کرد و رضاشاه پهلوی، جای او را گرفت.[۷۹]

دودمان پهلوی پس از انحلال سلسله قاجار بر ایران حکومت کردند. رضاخان میر پنج با
کودتای سوم اسفند ۱۲۹۹ به کمک سید ضیاالدین طباطبایی و طراحی انگلیس به قدرت
رسید.[۸۰] او ابتدا وزیر جنگ سید ضیاء شد و چندی بعد به مقام ریاست الوزرایی احمد
شاه قاجار رسید. رضا خان در سال ۱۳۰۴ حکومت قاجار را منحل و حکومت پهلوی را ایجاد
کرد.

با حمله متفقین به ایران در شهریور ۱۳۲۰ رضاشاه از قدرت خلع و از ایران تبعید شده و
پسرش محمدرضا شاه پهلوی به جای او به قدرت رسید. در سال ۱۳۳۲ در جریان ملی شدن صنعت
نفت، محمدرضاشاه از ایران گریخت اما با کودتای ۲۸ مرداد علیه مصدق، به ایران بازگشت
و قدرت خود را تحکیم کرد. او با وقوع انقلاب اسلامی ایران برکنار شد و از این رو
آخرین شاه نظام ۲۵۰۰ ساله سلطنتی در ایران به حساب می‌آید. ملی شدن صنعت نفت
مهم‌ترین رویداد دوران وی محسوب می‌شود. انقلاب اسلامی ایران در سال ۱۳۵۷، انقلابی
بود که با شرکت اکثر مردم و احزاب اسلام‌گرا، ملی‌گرا، سوسیالیستی، و روشنفکران
ایران، نظام پادشاهی این کشور را سرنگون، و پیش‌زمینهٔ روی کار آمدن نظام جمهوری
اسلامی در ایران را فراهم کرد. این انقلاب به رهبری خمینی به پیروزی رسید. سلطنت
پهلوی با انقلاب ایران در سال ۱۳۵۷ برچیده شد.

نظام جمهوری اسلامی ایران حکومت کنونی ایران است که پس از پیروزی انقلاب اسلامی
ایران در سال ۱۳۵۷ و در تاریخ ۱۲ فروردین ۱۳۵۸، طی یک همه‌پرسی با رأی آری ۹۸٫۲٪
درصد از شرکت‌کنندگان تشکیل شد.[۸۱]

کلیه بخشهای حکومتی جمهوری اسلامی ایران، با انتخاب مردم (به صورت مستقیم یا غیر
مستقیم) تشکیل می‌شود[۸۲] ساختار سیاسی ایران شامل اشخاص حقیقی و حقوقی زیر است.
رهبر در رأس هرم قدرت قرار دارد. پس از رهبر ساختار سیاسی جمهوری اسلامی بر پایه سه
قوه مجریه، قضائیه، و مقننه است. مجلس خبرگان وظیفه انتخاب رهبری را برعهده دارد و
مجمع تشخیص مصلحت نظام ۸ وظیفه بر عهده دارد که یکی از آنها رسیدگی به اختلافات
مجلس شورای اسلامی و شورای نگهبان است.[۸۳]

ایران در شرق با افغانستان و پاکستان؛ در شمال شرقی با ترکمنستان، در بخش میانی
شمال با دریای خزر، در شمال غربی با جمهوری آذربایجان و ارمنستان؛ در غرب با ترکیه
و عراق؛ و سرانجام در جنوب با آب‌های خلیج فارس و دریای عمان همسایه‌است.

از دید طبیعی ایران از شمال به رود اترک، دریای خزر و رود ارس، از خاور به کوه‌های
هندوکش و کوه‌های باختری دره سند، از باختر به دامنه‌های باختری کوه‌های زاگرس و
حوضه آبریز اروندرود و از جنوب به خلیج فارس و دریای عمان محدود می‌شود.

بیش از نیمی از ایران کویری و نیمه کویری است. حدود یک سوم ایران نیز کوهستانی است
و بخش کوچکی از ایران (شامل جلگهٔ جنوب دریای خزر و جلگهٔ خوزستان) از جلگه‌های
حاصلخیز تشکیل شده‌است. بلندترین کوه ایران دماوند (۵۶۷۱ متر) می‌باشد. از دید
جغرافیایی؛ غربی‌ترین شهر ایران کلیساکندی، شرقی‌ترین شهر جالق، شمالی‌ترین شهر
پارس‌آباد و جنوبی‌ترین شهر چابهار است.[۸۴]

بر اساس قانون بخش‌بندی کشوری (مصوب ۱۲۸۶ شمسی) ایران به ۴ ایالت «آذربایجان»،
«خراسان»، «فارس»، و «کرمان و بلوچستان» و ۱۰ ولایت (جدا از ایالات) تقسیم شد. این
تقسیمات تا سال ۱۳۱۶ با دگرگونی‌های کوچکی به همین گونه ماند. در سال ۱۳۱۶ با تصویب
قانون جدید تقسیمات کشوری، ایران به ۱۰ استان و ۴۹ شهرستان تقسیم شد. به مرور زمان
با ایجاد استان‌های جدید، تعداد استان‌های ایران افزایش یافت. برای مدت‌های مدیدی
پس از پیروزی انقلاب اسلامی، ایران همچنان دارای ۲۴ استان بود. از سال ۱۳۷۲
به‌ترتیب استان اردبیل، استان قم، استان قزوین، گلستان تشکیل شده، خراسان به سه
استان خراسان جنوبی، خراسان شمالی و خراسان رضوی تقسیم شده و در سال ۱۳۸۹ البرز
آخرین استانی بود که تاکنون تأسیس شده‌است.

ایران از لحاظ آب و هوایی یکی از منحصربه‌فردترین کشورهاست. اختلاف دمای هوا در
زمستان میان گرمترین و سردترین نقطه گاهی به بیش از ۵۰ درجهٔ سانتیگراد می‌رسد.

داغ‌ترین نقطهٔ زمین در سال‌های ۲۰۰۴ و ۲۰۰۵ میلادی، در نقطه‌ای در کویر لوت ایران
بوده‌است.[۸۵]

میزان بارندگی در ایران بسیار متغیر است. در شمال به بیش از ۲۱۱۳ میلیمتر (رشت،
۱۳۸۳) نیز می‌رسد. در نواحی کویری بارش عمدتاً بسیار کم و در حدود ۱۵ میلیمتر است.
بارش نواحی شمال غرب و غرب، دامنه‌های جنوبی البرز و شمال شرق تا حدودی قابل توجه
(حدود ۵۰۰ میلیمتر) می‌باشد. در سایر نقاط میزان بارش از ۲۰۰ میلیمتر بیشتر
نمی‌شود. ایران با مشکلات کم‌آبی دست و پنجه نرم می‌کند. پیش‌بینی می‌شود ایران در
سال ۲۰۲۵ در وضعیت تنش آبی قرار بگیرد.[۸۶]

اختلاف دمای هوا در ایران در نقاط مختلف زیاد است. در حالی که در فصل زمستان دمای
شهرکرد در شب به ۳۰- درجه هم می‌رسد، مردم اهواز هوای تابستانی (۵۰ درجه) را تجربه
می‌کنند. هوای سواحل شمالی در تابستان گرم و مرطوب و در زمستان معتدل می‌باشد.
نواحی شمال غرب و غرب تابستانهای معتدل و زمستان‌های سرد و نواحی جنوبی
تابستان‌هایی به شدت گرم و زمستان‌هایی معتدل دارند.

در مورد ترکیب جمعیتی اقوام در ایران گزارش‌های مختلفی منتشر شده‌اند. ترکیب قومیتی
ایران بر اساس گزارش صندوق جمعیت سازمان ملل متحد ۵۱٪ فارسی‌زبان، ۲۴٪ آذربایجانی،
۸٪ گیلک و مازندرانی ۷٪ کرد، ۳٪ عرب، ۲٪ بلوچ، ۲٪ لر، ۲٪ ترکمن و ۱٪ نیز از دیگر
اقوام است.[۸۷] ترکیب قومیتی ایران بر اساس داده‌های «کتاب واقعیت‌های جهان سیا»
۶۱٪ فارسی‌زبان، ۱۶٪ آذربایجانی، ۱۰٪ کرد، ۶٪ لر، ۲٪ بلوچ، ۲٪ عرب، ۲٪ ترکمن و ۱٪
از دیگر اقوام است.[۸۸]

تخمین‌های کتابخانه کنگره به این ترتیب هستند: فارسی‌زبان (۶۵٪)، آذری (۱۶ ٪)، کرد
(۷٪)، لر (۶٪)، عرب (۲٪)، بلوچ (۲٪)، ترکمن (۱٪)، گروه‌های ترک‌تبار قبیله‌ای همچون
قشقایی (۱٪)، و گروه‌های غیر ایرانی و غیرترک همچون ارمنی، آشوری، و گرجی (کمتر از
۱٪). همچنین زبان فارسی به عنوان زبان مادری توسط حداقل ۶۵٪ جمعیت و به عنوان زبان
دوم توسط بخش بزرگی از ۳۵٪ دیگر گویش می‌شود.[۸۹] مازندرانی، گیلک، تات، لک، تالش،
خلج، مندایی (صائبی)، سیستانی و یهودی نیز از دیگر گروه‌های قومی ایران هستند.[۹۰]

بنابر گزارش سال ۲۰۰۸ دفتر کنترل مواد و جرایم سازمان ملل متحد، نزدیک به سه درصد
جمعیّت ۱۵ تا ۶۴ سال ایران مواد مخدر مصرف می‌کنند که این بالاترین درصد مصرف مواد
مخدر در جهان است.[۹۱] ایران بر اساس برآورد سال ۲۰۰۹ بیش از ۳۲ میلیون کاربر در
اینترنت دارد.[۹۲]

در سال ۲۰۱۴ مؤسسه مشاوره مدیریتی گالوپ گزارشی از نظرسنجی سال ۲۰۱۳ مبنی بر بررسی
وضعیت خشنودی و خوشحالی در بین ۱۳۸ کشور منتشر کرد که بنا به این گزارش، ایران،
دومین کشور غمگین جهان است.[۹۳][۹۴] مجله تجاری فوربز در سال ۲۰۱۳ همزمان با گالوپ،
با اشاره به «شاخص رفاه لگاتوم» ایران را از کشورهای بسیار غمگین در کنار سوریه
اعلام کرد البته رتبه‌ای در این گزارش به چشم نمی‌خورد.[۹۵] مهرنیوز در ۴ مرداد
۱۳۹۳ (۲۶ ژوئیه ۲۰۱۴) مدعی شد که مجله فوربز ایران را در رتبه یازدهم در نمودار
غمگین‌ترین کشورهای دنیا اعلام کرده است و با استناد به آن دقت آمارها را زیر سؤال
برد البته برای این ادعا منبعی را ارائه نکرد.[۹۶] سال ۱۳۹۴ خبرگزاری‌های داخلی
ایران از نظرسنجی سال ۲۰۱۴ موسسه جهانی مدیریتی گالوپ در بین ۱۵۳ هزار نفر از ۱۴۳
کشور جهان خبر دادند که ملت ایران در کنار عراق و کامبوج عصبانی‌ترین مردم در بین
این ۱۴۳ کشور بودند.[۹۷][۹۸] مردم ایران در این نظرسنجی اظهار کردند که رخدادهای
منفی زیادی را در زندگی روزمره خود تجربه می‌کنند. ۴۹ درصد از جمعیت کشور برابر
سؤال «آیا به‌تازگی عصبانی شده‌اید؟» پاسخ مثبت دادند. سیدحسن چلک، رئیس انجمن
مددکاری ایران برابر این موضوع اظهار داشت که فشارها و استرس‌های روزانه مردم ایران
باعث وقوع چنین مسئله‌ای شده است.[۹۷][۹۸]

در سال ۲۰۱۶ شاخص رفاه لگاتوم (که فوربز نیز به آن اشاره کرده بود) رتبه شکوفایی
ایران از ۱۴۹ کشور در جهان را رتبه ۱۱۸ اعلام کرد و توضیح داد:[۹۹]

شهریور و آبان ۱۳۹۵ خبرگزاری‌های ایران از ۲ میلیون زائر ایرانی کربلا خبر
دادند.[۱۰۰][۱۰۱][۱۰۲]

بر اساس تقسیم‌بندی دانشنامه اتنولوگ در ایران در مجموع حدود ۷۵ زبان رواج
دارد[۱۰۳] و بزرگ‌ترین گروه‌های زبانی ایران را فارسی، ترکی آذربایجانی، کردی، لری،
ترکمنی، گیلکی، مازندرانی، عربی و بلوچی تشکیل می‌دهند. از دیگر زبان‌های رایج در
ایران می‌توان به تاتی، تالشی و زبان‌های مرکزی ایران اشاره کرد.

ترکیب زبانی جمعیت ایران بر اساس «کتاب واقعیت‌های جهان سیا» ۵۳٪ فارسی و گویش‌های
آن، ۱۸٪ آذربایجانی و دیگر زبان‌های ترکی، ۱۰٪ کردی، ۷٪ گیلکی و مازندرانی، ۶٪ لری،
۲٪ بلوچی، ۲٪ عربی و ۲٪ زبان‌های دیگر است.[۸۸]

براساس نتایج سرشماری سال ۱۳۷۵ دربارهٔ ترکیب قومی ملّت ایران، جمعیت فارس‌ها حدود
۷۳ تا ۷۵ درصد جمعیت ایران است. آمار سرشماری سال ۱۳۷۵ نشان می‌دهد که ۸۲ تا ۸۳
درصد مردم فارسی صحبت می‌کنند و ۸۶/۲ درصد از آنها فقط فارسی را می‌فهمند.[۱۰۴]

زبان رسمی و اداری ایران فارسی است. این زبان از شاخه جنوب غربی زبان‌های ایرانی در
خانواده هند و اروپایی است. براساس اصل پانزدهم قانون اساسی ایران کتابهای درسی
باید با این زبان و خط باشد، ولی استفاده از زبان‌های محلی و قومی در مطبوعات و
رسانه‌های گروهی و تدریس ادبیات آنها در مدارس آزاد است.

پیش بینی می‌شود با نرخ رشد کنونی، جمعیت ایران تا سال ۲۰۵۰ به ۱۰۵ میلیون تن
افزایش یابد.[۱۰۵] جمعیت ایران بر اساس برآورد مرکز آمار در سال ۱۳۹۱ حدود ۷۷
میلیون و ۱۷۶ هزار نفر بوده‌است. رشد جمعیت ایران در حال کاهش است و در سال ۱۳۹۰ به
۱٫۲۹ درصد رسیده‌است. میانگین اندازه خانوارهای ایرانی نیز ۳٫۵۵ نفر است.[۱۰۶] در
سال ۱۳۹۰ ایران هجدهمین کشور پرجمعیت جهان بوده‌است.[۱۰۷]

همچنین آیین‌های دیگر در برخی دوره‌ها رواج یافته‌اند مانند دین مزدک، مانی و
مسیحیت پیش از اسلام. در پانصد سال گذشته، پس از تشکیل دولت صفویان همواره تشیع
آیین رسمی ایران بوده‌است. بر اساس نتایج سرشماری عمومی نفوس و مسکن سال ۱۳۹۰از
۷۵٬۱۴۹٬۶۶۹ نفر سرشماری شده در خصوص نوع دین، ۹۹/۳۸ درصد (۷۴٬۶۸۲٬۹۳۸ نفر) مسلمان،
۰/۱۶ درصد (۱۱۷٬۷۰۴ نفر) مسیحی، ۰/۰۱ درصد (۸٬۷۵۶ نفر) کلیمی، ۰/۰۳ درصد (۲۵٬۲۷۱
نفر) زرتشتی، ۰/۰۷ درصد (۴۹٬۱۰۱ نفر) سایر ادیان و ۰/۳۵ درصد (۲۶۵٬۸۹۹ نفر) اظهار
نشده ثبت شده است.[۱۰۸] برآوردهای خارجی انجام شده از جمعیت ایران، ۸۹٪ شیعه، ۹٪
سنی و ۲٪ مسیحی، زرتشتی، یهودی، بهائی و پیروان سایر ادیان هستند که با آمارهای
رسمی اندکی متفاوت است.[۸۸]

در اصل ۱۲ قانون اساسی جمهوری اسلامی ایران اسلام و مذهب جعفری دوازده امامی دین
رسمی است و مذاهب چهارگانه اهل سنت (حنفی، شافعی، حنبلی، مالکی) و شیعیان زیدی نیز
به عنوان اقلیت مذهبی قانونی شناخته شده‌اند. همچنین در اصل ۱۳ قانون اساسی،
ایرانیان مسیحی، یهودی و زرتشتی به عنوان اقلیت دینی پذیرفته شده‌اند و می‌توانند
در حدود قانون بر اساس کیش خود عمل نمایند.

پیش از قاجاریان و همچنین پیش از ورود اسلام به ایران پرچم این کشور در سده‌های
مختلف تغییرات متفاوتی داشت اما شناخته‌شده‌ترین پرچم‌های ایران در عصر حاضر یکی
پرچم رسمی جمهوری اسلامی ایران است که از سال ۱۳۵۷ در نظر گرفته شد و دیگری پرچم سه
رنگ شیر و خورشید است که در زمان قاجار به ویژه صدارت امیرکبیر در سال ۱۸۴۹ در نظر
گرفته شد،[۱۱۰] اگرچه قدمت نشان شیر و خورشید در پرچم به دوره تیموریان در سال ۸۲۶
هجری قمری بر می‌گردد و همچنین در مُهرها و ضرب سکه قدمت بیشتری دارد حدود قرن ششم
یا هفتم هجری. ترسیم متداول خورشید به صورت زنانه بود و ریشه این نشان به صور فلکی
اسد در منطقةالبروج در اخترشناسی مرتبط است.[۱۱۱] در پرچم سه رنگ دوره قاجار در
آغاز خورشید چهرهٔ زنانه داشت اما در زمان رضا شاه پهلوی چهره زنانه خورشید حذف
شد.[۱۱۱] از سال ۱۳۵۷ پرچم سه رنگ حفظ شد و نشان لا اله الا الله همراه دو نوار
الله‌اکبر جایگزین نشان شیر و خورشید شدند. نسبت ابعاد پرچم نیز ۲:۳ است.

ایران یکی از ۱۹۲ کشور عضو سازمان ملل متحد است. همچنین در سازمان کشورهای صادر
کنندهٔ نفت (اوپک)، سازمان کنفرانس اسلامی، جنبش عدم تعهد، سازمان اکو نیز عضویّت
دارد.

نظام حقوقی ایران ترکیبی از فقه شیعه و نظام حقوقی رومی-ژرمنی است و عناصری از هر
دو سیستم را در خود دارد.[۱۱۲] رهبر رئیس قوه قضائیه را انتخاب می‌کند و او نیز
رئیس دیوان عالی و دادستان کل کشور را منصوب می‌کند. چندین نوع دادگاه در ایران
فعالیت می‌کند. دادگاه‌های عادی به دادگاه‌های حقوقی (اختلاف میان اشخاص) و جزایی
(صدور حکم مجازات برای مجرمین) تقسیم می‌شوند. دادگاه خانواده به اختلافات خانوادگی
رسیدگی می‌کند. دادگاه انقلاب اسلامی صلاحیت رسیدگی به جرایم مربوط به امنیت ملی را
دارد و دادگاه ویژه روحانیت هم مخصوص رسیدگی به اتهامات روحانیون است.

ایران دو نوع نیروی مسلح دارد. یکی ارتش که یک نیروی متعارف نظامی است و دیگری سپاه
پاسداران که وظیفه دفاع از انقلاب و امنیت داخلی را نیز بر عهده دارد. یک نیروی
شبه‌نظامی و داوطلب با نام بسیج هم زیر نظر سپاه سازماندهی می‌شود. استراتژی نظامی
ایران پیرامون دو هدف اصلی بنا شده‌است:

به نوشته گلوبال سکیوریتی؛ نیروی زمینی ایران فاقد توانایی عملیات‌های نظامی مشترک
مدرن است. این به دلیل پایبندی به دکترین‌های نظامی قدیمی و ساختار نظامی نامناسبی
است که بر آرایش‌های مستقیم پیاده‌نظام تأکید دارد و اجازه ترکیب مؤثر عملیات‌های
هوایی و زمینی را در جغرافیای ناهموار و وسیع کشور نمی‌دهد. نیروی هوایی و دفاع
هوایی ضعیفترین حلقه در ساختار دفاعی کلی کشور هستند. این وضعیت تا زمانی که
هواپیماهای ایرانی تعویض نشده، موجودی قطعات یدکی آنها افزایش پیدا نکند و
آموزش‌های خلبانان ارتقاء نیابد ادامه خواهد داشت چون اکثر هواگردهای ایران
جنگنده‌های آمریکایی و جنگنده-بمب‌افکن‌های چینی و روسی سالخورده هستند. با این
وجود نیروی هوایی همچنان سطح قابل قبولی از قابلیت تهاجمی را حفظ کرده اما به دلیل
ضعف در پدافند هوایی در مقابل حملات هوایی آسیب‌پذیر است.[۱۱۳]

حمل‌ونقل در ایران با توجه به یارانه‌های دولتی که به بنزین و گازوئیل تعلق می‌گیرد
ارزان است و همین یارانه‌ها بخش هنگفتی از خزانه دولت را می‌بلعد و منجر به الگوی
اسراف‌کارانه مصرف سوخت، قاچاق به کشورهای همسایه و آلودگی هوا شده‌است. در سال
۲۰۰۸ بیش از یک میلیون نفر در بخش حمل‌ونقل مشغول به کار بوده‌اند. طول جاده‌های
ایران در سال ۲۰۱۱ به ۱۷۳ هزار کیلومتر می‌رسیده که ۷۳ درصد آن آسفالت است. خطوط
ریلی کشور نیز در همین سال ۱۱۰۶ کیلومتر بوده‌است.

سالانه ۸۰۰ هزار تصادف در ایران روی می‌دهد که از حیث آمار مرگبارترین حوادث
جاده‌ای، ایران رتبه اول را در جهان دارد.[۱۱۴]

از سال ۱۳۵۳ بیش از چهار دهه است که ایران با نرخ تورم بالا دست و پنجه نرم می‌کند.
پایین‌ترین تورم درطول این سال‌ها ۷ درصد و گاهی نیز در حدود ۵۰ درصد بوده‌است و
نرخ بیکاری زمانی ۳ درصد و گاهی بیش از ۱۶ درصد بوده‌است. در سال‌های ۱۳۹۰ و ۱۳۹۱
(دو سال اخیر حکومت محمود احمدی‌نژاد) ایران شاهد تورم شدید و رشد منفی اقتصادی
روبرو شد. با به قدرت رسیدن حسن روحانی در سال ۱۳۹۲ سرعت رشد تورم بسیار کمتر شد
اما با این وجود نرخ تورم ایران در سال ۲۰۱۳ بعد از ونزوئلا بالاترین رقم در جهان
بوده است.[۱۱۵]

در حالی که در زمینه بدهی خارجی، این رقم برای مدت‌ها صفر بوده ولی گاه چنان افزایش
یافته که دولت را با بحران بازپرداخت مواجه کرده‌است. خصوصی‌سازی، رهایی از اقتصاد
متکی به نفت و همگام شدن با اقتصاد جهانی پیشنهادهایی است که از سوی تحلیلگران برای
بهبود اوضاع اقتصادی ایران مطرح می‌شود.

وابستگی شدید به درآمدهای غیرقابل اعتماد نفتی، برنامه‌ریزی اقتصادی ایران را
همواره شکننده کرده‌است. برنامه دولت این است که وابستگی به درآمدهای نفتی را که ۸۰
درصد درآمدهای ارزی ایران را تشکیل می‌دهد، کاهش دهد اما هر گونه تلاش برای خارج
کردن درآمدهای نفتی به معنای آن است که درآمدهای مالیاتی چند برابر شود. در همین
راستا دولت اقدام به اجرای طرح هدفمندی یارانه‌ها نموده‌است.

ایران در سالیان مختلف رشد اقتصادی مختلفی را تجربه کرده‌است. بر پایه گزارش صندوق
بین‌المللی پول در سال ۲۰۰۹ میلادی رشد اقتصادی ایران ۱٫۱ بوده که این رقم در سال
۲۰۱۰ میلادی به ۱٫۶ درصد رسیده‌است که پس از قرقیزستان کمترین نرخ رشد اقتصادی را
در بین کشورهای منطقه داشته‌است. بر پایه پیش بینی صندوق بین‌المللی پول نرخ رشد
ایران در سال ۲۰۱۱ میلادی به صفر درصد نزول می‌کند و در سال ۲۰۱میلادی ۲ به ۳ درصد
خواهد رسید.[۱۱۶]

ایران در زمینه کشاورزی و باغداری، در خصوص برخی تولیدات دارای رتبه‌های بالایی
است. بنا بر آمار سال ۲۰۰۷ میلادی، این کشور در تولید خیار در جهان دارای مقام
دوم،[۱۱۷] بادام مقام چهارم،[۱۱۸] سیب مقام پنجم[۱۱۹] گیلاس سوم،[۱۲۰] انجیر مقام
سوم،[۱۲۱] پسته مقام اول،[۱۲۲] طالبی مقام چهارم،[۱۲۳] گردو مقام دوم،[۱۲۴] زردآلو
مقام دوم،[۱۲۵] خرما مقام دوم،[۱۲۶] نخود مقام چهارم،[۱۲۷] هندوانه مقام پنجم،[۱۲۸]
می‌باشد.

عمده‌ترین صنایع پیشرفته ایران عبارت‌اند از: صنایع نفت، گاز، پتروشیمی، فولاد،
نساجی، شیمیایی، غذایی، خودروسازی، الکتریکی و الکترونیکی و…

سازه‌های مهم دستی و سنتی ایران عبارت‌اند از: فرش و قالی، گلیم بافی و زیلو،
منبت‌کاری، خاتم‌کاری و سفال‌گری.

مهمترین صنایع و معادن ایران عبارتست از: نفت و گاز. ایران، سومین ذخایر نفتی جهان،
یازده درصد ذخایر ثابت شده نفتی زمین معادل ۱۳۰ میلیارد بشکه؛ و نیز دومین ذخایر
گازی جهان، هجده درصد ذخایر ثابت شده گاز زمین، معادل ۲۶ تریلیون متر مکعب را در
اختیار خود دارد.[۱۲۹][۱۳۰] همچنین ایران دومین صادرکننده بزرگ سازمان اپک است که
پتانسیل تبدیل شدن به یک ابرقدرت انرژی را دارد.[۱۳۱] مهم‌ترین منطقه‌های نفتی این
کشور مسجد سلیمان، هفتگل، گچساران، آغاجاری و اسلام‌آباد غرب (شاه آباد پیشین) است.
همچنین دریای مازندران نیز اندوخته نفتی بسیاری را در خود نهفته دارد. نفت قم نیز
در حال بهره‌برداری است. مهمترین میدان گازی ایران، میدان گازی پارس، شامل: میدان
گازی پارس جنوبی در منطقه عسلویه و میدان گازی پارس شمالی در منطقه مندستان هر دو
در استان بوشهر واقع است.

بیشترین معادن در حال بهره‌برداری در استان‌های خراسان وجود دارد. دیگر معادن مهم
ایران عبارت‌اند از: معادن کانیهای فلزی: آهن، منگنز، کرومیت، مس، سرب، روی، نیکل،
کبالت، طلا، نقره و اورانیوم؛ معدنی شیمیایی: گوگرد، نمک؛ سنگهای تزئینی مانند
فیروزه؛ شن و ماسه؛ و زغال سنگ.

گردشگری در ایران قابلیت زیادی برای گسترش دارد. بر پایهٔ گزارش سازمان جهانی
جهانگردی، ایران رتبه دهم جاذبه‌های باستانی و تاریخی و رتبه پنجم جاذبه‌های طبیعی
را در جهان دارا است، ولی با این وجود به دلیل محدودیتهای اجتماعی و تفریحی تاکنون
چندان در جذب گردشگران خارجی موفق نبوده‌است.[۱۳۲] آمارهای رسمی از ورود گردشگران
به ایران تفاوتی بین سفرهای تجاری، تفریحی و زیارتی نمی‌گذارد. اما به طور کلی در
سال ۲۰۱۱ حدود ۳ میلیون نفر وارد ایران شدند و از این طریق بیش از دو میلیارد دلار
وارد اقتصاد ملی ایران شد.[۱۳۳]

مطابق امار سازمان شفافیت بین‌المللی، رده ایران در جدول فساد اداری و مالی، در سال
۲۰۱۵ صدو سی ام بوده. ایران از این لحاظ با کشورهایی چون اوکراین، کامرون، نپال،
نیکاراگوئه و پاراگوئه در یک ردیف قرار گرفت.[۱۳۴]

فرهنگ ایرانی ریشه در تاریخ دارد. برای شناخت فرهنگ ایران باید به کشورهای مستقلی
که در پیرامون ایران هستند نیز نگریست. افغانستان، تاجیکستان، ازبکستان، پاکستان،
ترکمنستان، جمهوری آذربایجان و حتّی ارمنستان و گرجستان و همچنین کردهای عراق و
ترکیه همگی کم یا زیاد گوشه‌ای از فرهنگ ایران را به ارث برده‌اند.

موسیقی ایرانی به گونه‌های گوناگون بازشناخته می‌شود، موسیقی کلاسیک (یا موسیقی
اصیل یا ردیف)، موسیقی محلی (نواحی)، موسیقی آیینی و مذهبی. به دلیل از بین رفتن
بسیاری از قطعات و آثار تاریخی موسیقی دقیقاً روشن نیست اینگونه موسیقی در طول
تاریخ چگونه اجرا می‌شده ولی در دوره معاصر، موسیقی ایرانی هم به صورت تکنوازی
(عمدتاً مبتنی بر بداهه نوازی) و هم به گونه گروهی که دربرگیرنده خواننده، نوازنده
و تنبک‌نواز است، نواخته می‌شود. موسیقی ایرانی هنگامی که به گونه تک‌نوازی نواخته
می‌شود، مونوفونیک است، هرچند در تک‌نوازی نیز آکوردها برای آرایه‌بندی به کار
می‌روند و در برخی فرم‌ها شاید در سراسر یک آهنگ نُت پدال نواخته شود. موسیقی که به
گونه گروهی نواخته می‌شود، هته روفونیک است و آهنگی که خواننده آماده می‌کند،
نوازنده به آسانی آن را بازتاب می‌دهد و کم و بیش آن را دگرگون می‌سازد.

نگارگری ایرانی که به اشتباه مینیاتور نیز خوانده می‌شود شامل آثاری از دوره‌های
مختلف تاریخ اسلامی ایران است که بیشتر به صورت مصورسازی کتب ادبی (ورقه و گلشاه،
کلیله و دمنه، سمک عیار)، علمی و فنی (التریاق، الادویه المفرده، الاغانی)، تاریخی
(جامع التواریخ)، و همچنین، برخی کتب مذهبی، همچون، خاوران نامه می‌باشد.

اولین آثاری که بتوان نام نقاشی بر آنها نهاد، در غار دوشه لرستان و با حدود هشت تا
ده‌هزار سال قدمت به دست آمده، و در دوره تاریخی آنچه را که بتوان نقاشی نامید در
دیوارنگاری‌های اشکانی و ساسانی می‌توان دید. با ورود اسلام به ایران، این کشور تا
مدت‌ها به دست امویان و عباسیان اداره شد، و از آن پس، با روی کار آمدن سلسله‌های
ایرانی سامانیان، غزنویان، و آل بویه استقلال از دست رفتهٔ ایرانیان تا حدودی به
آنها بازگشت. از این پس، زمینه برای احیای هنر و فرهنگ ایرانی به‌خصوص نگارگری
ایرانی فراهم شد.

قالی‌بافی همواره در فرهنگ ایران جایگاه خاصی داشته و امروزه بیشترین فرش‌های
دستباف دنیا در ایران ساخته می‌شود. میزان صادرات فرش‌های دستباف ایران در سال حدود
۵۱۷ میلیون دلار بوده‌است. نقشه‌ها و طرح‌های قالی در مناطق مختلف کشور متفاوت است
اما به طور کلی از رنگ‌های متنوعی برای به تصویر کشیدن گل‌ها و گیاهان، جانوران و
پرندگان استفاده می‌شود. زیراندازهای دیگری مثل گبه و گلیم نیز بافته می‌شوند که از
نظر شیوه گره‌زنی و بافت تاروپود با فرش تفاوت دارند.

ادبیات فارسی تاریخی هزار و صد ساله دارد. شعر فارسی و نثر فارسی دو گونه اصلی در
ادب فارسی هستند. برخی کتابهای قدیمی در موضوعات غیرادبی مانند تاریخ، مناجات و
علوم گوناگون نیز دارای ارزش ادبی هستند و با گذشت زمان در زمره آثار کلاسیک ادبیات
فارسی قرار گرفته‌اند.

آوازه برخی شاعران و نویسندگان ایرانی از مرزهای ایران فراتر رفته‌است. شاعران و
نویسندگانی نظیر فردوسی، سعدی، حافظ شیرازی، مولوی، عمر خیام و نظامی شهرتی جهانی
دارند. در میان چهره‌های شناخته شده ادبیات معاصر فارسی در جهان می‌توان به صادق
هدایت در داستان، نیما یوشیج در شعر و بهرام بیضایی در نمایشنامه اشاره کرد.

کلیه بررسی‌ها و کاوش‌های باستانشناسی حکایت از آن دارد که سابقه معماری ایران به
حدود هزاره هفتم پیش −از میلاد می‌رسد. از آن زمان تا کنون پیوسته این هنر در
ارتباط با مسائل گوناگون، به‌ویژه علل مذهبی، توسعه و تکامل یافته‌است.

خوشنویسی ایرانی بخشی از خوشنویسی اسلامی است که در ایران و سرزمین‌های وابسته یا
تحت نفوذ او همچون کشورهای آسیای میانه، افغانستان و شبه قاره هند به تدریج حول
محور فرهنگ ایرانی شکل گرفت؛ و نه تنها از مفاخر هنر ایرانی بلکه از مفاخر هنر
اسلامی و حتی هنر جهان به شمار می‌رود.

درحالی که عمدهٔ تبدیل نگارش معمولی کلمات به خوشنویسی هنرمندانه در جهان اسلام،
به‌عهده ایرانیان بوده‌است، رفته رفته ایرانیان سبک و شیوه‌هایی مختص به خود را در
خوشنویسی ابداع کردند. هرچند این شیوه‌ها و قلم‌های ابداعی در سایر کشورهای اسلامی
هم طرفدارانی دارد اما بیشتر مربوط به ایران و کشورهای تحت نفوذ آن همچون کشورهای
آسیای میانه، افغانستان، پاکستان و هند می‌باشد. در این منطقه نیز خوشنویسی همواره
به عنوان والاترین شکل هنرهای بصری مورد توجه بوده و دارای لطافتی خاص است.[۱]

نخستین دوربین فیلم‌برداری در زمان مظفرالدین‌شاه به ایران آمد. نخستین فیلم صدادار
پارسی، فیلم دختر لر بود که عبدالحسین سپنتا در سال ۱۳۱۷ خورشیدی ساخت.

ورود نخستین دستگاه سینماتوگراف به ایران در سال ۱۲۷۹ هجری خورشیدی توسط
مظفرالدین‌شاه سرآغازی برای سینمای ایران به شمار می‌آید؛ هر چند ساخت اولین سالن
سینمای عمومی تا سال ۱۲۹۱ سرنگرفت. تا سال ۱۳۰۸ هیچ فیلم ایرانی ساخته نشد و اندک
سینماهای تأسیس شده به نمایش فیلم‌های غربی که در مواردی زیرنویس پارسی داشتند
می‌پرداختند. نخستین فیلم بلند سینمایی ایران به نام آبی و رابی را در سال ۱۳۰۹
اوانس اوگانیانس با فیلمبرداری خان بابا معتضدی ساخت.

تهران نخستین شهر غرب آسیا بود که میزبان بازی‌های آسیایی ۱۹۷۴ شد. ورزشگاه آزادی
که برای این رقابتها ساخته شد بزرگترین ورزشگاه ایران است. ورزش زورخانه‌ای و کشتی
به عنوان ورزش‌های سنتی و ملی ایران شناخته می‌شوند. تیم ملی کشتی آزاد ایران شش
بار قهرمان تیمی جهان شده‌است و بیشترین مدال‌های ایران در المپیک در این رشته به
دست آمده‌است. غلامرضا تختی قهرمان المپیک و جهان در دهه ۱۳۳۰ و ۱۳۴۰ به عنوان یک
قهرمان اسطوره‌ای و نماد جوانمردی در ایران مورد احترام است.

فوتبال در ایران امروزه از محبوب‌ترین ورزش‌های ایران است. تیم ملی فوتبال ایران
چهار بار به جام جهانی راه پیدا کرده، سه بار قهرمان آسیا و چهار بار برندهٔ مدال
طلای بازی‌های آسیایی شده‌است. بسکتبال و والیبال ایران نیز از دههٔ ۱۳۸۰ به بعد
موفقیت‌های زیادی کسب کرده‌اند. تیم ملی بسکتبال ایران در چهار دوره اخیر جام
ملتهای آسیا از ۲۰۰۷ تا ۲۰۱۳ سه بار قهرمان شده‌است و تیم ملی والیبال ایران با کسب
رتبه ششم در قهرمانی جهان ۲۰۱۴ و رتبه چهارم لیگ جهانی ۲۰۱۴ بهترین نتایج یک تیم
آسیایی در این رشته ورزشی را کسب کرد.

ایران زادگاه ورزش چوگان است و در متن‌های قدیمی همچون شاهنامه فردوسی به این بازی
اشاره شده‌است. تخته نرد نیز از بازی‌هایی است که در ایران ابداع شده و بخش مهمی از
تکامل شطرنج نیز در ایران اتفاق افتاده است. با توجه به محیط کوهستانی ایران
ورزش‌های کوهنوردی و صخره‌نوردی نیز در ایران رایجند. چندین پیست اسکی هم در نزدیکی
تهران واقع است و پیست اسکی توچال با ارتفاع ۳۷۳۰ متر از مرتفع‌ترین پیست‌های
دنیاست.

ورزش‌های قدرتی همچون وزنه‌برداری نیز در ایران بسیار محبوب هستند. وزنه‌برداری پس
از کشتی بیشترین مدال‌های المپیکی ایران را به دست آورده‌است. هنرهای رزمی متنوعی
نیز در ایران تمرین می‌شوند. کونگ‌فو توآ در دهه ۱۳۵۰ در ایران با اقتباس از هنرهای
رزمی چینی ابداع شد و ورزشکاران ایرانی در رشته‌های مختلف رزمی بارها قهرمان جهان
شده‌اند.

از نخستین حضور رسمی ایران در المپیک در بازی‌های ۱۹۴۸ لندن تا ۲۰۱۲ لندن،
ورزشکاران ایرانی موفق شدند تا در مجموع ۶۰ مدال برای کشورشان تصاحب کنند. ۱۵ مدال
طلا، ۲۰ مدال نقره و ۲۵ مدال برنز حاصل تلاش ۳۹ ورزشکار ایرانی در ۱۵دوره از
بازی‌های المپیک است. ۳۳ مدال در کشتی آزاد، ۱۶ مدال در وزنه‌برداری، ۵ مدال در
کشتی فرنگی، ۵ مدال در تکواندو و یک مدال در پرتاب دیسک به دست آمده‌اند و هادی
ساعی با دو مدال طلا و یک برنز پرافتخارترین ورزشکار ایران در المپیک است. بهترین
مقام ایران رتبهٔ چهاردهم در المپیک ۱۹۵۶ ملبورن است و بهترین نتیجه از نظر تعداد
مدال هم در المپیک ۲۰۱۲ لندن با ۴ مدال طلا، ۵ مدال نقره و ۳ مدال برنز به دست
آمد.[۱۳۵]



https://fa.wikipedia.org/wiki/%D8%B9%DB%8C%D8%AF_%D9%81%D8%B7%D8%B1

عید فطر روز اول ماه شوال و در پایان ماه رمضان است. عید فطر از مهم‌ترین جشن‌ها و
اعیاد مسلمانان است. در کشورهای اسلامی، عید فطر از جمله اعیاد بسیار مهم محسوب
می‌شود و معمولاً با تعطیلی رسمی همراه است. در این روز، روزه حرام است و مسلمانان
نماز عید برگزار می‌کنند. [۲] پرداخت زکات فطره در این روز بر مسلمانان واجب است.
در ایران از سال ۱۳۹۰ با تصویب مجلس شورای اسلامی و تایید شورای نگهبان[۱] عید فطر
دو روز (روز عید و روز بعد) تعطیل است.

از آن‌جایی که شرط اعلام ماه شوال با رویت هلال ماه به وقوع می‌پیوندد. همواره در
کشورهای مسلمان، بر حسب موقعیت مکانی آن کشور، رویت هلال ماه اول ماه شوال و روز
عید فطر متغیر است به صورتی که ممکن است به طور مثال در عربستان سعودی روز دوشنبه
روز عید اعلام شود اما در ایران روز سه شنبه روز عید فطر اعلام شود.

بعضی از مراجع تقلید و علمای شیعه معتقدند تعیین عید فطر بر عهده حاکم شرع است و
پیروی از آن [۳][پیوند مرده] بر تمام شیعیان حتی مراجعی که نسبت به آن علم
ندارند(رؤیت ماه جدید برای آنها ثابت نشده) لازم است. هر چند اگر فردی مطمئن شود که
آن روز آخر ماه رمضان و یا دوم ماه شوال است شرعاً نمی‌توان او را از عمل به علم
خود بازداشت.[۴]

گفتنی است در ایران بطور عمده تعیین عید فطر بر عهده حاکم شرع (سید علی خامنه‌ای)
است و پیروی از آن طبق نظر بعضی مراجع تقلید[۲][پیوند مرده] و علمای شیعه، بر تمام
شیعیان حتی مراجعی که نسبت به آن علم ندارند لازم است. ولی برخی از مراجع تقلید خود
به اعلام روز فطر اقدام می‌کنند شایان ذکر است که به علت در اختیار نداشتن رسانه
معتبر و فراگیر اکثر مردم به نظر سید علی خامنه‌ای توجه می کنند در صورتی که رسانه
معتبری برای هر مرجعی وجود داشته باشد بیشتر مردم به نظر مرجع تقلید خود اقتدا می
کنند به همین دلیل اکثر مراجع تقلید اقدام به راه اندازی سامانه پیام کوتاه و ایمیل
کرده‌اند که اخبار لازم و فوری را به اطلاع مقلدان خود برسانند که البته این مورد
هم با مشکلاتی روبرو می‌شود در سال ۱۳۸۴ مراجع تقلید محمد تقی بهجت و فاضل لنکرانی
و یوسف صانعی روز عید فطر را متفاوت با نظر رهبر وقت جمهوری اسلامی ایران، که علت
تفاوت اعلام روز عید فطر علما با هم روز قدس بود که جمعه آخر ماه رمضان می‌باشد سید
علی خامنه‌ای مشخص کرد.[۳][پیوند مرده] هر چند اگر فردی مطمئن شود که آن روز آخر
ماه رمضان و یا دوم ماه شوال است شرعاً نمی‌توان او را از عمل به علم خود
بازداشت.[۴]

در کشور عربستان سعودی به عنوان مهم‌ترین کشور سنی مذهب، این وظیفه را شورای عالی
قضایی عربستان سعودی که مهم‌ترین مرجع اسلامی و تصمیم گیری است بر عهده دارد.
معمولاً سایر کشورهای عربی و اسلامی منطقه نیز با پیروی از روز خاصی که توسط شورای
عالی قضایی عربستان سعودی تعیین شده، آن روز را به عنوان روز عید فطر اعلام
می‌کنند. در تمامی کشورهای اسلامی گذشته از نوع حکومت مشخص کردن عید فطر بر مبنای
شروع ماه شوال و از همه مهمتر رویت هلال شوال معین می‌شود.[۵]

از سنت‌های مسلمانان در روز عید فطر، تکبیر است. تکبیر در روز عید فطر، برگرفته از
آیه‌ای از قرآن است [۶] و پیش از نماز عید فطر و شروع خطبه، در خانه‌ها و کوچه و
بازار خوانده می‌شود.

در متون اسلامی، توصیه شده است که مسلمانان در روز عید فطر و عید قربان، تن خود را
در آب بشویند و غسل کنند. غسل عید، از سنت‌های مسلمانان در روز عید است و در آن
فرقی بین مردان، زنان و کودکان نیست. برخلاف غسل جمعه، غسل عید می‌تواند قبل از
اذان صبح انجام گیرد. علاوه بر غسل، عطر زدن و مسواک کردن نیز از سنت‌های روز عید
فطر است.

در مالزی، عید فطر بیشتر به نام‌های هری رایا و یا عیدالفطری خوانده می‌شود. هری
رایا در لغت به معنی « روز جشن» است؛ و برای اشاره به عیدهای اسلامی چون عید فطر و
عید قربان به کار می‌رود.

معمولاً در شب پیش از عید فطر، خانواده‌های مالایی، به ویژه زنان خانه دار به تهیه
غذاها و شیرینی‌های سنتی مخصوص این عید می‌پردازند. از مهم‌ترین این غذاها، رندانگ
است که از گوشت گاو و مرغ پخته شده در شیرنارگیل درست می‌شود. دیگر غذای سنتی مخصوص
عید فطر، کتوفات است که از برنج پیچیده شده در برگ خرما تهیه می‌شود.

در فرهنگ مالزی، شب بیست و هفتم ماه رمضان توجوه لیکور خوانده می‌شود که به معنی
عدد بیست و هفت است. در طی این شب ها، مردم مالزی با روشن کردن شمع‌ها و چراغ‌های
نفتی(که پلیته نامیده می‌شود) در جلوی خانه‌ها و آذین بندی و چراغانی کردن
خیابان‌ها به استقبال عید فطر می‌روند. این سنت از این باور سنتی مالایی‌ها سرچشمه
می‌گرفت که در شب قدر، فرشتگان و روح القدس در خانه‌هایی که در آن نور وجود دارد،
فرو می‌آیند؛ البته امروزه چنین باوری وجود ندارد و روشن کردن چراغ‌های نفتی صرفاً
جنبه تزیینی دارد.

در طول عید فطر، مرسوم است که مالایی‌ها لباس‌های سنتی و محلی را می پوشند؛ لباس
سنتی مردان باجوملایو و لباس سنتی زنان باجوکورونگ یا باجوکبایا خوانده می‌شود.
همچنین در بین مردان و زنان مسلمان مالزی مرسوم است که شال‌های سنتی موسوم به سونگت
را در روزهای عید فطر بر شانه‌های خود بیندازند.

مسلمانان مالزی عموماً در روز و پس از طلوع آفتاب، در نماز عید فطر شرکت می جویند؛
پس از نماز زیارت اهل قبور مرسوم است. در زمان زیارت قبور، سوره یس از قرآن را می
خوانند و برای آرامش روح مردگان دعا می‌کنند.

در باقی روز، مالایی‌ها به دیدار آشنایان و خویشاوندانشان می‌روند؛ به بچه‌ها در
روز عید فطر مقداری پول داده می‌شود که دویترایا نام دارد.

نخست وزیر مالزی هم در روز اول عید فطر معمولاً بارعام می‌گیرد و مردم می‌توانند
برای عرض تبریک به خانه او بروند؛ این مراسم در شهر پوتراجایا برگزار می‌شود.

عید فطر در مالزی، تنها یک عید مذهبی و دینی نیست؛ بلکه عید ملی است[نیازمند منبع]و
تمام چینی‌های مقیم مالزی و پیروان دیگر ادیان نیز در این جشن شرکت می
جویند.[نیازمند منبع]



https://fa.wikipedia.org/wiki/%D8%A7%DB%8C%D8%B3%D9%84%D9%86%D8%AF

مختصات: ۶۴°۰۸′ شمالی ۲۱°۵۶′ غربی﻿ / ﻿۶۴.۱۳۳° شمالی ۲۱.۹۳۳° غربی﻿ / 64.133;
-21.933

جمهوری ایسلند شمالی‌ترین کشور اروپا و کشوری است جزیره‌ای در شمال اقیانوس اطلس.
پایتخت و بزرگ‌ترین شهر آن ریکیاویک و جمعیت این کشور ۳۲۰ هزار نفر است. واحد پول
این کشور کرونای ایسلند نام دارد و زبان رسمی آن زبان ایسلندی است. ۹۳٫۳۶ درصد مردم
آن را ایسلندی‌ها تشکیل می‌دهند که از تبار ژرمن هستند و مابقی عمدتاً از مهاجران
دیگر کشورهای اروپایی هستند. حدود ۸۸ درصد از مردم این کشور مسیحی و بیشترشان پیرو
آیین پروتستان هستند.[۱]

ایسلند که تا قرن بیستم از فقیرترین کشورهای جهان بود در سال‌های پس از جنگ جهانی
دوم با صنعتی کردن ماهیگیری خود و دریافت کمک از طرح مارشال به رفاه دست یافت و
توانست در دههٔ ۱۹۹۰ تبدیل به یکی از مرفه‌ترین کشورهای جهان شود و حتی از لحاظ
شاخص توسعه انسانی در سال ۲۰۰۵ رتبهٔ اول را در میان کشورهای جهان به‌دست‌آورد.[۲]
ایسلند دارای بازاری آزاد است و میزان مالیات در این کشور نسبت به دیگر اعضای
سازمان همکاری اقتصادی و توسعه نسبتاً پایین است.

ایسلند با مساحت ۱۰۳٬۰۰۰ کیلومتر مربع کمی بزرگتر از کرهٔ جنوبی است و کناره‌های
حاشیه‌ای جزیره در جنوب غرب جزیره ایسلند، دوسوم جمعیت این کشور را در خود جای
داده‌است. زمین این کشور از نظر آتشفشانی و زمین‌شناختی فعال است و در آن
آبفشان‌های بسیار یافت می‌شود و انرژی زمین‌گرمایی نیز در بسیاری از نقاط آن در
دسترس است.

منطقه ایسلند که کمی پایین‌تر از مدار قطبی واقع شده آب‌وهوای سرد و قطبی دارد ولی
حضور جبهه‌هایی از هوای معتدل از سرمای شدید این جزیره کاسته است. منطقه داخلی
جزیره بیشتر از فلاتی تشکیل شده که با ماسه‌زارها، کوه‌ها و یخچال‌ها پوشیده
شده‌است. شمار زیادی از رودخانه‌هایی که از این یخچال‌ها سرچشمه می‌گیرند نیز با
گذر از زمین‌های پست‌تر به سوی دریا سرازیر می‌شوند.

اسکان دائمی انسان در ایسلند از سال ۸۷۴ آغاز شد یعنی زمانی که اینگولفور آرنارسون،
یک رئیس قبیله از نروژ با افراد خود به این جزیره آمده و به طور دائمی در آن مستقر
شد. پیش از او افراد دیگری به طور فصلی و موقت به جزیره ایسلند می‌آمدند.

ایسلند از سال ۱۲۶۲ تا ۱۹۱۸ جزئی از پادشاهی نروژ و پس از آن بخشی از پادشاهی
دانمارک بود و در سال ۱۹۱۸ به استقلال رسید. هم‌اینک ایسلند کم‌جمعیت‌ترین کشور عضو
پیمان ناتو است و تنها عضو این سازمان است که ارتش دائمی ندارد. سفارت دانمارک در
تهران امور مربوط به صدور روادید ایسلند را انجام می‌دهد. کشور ایسلند عضو اتحاد
شنگن می‌باشد.

نخستین کسانی که در ایسلند نشیمن گزیدند گروهی از کشیش‌های ایرلندی بودند که در
سده‌های هفتم و هشتم میلادی به این جزیره آمدند. این کشیش‌ها اما در سده نهم به‌دست
وایکینگ‌ها از ایسلند رانده شدند. وایکینگ‌های نورس (نروژی) در دهه ۸۶۹ میلادی
ایسلند را کشف کردند. بر پایه روایات قدیمی، نخستین وایکینگی که ایسلند را کشف کرد
مردی بود به نام «نادودور» که در راه رسیدن به جزایر فارو راه خود را گم کرده و پس
از مدت زیادی سفر دریایی به ایسلند رسید.[۳] نخستین تلاش وایکینگ‌ها برای سکونت
دائمی در ایسلند توسط شخصی به نام «فلوکی ویلگروآسون» صورت گرفت. او در شمال غرب
جزیره به خشکی آمد اما زمستان سخت آن سال حیوانات اهلی همراه او را کشت و او به
نروژ بازگشت. «فلوکی ویلگروآسون» کسی بود که نام ایسلند، به معنای «سرزمین یخ» را
به این جزیره داد.[۴]

مهاجران بعدی با هدف سکونت دائمی از حدود سال ۸۷۱ از نروژ و کوچ‌نشین‌های وایکینگ
در جزایر بریتانیا به سوی ایسلند آمدند و فردی نروژی به نام «اینگولفور آرنارسون»
آن‌ها را رهبری می‌کرد. آرنارسون با خانواده و برده‌ها و حیوانات خود در ریکیاویک
مستقر شد.[۵]

در سال ۹۳۰ میلادی جمعیت ایسلند به حدود ۳۰ تا ۴۰ هزار نفر رسید. در این سال نخستین
جرگه ریش‌سفیدان این کشور تحت عنوان آلدینگ در محلی به نام دینگوتلیر تشکیل شد و از
آن زمان تاکنون پارلمان ایسلند آلدینگ نام دارد.[۳]

ایسلند از سال ۱۲۶۲ تا ۱۹۱۸ جزئی از پادشاهی نروژ و پس از آن بخشی از پادشاهی
دانمارک بود. ملی‌گرایی ایسلندی در قرن نوزدهم رشد کرد، و در ۱۹۱۸ این کشور از
دانمارک مستقل شد. با این حال، دو کشور به واسطهٔ پادشاهی مشترکشان به هم پیوسته
بودند. در جنگ جهانی دوم پیوند دانمارک گسسته شد و در ۱۹۴۴ جمهوری اعلام شد. در
دهه‌های ۱۹۵۰ و ۱۹۷۰، اختلاف دربارهٔ حق ماهیگیری در آب‌های ساحلی ایسلند منجر به
درگیری با نیروی دریایی بریتانیا گشت. این درگیری‌ها که به جنگ‌های روغن‌ماهی معروف
شد سه جنگ را در بر می‌گرفت:

کشور ایسلند با مساحت ۱۰۲٫۸۱۹ کیلومتر مربع هیجدهمین جزیرهٔ بزرگ جهان و دومین
جزیرهٔ بزرگ اروپا، پس از بریتانیای کبیر است. این کشور شامل یک جزیرهٔ بزرگ و ۳۰
جزیره کوچک در اقیانوس اطلس شمالی است که اندکی پایین‌تر از مدار شمالگان قرار
گرفته‌اند. فاصله ایسلند به قاره اروپا نزدیک‌تر است تا به آمریکای شمالی و به همین
خاطر عموماً از نظر تاریخی، سیاسی، و فرهنگی به عنوان جزیره‌ای اروپایی در نظر
گرفته شده است. فاصلهٔ ایسلند تا نروژ ۹۷۰ کیلومتر، تا اسکاتلند ۷۹۸ کیلومتر و تا
گرینلند ۲۸۷ کیلومتر می‌باشد. ایسلند منطقه‌ای آتشفشانی است، که چشمه‌های آب گرم
زیادی داشته و پوششی از یخ و خاکسترهای آتشفشانی، سطح جزیره را دربر گرفته است.
ایسلند ۴٬۹۷۰ کیلومتر ساحل دارد که شامل شمار زیادی آب‌دره است و بیشتر
سکونتگاه‌های ایسلند نیز در همین آب‌دره‌ها تشکیل شده‌اند.

ایسلند دارای آب و هوای سرد و قطبی است، اما تا حدی تحت تأثیر جبهه‌هایی از هوای
معتدل قرار دارد. جریان‌های آب گرم گلف استریم در کرانه‌های جنوبی ایسلند سبب
افزایش نسبی دما و جلوگیری از یخبندان‌های گسترده در زمستان می‌شود. بیش از نیمی از
پهناوری جزیرهٔ اصلی ایسلند، فلاتی است که ۴۰۰ متر از سطح دریا بلندی دارد و فاقد
پوشش گیاهی چشمگیر است. دوازده درصد پهنهٔ ایسلند پوشیده از یخکوه است، که
انباشته‌ای از بارش‌های زمستانی برف در ایسلند هستند. یک دهم رویهٔ ایسلند پوشیده
از بقایای فوران‌های آتشفشانی است که در حدود ده هزار سال گذشته روی داده‌اند. ۲۵
آتشفشان فعال در ایسلند وجود دارند که مهمترین آن‌ها عبارتند از: اورائِفا یوکُل
(Oraefa Jokull) با بلندی ۲۱۱۹ متر، هِلکا (Helka) با ۱۵۲۰ بلندی متر، و سنائِفِلس
یوکُل (Snaefells Jokull) با بلندی ۱۱۴۶ متر. در حدود ۳۰۰ چاه بخار در کشور ایسلند
پراکنده هستند که منابع بالقوهٔ زمین‌گرمایی به شمار می‌آیند و از آن‌ها برای تولید
برق و انرژی گرمایی استفاده می‌شود.

ایسلند دارای نزدیک به ۱۸۰۰ دریاچه است که دریاچهٔ پینگوالاواتن (Pingvallavaten)
با پهناوری ۸۴ کیلومتر مربع و ژرفای ۱۱۴ متر بزرگترین آن‌هاست. هم‌چنین بیش از ۲۵۰
رودخانه در سطح جزیره جریان دارد که طولانی‌ترین آن‌ها رودخانهٔ پیورسا (Pjorsa) با
۲۳۷ کیلومتر طول است.

حکومت ایسلند جمهوری پارلمانی ِ با پارلمان تک‌مجلسی است، که نمایندگان آن با رأی
مردم برای یک دورهٔ چهارساله انتخاب می‌شوند. این مجلس که به زبان ایسلندی آلثینگی
نامیده می‌شود، نخستین بار در سال ۱۸۴۵ میلادی به عنوان یک نهاد مشورتی به پادشاه
دانمارک گشایش یافت. پیش از آن بین سال‌های ۹۳۰ تا ۱۷۹۹ میلادی یک مجمع ملی در
ایسلند فعالیت می‌کرد و تأسیس السینگ را معمولاً بازگشایی آن مجمع تعبیر می‌کنند.
به همین دلیل برخی ایسلند را صاحب «قدیمی‌ترین دمکراسی پارلمانی» دنیا
دانسته‌اند.[۶]

رئیس کشور ایسلند رئیس‌جمهور است که با رأی مردم برای یک دوره چهارساله انتخاب
می‌شود و محدودیتی برای دوره‌های ریاست‌جمهوری او وجود ندارد. البته رئیس‌جمهور
بیشتر نقش تشریفاتی دارد و از اختیارات چندانی برخوردار نیست. با این حال قادر است
مصوبات مجلس را وتو کرده و آن‌ها را به همه‌پرسی بگذارد. همچنین اگر رهبران احزاب
پیروز در انتخابات مجلس نتوانند در یک بازهٔ زمانی مشخص نخست‌وزیر و دیگر اعضای
کابینه را تعیین کنند، رئیس‌جمهور خودش کابینه را معرفی می‌کند که این اتفاق از
زمان تأسیس جمهوری ایسلند در سال ۱۹۴۴ روی نداده است. حکومت ایسلند همیشه ائتلافی
بوده و در طول دوران جمهوری در این کشور هیچگاه حزبی نتوانسته بیش از ۵۰ درصد آرا
را به دست آورد و همواره دو یا چند حزب دولتی ائتلافی را تشکیل داده‌اند.

ایسلند عضو سازمان ملل متحد و ناتو است و دارای روابط دیپلماتیک با تقریباً تمامی
کشورهای دنیاست اما به طور خاص با کشورهای نوردیک (فنلاند، سوئد، نروژ و دانمارک)،
آلمان، ایالات متحده، کانادا و اعضای دیگر ناتو روابط نزدیک دارد. ایسلند عضو
اتحادیه اروپا نیست اما در سال ۲۰۰۹ درخواست عضویت در این اتحادیه را ارائه کرد.
اما در سال ۲۰۱۳ دو حزب حاکم کشور (حزب مرکزگرای ترقی‌خواه و حزب راست‌گرای
استقلال) اعلام کردند که با برگزاری یک همه‌پرسی نظر مردم کشور در مورد عضویت در
اتحادیه اروپا را جویا خواهند شد. در ماه مارس ۲۰۱۵ دولت ایسلند بدون ارائه هیچ
دلیلی اعلام کرد که دیگر تمایلی برای عضویت در اتحادیه اروپا ندارد.[۷]

ایسلند ارتش دائمی ندارد. تا سال ۲۰۰۶ نیروی هوایی آمریکا پایگاهی در این کشور داشت
و چهار تا شش هواپیمای رهگیر را در آن مستقر کرده بود. پس از تعطیلی این پایگاه
جنگنده‌های ناتو به صورت دوره‌ای ماموریت‌های گشت و مراقبت را در حریم هوایی این
کشور انجام می‌دهند.[۸] ایسلند در جنگ عراق در سال ۲۰۰۳ مشارکت داشت و یک واحد
خنثی‌سازی بمب از گارد ساحلی خود را به عراق اعزام کرد. این کشور در جنگ افغانستان
(۲۰۰۱–۲۰۱۴) و بمباران سال ۱۹۹۹ یوگسلاوی نیز مشارکت داشت.

ایسلندی‌ها در سال ۱۹۸۶ میزبان نشست تاریخی ریگان و گورباچف بودند که اهمیت زیادی
در پایان دادن به جنگ سرد داشت. بیشتر اختلافات بین‌المللی ایسلند در تاریخ این
کشور به مسئله حق ماهیگیری مربوط بوده است.

اقتصاد ایسلند برپایهٔ ماهیگیری و صنایع شیلات، کشاورزی، گردشگری و منابع انرژی
تجدیدپذیر برق‌آبی و زمین‌گرمایی استوار است. سیب‌زمینی، مهمترین فراوردهٔ کشاورزی
ایسلند است. تولید ناخالص داخلی ایسلند، در سال ۲۰۰۷ میلادی، ۱۱٫۸۹ دلار می‌باشد که
در مقایسه با سال گذشته ۱٫۸ درصد رشد داشته‌است. صادرات ایسلند، بیشتر شامل ماهی،
فلز آلومینیم، فراورده‌های حیوانی و کانی سیلیس است که بیشتر این فراورده‌ها را به
کشورهای هلند، بریتانیا، اسپانیا، ایالات متحده و آلمان صادر می‌کند. نیز از
کشورهای ایالات متحده، آلمان، چین، دانمارک، سوئد، ژاپن و هلند، ماشین‌آلات،
فراورده‌های نفتی، مواد خوراکی و پوشاک وارد می‌کند.

ایسلند بالاترین تولید سرانه برق را در بین تمامی کشورهای دنیا دارد و نزدیک به ۱۰۰
درصد برق و ۸۵ درصد کل انرژی مصرفی خود را از منابع انرژی تجدیدپذیر به دست
می‌آورد. تقریباً تمام برق کشور در نیروگاه‌های برق‌آبی و زمین‌گرمایی تولید
می‌شوند،[۹] و ایسلند تنها کشور دنیا در این زمینه است.[۱۰] این کشور مقداری
فراورده‌های نفتی را نیز برای حمل و نقل و ناوگان ماهیگیری خود وارد می‌کند. ایسلند
یکی از معدود کشورهای دنیاست که توانایی تولید هیدروژن کافی به قیمت قابل قبول را
دارد و در آن ایستگاه‌های فروش انرژی هیدروژن برای خودروهایی که از سوخت هیدروژن
استفاده می‌کنند، ساخته شده‌است. از سال ۲۰۱۲ گفتگوهایی بین این کشور و بریتانیا
برای برقراری یک خط انتقال برق به منظور صادرات برق این کشور انجام شده‌است.

کشور ایسلند ۳۱۳٬۳۷۶ نفر جمعیت دارد که میانگین سنی ایشان ۳۴٬۵ سال است. امید به
زندگی برای زنان در این کشور ۸۲٫۶۲ سال و برای مردان ۷۸٫۳۳ سال است. ایسلندی‌ها طبق
قانون اساسی ایسلند از آزادی دینی برخوردارند گرچه کلیسای ایسلند، که لوتری است،
کلیسای رسمی است.

ایسلند کشوری بسیار سکولار است: همچون دیگر کشورهای نوردیک میزان فعالیت مذهبی مردم
نسبتاً پایین است.[۱۱][۱۲]

فرهنگ ایسلند از مهاجران وایکینگ سده نهم این ناحیه سرچشمه می‌گیرد. ایسلندی‌ها به
میراث نیاکان وایکینگ خود افتخار می‌کنند و شجره‌نامه بسیاری از آنان به نخستین
مهاجران بازمی‌گردد. زبان ایسلندی به زبان وایکینگ‌ها یعنی زبان نورس قدیم نزدیک
است و از این‌رو ایسلندی‌ها به راحتی می‌توانند ساگاها – تاریخ و فولکلور مهاجران
اولیه ایسلند- که به قرون وسطی تعلق دارند را بخوانند.[۱۳]

دورافتادگی و سده‌ها انزوا باعث شده تا فرهنگ نوردیک این کشور به‌نسبت دست‌نخورده
بماند و زبان ایسلندی نیز (به‌جز زبان فاروئی) از دیگر زبان‌های اسکاندیناوی به
زبان نورس قدیم نزدیک‌تر باقی‌مانده‌است.

ایسلندی‌ها هم‌چنین نسبت به دیگر کشورهای اسکاندیناوی و اروپا اهمیت بیشتری برای
استقلال و خودکفایی قائلند؛ در یک نظرسنجی که از سوی کمیسیون اروپایی انجام شد، ۸۵
درصد از ایسلندی‌ها استقلال را «بسیار مهم» توصیف کردند در حالی‌که این درصد برای
نروژی‌ها ۴۷ درصد، برای دانمارکی‌ها ۴۹ درصد و میانگین آن در میان کشورهای اتحادیه
اروپا ۵۳ درصد بود.[۱۴] ایسلندی‌ها هم‌چنین از تعهد کاری قوی برخوردارند و ساعات
کاری روزانه آن‌ها از طولانی‌ترین ساعات کاری در میان کشورهای صنعتی است.[۱۵]

برابری‌خواهی در ایسلند از اهمیت بالایی برخوردار است و اختلاف درآمد در میان مردم
آن از پایین‌ترین‌ها در جهان است. برابری میان زنان و مردان نیز در این کشور از
وضعیت بسیار خوبی برخوردار است و ایسلند در میان سه کشور برتر در این زمینه
است.[۱۶]

بر اساس آمار سال ۲۰۱۳ شاخص صلح جهانی ایسلند با توجه به نداشتن ارتش، آمار ناچیز
جرم و جنایت و ثبات قابل توجه سیاسی-اقتصادی مسالمت‌آمیزترین فضا را در بین تمامی
کشورهای دنیا داشته است.[۱۷] ایسلند یکی از کشورهاییست که کمترین آمار جرم و جنایت
را دارد به طوری که حتی نیروهای پلیس معمولاً غیر مسلح هستند. در سال ۲۰۱۳ برای
اولین بار در تاریخ این کشور شخصی در درگیری مسلحانه با پلیس کشته شد.[۱۸]



https://fa.wikipedia.org/wiki/%D8%A8%D8%A7%D8%B2%DB%8C_%D8%AA%D8%A7%D8%AC_%D9%88_%D8%AA%D8%AE%D8%AA

بازی تاج و تخت (به انگلیسی: Game of Thrones) یک مجموعه تلویزیونی آمریکایی به سبک
خیال‌پردازی حماسی است که توسط دیوید بنیاف و دی. بی. وایس برای شبکه اچ‌بی‌او
ساخته شده‌است. این مجموعه برگرفته از پرفروش‌ترین مجموعه داستان‌های فانتزی جرج
آر. آر. مارتین یعنی ترانه یخ و آتش است. نخستین کتاب این مجموعه بازی تاج و تخت
نام دارد. فیلم‌برداری مجموعه در کارگاه ضبط فیلم پینت هال[و ۱] بلفاست و همچنین در
مالت، کرواسی، ایسلند و مراکش انجام گرفته‌است. فصل پنجم این سریال در ۱۴ ژوئن ۲۰۱۵
به پایان رسید، و پخش فصل ششم از ۲۴ آوریل ۲۰۱۶ آغاز شده است، و همچنین مجموعه برای
فصل هفتم در سال ۲۰۱۷ تمدید شد.[۴]

داستان سریال در قاره‌های خیالی وستروس و اسوس، در نزدیکی پایان یک تابستان ۱۰ ساله
اتفاق می‌افتد و چندین خط داستانی را دنبال می‌کند. اولین داستان به جنگ بین
خانواده‌های اشرافی برای به دست آوردن تخت آهنی[و ۲] پادشاهی هفت اقلیم[و ۳] مربوط
می‌شود. دومین خط داستانی، نزدیک بودن زمستانی طولانی و یورش موجوداتی افسانه‌ای از
شمال را شرح می‌دهد و سومین خط داستانی مجموعه، تلاش فرزندان شاه مخلوع، برای
بازپس‌گیری تاج و تخت است. این مجموعه از طریق شخصیت‌هایی که اخلاقیات مبهمی دارند،
حول مسائلی چون طبقات اجتماعی، مذهب، وفاداری، فساد، جنگ داخلی و مجازات
می‌گردد.[۵]

بازی تاج و تخت رکورددار تعداد بیننده در شبکه اچ‌بی‌او است و در کشورهای مختلف
طرفداران زیادی دارد. با وجود استفاده از برهنگی، خشونت و خشونت جنسی که انتقاداتی
را به این مجموعه وارد آورده، منتقدین نظرات مثبت فراوانی در مورد این سریال
داشته‌اند. این سریال تاکنون نامزد و برندهٔ بسیاری از جوایز شده‌است که از میان
آن‌ها می‌توان به نامزدی جایزه امی بهترین سریال درام برای هر چهار فصل پخش شدهٔ
آن، یک نامزدی جایزه گلدن گلوب برای بهترین سریال تلویزیونی درام و نامزدی جایزهٔ
هوگو برای بهترین نمایش درام اشاره کرد. پیتر دینکلیج نیز برای بازی در نقش تیریون
لنیستر موفق به دریافت دو جایزهٔ امی بهترین بازیگر نقش مکمل مرد و یک جایزه گلدن
گلوب بهترین بازیگر نقش مکمل مرد شده‌است.

این مجموعه روایت کنندهٔ نسبی داستان‌های مجموعه رمان ترانه یخ و آتش است[۶] که
داستان آن در قلمرو خیالی وستروس می‌گذرد. بازی تاج و تخت، راوی تاریخچهٔ نبرد
خشونت‌بار بین دودمان‌های اشرافی در آن سرزمین است که برای به دست آوردن تخت
آهنین[و ۲] تلاش می‌کنند. با پیشرفت مجموعه مدعیان و تهدیدهای جدیدی در سرزمین‌های
یخی شمالی و قارهٔ شرقی اسوس پدیدار می‌شوند.[۲] این داستان‌ها در سه روند اصلی
به‌صورت همزمان پیش می‌روند.

داستان زمانی آغاز می‌شود که تمامی هفت اقلیم در اتحاد به سر می‌برند. تابستانی
طولانی وستروس را دربر گرفته و انتظار می‌رود که به‌زودی پایان یابد. اما با مرگ
دستِ شاه اوضاع به‌سرعت تغییر می‌کند؛ شاه رابرت باراثیون که پادشاهی را با یک
انقلاب از تارگرین‌ها گرفته است، از دوست و هم‌رزم قدیمی خود، ند استارک، نگهبان
شمال، درخواست می‌کند تا مقام دستِ شاه را بپذیرد. اوضاع نابه‌سامان کشور و احتمالِ
کشته شدن دستِ شاه پیشین ند استارک را مجبور به پذیرفتن این منصب می‌کند. او برای
آغاز کار، سرزمین اجدادی خود، وینترفل، را ترک کرده و به کینگز لندینگ، پایتختِ هفت
اقلیم، می‌رود.[۷]

دیوارِ واقع‌شده در شمالِ وستروس، یک مانع ساخته شده از سنگ، یخ و جادوست که چند صد
متر ارتفاع دارد و شمال وستروس را از سرزمین یخ‌زده وحشی‌ها جدا می‌کند. نگهبانان
این دیوار به نگهبان شب معروف هستند که در هنگام عضویت، قسم می‌خورند که تا پایان
زندگی‌شان به دیوار خدمت کرده و هیچ دارایی مادی نداشته و ازدواج نخواهند کرد. در
آغاز داستان گروهی از نگهبانان شب که در حال گشت زدن در شمال دیوار هستند، با وایت
واکرها مواجه می‌شوند. گونه‌ای باستانی از موجودات جادویی که گمان بر این است که
قرن‌ها پیش از بین رفته‌اند. تمامی گروه نگهبانان شب به‌جز یک نفر در مقابله با
آنان کشته می‌شوند. اما کسی در آن‌سوی دیوار حرف او مبنی بر بازگشت وایت واکرها را
باور نمی‌کند.[۷]

در همان زمان در شهر پنتوس در قاره اسوس که در شرق وستروس واقع شده است، ویسریس
تارگرین، پسر شاه مخلوع، در تلاش است تا تخت پادشاهی را پس بگیرد. در همین راه، او
خواهر خود، دنریس تارگرین را به عقد رئیس یک قوم وحشی به نام کال دروگو درمی‌آورد
تا بتواند از ارتش او برای شکست پایتخت استفاده کند.[۷]

برخی از شخصیت‌ها و داستان‌های مجموعه برگرفته از دوره‌های مختلف تاریخ اروپا
هستند.[۸] جنگ رزها (۸۵–۱۴۵۵ میلادی)[۹] در انگلستان بین خاندان‌های لنکستر[و ۴] و
یورک[و ۵] از موارد الهام‌بخش داستان بوده که در این مجموعه منعکس کنندهٔ نبرد
خاندان لنیستر[و ۶] و استارک[و ۷] است. سرزمین وستروس با قلعه‌ها و شوالیه‌هایش
نمادی از دوران اولیه قرون وسطی در اروپای غربی را به نمایش می‌گذارد. برای مثال
شخصیت سرسی[و ۸] برگرفته از ایزابلا ملکه فرانسه (۱۲۹۵–۱۳۵۸ میلادی) است.[۸] مجموعه
از ترکیبی از واقعیت‌ها همچون، دیوار هادریان، سقوط روم و افسانه آتلانتیس (والریا
باستانی)، آتش یونانی بیزانسی‌ها (وایلدفایر)، حماسه ایسلندی عصر وایکینگ‌ها
(آیرون‌بورن‌ها) و ایل مغول (دوتراکی‌ها) است که با نشانه‌هایی از جنگ صد ساله
(۱۳۳۷–۱۴۵۳ میلادی) و رنسانس ایتالیایی (۱۴۰۰–۱۵۰۰ میلادی) نیز الهام گرفته است.
محبوبیت داستان مدیون مهارت مارتین در ترکیب این عناصر ناهمگون در یک اصل یکپارچه
است که آنها را در جایگاه یک تاریخ جایگزین برای بیننده قرار می‌دهد.[۸]

«سوپرانوز در سرزمین میانی» عبارتی بود که دیوید بنیاف یکی از خالقان سریال، به
شوخی آن را در مورد بازی تاج و تخت به کار برد که اشاره به ترکیب فضای سیاه و پر از
توطئه و عناصر فانتزی و خیالی در این سریال دارد.[۱۰] مطالعه‌ای در سال ۲۰۱۲
میلادی، این مجموعه را در رتبهٔ دوم ۴۰ سریال درام اخیر آمریکا بر اساس مرگ در هر
قسمت قرار داد. این مجموعه به طور متوسط در هر قسمت ۱۴ مرگ را به نمایش
می‌گذارد.[۱۱]

همانند رمانی که داستان از آن برگرفته شده، مجموعهٔ تلویزیونی بازی تاج و تخت نیز
تعداد بسیار زیادی شخصیت دارد. احتمال داده می‌شود که این مجموعه دارای بیشترین
بازیگر در بین مجموعه‌های تلویزیونی است.[۱۲] در زمان تولید فصل سوم این مجموعه،
نام ۲۵۷ نفر به‌عنوان بازیگر ثبت شد.[۱۳] در ادامه تعدادی از شخصیت‌های اصلی داستان
معرفی می‌شوند که نام آن‌ها به عنوان بازیگر اصلی در تیتراژ ذکر شده‌است.[۱۴]

لُرد ادارد ند استارک[و ۹] (شان بین) بزرگ خاندان استارک[و ۷] است که اعضای
خانواده‌اش در بیشتر قسمت‌های داستان حضور دارند. او و همسرش کتلین تالی[و ۱۰]
(میشل فرلی) پنج فرزند دارند: راب[و ۱۱] (ریچارد مدن) فرزند بزرگ خانواده، سانسا[و
۱۲] (سوفی ترنر) دختری زیبا، آریا[و ۱۳] (میسی ویلیامز) دختری بازیگوش، برن[و ۱۴]
(ایزاک همپستد رایت) پسری ماجراجو و ریکون[و ۱۵] (آرت پارکینسون) کوچک‌ترین فرزند
آن‌هاست. گروگان و نگهبان ند استارک، تئون گریجوی[و ۱۶] (آلفی آلن) نیز تا پیش از
مواجهه با رمزی اسنوی[و ۱۷] دیوانه (ایوان رئون) در کنار استارک‌ها زندگی می‌کرد.
همسر راب، تالیسا مگیر[و ۱۸] (اونا چاپلین) شفابخش است. آریا نیز با شاگرد آهنگری
به نام گندری[و ۱۹] (جو دمپسی) رابطه‌ای دوستانه دارد. پسر حرام‌زادهٔ ند، جان
اسنو[و ۲۰] (کیت هرینگتون) و دوستش سمول تارلی[و ۲۱] (جان بردلی-وست) زیر نظر
فرمانده جور مورمونت[و ۲۲] (جیمز کازمو) در نگهبانان شب[و ۲۳] خدمت می‌کنند.
ایگریت[و ۲۴] (رز لزلی) مو قرمز، یکی از وحشی‌هایی[و ۲۵] که توسط تورموند
جاینتزبین[و ۲۶] (کریستوفر هیویو) رهبری می‌شوند، دختر مورد علاقهٔ جان است. سمول
نیز به دختر وحشی دیگری به نام گیلی[و ۲۷] (هانا موری) علاقه‌مند است. زنی قد بلند
و جنگجو به نام برین تارث[و ۲۸](گوئندولین کریستی) نیز در خدمت کتلین است.

در حالی که دوست قدیمیِ نِد، پادشاه رابرت باراثیون[و ۲۹] (مارک ادی) یک زندگی
مشترک بدون عشق با ملکه سرسی لنیستر[و ۳۰] (لینا هیدی) را دنبال می‌کند، ملکهٔ او
با برادر دوقلویش جیمی لنیستر[و ۳۱] (نیکولای کاستر-والدو)، ملقب به شاه‌کش،[و ۳۲]
رابطهٔ عاشقانهٔ پنهانی دارد. سرسی از برادر کوچک خود تیریون لنیستر (پیتر دینکلیج)
که یک کوتولهٔ باهوش است، بیزار است. تیریون معشوقه‌ای به نام شی[و ۳۳] (سیبل
ککیلی) و محافظی به نام بران (جروم فلین)[و ۳۴] دارد. پدر فوق‌العاده ثروت‌مند
سرسی، لُرد تایوین لنیستر[و ۳۵] (چارلز دنس) و پسر بزرگ او جافری ظالم،[و ۳۶] (جک
گلیسون) توسط جنگ‌جوی صورت-زخمی به نام سندور گلگان[و ۳۷] (روری مک‌کین) ملقب به سگ
شکاری[و ۳۸] محافظت می‌شوند.

شورای کوچک مشاورین پادشاه شامل خزانه‌دار حیله‌گر، لرد پیتر بیلیش[و ۳۹] (آیدان
گیلن) ملقب به لیتل‌فینگر[و ۴۰] و خبرچین خواجه لرد واریس[و ۴۱] (کنلت هیل) می‌شود.
برادر شاه رابرت، استنیس باراثیون[و ۴۲] (استیون دیلین) نیز راهبه ملیساندرا[و ۴۳]
(کاریس فن هاوتن) و قاچاقچی سابق، سر داووس سی‌ورث[و ۴۴] (لیام کانینگهام)، را برای
مشاوره در خدمت دارد. خاندان ثروت‌مند تایرل[و ۴۵] توسط مارجری تایرل[و ۴۶] (ناتالی
دورمر)، یک دختر جاه‌طلب در دربار، به نمایش درمی‌آیند.

در آن‌سوی دریای باریک[و ۴۷] فرزندان تبعید شدهٔ شاه گذشته (که به رهبری رابرت
باراتیون سقوط کرد) با نام‌های ویسریس[و ۴۸] (هری لوید) و دنریس تارگرین (امیلیا
کلارک) برای ادامهٔ زندگی خود در تلاش هستند. دنریس به همسری کال درگو[و ۴۹] (جیسون
موموآ)، رهبر قوم چادرنشین دوتراکی[و ۵۰] در می‌آید. مشاور دنریس سر جوراه
مورمونت[و ۵۱] (ایان گلن) نیز یک تبعیدی است.

دیوید بنیاف در سال ۲۰۰۶ بعد از اینکه اولین جلد از سری رمان‌های جرج مارتین، بازی
تاج و تخت را خواند، ایدهٔ تولید یک مجموعهٔ تلویزیونی برگرفته‌شده از کتاب را پیش
خود مطرح کرد. او با هیجان بسیار برای مطرح کردن این ایده با دی. بی. وایس تماس
گرفت و وایس «کتاب ۱۰۰۰ صفحه‌ای را شاید فقط در ۳۶ ساعت خواند!».[۱۵] آن‌ها طرح
اولیه خود را با موفقیت به شبکهٔ اچ‌بی‌او ارائه دادند و موفق شدند رضایت جرج
مارتین (که خودش یک فیلم‌نامه‌نویس قدیمی بود) را در یک ملاقات ۵ ساعته در یک
رستوران جلب کنند. بنیاف به‌یاد می‌آورد که با پاسخ به سؤال «چه کسی مادر جان اسنو
است؟» موفق شدند رضایت او را بدست بیاورند.

تولید مجموعه از ژانویه سال ۲۰۰۷ آغاز شد.[۱۶] شبکهٔ اچ‌بی‌او بعد از اینکه حقوق
تولید مجموعهٔ تلویزیونی برای کتاب‌ها را به‌دست‌آورد، بنیاف و وایس را برای
نویسندگی و تهیه‌کنندگی مجموعه که قرار بود در هر فصل یک کتاب را به تصویر بکشد، به
استخدام درآورد.[۱۶] در ابتدا قرار بود که بنیاف و وایس به‌تنهایی نویسندگی تمامی
قسمت‌ها را بر عهده داشته باشند، در حالی که جرج مارتین بعد از پیوستن به
تهیه‌کنندگان، به عرصهٔ نویسندگی مجموعه نیز وارد شد.[۱۶][۱۷] بعدها جین اسپنسون[و
۵۲] و بریان کاگمن، هرکدام با نوشتن فیلم‌نامهٔ یک قسمت در فصل اول به جمع
نویسندگان افزوده شدند.[۲]

دو پیش‌نویس از قسمت آزمایشی که توسط بنیاف و وایس نوشته شده‌بود، در ماه اوت سال
۲۰۰۷[۱۸] و ماه جون سال ۲۰۰۸ میلادی[۱۹] آماده شدند. اچ‌بی‌او با اینکه از هر دو
نسخه راضی بود،[۱۹][۲۰] تا ماه نوامبر سال ۲۰۰۸ قسمت آزمایشی را سفارش نداد.[۲۱]
اعتصاب نویسندگان آمریکا در سال ۲۰۰۷–۲۰۰۸ احتمالاً در این تأخیر تأثیر
داشته‌است.[۲۰]

بودجهٔ مجموعهٔ بازی تاج و تخت با هزینهٔ ساخت مجموعهٔ تلویزیونی روم مقایسه
می‌شود.[۲۲] براساس گزارش‌ها ساخت قسمت آزمایشی بین ۵ تا ۱۰ میلیون دلار[۲۳] و ساخت
کل فصل اول بین ۵۰ تا ۶۰ میلیون دلار آمریکا برای شبکهٔ اچ‌بی‌او هزینه داشته
است.[۲۴] بودجهٔ تولید فصل دوم این مجموعه ۱۵٪ افزایش پیدا کرد تا بتواند مهم‌ترین
نبرد در «جنگ پنج پادشاه»[و ۵۳] یعنی نبرد بلک‌واتر را به تصویر بکشد.[۲۵] قسمت
بلک‌واتر از فصل دوم، ۸ میلیون دلار و بقیه قسمت‌ها به طور میانگین ۶ میلیون دلار
بودجه را به خود اختصاص دادند. این مقدار بودجه دو تا سه برابر بودجهٔ تولید هر
قسمتِ سریال‌های شبکه‌های کابلی و معمولی است.[۲۶]

سازندگان این مجموعه دیوید بنیاف و دی. بی. وایس قصد دارند تا در صورت توافق شبکهٔ
اچ‌بی‌او حق ساخت مجموعه تلویزیونی تمامی قسمت‌های رمان تکمیل نشدهٔ ترانهٔ یخ و
آتش را بخرند. آن‌ها پیش‌بینی می‌کنند که سری کامل کتاب قابلیت تولید حدود ۸۰ ساعت
فیلم، یعنی مدت زمان کافی برای ۸ فصل را دارد.[۲۸]

در سال ۲۰۱۳ فرانک دوئلجر،[و ۵۴] تهیه کنندهٔ این مجموعه اعلام کرد «ما احتمالاً تا
۷ فصل ادامه خواهیم داد».[۲۹] بنیاف و وایس تأکید کرده‌اند که تولید سریال را به
دلیل انتظار برای انتشار کتاب بعدی مارتین متوقف یا آهسته نخواهند کرد. آن‌ها اعلام
کرده‌اند که از طرح کلی مارتین برای پایان کتاب مطلع‌اند و نگران هستند که گسترش
سریال به ۱۰ فصل از هیجان و حرکت آن بکاهد. بنیاف و وایس احتمال می‌دهند که سریال
زودتر از انتشار آخرین کتاب این مجموعه به پایان برسد.[۳۰]

تا ۸ام آوریل سال ۲۰۱۴، ۶ فصل از این مجموعه سفارش داده‌شده و ۴ فصل آن به طور کامل
فیلم‌برداری شده‌است. این مجموعه به طور متوسط هر صفحهٔ کتاب را به ۰٫۸ دقیقه فیلم
تبدیل کرده‌است.[۳۱]

فصل‌های ۱ و ۲ این مجموعه هر کدام بر اساس یک جلد از رمان ساخته شدند. برای فصل‌های
بعدی سازندگان بازی تاج و تخت، این مجموعه را به جای برداشت جلد به جلد، به‌عنوان
برداشتی کلی از رمان ترانه یخ و آتش تولید کردند.[۴۸] این عمل دست سازندگان را برای
استفاده از قسمت‌های مختلف داستان که در زمان‌های متفاوتی اتفاق می‌افتادند، در
مجموعهٔ تلویزیونی باز گذاشت.[۴۹]

شش فصلی که تا کنون ساخته شده‌اند، هر کدام دارای ۱۰ قسمت هستند. زمان پخش بیشتر
قسمت‌های فصل اول و دوم سریال ۵۲ دقیقه است، در حالی که تعداد زیادی از قسمت‌های
فصل سوم ۵۶ و یا ۵۷ دقیقه‌ای هستند. قسمت اول و قسمت‌های آخر فصل دوم، سوم و چهارم
مدت زمانی بیش از یک ساعت دارند.[۵۰]

تیتراژ مجموعهٔ تلویزیونی بازی تاج و تخت توسط استودیوی تولید الاستیک[و ۵۵] برای
شبکهٔ اچ‌بی‌او ساخته شده‌است. مدیر نوآوری آنگوس وال و همکارانش موفق به دریافت
جایزهٔ امی برای بهترین تیتراژ اصلی برای این مجموعه در سال ۲۰۱۱ شدند.[۵۱] این
تیتراژ یک نقشهٔ سه‌بعدی از دنیای خیالی داستان را در نمای داخل یک کره که توسط یک
خورشید (که خودش درون یک اسطرلاب قرار دارد) روشن می‌شود، به تصویر می‌کشد. در حالی
که دوربین بر روی زمین حرکت می‌کند تا به مناطقی برسد که اتفاقات این قسمت داستان
در آن‌ها رخ می‌دهند، چرخ‌دنده‌هایی با مکانیزم پیچیده ساختمان‌ها و سازه‌های شهر
را از زمین بیرون آورده و سر هم می‌کنند. همزمان به‌همراه پخش موسیقی ابتدای فیلم،
نام بازیگران اصلی و دست‌اندرکاران مهم نمایان می‌شود. این تیتراژ بعد از حدود ۱ و
نیم دقیقه با نوشتن عنوان مجموعه، نویسندگان و کارگردان به پایان می‌رسد.[۵۲]
موسیقی تیتراژ این سریال توسط رامین جوادی(به آلمانی: Ramin Djawadi) ساخته شده
است.

فیلم‌برداری‌های اولیه فصل اول مجموعه در تاریخ ۲۶ ژوئیه سال ۲۰۱۰ آغاز شد.[۲] مکان
اصلی فیلم‌برداری استودیوی پینت‌هال[و ۱] در شهر بلفاست در شمال ایرلند بود.[۵۳]
صحنه‌های فضای بیرونی نیز در شمال ایرلند در تپه‌های شنی کوه‌های مورن (به‌عنوان
وائس دوتراک[و ۵۶])، کسل وارد[و ۵۷] (به‌عنوان وینترفل[و ۵۸])، زمین‌های اطراف
سینت‌فیلد[و ۵۹] (به‌عنوان جنگل گادزوود در وینترفل[و ۶۰])، پارک جنگلی تولیمور
(برای صحنه‌های بیرونی)، کارن‌کسل[و ۶۱] (صحنهٔ اعدام)، معدن سنگ ماگ‌هرامورن[و ۶۲]
(به‌عنوان کسل بلک[و ۶۳]) و قلعهٔ شین[و ۶۴] (به‌عنوان زمین‌های مسابقه)
فیلم‌برداری شدند.[۱] از دون کسل در استیرلینگ اسکاتلند در قسمت آزمایشی اصلی برای
نمای بیرونی و داخلی وینترفل استفاده شد.[۵۴] تهیه‌کنندگان در ابتدا تصمیم گرفتند
تا تمامی مجموعه را در اسکاتلند فیلم‌برداری کنند، اما کم‌کم شمال ایرلند را به
دلیل فضای کافی برای استودیو ترجیح دادند.[۵۵]

فیلم‌برداری قسمت‌هایی که در فصل اول در جنوب اتفاق می‌افتادند پس از جابه‌جایی از
کشور مراکش در قسمت آزمایشی، در کشور مالت انجام شد.[۲] شهر ایمدینا[و ۶۵] برای
برداشت صحنه‌های کینگز لندینگ انتخاب شد. همچنین فیلم‌برداری در قلعهٔ مانوئل (برای
سپت بیلور[و ۶۶])، جزیره غودش (برای سرزمین‌های دوتراکی‌ها)، قصر سن‌آنتون،[و ۶۷]
قلعه ریکاسولی،[و ۶۸] قلعه سنت‌آنجلو[و ۶۹] و صومعه سنت‌دومنیک[و ۷۰] (همهٔ این
مکان‌ها برای صحنه‌های داخل رد کیپ[و ۷۱]) نیز صورت گرفت.[۱]

برای برداشت صحنه‌های جنوبی فصل دوم از کشور مالت به کرواسی نقل مکان شد. جایی که
شهر دوبروونیک و مناطق اطراف آن اجازه می‌داد تا در صحنه‌های بیرونی یک شهر ساحلی
با دیوار مستحکم را به‌تصویر کشید. از دیوارهای شهر دوبروونیک و قلعه لوریه‌ناتس
برای کینگز لندینگ[و ۷۲] و رد کیپ[و ۷۱] استفاده، و از جزیره لوکروم،[و ۷۳] صومعه
سنت‌دومنیک[و ۷۴] در جزیرهٔ تروگیر، قصر رکتور[و ۷۵] در دوبروونیک و معدن سنگ
دوباک[۵۶] که در شرق آن قرار دارد برای صحنه‌های شهر کارث[و ۷۶] استفاده شد.
فیلم‌برداری صحنه‌های شمال دیوار نیز در ماه نوامبر سال ۲۰۱۱ در ایسلند صورت
گرفت.[۱]

مکان فیلم‌برداری فصل سوم به دوبروونیک در کرواسی بازگشت. از دیوارهای شهر
دوبروونیک، قلعه لوریه‌ناتس و مکان‌های اطراف برای صحنه‌های کینگز لندینگ و رد کیپ
استفاده شد. ترستنو آربورتوم[و ۷۷] نیز به‌عنوان یک مکان جدید برای باغ درون کینگز
لندینگ که تایرل‌ها از آن استفاده می‌کنند، به لوکیشن‌ها افزوده شد. فصل سوم به
مراکش (که در قسمت آزمایشی از آن استفاده شده بود) نقل مکان کرد و با استفاده از
مکان‌های شهر صویره صحنه‌های دنریس در اسوس را به‌تصویر کشید.[۵۷] برای تولید این
فصل ۳ گروه (به نام‌های اژدها، گرگ و کلاغ) به‌صورت هم‌زمان کار فیلم‌برداری را
انجام می‌دادند. همچنین ۶ تیم کارگردانی، ۲۵۷ بازیگر و ۷۰۳ دست‌اندرکار آن‌ها را
یاری می‌کردند.[۱۳] یکی از صحنه‌ها که در آن یک خرس واقعی به اسم بارت کوچولو وجود
داشت نیز در شهر لس آنجلس فیلم‌برداری شد.[۳]

فیلم‌برداری فصل چهارم در دوبروونیک ادامه پیدا کرد و چندین لوکیشن دیگر مانند قصر
دیوکلشن[و ۷۸] و قلعه کلیس[و ۷۹] در اسپلیت نیز به مکان‌های فیلم‌برداری افزوده
شدند.[۵۸] فیلم‌برداری این فصل ۱۳۶ روز به طول انجامید و در ۲۱ نوامبر ۲۰۱۳ به
پایان رسید.[۵۹]

کار فیلم‌برداری فصل پنجم مجموعه از ماه ژوئیه سال ۲۰۱۴ آغاز و در ماه دسامبر همان
سال به پایان رسید.[۶۰] فیلم‌برداری این فصل در کشور کرواسی ادامه پیدا کرده و کشور
اسپانیا نیز به مکان‌های فیلم‌برداری افزوده شد. لوکیشن‌های کشور کرواسی همچنان از
شهر دوبروونیک و مناطق اطراف آن انتخاب شده و مکان‌های جدیدی مانند ایموتسکی[و ۸۰]
نیز به مجموعهٔ لوکیشن‌ها افزوده شدند.[۶۱] فیلم‌برداری در کشور اسپانیا نیز در
اطراف ایالت اندلس و در مکان‌هایی مانند قصر سویا صورت گرفت.[۶۲]

شخصیت‌های زادهٔ وستروس در بازی تاج و تخت به زبان انگلیسی بریتانیایی و معمولاً (و
نه همیشه) بر اساس لهجهٔ قسمتی از انگلستان که از نظر جغرافیایی معادل محل تولد شخص
در وستروس است، سخن می‌گویند. برای مثال ادارد استارک، به‌عنوان نگهبان شمال،[و ۸۱]
به لهجهٔ شمال انگلستان (لهجهٔ یورکی) و لرد تایوین لنیستر که اهل جنوب وستروس است،
به لهجهٔ جنوبی انگلستان صحبت می‌کنند. شخصیت‌هایی که در خارج از وستروس هستند نیز
عموماً (و نه همیشه) با لهجهٔ خارجی انگلیسی بازی می‌شوند.[۶۳]

با اینکه زبان انگلیسی زبان رایج در وستروس است، تولیدکنندگان به کمک دیوید
پترسون[و ۸۲] زبان‌شناس زبان‌های دوتراکی و والیریان[و ۸۳] را به‌عنوان زبان‌های
ساختگی براساس تعداد کمی از کلماتی که در کتاب جورج مارتین وجود داشت، به‌وجود
آورده‌اند.[۶۴] جملات دوتراکی یا والیریان در این مجموعه با زیرنویس انگلیسی پخش
می‌شوند. بی‌بی‌سی پیش‌بینی می‌کند که این زبان‌ها از طریق پخش این مجموعهٔ
تلویزیونی بیش از زبان‌های ویلزی، ایرلندی و گیلیک اسکاتلندی به گوش مردم دنیا
رسیده‌است.[۶۵]

مجموعهٔ تلویزیونی بازی تاج و تخت توسط شبکه اچ‌بی‌او در کشور آمریکا پخش می‌شود.
پخش این سریال در دیگر کشورها از طریق شبکه‌های همکار اچ‌بی‌او و یا شبکه‌های پولی
دیگر معمولاً به‌صورت همزمان با آمریکا و یا با چند هفته تأخیر انجام می‌گیرد. پخش
این سریال در کشور چین از طریق شبکهٔ سی‌سی‌تی‌وی از آغاز سال ۲۰۱۴ شروع شده‌است.
نسخهٔ پخش‌شده توسط سی‌سی‌تی‌وی به‌صورت گسترده‌ای صحنه‌های سکس و خشونت را سانسور
می‌کند. این عمل موجب اعتراض بینندگان چینی به‌ویژه به ناهماهنگی صحنه‌های پخش‌شده
در این نسخه از مجموعه شده‌است.[۶۶]

ده قسمت فصل اول مجموعهٔ بازی تاج و تخت در تاریخ ۶ مارچ سال ۲۰۱۲ میلادی در قالب
دی‌وی‌دی و دیسک بلو-ری در یک مجموعهٔ جعبه‌ای منتشر شدند. این مجموعه‌ها دارای
پیش‌زمینه‌های اضافی و موارد پشت صحنه هستند اما از آنجایی که تمامی صحنه‌های
فیلم‌برداری‌شده در نسخهٔ پخش تلویزیونی مورد استفاده قرار گرفته بودند، هیچ صحنهٔ
اضافی نسبت به نسخهٔ پخش‌شده در تلویزیون ندارند.[۶۸] این مجموعه در هفتهٔ اول
انتشار به‌تعداد ۳۵۰٬۰۰۰ نسخه به فروش رسید که رکورد بیشترین فروش در طول یک هفته
برای مجموعه‌های تلویزیونی شبکهٔ اچ‌بی‌او است. بازی تاج و تخت رکورد تعداد خرید
آنلاین از وب‌گاه فروشگاه اچ‌بی‌او را نیز در دست دارد.[۶۹] در نوامبر سال ۲۰۱۲ نیز
یک نسخهٔ ویژه از مجموعه جعبه‌ای برای «جمع‌کنندگان» مجموعه نیز عرضه شد که علاوه
بر دی‌وی‌دی و بلوری حاوی یک تخم اژدهای کوچک مصنوعی و قسمت اول فصل دوم بود.[۷۰]

مجموعهٔ جعبه‌ای دی‌وی‌دی و دیسک بلو-ری به همراه نسخهٔ آنلاین برای خرید فصل دوم
از ۱۹ فوریه سال ۲۰۱۳ در دسترس قرار گرفت.[۷۱] تعداد فروش روز اول این مجموعه با
فروش ۲۴۱٬۰۰۰ نسخهٔ جعبه‌ای و ۳۵۵٬۰۰۰ قسمت دریافت شده آنلاین، مجدداً رکورد فروش
شبکهٔ اچ‌بی‌او را شکست.[۷۲]

فصل سوم سریال همزمان با پخش در آمریکا، برای خرید آنلاین در فروشگاه آی‌تیونز قرار
گرفت. نسخهٔ آی‌تیونز فقط از کشور استرالیا قابل تهیه است.[۷۳]

بازی تاج و تخت در وسعت بسیار زیادی به‌صورت غیرقانونی کپی می‌گردد. به جز محبوبیت
زیاد این مجموعه، گمان می‌رود دلایلی مانند تأخیر در پخش در خارج از آمریکا[۷۴] و
هزینهٔ زیاد سرویس‌های خارج از آمریکا به نقض قوانین حق تکثیر این مجموعه دامن
زده‌است. به گفتهٔ وب‌سایت اشتراک گذاری تورنت‌فریک[و ۸۴] هزینه در داخل آمریکا بین
۱۵ تا ۲۵ دلار در ماه است (هزینهٔ اشتراک ماهیانهٔ سرویس)، در حالی‌که هزینهٔ سرویس
تلویزیونی فقط برای بازی تاج و تخت در انگلستان برای هر قسمت ۲۶ پوند و در استرالیا
برای هر قسمت ۵۲ دلار استرالیا است.[۷۵]

وب‌سایت تورینت‌فریک مجموعهٔ بازی تاج و تخت را دارای بیشترین کپی غیرقانونی در
میان مجموعه‌های تلویزیونی در سال‌های ۲۰۱۲،[۷۶] ۲۰۱۳[۷۷] و[۷۸] ۲۰۱۴ اعلام
کرده‌است. یکی از قسمت‌های این مجموعه در سال ۲۰۱۲ بیش از ۴٬۲۸۰٬۰۰۰ بار در شبکهٔ
بیت‌تورنت دریافت شد! آماری که تقریباً برابر تعداد بینندگان قانونی است.[۷۹][۸۰]
آمار دریافت غیرقانونی در کشور استرالیا بسیار بالا بوده‌است.[۸۱] تا جایی که سفیر
آمریکا در استرالیا، جف بلیچ،[و ۸۵] طی یک بیانیهٔ عمومی کپی غیرمجاز این مجموعه در
سال ۲۰۱۳ را محکوم کرد.[۸۲][۸۳] یک کپی از قسمت اول فصل سوم این مجموعه، رکورد
بیشترین به اشتراک‌گذاری همزمان در شبکهٔ بیت‌تورنت در طول تاریخ را با ۱۶۰٬۰۰۰ به
اشتراک‌گذارنده و بیش از ۱ میلیون دریافت در دست دارد.[۸۴] قسمت آخر فصل چهارم
سریال در ۱۲ ساعت حدود ۱٫۵ میلیون بار از طریق شبکه بیت‌تورینت دریافت شد که رکورد
جدیدی برای دریافت غیرقانونی است.[۸۵]

ناظران مختلف شامل کارگردان مجموعه، دیوید پترارکا[و ۸۶] و مدیرعامل شرکت تایم
وارنر، جفری بیکز اذعان داشته‌اند که کپی غیرقانونی در انتظارات این مجموعه خللی
ایجاد نکرده‌است.[۸۶][۸۷] به گفتهٔ آنان سود مجموعه از موج ایجاد شده توسط سریال و
تفسیرهای صورت گرفته به‌دست آمده است و کپی‌های غیرقانونی نتوانسته از تعداد افرادی
که قانوناً سریال را تهیه می‌کرده‌اند، کم کند.[۸۷]

از ۲۳ ژانویه سال ۲۰۱۵، دو قسمت آخر فصل ۴ در ۱۵۰ تئاتر آی‌مکس در سراسر آمریکا پخش
می‌شود. بازی تاج و تخت اولین مجموعهٔ تلویزیونی است که به این شکل پخش می‌شود.[۸۸]
مجموعه در روز افتتاح موفق به فروش ۶۸۶٬۰۰۰ دلاری شد و انتظار می‌رود که در طول
هفته اول ۲ میلیون دلار، فروش کند.[۸۹]

موسیقی متن این مجموعه توسط رامین جوادی ساخته شده‌است. موسیقی متن فصل اول که
حدوداً ده هفته قبل از پخش قسمت اول سریال آماده شد،[۹۰] در ماه جون سال ۲۰۱۱ توسط
ناشر آمریکایی وارز سرابند[و ۸۷] منتشر شد.[۹۱] آلبوم موسیقی‌های متن فصل‌های بعدی
نیز به‌همراه آثاری از گروه‌هایی همچون نشنال، هلد استدی[و ۸۸] و سگو رش منتشر شد.
موسیقی اصلی تیتراژ مجموعه نیز به دفعات بازخوانی شده است.[۹۲]

ثرون‌کست: راهنمای رسمی بازی تاج و تخت[و ۸۹] مجموعه پادکستی است که توسط کوینک[و
۹۰] تولید و توسط جیوف لوید مجری‌گری شده‌است. این پادکست بر روی وب‌سایت شبکهٔ
اسکای آتلانتیک و فروشگاه آی‌تیونز کشور انگلستان موجود بود.[۹۳] شبکهٔ اچ‌بی‌او در
سال ۲۰۱۴ یک آلبوم رایگان از ترانه‌های رپ در مورد بازی تاج و تخت را با عنوان تخت
را بگیر[و ۹۱] منتشر کرد.[۹۴]

در ۲۷ سپتامبر سال ۲۰۱۲ کتابی همراه با عنوان درون بازی تاج و تخت اچ‌بی‌او[و ۹۲]
توسط یکی از نویسندگان خود مجموعه، بریان کاگمن، منتشر شد.[۹۵] در این کتاب ۱۹۲
صفحه‌ای نویسنده به کمک هنر مفهومی و تصاویری از پشت صحنه، نحوهٔ تولید دو فصل اول
سریال را در کنار شخصیت‌ها و خانواده‌های مهم داستان بررسی می‌کند.[۹۶]

شبکهٔ اچ‌بی‌او اجازه تولید و فروش بسیاری از وسایل مربوط به مجموعهٔ بازی تاج و
تخت را صادر کرده‌است. این محصولات شامل بازی‌های ویدئویی مختلف، زره و سلاح‌های
کپی، جواهرات، عروسک بابل‌هد[و ۹۳] شرکت فونکو، آب‌جوهای شرکت امگانگ و پوشاک مختلف
می‌شود.[۹۷] اشیای گران‌قیمتی مانند ساعت مچی اولیسه ناردین به قیمت ۱۰٬۵۰۰
دلار[۹۸] و تخت آهنین از جنس رزین به قیمت ۳۰٬۰۰۰ دلار نیز در میان این کالاها وجود
دارند.[۹۹]

در سال ۲۰۱۳ و ۲۰۱۴ نیز تعدادی نمایشگاه سیار از لباس‌ها، زره‌ها و سلاح‌های مجموعه
در شهرهای مختلف اروپا و آمریکا برپاشده و می‌شود.[۱۰۰]

مجموعهٔ بازی تاج و تخت الهام‌بخش کارها و محصولات دیگری نیز بوده است. برای مثال
چهار بازی ویدئویی براساس مجموعهٔ تلویزیونی و کتاب تولید شده و یا در حال تولیدند.
در این میان بازی استراتژیک رایانه‌ای «بر فراز بازی تاج و تخت»[و ۹۴] الهام
ویژه‌ای از مجموعهٔ تلویزیونی می‌گیرد و شخصیت‌های و مکان‌های جدید را بلافاصله بعد
از نمایش در مجموعهٔ تلویزیونی وارد بازی می‌کند.[۱۰۱]

در پاییز سال ۲۰۱۲ سری لباس‌های مُدِ برند هلموت لنگ برگرفته از بازی تاج و تخت
بود.[۱۰۲][۱۰۳] در ماه مارس همان سال انتشارات وایلی-بلک‌ول کتابی را با عنوان
«بازی تاج و تخت و فلسفه: زخم‌های منطقی عمیق‌تر از شمشیر»[و ۹۵] منتشر کرد.[۱۰۴]
این کتاب که در بخش فرهنگ عامه و فلسفه این انتشارات قرار گرفت، توسط هنری جیکوبی[و
۹۶] و ویلیام ایروین[و ۹۷] ویرایش شده‌است. هدف کتاب نشان دادن و بررسی مسائل فلسفی
است که با پخش این مجموعه و موارد مرتبط با آن، به‌وجود آمده و مطرح شده‌است.[۱۰۵]

تصاویر روی جلد مجله مَد در ماه آوریل سال ۲۰۱۳ نیز برگفته از بازی تاج و تخت
بود.[۱۰۶]

بازی تاج و تخت از مجموعه‌هایی است که حتی پیش از پخش قسمت اول، هواداران خود را در
انتظار نگاه داشته‌بود.[۱۰۷][۱۰۸] از همان زمان این پروژه تبدیل به یک موفقیت تجاری
و یک اثر مورد علاقهٔ منتقدان تبدیل شد. به گفتهٔ روزنامهٔ گاردین، تا سال ۲۰۱۴ این
مجموعهٔ تلویزیونی «بزرگترین مجموعه درام» در تلویزیون است و مجموعه‌ایست که «بیش
از همه در موردش صحبت می‌شود».[۱۰۹]

نظرات منتقدین برای چهار فصل این مجموعه که تاکنون پخش شده‌اند، مثبت ارزیابی
می‌شود. هر چهار فصل در تعدادی از فهرست‌های بهترین‌های رسانه‌های آمریکایی مانند
واشینگتن پست (در سال ۲۰۱۱)، مجله تایم (در سال ۲۰۱۱ و ۲۰۱۲) و هالیوود ریپورتر (در
سال ۲۰۱۲) قرار گرفتند.[۱۱۵][۱۱۶][۱۱۷] فصل دوم تا چهارم این سریال که در وب‌سایت
متاکریتیک امتیازاتی بالای ۸۰ کسب کردند، در میان عنوان‌هایی با سطح «تحسین جهانی»
در این وب‌سایت قرار گرفته‌اند. در سال ۲۰۱۳ انجمن نویسندگان آمریکا بازی تاج و تخت
را در مکان ۴۰ام فهرست «۱۰۱ مجموعهٔ تلویزیونی برتر نوشته شده تاریخ» قرار
داد.[۱۱۸]

عملکرد بازیگران فراوان بریتانیایی و ایرلندی مجموعه، که بیشتر بازیگران را تشکیل
می‌دهند، بارها مورد تحسین قرار گرفته است. بازی پیتر دینکلیج، بازیگر آمریکایی، که
با ادای نقش تیریون لنیستر به صورت «جذاب، با ویژگی‌های اخلاقی دوپهلو و
خودآگاه»[۱۱۹] موفق شد جایزهٔ امی و گلدن گلاب را از آن خود کند، بسیار به چشم
می‌آید. تا جایی که لس‌آنجلس تایمز نوشت «بازی تاج و تخت تا حد زیادی مدیون پیتر
دینکلیج است»[۱۲۰] و حتی پیش از آن، در فصل دوم، نیز شخصیت او در مرکز توجه در میان
شخصیت‌های مجموعه قرار داشت[۱۲۱] و از او به‌عنوان دزد صحنه یاد شد.[۱۲۱] چندین
منتقد نیز عملکرد بازیگران زن[۱۲۰] و کودک مجموعه را تحسین کرده‌اند.[۱۲۲] میسی
ویلیامز ۱۴ ساله که برای اولین کار بازیگری خود، در فصل اول در نقش آریا استارک
ایفای نقش کرد، به خاطر بازی زیبا در مقابل چارلز دنس (تایوین لنیستر) در فصل دوم
مورد ستایش بسیاری واقع شد.[۱۲۳]

در بررسی فصل اول مجموعه بازی تاج و تخت، منتقدین به هزینهٔ بالای تولید، دنیای
قابل باور و شخصیت‌های پرطرفدار اشاره کرده‌اند.[۱۲۴] مجله ورایتی نوشت «احتمالاً
هیچ سریالی به شبکه‌اش بیشتر از بازی تاج و تخت به اچ‌بی‌او سود نمی‌رساند.
مجموعه‌ای که توسط شبکه‌ای با بینندگان ولخرج ساخته و بعد از پخش تنها یک فصل به
پدیده‌ای جهانی تبدیل شده است. ساخت این داستان خیالی پیچیده قماری بود که به خوبی
بهای خود را پرداخت.»[۱۲۵]

فصل دوم نیز نظرات مثبت بسیاری از منتقدین را از آن خود کرد. مجله انترتینمنت ویکلی
صفت‌های «واضح، زنده و به زبان ساده سرگرم‌کننده» را به داستان‌گویی این فصل نسبت
داد.[۱۲۶] مجله هالیوود ریپورتر با اشاره به اینکه این مجموعه «گزینه بسیار خوبی
برای یکی از بهترین مجموعه‌های تلویزیون» شدن است، گفت جاذبهٔ زیاد این سریال آن را
تبدیل به تنها سریالی در این ژانر می‌کند که می‌توان آن را به‌راحتی با مجموعه‌هایی
مانند مد من یا بریکینگ بد مقایسه کرد.[۱۲۷] در این میان نیویورک تایمز عدم پیچیدگی
شخصیت‌ها و تعداد گیج‌کننده آن‌ها را، در کنار داستان پرپیچ و خم مجموعه مورد
انتقاد قرار داد.[۱۲۸]

فصل سوم مجموعه نیز مورد پسند منتقدین واقع شد. جذابیت فوق‌العاده، شخصیت‌های محبوب
و افزایش تعداد شخصیت‌ها از مواردی بود که در این فصل مورد توجه منتقدین قرار
گرفت.[۱۲۹][۱۳۰] به گفتهٔ واشنگتن‌پست، فصلی «هوشمندانه، طاقت‌فرسا و بسیار جالب»
که با هیچ‌یک از مجموعه‌های تلویزیونی فعلی قابل مقایسه نیست.[۱۳۰] نیویورک پست با
اشاره به کم شدن تعداد صحنه‌های جنسی، از به‌نمایش درآمدن بیشتر صحنه‌های اکشن و
افزایش پیچیدگی داستان استقبال کرد.[۱۳۱] در میان منتقدین بار دیگر نیویورک‌تایمز
با اشاره به داستان‌های پیچیدهٔ فراوان، دیالوگ‌های بسیار زیاد و شخصیت‌هایی که
«تنها برای ما داستان تعریف می‌کنند»، مجموعه را مورد انتقاد قرار داد.[۱۳۲]

بهترین بازخورد منتقدین در میان فصل‌های پخش‌شدهٔ مجموعه را فصل چهارم به خود
اختصاص داده است. معرفی شخصیت‌های جدید و عمیق‌تر شدن شخصیت‌های قدیمی سریال در
کنار روند روبه‌جلوی داستان توجه رسانه‌های مختلف را به خود جلب کرد.[۱۳۳][۱۳۴]
تعدادی از منتقدین لقب «بهترین مجموعهٔ تلویزیونی» را به فصل چهارم بازی تاج و تخت
دادند.[۱۳۴][۱۳۵][۱۳۶][۱۳۷] روش تعریف داستان و روند مجموعه با جملاتی مانند
«داستان نمی‌توانست از این بیشتر شگفت‌آور باشد»[۱۳۸] و «تعریف داستان به سطح جدیدی
از اطمینان رسیده است»[۱۳۳] مورد پسند واقع شد.[۱۳۷] پیچیدگی داستان و صحنه‌های
جنسی نیز از مواردی بودند که مورد انتقاد منتقدین قرار گرفتند.[۱۳۹]

برخلاف محبوبیت این مجموعه در زمینه‌های دیگر در میان منتقدین، بازی تاج و تخت
بارها به دلیل استفادهٔ فراوان از برهنگی زنان، خشونت، شکنجه، خشونت جنسی برضد زنان
و نحوهٔ نمایش این موارد مورد انتقاد قرار گرفته‌است.

میزان استفاده از ارتباط جنسی و برهنگی، به‌ویژه در صحنه‌هایی که وابستگی فراوانی
به روند داستان ندارند، نکتهٔ منفیِ اصلی بسیاری از منتقدین فصل اول و دوم است.
استیون دیلین، بازیگر سریال که در نقش استنیس باراثیون بازی می‌کند، استفاده فراوان
مجموعه از برهنگی را با «فیلم‌های پورن دهه هفتاد آلمان» مقایسه می‌کند.[۱۴۰] چارلی
اندرز[و ۹۸] از منتقدین وب‌گاه آی‌او۹ می‌گوید در حالی که فصل اول مجموعه مملو از
سکسپوزیشن است، فصل دوم بدون ارائه اطلاعات زیادی در مورد داستان، بر روی ارتباط
جنسی ناخوشایند، استثماری و ضد انسانی تمرکز دارد.[۱۴۱] آنا هولمز،[و ۹۹] منتقد
واشنگتن پست اعتقاد دارد که صحنه‌های برهنگی تنها برای لذت مردان دگرجنس‌گرا ساخته
شده‌است؛ صحنه‌هایی در محیط قرون وسطایِ مصنوعی، با زنانی که واکس برزیلی بر تن خود
مالیده‌اند، برای دیگر بینندگان منحرف‌کننده است.[۱۴۲] در همین راستا مائورین
ریان،[و ۱۰۰] منتقد هافینگتن پست با اشاره به اینکه بازی تاج و تخت بیشتر زنان
برهنه را نشان می‌دهد تا مردان، اعتقاد دارد که نمایش «پستانهای برهنه به‌صورت
تصادفی» تمامی تلاش‌های احتمالی سریال برای نمایش ظلم به زنان در یک جامعه فئودال
را زیر سؤال می‌برد.[۱۴۳] برنامهٔ پخش زنده شنبه شب در یک تقلید تمسخرآمیز از این
جنبهٔ مجموعه، اقدام به تهیهٔ برنامه‌ای کرد که در آن یک پسر سیزده‌ساله به‌عنوان
مشاور یک مجموعه، تلاش داشت تا تنها دغدغه‌اش که نمایش بیشترین پستان برهنه در
ثانیه بود را به‌نمایش بگذارد.[۱۴۱][۱۴۴]

فصل سوم مجموعه که در آن شخصیت تئون گریجوی در طول سریال مورد شکنجه واقع می‌شود و
در نهایت اخته می‌گردد نیز، به‌دلیل استفاده و نمایش شکنجه مورد نقد منتقدین واقع
شده است.[۱۴۵] مدلین دیویس[و ۱۰۱] در وب‌سایت جزبل نوشت «غیرطبیعی نیست اگر مجموعهٔ
بازی تاج و تخت به پورنِ خشونتآمیز بودن متهم شود. خشونت بی‌احساس و ابزارگرایانه
در کنار سکس خشن و ابزارگرایانه به نمایش گذاشته شده‌است.» با این حال او اشاره
می‌کند که به‌جز لذت‌گرایی و شکنجهٔ تئون گریجوی در فصل سوم، نمایش دیگر خشونت‌ها
به هدف روایت داستان صورت گرفته است.[۱۴۶]

در قسمت شکنندهٔ زنجیرها در فصل چهارم، صحنه‌ای که در آن جیمی لنیستر به خواهر خود
سرسی تجاوز می‌کند، بحث‌های فراوانی دربارهٔ نمایش خشونت جنسی برضد زنان توسط
مجموعه را به‌راه انداخته‌است. به گفتهٔ نیویورک تایمز، این‌که الکس گریوز،[و ۱۰۲]
کارگردان این قسمت، در نوشته‌های خود به‌طور ضمنی اعلام داشته که متوجه نشده که این
صحنه، صحنهٔ تجاوز است، خشم بسیاری را برافروخته.[۱۴۷] در همین راستا سونیا
سارایا،[و ۱۰۳] از نویسندگان ای. وی. کلاب، اعتقاد دارد که نمایش این صحنه و صحنهٔ
ارتباط جنسی کال دریگو و دنریس در فصل اول (که هر دو در کتاب با رضایت طرفین اتفاق
می‌افتند) به صورت صحنه‌های تجاوز، به‌نظر می‌رسد به دلیل «سوء استفاده از هیجان و
شوک» در بیننده باشد.[۱۴۸] مجله تایم نوشت منتقدین از این می‌ترسند که «صحنه‌های
تجاوز به‌قدری در سریال فراگیر شوند که دیگر مانند صدای پیش‌زمینه باشند: یک اتفاق
عادی و بدون شوک».[۱۴۷] جرج آر. آر. مارتین در پاسخ به این انتقادات گفت که تجاوز و
خشونت جنسی در جنگ‌ها بسیار فراوان هستند و حذف این صحنه‌ها از مجموعهٔ تلویزیونی
یکی از مهم‌ترین موضوع‌های کتاب او را کمرنگ خواهد کرد: اینکه «ترس اصلی در تاریخ
انسان‌ها از اُرک‌ها و لردهای سیاه نیست، بلکه از خود انسان‌هاست.»[۱۴۷]

فصل اول سریال بازی تاج و تخت به‌طور متوسط ۲٫۵ میلیون بیننده برای پخش اولش که
یک‌شنبه شب‌ها از شبکهٔ اچ‌بی‌او صورت می‌گرفت، داشت. با در نظر گرفتن بینندگان
تکرار پخش این مجموعه به طور متوسط ۹٫۳ میلیون بیننده برای آن اعلام می‌شود.[۱۴۹]
برای فصل دوم، این مجموعه توانست ۱۱٫۶ میلیون نفر بیننده برای خود داشته باشد.[۱۵۰]
فصل سوم با افزایش مجدد بینندگان مواجه شد و توانست عدد ۱۴٫۲ میلیون نفر را
به‌عنوان رکورد دومین مجموعهٔ پربینندهٔ اچ‌بی‌او،[۱۵۱] بعد از سوپرانوز، برای خود
ثبت کند.[۱۵۲] با شروع پخش فصل چهارم، شبکهٔ اچ‌بی‌او اعلام کرد که تعداد متوسط
بینندگان این مجموعه به ۱۸٫۴ میلیون نفر رسیده و از نظر تعداد بیننده از مجموعهٔ
سوپرانوز نیز پیشی گرفته است. به‌این‌ترتیب بازی تاج و تخت در حال حاضر
پربیننده‌ترین مجموعهٔ تلویزیونی شبکهٔ اچ‌بی‌او در طول تاریخ این شبکه است.[۱۵۳]

برخلاف پیش‌بینی روزنامه‌نگاران که اعلام می‌کردند بینندگان مرد مجموعهٔ بازی تاج و
تخت بسیار بیشتر از زنان هستند، داده‌های شرکت آمریکایی تحقیقات رسانه‌ای نیلسن در
سال ۲۰۱۳ نشان داد که بینندگان این مجموعه بسیار کمتر از دیگر مجموعه‌های تلویزیونی
از نظر جنسی متفاوت هستند. به گفتهٔ این شرکت ۴۲٪ از بینندگان بازی تاج و تخت را
زنان تشکیل می‌دهند.[۱۵۴]

اولین فصل مجموعهٔ بازی تاج و تخت برای ۱۳ جایزهٔ امی از جمله جایزهٔ مجموعهٔ دارم
فوق‌العاده نامزد شد. این فصل ۲ جایزهٔ بازیگر مکمل فوق‌العاده در سریال دارم و
طراحی تیراژ فوق‌العاده را از آن خود کرد. پیتر دینکلیج، که در نقش تیریون لنیستر
بازی می‌کند، در امی، گلدن گلوب، اسکریم و جایزهٔ ستلایت به‌عنوان بهترین بازیگر
نقش مکمل معرفی شد. فصل دوم سریال در سال ۲۰۱۲ نیز توانست ۶ جایزه در بخش هنرهای
خلاقانهٔ جایزهٔ امی به‌دست بیاورد.



https://fa.wikipedia.org/wiki/%D8%AC%D8%A7%D9%85_%D9%85%D9%84%D8%AA%E2%80%8C%D9%87%D8%A7%DB%8C_%D8%A7%D8%B1%D9%88%D9%BE%D8%A7_%DB%B2%DB%B0%DB%B1%DB%B6

مختصات: ۴۸°۵۵′۲۸″ شمالی ۲°۲۱′۳۶″ شرقی﻿ / ﻿۴۸.۹۲۴۴۴° شمالی ۲.۳۶۰۰۰° شرقی﻿ /
48.92444; 2.36000﻿ (Stade de France)

جام ملت‌های اروپا ۲۰۱۶ یا یورو ۲۰۱۶ پانزدهمین دوره مسابقات فوتبال تیم‌های ملی
کشورهای اروپایی است که هر چهار سال یک بار برگزار می‌شود. این مسابقات در تاریخ ۱۰
ژوئن ۲۰۱۶ آغاز شده و در ۱۰ ژوئیه ۲۰۱۶ به پایان می‌رسد. تیم اسپانیا مدافع دو دوره
متوالی قهرمانی این مسابقات، در مرحله یک هشتم نهایی با باخت در برابر تیم ایتالیا
از ادامه این رقابت‌ها بازماند.

فرانسه در تاریخ ۲۸ مه ۲۰۱۰ در رقابت با دو کشور ایتالیا و ترکیه به عنوان میزبان
انتخاب شدبوردو، لان، لیل، لیون، مارسی، نیس، پاریس، سنت دنیز، سن-اتین و تولوز این
ده شهر به عنوان شهرهای میزبان این مسابقات از سوی فدراسیون فوتبال فرانسه انتخاب
شد. این سومین میزبانی فرانسه برای مسابقات یورو می‌باشد. فرانسه در سال‌های ۱۹۶۰ و
۱۹۸۴ میزبان این مسابقات شد. تیم فرانسه دو بار در سال ۱۹۸۴ و ۲۰۰۰ قهرمان این
مسابقات شد.

قهرمان این مسابقات حق شرکت در مسابقات جام کنفدراسیون‌ها ۲۰۱۷ در کشور روسیه را به
دست می‌آورد.

قبل از پایان مهلت ثبت نام میزبانی در ۹ مارس ۲۰۰۹ علاوه بر فرانسه، ترکیه و
ایتالیا کشورهای نروژ و سوئد مشترکاً تقاضای میزبانی کرده بودند که در دسامبر ۲۰۰۹
پیشنهاد خود را پس گرفتند. در نهایت در رقابت نهایی بین فرانسه و ترکیه، فرانسه با
۷ رای در برابر ۶ رای ترکیه میزبانی را به دست آورد.

قرعه کشی مرحله مقدماتی در نیس واقع در فرانسه و در تاریخ ۲۳ فوریه ۲۰۱۴ انجام شد.
اولین بازی این مسابقات مقدماتی در سپتامبر ۲۰۱۴ برگزار شد.

تیم فرانسه به عنوان میزبان صعود کرده بود. ۱۹ سهمیهٔ دیگر با انجام رقابت‌های
مرحلهٔ گروهی در مقدماتی و ۴ سهمیهٔ دیگر با انجام بازی‌های حذفی پر خواهند شد.

قرعه کشی مسابقات در پاله دو کنگره دو لا پورته مایو٬پاریس در تاریخ ۲۱ آذر ۱۳۹۴ و
در ساعت ۱۸:۰۰ به وقت محلی برگزار می‌شود. ۲۴ تیم انتخاب شده در شش گروه چهار تیمی
قرار می‌گیرند٬تیم فرانسه که میزبان است به طور خودکار در موقعیت A1 قرار می‌گیرد.

در ابتدا٬کشور فرانسه در تاریخ ۲۸ مه ۲۰۱۰ دوازده ورزشگاه را پیشنهاد دادو در نهایت
فدراسیون فوتبال فرانسه ده ورزشگاه را انتخاب کرد

در صورتی که براساس امتیازهای کسب شده در هر بازی (برد ۳ امتیاز، تساوی ۱ امتیاز و
باخت ۰ امتیاز) دو تیم در یک گروه امتیاز مساوی داشته باشند به ترتیب ضوابط زیر
تصمیم‌گیری خواهند شد:

در مرحله حذفی، در صورت لزوم برای تعیین برنده از وقت اضافه و ضربات پنالتی استفاده
می‌شود. بازی رده‌بندی در این مسابقات برگزار نمی‌شود؛ بنابر این عناوین سوم و
چهارم به تیمی تعلق نخواهد گرفت.

بازی‌های ویدئویی جام ملت‌های اروپا ۲۰۱۶ توسط کونامی به عنوان محتوای قابل دانلود
رایگان در فوتبال تکاملی حرفه‌ای ۲۰۱۶ منتشر شد.

در تاریخ ۱۲ نوامبر ۲۰۱۵ توپ مسابقات به نام بو ژو، توسط بازیکن سابق فرانسه
زین‌الدین زیدان رونمایی شد.



https://fa.wikipedia.org/wiki/%D8%AE%D8%A7%D9%86%D9%87_%D8%AF%D9%88%D8%B3%D8%AA_%DA%A9%D8%AC%D8%A7%D8%B3%D8%AA%D8%9F

خانهٔ دوست کجاست؟ فیلمی ایرانی به کارگردانی و نویسندگی عباس کیارستمی محصول سال
۱۳۶۵ است. این فیلم پارهٔ اول از سه‌گانه کوکر است؛ دو فیلم دیگر زیر درختان زیتون
و زندگی و دیگر هیچ هستند که پس از این فیلم ساخته شدند. فیلم خانهٔ دوست کجاست
ممکن است اقتباسی از داستان کوتاه چرا خانم معلم گریه کرد؟ باشد که به ادعای
نویسندهٔ آن بهروز تاجور پس از به توافق نرسیدن با آقای کیارستمی نام‌برده اقدام به
تولید فیلم بدون اجازهٔ وی کرده است. این ادعا پس از پخش فیلم در پاره‌ای از جراید
مطرح و از طرف عباس کیارستمی تکذیب شد. خانه دوست کجاست در فهرست ۵۰ فیلمی که باید
قبل از ۱۴ سالگی دید از دید بنیاد فیلم بریتانیا قرار دارد. خانه دوست کجاست پلنگ
برنزی جشنواره فیلم لوکارنو را در سال ۱۹۸۹ به دست آورد.



https://fa.wikipedia.org/wiki/%D8%A7%D9%84%DA%A9%D8%B3%DB%8C%D8%B3_%D8%AA%DA%AF%D8%B2%D8%A7%D8%B3

الکسیس تگزاس (به انگلیسی: Alexis Texas) بازیگر پورنوگرافی، کارگردان و رقصندهٔ
برهنه آمریکایی است. او حرفه خود در فیلم‌های پورنو را از سال ۲۰۰۶، در سن ۲۱ سالگی
آغاز کرد.

الکسیس تگزاس در پایگاه نظامی آمریکا در کشور پاناما به دنیا آمد. اما در سن
آنتونیو ایالت تگزاس بزرگ شد. او دارای تباری آلمانی، نروژی و پورتوریکویی است.
نخستین پیشه وی کار در آسایشگاه بود. پیش از آنکه وارد صنعت فیلم بزرگسال شود برای
تحصیل در رشته مراقبت‌های درمانی تنفسی به دانشگاه رفت.

اولین صحنه‌ای که درآن ظاهر شد، با جک ونیس در فیلمی با عنوان تور کالج آماتورها در
تگزاس ساخته شرکت فیلم سازی شینز ورلد بود و پس از آن در فیلم‌های بسیاری از بنگ
بروز (Bang Bros) در فلوریدا ظاهر شد. او سپس به لس آنجلس نقل مکان کرد و در مارس
۲۰۰۷ شروع به بازی در چند صحنه برای آژانس مدلینگ ال‌ای دایرکت کرد. در فوریه ۲۰۰۸
فیلم کشف الکسیس تگزاس (به انگلیسی: Discovering Alexis Texas) به کارگردانی
هنرپیشه فیلم‌های بزرگسالان بلادونا منتشر شد. درسال ۲۰۰۹ او اقدام به تأسیس شرکت
فیلم سازی خودش به نام الکسیس تگزاس اینترتینمنت نمود که زیرمجموعه شرکت استارلت
اینترتینمنت گروپ است. در خلال همین احوال، او تارنمای شخصی خود را راه‌اندازی کرد؛
و هم اکنون هم‌زمان در فیلم‌های ساخته استودیوهای فیلم سازی ریالیتی کینگ، مافیا،
بنگ بروز، برزرز، ویکد پیکچرز و الگانت آنجلز حضور می‌یابد.

در آوریل ۲۰۰۹ او چهره روی جلد مجله جنسیس بود؛ و در ژوئن ۲۰۰۹ بر جلد یادنامه سی و
پنجمین سالگرد مجله هاستلر قرارگرفت. اندام او مورد عمل جراحی قرار نگرفته و کاملاً
طبیعی است. در سال ۲۰۱۰ او توسط مجله ماکسیم به عنوان یکی از ۱۲ ستاره زن برتر در
پورن انتخاب شد.[۱] در سال ۲۰۱۳ او یکی از ۱۶ بازیگر فیلم مستند دبورا اندرسون به
نام تحریک‌شده (Aroused) بود.



https://fa.wikipedia.org/wiki/%D9%85%D8%A7%D9%87%E2%80%8C%D9%87%D8%A7%DB%8C_%D9%85%DB%8C%D9%84%D8%A7%D8%AF%DB%8C

بر اساس جدول زیر دامنه ماه‌های میلادی با روزهای گاه‌شماری هجری خورشیدی بطور نسبی
و غالب تطبیق داده می‌شود. (در بعضی از سال‌ها یک روز تفاوت یا جابجایی در این
تبدیل وجود دارد)

بر اساس جدول زیر دامنه ماه‌های گاه‌شماری هجری خورشیدی با روزهای میلادی بطور نسبی
و غالب تطبیق داده می‌شود. (در بعضی از سال‌ها یک روز تفاوت یا جابجایی در این
تبدیل وجود دارد)

میزان تطبیق روزهای گاهشماری هجری خورشیدی با گاهشماری میلادی طی یک قرن: از آنجا
که تقویم هجری خورشیدی (از جمله تقویم رسمی ایران و افغانستان) و تقویم میلادی هر
دو گاهشماری خورشیدی هستند. صرف نظر از تفاضل سالها و تفاوت سرآغاز ماه‌ها با هم،
در روزها هماهنگی نسبی دارند و نوسانهای محدود در این هماهنگی در نتیجه تمایز شیوه
کبیسه‌گیری در دو گاهشماری است. میزان تطبیق روزهای دو گاهشماری در سده اخیر هجری
خورشیدی از قرار زیر است (بر اساس الگوریتم هجری خورشیدی):

خب پس تا کنون بر اساس تقویم شمسی ۳۴۵ سال کبیسه بوده و بر اساس تقویم میلادی ۵۰۰
سال برابر سال کبیسه بوده‌اند. (البته همان‌طور که دید به کبیسه بودن سالی که در آن
هستیم هنوز توجهی نکردیم. (خب برگردیم به مسئلهٔ خودمان که می‌خواستیم دو تاریخ
۱۳/۴/۱۳۸۳ و ۳/۷/۲۰۰۴ به روز تبدیل کنیم.



https://fa.wikipedia.org/wiki/%D8%A7%DB%8C%D8%B3%D8%AA%D8%A7%D8%AF%D9%87_%D8%AF%D8%B1_%D8%BA%D8%A8%D8%A7%D8%B1

ایستاده در غبار فیلمی به کارگردانی و نویسندگی محمدحسین مهدویان و تهیه‌کنندگی
حبیب‌الله والی‌نژاد محصول سال ۱۳۹۴ است.

این فیلم برای حضور در بخش نگاه نو سی و چهارمین دوره جشنواره فیلم فجر انتخاب شد.
ایستاده در غبار به خاطر خلاقیت‌های کم‌نظیر فیلم سازانش، مورد توجه عموم و منتقدین
قرار گرفت و سیمرغ بلورین بهترین فیلم جشنواره فیلم فجر ۱۳۹۴ را از آن خود کرد.[۱]

احمد که دوران نوجوانی‌اش را در سکوت گذرانده و اکنون بزرگتر شده، فرمانده لشکری
می‌شود که باید در دروازه‌های خرمشهر با دشمن بجنگند. اما سرنوشت او فرسنگ‌ها دور
از مرزهای ایران رقم می‌خورد. این فیلم دربارهٔ زندگی احمد متوسلیان است.

حسین دهقان وزیر دفاع جمهوری اسلامی ایران در پردیس کورش به تماشای ایستاده در غبار
نشست و در یادداشتی، تولید این فیلم سینمایی را ستود.

مجید مجیدی: ساخت این فیلم ۱۰۰ دقیقه‌ای که همه لحظاتش به زیبایی بازسازی شده است،
جسارت بزرگی را طلب می‌کند. این فیلم نگاه متعهدانه‌ای نسبت به نسلی داشته که
کارگردان به آن متعلق نبوده و ادای دین بسیار بزرگی محسوب می‌شود؛ آن هم در شرایطی
که بیشتر به دنبال سیاه نمایی هستند.

کمال تبریزی: این اثر به واقعیت‌ها نزدیک بود و شما هنگام تماشای آن احساس می‌کردید
که به گذشته پرتاب شده‌ای، گذشته‌ای به همین شکل بوده است و همه این تصاویر را هم
به شکل مستند نشان داده و این کار در ژانر خود کاری بسیار ارزشمند است و کاملاً
موفق عمل کرده است.

حبیب رضایی: حیرت به تمام معنا! ایستاده در غبار شد جادوی سال سینمای ایران؛
تجربه‌ای که حتی تصورش هم نمی‌شد در ذهن مرور کرد. هرگز تا الان کسی به نزدیکی این
گونه داستان گویی نیز نرسیده بود. یک فکر بکر و یک همت و دانش عمیق اما بی ادعا پشت
هر صحنه این فیلم/ داستان/ روایت منحصر به فرد موج می‌زد.

ابراهیم حاتمی کیا: من به فیلمسازی که حرف خودش را بزند و دغدغه فردیت خودش را
داشته باشد احترام می‌گذارم. از این زاویه می‌گویم تلاش پسرم آقای مهدویان را دوست
دارم. اعتقاد دارم که او فرزند خلف مسیر بچه‌های فیلمساز جنگ است. این نمونه بسیار
درست سینمای دفاع مقدس است. من به شدت از تماشای فیلم متأثر شده بودم.

پیمان معادی: خسته نباشید و تبریک می‌گویم به عوامل سازنده فیلم درخشان و با اهمیت
ایستاده در غبار. کیف کردم از دیدنش و بی صبرانه منتظر دیدن فیلم بعدی این فیلمساز
هستم.

نیکی کریمی: چقدر خوب است که آدم در باره فیلمی چیزی نداند و به یکباره با یک
شاهکار روبه رو شود؛ و چقدر لذت بخش است دیدن این فیلم با این دید و این زیباشناسی…
تبریک می‌گویم به همه عوامل این فیلم خوب که دوبار به ما یادآور می‌شود سینما زنده
است وسالم و درست و بدون ادا و بدون تظاهر می‌تواند تأثیر گذار باشد.

فرهاد اصلانی: از دیدن این فیلم لذت بردم. به کارگردان آن آقای مهدویان تبریک عرض
می‌کنم. افتخار می‌کنم که چنین فیلمسازی در سینمای کشور داریم. امیدوار هستم که در
آینده هم کار خود را تا این اندازه درخشان ادامه بدهید.

رضا کیانیان: فیلمنامه، کارگردان، بازیگری و طراحی صحنه خوبی دارد و مجموعه‌ای از
خوب خوب خوب‌هاست.



https://fa.wikipedia.org/wiki/%D9%86%D9%88%D9%82%D8%A7

نوقا یک شیرینی ساخته شده از عسل و شکر و سفیده تخم مرغ و آجیل و گاهی تکه های میوه
است.واژه نوقا از زبان اکسیتان (pan nogat )گرفته شده است و به نظر میرسد از لاتین
panis nucatus به معنی "نان آجیلی" ریشه گرفته.

سه گونه نوقا وجود دارد یک گونه آن یعنی نوقای سفید ("mandorlato" یا "torrone"در
ایتالیا ) با سفیده زده شده تخم مرغ و عسل درست میشود که در شهر کرمونا ایتالیا در
اوایل سده پانزدهم پدید آمده است.

روایات بسیاری از ریشه نوقا وجود دارد.دستور پخت آن نخستین بار در کتابی به زبان
عربی در بغداد در سده دهم میلادی که از آسیای میانه وام گرفته شده بود آمده است.در
عربی ناطف خوانده میشد.در یکی از این دستور عملها نشان داده میشود که ناطف از شهر
حران در جنوب شرقی ترکیه امروزی مکانی میان شانلی‌اورفه و حلب امروزی آمده
است.اشاره به نوقا در یک مثلثی میان بغداد ، شانلی‌اورفه و حلب پیدا شده است.اواخر
سده دهم میلادی ابن حوقل اشاره میکند که در منبج سوریه و بخارا در آسیای میانه ناطف
خورده است.[۱]



https://fa.wikipedia.org/wiki/%D8%AD%D8%B3%D9%86_%D9%81%DB%8C%D8%B1%D9%88%D8%B2%D8%A2%D8%A8%D8%A7%D8%AF%DB%8C

سید حسن آقایی فیروزآبادی (زاده ۱۳۳۰، مشهد) رئیس سابق ستاد کل نیروهای مسلح جمهوری
اسلامی ایران است. وی از سال ۱۳۶۸ تا ۸ تیر ۱۳۹۵ ریاست ستاد فرماندهی کل قوا و پس
از تغییر نام ستاد کل نیروهای مسلح را عهده‌دار بود و بلندپایه‌ترین مقام نظامی پس
از فرمانده کل قوا به حساب می‌آمد. او بنابر تصمیم سیدعلی خامنه‌ای به درجه سرلشکری
رسیده بود.[۱]

وی جزو معدود مقامات بلندپایه ایران بود که در طی دو دهه پس از فوت روح‌الله خمینی
پست خود را حفظ کرده بود و توسط سید علی خامنه‌ای ابقا شده بود تا اینکه پس از ۲۷
سال، در ۸ تیر ۱۳۹۵ سرلشکر محمد باقری به دستور خامنه ای جایگزین وی شد.[۲]

سیدحسن فیروزآبادی در سال ۱۳۳۰ در روستای مال آباد مشهد در خانواده‌ای مذهبی و از
پدر و مادری که اهل فیروز آباد میبد یزد بودند متولد شد.[۳]

وی فاقد هر گونه سابقه نظامی در سپاه یا ارتش است. سیدحسن فیروزآبادی تا قبل از
دریافت درجه سرلشکری و انتخاب به عنوان رئیس ستاد کل نیروهای مسلح در سال ۱۳۶۸، در
هیچ‌یک از نیروهای نظامی ایران خدمت نکرده‌بود.[۴]

او در دوران جنگ ایران و عراق و در قرارگاه خاتم‌الانبیا، زیر نظر اکبر هاشمی
رفسنجانی، فرمانده وقت قرارگاه خاتم، فعالیت می‌کرد. وی مسوول هماهنگی نمایندگان
وزارتخانه‌های دولت میرحسین موسوی در قرارگاه خاتم‌الانبیا بود. پس از پایان جنگ در
سال ۱۳۶۸ خورشیدی، سیدعلی خامنه‌ای به یکباره وی را به درجه «سرلشکری» نائل و به
ریاست ستاد کل نیروهای مسلح جمهوری اسلامی ایران منصوب کرد.[۴]

وی در ۸ تیرماه ۱۳۹۵ از این مقام کنار گذاشته شد و سرلشکر محمد حسین باقری جایگزین
او شد.

بلافاصله پس از تصویب طرح کاهش خدمت سربازی به ۱۸ ماه در مجلس اصلاح طلب ششم، وی طی
نامه‌ای به رئیس مجلس به شدت با این طرح مخالفت کرده و مدعی شد که باعث تضعیف
نیروهای مسلح می‌شود. وی در این نامه نوشت:

اما تنها چند ماه بعد؛ بلافاصله پس از آنکه انتخابات مجلس هفتم با رد صلاحیت گسترده
اصلاح‌طلبان و تبدیل اکثریت آنان به اقلیت ضعیف در مجلس با موفقیت صورت گرفت،
فیروزآبادی برای کاهش خدمت سربازی پیش‌قدم شد و با تأیید رهبری سربازی کاهش
یافت.[۵]

وی پس از آنکه علی لاریجانی رئیس مجلس هشتم خبر از دریافت نامه‌ای از کنگره آمریکا
و بررسی آن داد، طی سخنانی گفت: «آفتی که امروز و در این مقطع زمانی انقلاب را
تهدید می‌کند آنست که آمریکائی‌ها پیام می‌دهند و کسانی اینجا می‌گویند ما پیام
آمریکائی‌ها را بررسی می‌کنیم.»[۶][۷]

وی در جریان برگزاری انتخابات مجلس هشتم که همچون ادوار گذشته با رد صلاحیت گسترده
اصلاح طلبان همراه بود آنان را مورد حمله قرار داده و گفت: «آمریکا به عده‌ای مرعوب
و فریفته غرب امید بسته است؛ آنها که نامه نوشتند تا با بوش بسازند و به رهبری
نوشتند تا با بوش بسازد و در مجلس تحصن کردند و در دانشگاهی که ۵۰ سال مظهر مبارزه
با آمریکاست و هنوز خون شهیدان مبارزه با استکبار در آن می‌جوشد نفوذ کردند و به
نفع آمریکا شعار دادند که ملت ایران باید اینها را بشناسند.»

در سال سوم فعالیت دولت احمدی‌نژاد کارگروه مشترک ستاد کل نیروهای مسلح و دولت
احمدی‌نژاد تشکیل شد و او طی سخنانی به دفاع قاطع از احمدی‌نژاد پرداخت. شائبه تلاش
برای تضعیف جایگاه شواری عالی امنیت ملی در پس تشکیل این کارگروه ایجاد شد.[۸]

نهاد ریاست جمهوری در اقدامی بی‌سابقه اقدام به تشکیل ستادی برای نظارت بر تدوین
آثار و اندیشه‌های محمود احمدی‌نژاد کرده بود، فیروزآبادی نیز در مهر ۱۳۸۷ خواستار
تدوین اندیشه‌های وی و افزودن غنای علمی کشور شد. وی گفت:

در جریان استیضاح علی کردان وزیر کشور محمود احمدی‌نژاد که به دلیل ارائه مدرک
دکترای افتخاری غیر واقعی استیضاح شد وی مدعی مذاکره با فیروزآبادی جهت دریافت
جانشینی فرمانده کل قوا ( سیدعلی خامنه‌ای) در امور انتظامی شد.[نیازمند منبع] وی
گفت که اگر فیروزآبادی این موضوع را انکار کند متن ضبط شده مذاکرات را منتشر خواهد
کرد، اما ستاد کل نیروهای مسلح در بیانیه‌ای این موضوع را تکذیب کرد.[نیازمند منبع]

وی همچنین در سخنانی که انتقاد اکثر کاندیدهای انتخابات ریاست جمهوری را بر انگیخت
با دفاع از تداوم ریاست جمهوری احمدی‌نژاد گفت:

وی همچنین پیشنهاد ایجاد دولت وحدت ملی را که توسط برخی از گروه‌های سیاسی مطرح شده
بود تقبیح کرد.[۱۰]

وی در جریان ناآرامی‌های پس از انتخابات ریاست جمهوری دهم نامه‌ای خطاب به امام
زمان نوشته‌است. در قسمتی از آن می‌خوانیم:

در اواخر کار دولت دهم، حسن فیروزآبادی به یکی از منتقدان جدی دولت احمدی‌نژاد
تبدیل شد. او در ۲۴ فروردین ۱۳۹۲، رسماً اقدام تحویل پرچم و نماد ملی کشور از سوی
محمود احمدی‌نژاد به اسفندیار رحیم مشایی در سمنان را غیرقابل توجیه خواند و همگان
را به هوشیاری هرچه بیشتر در آستانه انتخابات یازدهمین دوره ریاست جمهوری دعوت
کرد.[۱۲] او همچنین در ۳ اردیبهشت ۱۳۹۲، سخنان احمدی‌نژاد در خوزستان را که اعلام
کرده بود به او گفته‌اند: «اگر رویت را زیاد کنی، پدرت را در می‌آوریم.» به شدت
مورد انتقاد قرار داده و گفت: «جو سازی مقام محترم رئیس جمهوری، آقای دکتر
احمدی‌نژاد در سفر به استان خوزستان غیرقابل قبول و مایه تشویش اذهان عمومی است.
ملت ایران نشان داده است که همه خواستار عدالت بوده و شهدای این ملت فدائیان عدالت
هستند، لذا امیدواریم ایشان به این گفتمان خاتمه دهند.»[۱۳]

در ۱۷ مرداد ۱۳۹۲، چند روز پیش از بررسی کابینه دولت یازدهم در مجلس شورای اسلامی،
حسن فیروزآبادی برای اولین بار رسماً حمایت خود و نیروهای مسلح از دولت را اعلام
کرد و حمایت مجلس از تشکیل دولت را انتظار مردم از قوه مقننه برشمرد.[۱۴]
فیروزآبادی همچنین در ۳ مهر ۱۳۹۲، پس از سخنرانی حسن روحانی در مجمع عمومی سازمان
ملل، سخنرانی روحانی در سازمان ملل را درخشش عقلانیت روحانیت شیعه در سازمان ملل
خواند.[۱۵] فیروزآبادی بار دیگر در ۱۳ آبان ۱۳۹۲ از مذاکره کنندگان هسته‌ای اعلام
حمایت کرد.[۱۶] در ۲۹ اردیبهشت ۱۳۹۳، فیروزآبادی در دفاعی تمام قد از روحانی و دولت
یازدهم گفت: «بعضی اخبار بی‌ارزش و تفرقه‌انگیز هستند، بعضی‌ها هم شایعه، تهمت و
بی‌مبنا هستند. من خطی و سیاسی عرض نمی‌کنم، حتی رسانه‌هایی که به نوعی به نیروهای
مسلح مرتبطند خطا می‌کنند. برابر مشی و منویات رهبری حرکت نمی‌کنند باید روش‌شان را
اصلاح کنند والا ما با آنها برخورد می‌کنیم.» او همچنین اظهار داشت: «باید به وجود
رئیس جمهوری چون روحانی افتخار کنیم و همه همتمان را صرف پشتیبانی از دولت
نماییم.»[۱۷]

در ۱۶ فروردین ۱۳۹۴ و پس از پایان مذاکرات لوزان، سرلشکر فیروزآبادی موفقیت تیم
مذاکره‌کننده هسته‌ای را به رهبر تبریک گفت.[۱۸] این اقدام او انتقادات اصولگرایان
را برانگیخت.[۱۹] از جمله وب‌سایت رجانیوز، نزدیک به جبهه پایداری، نوشت که از
فیروزآبادی انتظار می‌رود "به عنوان نماد قوه قاهره نظام" به "بدبینانه ترین زوایای
یک توافق بین‌المللی" بپردازد و جایگاه او اقتضا می‌کند که "کوچکترین احتمالات برای
ناامن شدن کشور" را مسدود کند، اما "جابجایی نقش ها و تلاش برای دیدن خوشبینانه
ترین وجوه توافق، از سوی رئیس ستاد کل نیروهای مسلح، امری است که قطعاً مغایر با
جایگاه سازمانی جناب فیروزآبادی تحلیل خواهد شد و از آن برداشت ذوق زدگی کل نظام
درباره یک توافق غیرقابل دفاع در مجامع بین‌المللی صورت می گیرد". این وب‌سایت
نزدیک به جبهه پایداری، اشاره به پیام تبریک فیروزآبادی به آیت‌الله خامنه‌ای پس از
توافق لوزان نیز کرده است. اما خامنه‌ای چند روز بعد - بدون نام بردن از فیروزآبادی
- گفت: "اینکه حالا تبریک میگویند، به بنده تبریک میگویند، به دیگران تبریک
میگویند، بی‌معنی است، چه تبریکی"؟ [۲۰]

فیروزآبادی در تاریخ در ۸ تیر ۱۳۹۵ توسط رهبر ایران از سمت ریاست ستاد کل نیروهای
مسلح برکنار شد. برخی علت این برکناری را مشکلات سلامتی حسن فیروزآبادی
می‌دانند.[۲۱] همچنین در گمانه‌زنی دیگری سایت محافظه‌کار «تابناک» نزدیک به محسن
رضایی از برکناری حسن فیروزآبادی از ریاست ستاد کل نیروهای مسلح به خاطر حمایت از
توافق‌نامه «برجام» خبر داده است.[۲۲]

اتحادیه اروپا طی تصمیم مورخ ۱۸ مهر ۱۳۹۰ (۱۰ اکتبر ۲۰۱۱)، ۲۹ مقام ایرانی از جمله
سیدحسن فیروز آبادی را به دلیل نقشی که در نقض گسترده و شدید حقوق شهروندان ایرانی
داشته‌اند، از ورود به کشورهای این اتحادیه محروم کرد. کلیه دارایی‌های این مقامات
نیز در اروپا توقیف خواهد شد.[۲۳]

در سال ۱۳۸۱ از سوی فرماندهی کل ستاد نیروهای مسلح نامه‌ای «خیلی محرمانه» به
بسیاری از نهادهای نظامی و امنیتی کشور از جمله وزارت اطلاعات، فرمانده کل سپاه
پاسداران، فرمانده نیروهای مقاومت بسیج سپاه پاسداران، فرمانده نیروی انتظامی و …
ارسال شد. در این نامه حسین فیروزآبادی با استناد به دستور علی خامنه‌ای، از کلیه
این نهادها می‌خواهد، “…گزارش جامع و کاملی از کلیه فعالیت‌های این فرقه [بهائیان]
(اعم از سیاسی، اقتصادی، اجتماعی و فرهنگی) جهت شناسایی کلیه افراد این فرقه” تهیه
و به ستاد نیروهای مسلح ارسال دارند[۲۴]. صدور چنین دستورالعمل‌ها و دستورهایی
اختیار کامل به نهادهای نظامی و امنیتی کشور برای تهدید، کنترل آزادیهای فردی و
اجتماعی بهائیان، اعطا می‌کند، که منع از کسب و کار و داشتن شغل از مصادیق بارز نقض
این حقوق است. سیدحسن فیروز آبادی همچنین عضو شورای عالی امنیت ملی است که شامل
فرماندهان نظامی بوده و مسئولیت هدایت و نظارت بر شاخه‌های نظامی کشور شامل نیروهای
حفاظت از انقلاب اسلامی و پلیس را برعهده دارد. نیروهای تحت امر او متهم به اعمال
خشونت و سرکوب بی رحمانه علیه معترضین و مخالفین هستند.[۲۵]



https://fa.wikipedia.org/wiki/%D8%B3%DB%8C%D8%AF_%D8%B9%D9%84%DB%8C_%D8%AE%D8%A7%D9%85%D9%86%D9%87%E2%80%8C%D8%A7%DB%8C

سید علی حسینی خامنه[۱۲] (زادهٔ ۲۹ فروردین ۱۳۱۸،[۸] مشهد) معروف به آیت الله سید
علی خامنه‌ای، روحانی مسلمان، مجتهد، مرجع تقلید شیعی و امام جمعهٔ تهران[۱۳] و
دومین رهبر ایران است. طبق نظریه ولایت فقیه از وی بعنوان «مقام عظمای ولایت»، «ولی
امر مسلمین جهان» و «رهبر معظم انقلاب» یاد می‌شود. وی طبق اصول ۱۰۷ و ۱۱۰ قانون
اساسی جمهوری اسلامی ایران، عالی‌ترین مقام کشور و فرمانده کل نیروهای مسلح محسوب
می‌شود و تاکنون نیز در این مسند است.[۱۴] او رئیس بنیاد دائرةالمعارف اسلامی نیز
هست.[۱۵]

سیدعلی از ۴ سالگی در مکتب خانه شروع به تحصیل کرد. سپس به مدرسهٔ ابتدایی رفت و
بعد از پایان تحصیلات ابتدایی وارد حوزهٔ علمیه شد. تحصیلات کلاسیک را نیز تا سال
دوم متوسطه ادامه داد. او تحصیلات حوزوی خود را در حوزه‌های علمیهٔ مشهد، نجف و قم
فرا گرفت. حدود ۱۸ سال داشت که از سید محمدهادی میلانی اجازه روایت را کسب کرده
بود.[۱۶]

سید علی، در نوجوانی با سید مجتبی نواب صفوی طلبه و بنیان‌گذار و رهبر جمعیت
فدائیان اسلام، آشنا شد. به گفتهٔ خودش اولین جرقه‌های انگیزش انقلابی اسلامی توسط
نواب صفوی در وی به وجود آمد.[۱۷] نخستین دیدار وی با روح‌الله خمینی در سال ۱۳۳۶ش
صورت گرفت.[۱۸] آشنایی و دیدار با روح‌الله خمینی، روحیهٔ انقلابی سیدعلی خامنه‌ای
را بیش از پیش تقویت کرد. او در سایهٔ نهضتی که خمینی به وجود آورده بود، به
فعالیت‌های ضد حکومت پهلوی ادامه داد و در جریان این مبارزات، شش بار توسط حکومت
پهلوی بازداشت شد. در سال ۱۳۵۶ ژاندارمری، او را به مدت سه سال به ایرانشهر تبعید
کرد که با اوج‌گیری اعتراضات مردمی در سال ۱۳۵۷ این حکم بی اثر شده و وی به تهران
بازگشت.[۱۹]

پس از پیروزی انقلاب ایران در بهمن ۱۳۵۷، سید علی خامنه‌ای عضوی از شورای انقلاب
شد. پس از آن، یک دوره نماینده مردم تهران و دو دوره ریاست جمهوری ایران شد. بعد از
مرگ روح‌الله خمینی در سال ۱۳۶۸ مجلس خبرگان او را به عنوان دومین رهبر ایران
انتخاب کردند. او از سال ۱۳۷۳ به عنوان یکی از مراجع تقلید شیعیان مورد قبول جامعه
مدرسین حوزه علمیه قم اعلام شده[۲۰][۲۱][۲۲][۲۳] اما برخلاف عرف، تا کنون به جای
انتشار توضیح المسائل، تنها به انتشار استفتائات اکتفا کرده است.[۲۴]

مجلهٔ فوربس خامنه‌ای را هجدهمین رتبه در فهرست قدرتمندترین افراد جهان در سال ۲۰۱۵
ارزیابی کرد.[۲۵] اکبر گنجی در مجلهٔ فارن افرز می‌نویسد که خامنه‌ای از زمان رهبر
شدنش تاکنون، از راه‌های متفاوتی برای افزایش نفوذش در بخش‌های مختلف نظام ایران پس
از انقلاب استفاده کرده است.[۲۶]

سید علی خامنه‌ای در سال ۱۳۱۸ در مشهد به دنیا آمده‌است.[۲۷][۲۸] در شناسنامه،
تاریخ تولد وی ۲۴ تیرماه ۱۳۱۸ ثبت شده‌است که با ۱۶ژوئیهٔ ۱۹۳۹ برابر است، اما خود
وی، تاریخ صحیح زادروز را ۲۹ فروردین ماه آن سال می‌داند.[۲۹][۳۰]

جد بزرگ وی سید محمد حسینی تفرشی از سلسله سادات افطسی است. شجره وی به سلطان سید
احمد می رسد که با پنج واسطه از اخلاف امام سجاد پیشوای چهارم شیعیان است.[۳۱]عموی
وی سید محمد خامنه ای از طرفداران جنبش مشروطه در ایران بوده است.[۳۲]

پدر سید علی خامنه‌ای، سید جواد و پدربزرگ پدریش سید حسین خامنه ای از روحانیان
آذری مقیم نجف بودند و نیایش اهل تفرش که به آذربایجان هجرت کرده‌بود.[۳۳][۳۴] سید
حسین خامنه  در شمار فقها و مدرسان برجسته حوزه علمیه نجف به شمار می آمده است. سید
حسین همچنین از مدرسان مدرسه علمیه طالبیه تبریز بوده است و امامت مسجد جامع آن شهر
را نیز به عهده داشته است.[۳۵]پدر وی سید جواد خامنه ای زاده نجف است. وی در کودکی
از نجف به تبریز آمده است. پس از به پایان رساندن دروس مقدماتی حوزه، راهی مشهد می
شود وی پس از هجرت علمی به نجف، در بازگشت به ایران در مشهد اقامت می گزیند و در
کنار تدریس، به عنوان امام جماعت مسجد صدیقی های بازار مشهد فعالیت می کند. وی امام
جماعت مسجد گوهر شاد نیز بود.[۳۶]

مادرش خدیجه میردامادی[۳۷] که متولد سال ۱۲۹۱ بود در سال ۱۳۶۸، تنها دو ماه بعد از
شروع رهبری او درگذشت. وی دربارهٔ مادرش چنین گفته‌است: «مادرم خانمی بود بسیار
فهمیده، باسواد، کتابخوان، دارای ذوق شعری و هنری، حافظشناس –البته نه به معنای
علمی، بلکه به معنای مأنوس بودن با دیوان حافظ–، با قرآن کاملاً آشنا بود».[۳۸] او
دختر هاشم میردامادی بود که اصالتاً اصفهانی و مقیم مشهد بود. سید هاشم نجفی
میردامادی از مفسدان قرآن و امام جماعت مسجد گوهر شاد بوده است که در زمان رضاخان
به علت اعتراض به کشتار ناجوانمردانه مردم به سمنان تبعید می شود.[۳۹]به گفته دایره
المعارف اسلامی سلسله نسب آیت الله سید علی خامنه ای از سوی مادر به امام جعفر صادق
پیشوای ششم شیعیان می رسد.[۴۰] بنابر گفته برخی منابع،پدر بزرگ مادری رهبر ایران،
زاده و بزرگ‌شدهٔ نجف و دانش‌آموختهٔ حوزهٔ علمیهٔ نجف و نیز از سادات میردامادی
اصفهانی و مشخصاً نجف‌آبادی بود. او حدوداً در ۴۰ سالگی به ایران مهاجرت کرد و در
مشهد به تبلیغات مذهبی و تحصیل و تدریس و نوشتن کتاب‌های اسلامی مشغول بود. او در
زمان کشف حجاب در حکومت رضاشاه در مسجد گوهرشاد مشهد مبارزاتی کرد و پس از مخالفت
با این طرح به سمنان تبعید شد و در مسجد جامع گوهرشاد سالیان بسیار امام جماعت بود
و تفسیر قرآن می‌کرد و کتاب تفسیر قرآن خلاصةالبیان را نوشت.[۴۱] شوهر عمه‌اش شیخ
محمد خیابانی بود.[۴۲]

سید جواد خامنه ای از ازدواج اولش سه دختر به نام‌های علویه، بتول و فاطمه داشت که
همگی فوت کرده‌اند. پس از درگذشت همسر اولش با خدیجه میردامادی، ازدواج کرد که از
این ازدواج دارای ۴ پسر (سید محمد، سید علی، سید هادی و سید حسن) و یک دختر (بدری،
همسر شیخ علی تهرانی) شد.[۴۳][۴۴]

سید محمد برادر بزرگتر خامنه‌ای، عضو مجلس خبرگان قانون اساسی بوده و در حال حاضر
ریاست بنیاد حکمت اسلامی صدرا را بر عهده دارد. برادر کوچکترش سیدهادی نیز روحانی و
فعال سیاسی عضو مجمع روحانیون مبارز است، که در سال ۱۳۷۹ روزنامهٔ حیات نو را منتشر
کرد که بعداً به دستور دادگاه ویژهٔ روحانیت توقیف شد.[۴۵][۴۶] خواهر تنی او بدری
همسر شیخ علی تهرانی است. علی تهرانی روحانی فعّال در دوران انقلاب بود که به
مجاهدین خلق گرایید و به عراق پناهنده گشت. او در سال ۱۳۷۴ به همراه خانواده‌اش به
ایران بازگشت.[۴۷][۴۸] کوچکترین برادر او، سید حسن، مسئول هیئت‌های رسیدگی به
تخلفات اداری وزارت نفت و نمایندهٔ وزیر نفت در این هیئت،[۴۹] و عضو شورای پروانه
نمایش است.[۵۰]

سید علی خامنه‌ای متأهل و دارای ۶ فرزند است. همسر وی منصوره خجسته باقرزاده نام
دارد. نام دخترانش بشری و هدی، و پسرانش مصطفی ،مجتبی، مسعود (محسن) و میثم
است.[۵۱][۵۲] بشری همسر محمدجواد گلپایگانی فرزند محمدی گلپایگانی رئیس دفتر رهبری
است.[۵۳] هدی، همسر مصباح‌الهدی باقری کنی فرزند محمدباقر باقری کنی است.[۵۴] مجتبی
با دختر غلامعلی حداد عادل ازدواج کرده‌است.[۵۵] مصطفی با دختر عزیزالله خوشوقت
ازدواج کرده‌است و مسعود نیز با فرزند محسن خرازی و خواهر صادق خرازی.[۵۳] میثم
داماد محمود لولاچیان از بازاریان مذهبی تهران است.[۳۷]

او از دوران کودکی در خانواده‌ای فقیر پرورش یافت[۵۶] و از چهار سالگی به همراه
برادر بزرگش سید محمد به مکتبخانه و پس از مدتی به دبستانی اسلامی به نام
دارالتعلیم دیانتی رفت و تحصیلش را تا اخذ مدرک دیپلم ادامه داد. در دورهٔ
دبیرستان، خواندن جامع المقدمات و صرف و نحو را آغاز کرد. سپس از مدرسهٔ جدید وارد
حوزهٔ علمیهٔ مشهد شد و نزد پدر و دیگر استادان وقت ادبیات و مقدمات را خواند. وی
توانست تحصیلات خود در علوم دینی را در مدرسه سلیمان خان ادامه دهد و پس از رفتن به
مدرسه نواب،توانست در آنجا دروس سطح را به پایان برساند. وی تحصیلات دبیرستان را تا
سال دوم متوسطه ادامه داده است.[۵۷]

وی کتب ادبی از قبیل جامع المقدمات، سیوطی، مغنی را نزد مدرّسان مدرسهٔ سلیمان خان
و نوّاب خواند. پدر نیز بر درس فرزندانش نظارت می‌کرد. کتاب معالم را نزد آیت الله
سید جلیل حسینی سیستانی در همان دوره خواند. سپس شرایع الاسلام و شرح لمعه را
مشترکاً نزد پدر و آقا میرزا مدرس یزدی آموخت و رسائل و مکاسب را در حضور شیخ هاشم
قزوینی. بقیهٔ دروس سطح فقه و اصول را نزد خود پدر خواند و دورهٔ مقدمات و سطح را
در پنج سال و نیم به اتمام رساند.در دروس خارج فقه آیت الله سید محمد هادی میلانی
نیز شرکت جست.[۵۸] در زمینهٔ منطق و فلسفه، کتاب منظومهٔ سبزواری را ابتدا از میرزا
جوادآقا تهرانی و بعدها نزد شیخ رضا ایسی خواند.[۵۹]

سیدعلی خامنه ای، از شاگردان سید محمدهادی میلانی بود.[۶۱]وی از طرف آیت الله
میلانی اجازه روایت نیز دریافت کرده است.[۶۲]

سید علی خامنه‌ای از سن هجده‌سالگی در مشهد درس خارج فقه و اصول را نزد سید
محمدهادی میلانی از مراجع وقت آغاز کرد. در سال ۱۳۳۶ به قصد زیارت عازم نجف شد. در
مدت اقامت کوتاه خود از دروس سید محسن حکیم و ابوالقاسم خویی و سید محمود شاهرودی
بهره برد. او با مشاهدهٔ وضعیت تحقیق و تدریس در نجف تصمیم به تحصیل در آن شهر
گرفت، ولی به دلیل مخالفت پدر پس از هفت ماه به ایران بازگشت.[۶۳]از دیگر اساتیدی
که وی توانست پس از رفتن به نجف از محضرشان استفاده کند می توان به افرادی همچون
میرزا باقر زنجانی و میرزا حسن بجنوردی اشاره کرد.[۶۴]

پس از آن از سال ۱۳۳۷ تا ۱۳۴۳ در حوزهٔ علمیهٔ قم به تحصیلات عالی در فقه و اصول و
فلسفه مشغول شد.وی همچنین در قم نزد استادانی همچون علامه طباطبایی،سید روح الله
خمینی،سید محمد محقق داماد و شیخ مرتضی حائری یزدی کسب علم کرده است.[۶۵] در سال
۱۳۴۳ یک چشم پدرش براثر بیماری آب مروارید نابینا شد. پس از آن به‌رغم علاقه‌اش به
تحصیل در قم، برای مراقبت از پدر به مشهد بازگشت و تا سال ۱۳۴۷ همان‌جا درس‌آموزی
خود را با شرکت در دروس استادانی چون میلانی ادامه داد. در کنار آن به کتاب‌های فقه
و اصول و معارف دینی به طلاب و دانشجویان می‌آموخت.[۶۳]

به نوشته آبراهامیان، بعد از برگزیده شدن حجت‌الاسلام سیدعلی خامنه‌ای به عنوان
رهبر ایران، رسانه‌های حکومتی، او و همکارش حجت‌الاسلام علی اکبر هاشمی رفسنجانی را
به عنوان آیت‌الله معرفی کردند.[۶۶]

سیدعلی خامنه‌ای در حال حاضر یک فقیه و مجتهد محسوب می‌شودو به صورت تدریجی به این
درجه رسیده است.[۶۷]

مرجعیت وی در سال ۱۳۶۹ یک سال پس از درگذشت خمینی و انتصاب وی به عنوان رهبری، توسط
۷ آیت‌الله به طور رسمی و عمومی تأیید شد.[۶۸]

آیت الله خامنه ای از زمان حضور در مشهد به کار تدریس مشغول بوده است.ابتدا تدریس
در سطوح عالی یعنی رسائل،مکاسب و کفایه را انجام می داده است.وی در طول جلسات درس
تفسیری که برای علاقه مندان و طلاب برگزار می کرد توانسته بود تا اولین بارقه های
اندیشه اسلامی در قرآن را استخراج کند و بنیان های تفکر اسلامی برای مبارزه با رژیم
محمد رضا پهلوی را ترسیم کند.وی پس از انقلاب نیز در طول دوره ریاست جمهوری اش درس
تفسیر را ادامه می داد. از سال 1369 به این سو وی تدریس دروس خارج فقه را تا کنون
ادامه داده است.[۶۹]

سابقه کنش های سیاسی وی برگرفته از سابقه خاندان اوست که زمینه ای سیاسی و مذهبی را
فراهم ساخته بوند.اولین بارقه برای ورود وی به فعالیت سیاسی با دیدن نواب صفوی در
مشهد آغاز شده است.سیدعلی خامنه‌ای خود را «از شاگردان فقهی، اصولی، سیاسی، انقلابی
سید روح‌الله خمینی» می‌داند.گرچه اولین دیدار وی با روح الله خمینی در 1336 صورت
پذیرفته اما شخصیت سیاسی روح الله خمینی در جریان طرح انجمن های ایالتی و ولایتی
برای سید علی هویدا می شود.[۷۰]

در سال ۱۳۳۱ هنگامی که نوّاب صفوی با عدّه‌ای از فدائیان اسلام به مشهد رفته‌بود و
در مدرسهٔ سلیمان خان، سخنرانی‌ای پرهیجان کرد در موضوع احیای اسلام و حاکمیت احکام
الهی، مخالفت با شاه و انگلیس و ادعای دروغگویی آنان به ملت ایران، سید علی یکی از
طلبه‌های جوان همان مدرسه بوده‌است.[۷۱]

وی را در ۱۲ خرداد ۱۳۴۲ (۹ محرم) دستگیر کردند و یک شب بازداشت بود. فردای آن روز
به شرط اینکه منبر نرود و تحت نظر باشد، آزاد شد.[نیازمند منبع]

با پیش آمدن حادثهٔ خونین قیام ۱۵ خرداد، بازهم او را از بیرجند به مشهد آورده
تحویل بازداشتگاه نظامی دادند و ۱۰ روز آنجا زندانیش کردند.[۵۶][۷۲]

بهمن ۱۳۴۲ (رمضان ۱۳۸۳ قمری) او با عده‌ای از دوستانش آهنگ کرمان کرد و پس از دو سه
روز توقف در کرمان و سخنرانی و منبر و دیدار با عالمان و طلاب شهر، عازم زاهدان شد.
به دلیل سخنرانی‌ها به‌ویژه درایام ششم بهمن سالگرد انتخابات و رفراندوم شاه، در
روز ۱۵ رمضان زادروز حسن بن علی، ساواک شبانه او را دستگیر و با هواپیما روانهٔ
تهران کرد.[نیازمند منبع]

به دلیل کلاس‌های تفسیر و حدیث و اندیشهٔ اسلامی وی در مشهد و تهران مورد تعقیب
ساواک قرار گرفت.[نیازمند منبع]

برای همین در سال ۱۳۴۵ در تهران مخفیانه زندگی می‌کرد. سال دیگر در ۱۳۴۶ دستگیر و
محبوس شد. همچنین دوباره ساواک در سال ۱۳۴۹ نیز دستگیر و زندانیش کرد.[۶۳]

وی در سال ۱۳۵۰ به دعوت آیت‌الله طالقانی سخنرانی‌هایی در مسجد هدایت تهران، که
کانون توجه دانشجویان و جوانان مبارز بود، ایراد کرد.[۷۳]

در خلال سال‌های ‎۱۳۵۰-۱۳۵۳ درس‌های تفسیر و ایدئولوژی سید علی خامنه‌ای در سه مسجد
کرامت و امام حسن و میرزا جعفر در مشهد تشکیل می‌شد. این فعالیت‌ها موجب شد که در
دی ماه ۱۳۵۳ ساواک به خانه‌اش در مشهد هجوم برده، او را دستگیر و بسیاری از
یادداشت‌ها و نوشته‌هایش را ضبط کند.[نیازمند منبع]

این ششمین و طولانی‌ترین بازداشت وی بود که نزدیک به ۱۰ ماه به طول انجامید.
خامنه‌ای تا پاییز ۱۳۵۴ در زندان کمیتهٔ مشترک ضدخرابکاری بود. در این مدت او به
سلول انفرادی برده‌بودند.[۶۳]

پس از آزادی از زندان، به مشهد برگشت و بازهم همان برنامه ادامه داشت. البته دیگر
امکان تشکیل کلاس‌های سابق را به او ندادند.[۶۳]

در اواخر سال ۱۳۵۶، نیروهای امنیتی پهلوی وی را دستگیر و به مدت ۳ سال به ایرانشهر
تبعید کرد.[نیازمند منبع] در اواسط سال ۱۳۵۷ با اوج‌گیری مبارزات انقلاب ایران، از
تبعیدگاه آزاد شده به مشهد بازگشت.[۶۳]

آیت‌الله خمینی پیش از بازگشت از پاریس به تهران او را در کنار مطهری و بهشتی و
هاشمی رفسنجانی در شورای انقلاب منصوب کرد. هنگامی که مطهری پیام خمینی را بدو
رساند از مشهد به تهران آمد.[نیازمند منبع]

پس از انقلاب اسلامی، آیت‌الله خمینی در ۱۵ بهمن ۱۳۵۷ مهدی بازرگان را به
نخست‌وزیری دولت موقت انتقالی برگزید. پس از تسخیر سفارت آمریکا در تهران در آبان
۱۳۵۸ دولت موقت استعفا کرد.[نیازمند منبع]

با پذیرش این استعفا از آبان ۱۳۵۸ تا بهمن همان سال (روی‌هم‌رفته به مدت سه ماه)
ادارهٔ کشور را به شورای انقلاب سپردند. در این سه ماه سید علی خامنه‌ای سرپرستی
سپاه پاسداران انقلاب اسلامی را برعهده داشت. او سپس برای کاندیداتوری در انتخابات
اولین دوره مجلس شورای اسلامی استعفا داد.[۷۷]

در اردیبهشت ۱۳۵۹ با کسب ۶۵٫۸۰ درصد از مجموع ۲٬۱۳۴٬۴۳۴ رای[۷۸] بعد از فخرالدین
حجازی، حسن حبیبی، مهدی بازرگان، علی اکبر معین فر، در حوزهٔ انتخابیهٔ تهران پنجم
شد و به اولین دورهٔ مجلس شورای ملی پس از انقلاب راه یافت.[۷۷]

در ضبط صوتی بزرگ که بر میز سخنرانی خامنه‌ای در مسجد ابوذر تهران بمب کار گذاشتند.
به واسطه نوشته داخل ضبط صوت، رهروان فرقان که بازماندهٔ گروه فرقان بودند را عامل
این بمب گذاری دانسته‌اند، این بمب ۶ تیر ۱۳۶۰ هنگام سخنرانی او منفجر شد. البته
بمب کامل عمل نکرد. امام جمعهٔ تهران و نمایندهٔ خمینی در شورای‌عالی دفاع، از این
سوءقصد که ممکن بود به مرگ وی بینجامد، جان سالم به در برد ولی جراحات شدیدی بر او
وارد شد. براساس اخبار منتشره در همان زمان، خامنه‌ای «از نقطه بالای کتف راست و
بالای ران سمت راست» مجروح شد و «استخوان ترقوه» اش شکست و با قطع چند رگ و عصب دست
راست وی، دچار مشکل حرکتی شد. دست راست او از آن هنگام از کار افتاده‌است.[نیازمند
منبع]

احمد قدیریان این ترور را کار جواد قدیری و سازمان مجاهدین خلق می‌داند. البته
گزارش روزنامهٔ کیهان در شماره فردای ترور در داخل ضبط صوت نوشته شده‌بود: «هدیهٔ
گروه فرقان». اعضای گروه فرقان پس از ترورهای سال ۱۳۵۸ دستگیر و اعدام شده‌بودند
اما برخی از پیروان آنها گروه رهروان فرقان را تأسیس کردند و قاسم اسلامی و سید علی
خامنه‌ای را ترور کردند. ایرج مصداقی عاملان ترور را ایرج افشاری و اروج
امیرخان‌زاده معرفی کرده‌است.[۷۹] مرکز اسناد انقلاب اسلامی نیز این ترور را کار
بازماندگان گروه فرقان می‌داند با این تفاوت که نام عامل اصلی را امیرمسعود
تقی‌زاده می‌داند.[۸۰][۸۱]

سید علی خامنه‌ای در انتخابات مهرماه ۱۳۶۰ به مقام ریاست جمهوری رسید. در این
انتخابات ۴۲ نفر از ۴۶ نامزد رقیب وی در این انتخابات رد صلاحیت شدند و تا حدود
زیادی مشخص بود که نامزد اول مورد حمایت نظام، حجت‌الاسلام خامنه‌ای است.[۸۲] او در
این انتخابات که با مشارکت ۷۵٪ی مردم برگزار شد که از دو انتخابات پیش بیشتر بود،
۹۵٪ رای‌ها را به دست آورد که تا کنون بیشترین است.[نیازمند منبع]

در انتخابات سال ۱۳۶۴ نیز، بسیاری از رقیبان خامنه‌ای از جمله نامزدان نهضت آزادی
یعنی مهدی بازرگان و ابراهیم یزدی و احمد صدر حاج‌سیدجوادی، رد صلاحیت شدند. او بار
دیگر با کسب ۸۵٪ رای در سمت ریاست‌جمهوری ماند.[نیازمند منبع]

پس از درگذشت خمینی، خبرگان رهبری در تاریخ ۱۴ خرداد ۱۳۶۸، سید علی خامنه‌ای را که
در آن زمان ریاست جمهوری ایران را به‌عهده داشت، به سمت «رهبر جمهوری اسلامی ایران»
برگزیدند.[نیازمند منبع]

پیش از درگذشت خمینی، حسینعلی منتظری برای جانشینی او برگزیده شده‌بود. در سال
پایانی رهبری او و همزمان با درگیری وی با نظام، او را از این سمت برکنار کردند.
البته مسئلهٔ قائم مقامی رهبری در قانون اساسی پیش‌بینی نشده‌بود.[نیازمند منبع]

در ابتدا، شورای رهبری‌ای سه نفره مرکب از علی مشکینی و موسوی اردبیلی و سید علی
خامنه‌ای برای جانشینی سید روح‌الله خمینی پیشنهاد شد که نتوانست آرای کافی را بدست
بیاورد. سپس گلپایگانی در مجلس خبرگان به رای گذاشته شد که اجماع حاصل نگردید.
سرانجام ۸۰٫۹ درصد حاضران در مجلس خبرگان که شامل ۷۲ درصد کل اعضا بودند، به رهبری
سید علی خامنه‌ای رای دادند.[۸۴]

در این جلسه هم چنین هاشمی رفسنجانی پیش از رای‌گیری سخنرانی کرد و به تمجید از او
پرداخت.[۸۵] در زمان انتخاب وی به رهبری، در قانون اساسی پیش‌بینی شده‌بود، که رهبر
باید مرجع (دارای صلاحیت افتاء و مرجعیت) باشد.[نیازمند منبع]

انتخاب خامنه‌ای برای رهبری بحث‌برانگیز بوده‌است. وی یکی از شرط‌های به دست گرفتن
امر رهبری یعنی مرجعیت را مطابق با قانون اساسی نداشت. بر اساس اصل صد و نهم قانون
اساسی سابق شرایط و صفات رهبر یا اعضای شورای رهبری عبارت بود از: صلاحیت علمی و
تقوایی لازم برای افتا و مرجعیت، بینش سیاسی و اجتماعی و شجاعت و قدرت و مدیریت
کافی برای رهبری؛ ولی او عنوان مرجعیت را نداشت. هاشمی رفسنجانی به نقل از خمینی در
مجلس خبرگان گفت که وی گفته‌بوده‌است که مرجعیت لازم نیست.[نیازمند منبع]

خمینی پیش از درگذشتش خود خواستار اصلاح قانون اساسی بود و خود شورایی برای بازنگری
در قانون اساسی تشکیل داده‌بود. وی در ۹ اردیبهشت ۱۳۶۸ در نامه‌ای به علی مشکینی،
رئیس شورای بازنگری قانون اساسی، نوشته بود که:

حسین سلیمانی از محافظان شخصی روح‌الله خمینی در کتاب خاطراتش از توجه بنیانگذار
جمهوری اسلامی به خامنه‌ای گفته است:[۹۳]

طبق بررسی های نشریه ی فوربیس، سیدعلی خامنه ای هجدهمین فرد قدرتمند دنیا در سال
۲۰۱۵ و تنها فرد ایرانی است که جزو صد مرد قدرتمند دنیا قرار گرفته است.[۹۴] قبل از
این، او ۲۶اُمین انسان قدرتمند جهان در سال ۲۰۱۱ و ۲۱اُمین در سال ۲۰۱۲ میلادی[۹۵]
بوده‌است.[۹۶]

در سریال معمای شاه به کارگردانی محمدرضا ورزی در بخش هایی از داستان، به مبارزات
سیدعلی خامنه ای در جریان های مربوط به حکومت پهلوی و انقلاب اسلامی پرداخته شده
است. در این سریال علیرضا مهران، نقش سید علی خامنه ای در آن دوران را بازی می کند.
این سریال محصول شبکه ی یک صدا و سیمای جمهوری اسلامی ایران است.[۹۷]

موقوفه کارنگی برای صلح بین‌المللی در سال ۲۰۰۸ مقاله‌ای با عنوان «بازخوانی
خامنه‌ای: دیدگاه جهانی قدرتمندترین رهبر ایران» به قلم کریم سجادپور منتشر
کرد.[۹۸] مقاله اینچنین آغاز می‌شود: «شاید در دنیا هیچ رهبری نباشد که به اندازهٔ
آیت‌الله خامنه‌ای برای مسایل جاری جهان اهمیت داشته باشد اما درعین‌حال تا این حد
برای جهانیان ناشناخته باشد». به نظر می‌رسد این تحلیل که خود مؤسسهٔ کارنگی آن را
«تحلیل عمیق سیاسیِ» سیدعلی خامنه‌ای و بر اساس سخنرانی‌ها و نوشته‌های وی در ۳ دهه
اخیر می‌داند،[۹۹] در ایران چندان با واکنش‌های تند داخلی مواجه
نشده‌است.[۱۰۰][۱۰۱]

در مستندی از بزرگمهر شرف الدین در شبکه بی بی سی فارسی، آنچه خامنه‌ای را از اکثر
رهبران و حاکمان تاریخ معاصر ایران متمایز کرده‌است، نگاه منطقی او به سیاست
است.[۱۰۲]

سازمان عفو بین‌الملل در اطلاعیه‌ای سخنرانی خامنه‌ای در نماز جمعهٔ ۲۹ خرداد ۱۳۸۸
[۱۰۳] که یک هفته بعد از انتخابات برگزار شد را «چراغ سبز رهبر ایران برای سرکوب»
توصیف کرد. اعتراضات فردای آن روز با کشته شدن چند تن از معترضین همراه
شد.[۱۰۴][۱۰۵]

دیری نبایست که اعتراضات متوجه خامنه‌ای شد و معترضان با سردادن شعارهایی، عملکرد
وی را مورد اعتراض قرار دادند.[۱۰۶]

در سال ۱۳۹۰ پس از انتشار اسنادی که جزئیات آن پس از یک سال و نه ماه پس از دیداری
با نمایندگان اصولگرای مجلس داشته‌است، به مجلس توصیه کرده‌است که قوهٔ قضاییه باید
میان معترضان و آشوبگران تمایز قایل شود، اما این تمایز به معنی مصونیت معترضان
نیست و آنها نیز باید تاوان آنچه را که می‌گویند، بپردازند.[۱۱۰]

پس از انتخابات، چند تن از دستگیر شدگان از جمله فرزند عبدالحسین روح الامینی از
وفاداران به سید علی خامنه‌ای در بازداشتگاه کهریزک، جان خود را از دست دادند که
حتی ادعای شکنجهٔ زندانیان نیز شده‌است. پس از این ماجرا وی دستور تعطیلی
بازداشتگاه را صادر کرد.[۱۱۱]

در دومین حمله به کوی دانشگاه (حملهٔ نخست در زمان ریاست‌جمهوری سید محمد خاتمی روی
داده‌بود)، متجاوزان با شعار حمایت از رهبر به ضرب و شتم دانشجویان پرداختند، که
خامنه‌ای در نماز جمعهٔ ۲۹ خرداد این عمل را تقبیح کرد.[۱۱۲] وی دستور به رسیدگی به
وقایع کوی دانشگاه را صادر کرده‌بود.[۱۱۳]

در اسفند ۱۳۵۹، هنگامی که بیش از ۱۰۰ هزار نفر برای گرامی داشت درگذشت مصدق و
درخواست تشکیل جمهوری دموکراتیک به جای جمهوری اسلامی در دانشگاه تهران گردهم
آمدند، سیدعلی خامنه‌ای به شکل تهدید آمیز گفت: «ما مثل آلنده و مصدق لیبرال نیستیم
که C.I.A بتواند «ما را» سرکوب کند.»[۱۱۴]

سرژ میشل و پائولو وودز بر این باورند که سخنرانی‌های سید علی خامنه‌ای مجموعه‌ای
است از «تهدیدها و شعارهای تو خالی» که با اعتقاد بر تئوری توطئه و روحیهٔ شدید ضد
آمریکایی همراه است، او همه جا «دسیسهٔ دشمنان» را می‌بیند و قدرت‌های خارجی را
«مستکبر»، «شیطانی»، «آزمند»، «منفور»، «واپس‌گرا»، «برتری‌طلب»، «سرطانی»،
«ستمکار»، «زهرآگین» و «تجسم شیطان» توصیف می‌کند. این صفات هم به دولت‌های غربی و
هم به سرویس‌های اطلاعاتی‌شان سیا، موساد، اینتلیجنت سرویس، اطلاق می‌شود.[۱۱۵]

خامنه‌ای معتقد است که توهم توطئه، خود یک توطئه است.[۱۱۶] به عقیدهٔ خامنه‌ای
انکار دشمنی‌های آشکار آمریکا با نظام و ملت ایران، توطئه‌ای است برای کاهش
حساسیت‌ها در مقابل شیطان بزرگ.[۱۱۷]

به نظر سعید برزین، خامنه‌ای رابطه حکومت و مردم را اساساً غیر مذهبی و بر اساس یک
«قرارداد اجتماعی» تعریف کرده است.[۱۱۸] هر چند روحانیان دست راستی در ایران قائل
به چنین قراردادی نیستند.[۱۱۸]

او عقیده دارد در نظام تحت ولایت او ولی فقیه همان حاکم اسلامی است و حکومتش تا
قیامت ادامه پیدا می‌کند:[۱۲۱]

از نظر او این حکومت و حاکمیت نه تنها اختیاری نیست،[۱۲۱] بلکه تحت عناوینی چون
«مصلحت»، «حفاظت امت از دشمنان» و «اجرای حکم اسلام» گریز و چاره‌ای از آن نیست. او
همچنین اعتقاد دارد دایره این حاکمیت می‌تواند تا آزادی شخصی افراد پیش رود.
خامنه‌ای همچنین از «واجب بودن» اقدام علیه خواسته و صلاحدید مردم، در شرایطی که
آنرا مخالف با آنچه که او «مصالح عمومی اسلام و مسلمین» می‌نامند، سخن به میان
می‌آورد و حتی بیان می‌دارد که این تشخیص مصالح بر دوش حاکم مسلمین یا همان «ولی
فقیه» است:[۱۲۱]

به گفته حسن فیروزآبادی، خامنه‌ای در زمستان ۱۳۹۱ در برابر گفته عده‌ای که سخنان او
را «فرمایش» می‌دانند، آن‌ها را «دستور» دانست و از مسوولان حکومتی گلایه کرد که
بدان‌ها عمل نمی‌کنند.[۱۲۲]

در سال ۲۰۰۰ کمیتهٔ حمایت از روزنامه‌نگاران، وی را جزو ۱۰ دشمن آزادی بیان قرار
داد.[۱۲۳]

در اوایل کار مجلس ششم، وقتی طرح اصلاح قانون مطبوعات، تهیه شده‌بود تا در جلسهٔ
علنی مجلس مطرح شود، خامنه‌ای با حکم حکومتی خود، دستور داد این طرح مسکوت گذاشته
شود.[۱۲۴] این طرح چندی پیش در مجلس پنجم تصویب شده‌بود.[نیازمند منبع]

تاکنون روزنامه‌نگاران بسیاری به دلیل انتقاد از او یا سازمان‌های زیر نظر او
دستگیر شده و به زندان افتاده‌اند.[۱۲۵][۱۲۶][۱۲۷] مانند احمد زیدآبادی، عبدالله
نوری، محمد نوری زاد، عیسی سحرخیز، محسن سازگارا و اکبر گنجی اشاره کرد.[۱۲۸]

سید علی خامنه‌ای بر این باور است، که به جای تأکید بر ایران قبل اسلام، باید بر
ایران بعد از اسلام تأکید شود زیرا به عقیدهٔ او افتخارات ایران بعد از اسلام
برجسته تر از افتخارات ایران قبل از اسلام است.[نیازمند منبع]

او همچنین بیان کرده که پیشرفت‌های حکومت‌های دیلمی، سلجوقی و صفوی با پیشرفت‌های
ایران قبل اسلام، قابل مقایسه نیست.[۱۲۹]

خامنه‌ای تعداد زیادی کتاب رمان و شعر خوانده است.[۱۳۰] وی به شعر و ادبیات روسی
علاقه‌مند است. میخاییل شولوخف و الکسی تولستوی از نویسندگان مورد توجه وی
هستند.[۱۳۰] وی سعی داشته همه ساله گپ و گفتی دوستانه با شاعران داشته باشد،
برگزاری شب شعرهای نیمه رمضان که توسط خامنه‌ای برگزار میشود، تبدیل به یک آیین
فرهنگی شده است که احتمالاً حاکی از علاقه وی به شعر و ادبیات است.[۱۳۰] ولی برخی
برگزاری این جلسات را فرایندی دستوری و یک‌طرفه میدانند که بموجب آن قرار است
شاعران، مجری اوامر بخشنامه‌ای وی باشند.[۱۳۰] گاهی در این جلسات شاعرانی از
تاجیکستان، هند و افغانستان نیز حضور یافته‌اند.[۱۳۰]

او از نوجوانی کتاب های مختلف و رمان های ایرانی و خارجی بسیاری مطالعه کرده
است.[۱۳۱] و نگاه بسیار حرفه ای به رمان دارد.[۱۳۲][۱۳۳]

او در هنگامی که در شهر مشهد حضور داشته در انجمن های ادبی حاضر می شده و اشعاری
نیز دارد. تخلص وی در اشعاراش امین است.[۱۳۴]

او اعتقاد دارد انقلاب، با آثار سینمایی و رمان به دنیا شناسانده میشود :"انقلاب
بدون رمان نمی‌شود. انقلاب روسیه و انقلاب فرانسه با رمان‌هایشان معرفی شدند. یا
بدون فیلم خوب نمی‌شود."[۱۳۵]

معیارهای خامنه‌ای در مورد حلال یا حرام بودن موسیقی معیارهایی متغیر و مبهم
است.[۱۳۶] خامنه‌ای همچون خمینی و منتظری تشخیص حلال یا حرام بودن موسیقی را موکول
به نظر عرفی مکلف نموده است.عرف عام در باره موسیقی معیاری مبهم و متغیر است. چون
تاثیر یک قطعه موسیقی بر شنوندگان مختلف و حتی بر شنونده واحد همیشه ثابت و یک دست
نیست.[۱۳۶] وی، به تبعیت از اکثر فقهای شیعه، سازها را نیز بدون ارائه معیار طبقه
بندی، به دو نوع "آلات مختص حرام" و "آلات مشترک" تقسیم کرده که این گونه تفکیک نیز
ناممکن است چون آنچه محتوا و شکل و در نتیجه، تاثیر یک اثر موسیقیایی را تعیین
می‌کند، آهنگسازان و نوازندگان هستند و نه سازها.[۱۳۶]

خامنه‌ای در سخنرانی‌های خود به مناسبت‌های گوناگون دیدگاه خود دربارهٔ زنان و نقش
آنان را در جامعه بیان کرده است. این دیدارها گاه به مناسبت روز زن در ایران
بوده‌اند و گاه با فعالان زن در جهان عرب. دولت ایران اغلب به تبلیغ دیدگاه‌های او
دربارهٔ زنان می‌پردازد و بسیج ایران نیز برپایه این دیدگاه‌ها منشوری تهیه کرده
است تا به تبیین «زن مسلمان طراز انقلاب اسلامی» بپردازد.[۱۳۷]

در ژوئیه ۱۹۹۷، او اندیشهٔ مشارکت برابر زنان در جامعه را منفی و ابتدایی و کودکانه
خواند.[۱۳۸] به باور وی، حضور زنان در پست‌های اجرایی کشور مایه افتخار نیست و نوعی
انفعال در برابر گفتمان غربی به شمار می‌رود.[۱۳۹] او همچنین «خانه‌داری» و
«فرزندآوری» را مجاهدت و هنر زنان دانسته است.[۱۴۰]

همزمان با رهبری سید علی خامنه‌ای، سیاست‌های محدودیتی برای زنان ایران دنبال شد.
این شامل جلوگیری از سفر به خارج زنان بی‌اجازه «ولی» (که اغلب شوهر یا پدر
می‌باشد) و جداسازی جنسیتی می‌شود.[۱۳۸] سرکوب زنان از راه کنترل پوشش هر سال توسط
گشت‌های ارشاد اعمال می‌شود و زنان ناچار به بر سر گذاشتن حجاب می‌شوند. سرپیچی از
این قانون اغلب دستگیری و جریمه نقدی به همراه دارد.[۱۴۱] در ژوئن ۱۹۹۸، سید علی
خامنه‌ای دستور به «سرکوب رفتارهای سرکشانه زنان» داد و تا میانه اوت همان سال،
۱۸۰۰ زن و مرد به دلیل آنچه «پوشش نامناسب و رفتار هرزه» خوانده شد توسط پلیس
دستگیر شدند. این دوره همچنین شاهد سرکوب روزنامه‌نگاران زن و روزنامه‌ها و مجلات
ویژهٔ زنان همچون مجله زنان بود.[۱۳۸]

بنا بر ادعای ابوالحسن بنی‌صدر که در آن زمان فرماندهی کل قوا را بر عهده داشته
است، خامنه‌ای در جریان جنگ ایران و عراق و در نبرد کرخه کور در جبهه جنگ حضور
یافته ولیکن فرار وی از منطقه عملیاتی موجب تضعیف روحیه و فرار سربازان شده
است.[۱۴۲] خود خامنه ای در جلسه مجلس شورای اسلامی می گوید:«شانزدهم [دی ماه] هم تا
حدود ساعت سه تا سه و نیم بعد از ظهر من بودم که آقای بنی صدر هم بود و نیروهای ما
به تدریج شروع کردند به ضربت خوردن. یعنی نیروهای عراقی، نیروی کمکی بزرگی به
کمکشان آمد و نیروهای ما را از پهلو مورد هدف قرار دادند که این برای ما قابل
محاسبه نبود، و محاسبه نشده بود برای نیروهای ما و دستگاه اطلاعاتی ما، این بود، که
نیروهای ما شروع کردند به عقب نشینی کردن... و همه آن ساعت بینی و بین الله تلاش می
کردند، یعنی من آن کسانی را که مسئولان سطح بالا هستند، نظامی یا غیرنظامی نیافتم
که تلاش نکنند. البته در آن ساعت که من آمدم آقای بنی صدر نبود. یا غذا می خورد یا
نماز می خواند یا خوابیده بود، به هر حال نبود. یکی دو ساعتی، لکن بعد که آمدیم،
ایشان بوده آنجا حدود چند ساعت هم آنجا بود و نیروهای ما وقتی منهدم شدند، ایشان
آنجا بود، شاهد بود و بعداً آمده بود برای ما نقل می کرد. علی ایحال، در هویزه که
بچه های ما شهید شدند، من به طور قطع نفی نمی کنم، ولی من به هیچ وجه از کسانی یک
تعلل عمدی، سستی عمدی، خیانت خدای نکرده مشاهده نکردم.»[۱۴۳] از سوی دیگر سایت مشرق
نیوز ادعا دارد که در جریان جنگ اساساً چنین اتفاقی نیافتاده است. همچنین سخنان
خامنه‌ای علیه بنی‌صدر در مجلس نه در پاسخ نمایندگان سؤال کننده از وی در مورد فرار
از جنگ، بلکه در جریان جلسه رای عدم کفایت در تاریخ ۳۱ خرداد ۱۳۶۰ می‌باشد.[۱۴۴]

حسین علایی بی تجربگی و عدم برنامه ریزی درست برای رزمندگان سپاه پاسداران و نیز
ناهماهنگی در عقب نشینی نیروها را عامل شکست می داند و می گوید:«عقب نشینی سریع
واحدهای لشکر 16 در این عملیات، آسیب روحی زیادی به رزمندگان وارد نمود و آنها را
دچار یأس و سردرگمی کرد.»[۱۴۵] در خاطرات علی صیاد شیرازی، فرمانده نیروی زمینی
ارتش در زمان جنگ، نیز ذکر شده در سال نخست جنگ قرارگاه مشترکی برای هماهنگی
نیروهای عملیاتی ارتش و سپاه وجود نداشته است.[۱۴۶]

در ۲۱ فروردین ۱۳۷۶، دادگاهی در آلمان، که به پرونده ترور میکونوس رسیدگی می‌کرد،
در طی حکمی کمیته امور ویژه جمهوری اسلامی را، که سید علی خامنه‌ای یکی از اعضای آن
بود، به دادن دستور این ترور، متهم کرد.[۱۴۷]

مرتضی سرمدی معاون ارتباطات وزیر امور خارجه ایران، در آن زمان اتهامات دستگاه
قضائی آلمان را به شدت رد کرد و گفت: «ایران معتقد است مقامات قضایی آلمان و دستگاه
قضایی این کشور تحت نفوذ صهیونیست‌ها به مبارزه سیاسی کثیفی علیه جمهوری اسلامی
ایران دست یازیده‌اند.»[۱۴۸]

پس از این حکم، آلمان و ایران سفرای خود در دو کشور را فرا خواندند و آلمان چهار
دیپلمات ایرانی را از این کشور اخراج کرد، تمامی کشورهای عضو اتحادیه اروپا نیز،
سفرای خود را از ایران فراخواندند. ایران نیز در پاسخ به این حرکت اتحادیه اروپا،
تمام سفیران خود را از کشورهای عضو این اتحادیه فرا خواند و روابط دو طرف دچار
بحران شد.[نیازمند منبع]

که تا سه ماه بعد و پیروزی محمد خاتمی در انتخابات ریاست جمهوری ادامه
داشت.[۱۴۹][۱۵۰]

این واقعه، موجی از اعتراضات را در میان مردم ایران علیه آلمان برانگیخت.[۱۵۱] صدها
تن از ایرانیان مخالف حکومت پس از اعلام حکم به شادمانی و رقص در خیابانهای آلمان
پرداختند و آلمان به شهروندانش درمورد سفر به ایران هشدار داد.[۱۵۲]

نشریه نیویورک تایمز، مدعی است، که عبدالقاسم مصباحی، یکی از افراد بلندپایه وزارت
اطلاعات ایران که درسال ۱۹۹۶ به آلمان گریخت، در مصاحبه‌ای با بازپرس دادگاه آمیا،
که برای رسیدگی به پرونده بمب گذاری آمیا برگزار شده بود، خامنه‌ای را متهم کرد که
عامل اصلی این ترور بوده و ۲۰۰ میلیون دلار از حساب مشترک خود با احمد خمینی در
بانک سوئیس را صرف این کار کرده‌است. در نهایت دادگاه آرژانتین هیچ حکمی دربارهٔ
خامنه‌ای صادر نکرد[۱۵۳] ... و نیز مقامات ایرانی مدعی هستند که، تاکنون هیچ مدرکی
علیه دخالت جمهوری اسلامی ایران در این خصوص ارائه نشده و سیستم قضایی آرژانتین را
فاسد و موضوع را توطئه‌ای سیاسی از سوی صهیونیستها و آمریکا تلقی می‌کنند.[۱۵۴]

در دوران رهبری خامنه‌ای بر ایران، این کشور شاهد ورود فناوری‌های نوین ارتباطی
همانند اینترنت بود. با اینکه جمعیت زیادی از جوانان ایران به اینترنت دسترسی
دارند، خدمات اینترنت در این کشور با محدودیت‌هایی روبرو است که اغلب از سوی
نهادهای مرتبط با رهبر اعمال می‌شوند.[۱۵۵] به گفته احمد علم‌الهدی، خامنه‌ای مخالف
بالا بردن سرعت اینترنت در ایران است و برای مقابله با آن دستور داده است.[۱۵۶]

با این حال دفتر خامنه‌ای در فضای مجازی فعالیت دارد و علاوه بر اداره یک سایت
اینترنتی بسیار فعال و به لحاظ فنی پیشرفته، بر روی شبکه‌های اجتماعی فیس بوک،[۱۵۷]
توییتر و اینستاگرام نیز حضور دارد.[۱۵۸][۱۵۹] به باور خامنه‌ای استفاده از فیس بوک
در شرایطی که موجب «مفسده، تقویت دشمنان اسلام یا خوف ارتکاب گناه» نباشد بلامانع
است.[۱۶۰]

سید علی خامنه‌ای در طی سال‌های ۱۳۹۳ تا ۱۳۹۴ نامه‌هایی را برای جوانان جهان غرب و
به طور خاص جوانان اروپا و آمریکای شمالی فرستاد. خطاب به جوانان اروپا و آمریکای
شمالی و عموم جوانان در کشورهای غربی سر تیتر نامه‌های وی بودند که به ۵۲ زبان دنیا
ترجمه شد.[۱۶۱][۱۶۲]

خامنه‌ای تاکنون چندین بار در زمینه چگونگی رهبری و اداره کشور مورد انتقاد قرار
گرفته است. اغلب مخالفان وی در ایران توسط دستگاه‌های اطلاعاتی دستگیر، زندانی،
محصور، یا حذف می‌شوند.[۱۶۳]

بعضی مخالفانی که در دوره خمینی دستگیر و به زندان افتاده بودند نیز در دوره
خامنه‌ای به حصر انداخته شدند؛ از جمله آن‌ها نورالدین کیانوری، رهبر حزب توده
ایران، بود که در نامه‌ای به خامنه‌ای پس از رسیدن او به قدرت در نامه‌ای به شرح
شکنجه‌های زندان بر خودش، خانواده‌اش، و اعضای حزب توده پرداخت. او به همراه همسرش
مریم فیروز پس از اعتراف اجباری در زیر شکنجه به «خانه امن» منتقل و تا هنگام مرگ
در آنجا نگاه داشته شدند.[۱۶۴]

پس از فوت خمینی و در پی انتشار فهرستی از سوی حوزه علمیه قم که در آن نام مراجع
تقلید آورده شده بود، خامنه‌ای به عنوان مرجع تقلید معرفی شد. چنین چیزی واکنش
تعدادی از مراجع تقلید را در برداشت. آن‌ها بر این باور بودند که خامنه‌ای درجه
مرجعیت ندارد. در سال ۱۳۷۶ و چند ماه پس از انتخابات دوم خرداد، آیت الله حسینعلی
منتظری که یکی از استادان او بود، در یک سخنرانی به شدت از خامنه‌ای انتقاد کرد و
گفت:

این سخنرانی (معروف به سخنرانی ۱۳ رجب) حصر منتظری را در پی داشت. این حصر برای شش
سال ادامه یافت تا آنکه سرانجام در اواسط دوره دوم دولت اصلاحات در آن بازنگری شد.
در رسانه‌های رسمی ایران برای سال‌ها از منتظری به بدی یاد می‌شد و او را «شیخ
ساده‌لوح» و عامل غرب و ضد انقلاب می‌نامیدند. آیت‌الله منتظری تا هنگام مرگ در آذر
سال ۱۳۸۸ منتقد رهبری سید علی خامنه‌ای باقی ماند و در سخنرانی‌هایش درخواست
انتخابات آزاد، واگذاری قدرت و اجازه انتقاد از او داشت.[۱۶۵]

پس از انتخابات جنجال‌برانگیز ۱۳۸۸ در ایران، انتقاد از روش رهبری خامنه‌ای بالاتر
گرفت. کسانی چون محمد نوری‌زاد و مهدی خزعلی از جمله کسانی بودند که با نوشتن
نامه‌های انتقادی از او، روش برخورد نیروهای زیر فرمانش را در برخورد و کشتن
معترضان به انتخابات زیر سؤال بردند. پاسخ حکومت به این افراد دستگیری و شکنجه
آن‌ها بوده است؛ به گونه‌ای که نوری‌زاد و خزعلی هر دو بارها توسط نیروهای اطلاعاتی
دستگیر و مورد ضرب و شتم قرار گرفتند.[۱۶۶] در یکی از واپسین نامه‌های خود به
خامنه‌ای، نوری‌زاد او را به دلیل کارنامه سیاسی اش به عدم کفایت سیاسی و توانایی
رهبری کشور متهم کرد.[۱۶۷]

در صبح ۱۷ شهریور ۱۳۹۳، وبسایت رسمی سید علی خامنه‌ای از عمل جراحی پروستات وی خبر
داد. علیرضا مرندی، رئیس تیم معالج وی اعلام کرد: «مدتی بود که این عارضه در رهبر
انقلاب ایجاد شده بود و نظر پزشکان این بود که اکنون زمان مناسبی برای عمل است و
رهبر معظم انقلاب نیز از نظر پزشکان معالج تبعیت کردند ... رهبری پس از هفت روز
درتاریخ ۲۴ شهریور ۱۳۹۳ از بیمارستان مرخص شدند.» عمل جراحی پروستات رهبر ایران با
موفقیت انجام شد.[۱۶۸]



https://fa.wikipedia.org/wiki/%D8%A8%D9%87%D8%A7%D8%B1%D9%87_%D8%B1%D9%87%D9%86%D9%85%D8%A7

بهاره رهنما (زاده ۱۰ آذر ۱۳۵۲ در اراک[۱]) بازیگر زن ایرانی است. او کارشناسی حقوق
قضایی را از دانشگاه آزاد گرفته است. همسر او پیمان قاسم‌خانی نویسنده سینما است.
این زوج دختری به نام پریا قاسم‌خانی دارند که تجربه حضور در تئاتر «پنجره‌ها» و
فیلم سینمایی بانو را دارد.

وی در وب‌نوشت شخصی خود و مدتی در نشریهٔ چلچراغ می‌نوشت. او در دوران انتخابات
ریاست جمهوری ایران (۱۳۸۸) از جمله هنرمندان حامی میرحسین موسوی بود[۲] و در
انتخابات ریاست جمهوری ایران (۱۳۹۲) به حامیان حسن روحانی پیوست.

رهنما و همسرش از جمله ۱۴۰ هنرمند ایرانی بودند که با امضاء طوماری در مورخ ۲۲
خرداد ۱۳۹۲، همراه با سایر اصلاح‌طلبان و اعتدالگرایان، ضمن قدردانی انصراف عارف به
نفع روحانی، از نامزدی حسن روحانی در انتخابات ریاست جمهوری ۱۳۹۲ حمایت علنی
کرد.[۷][۸]

در دی ۱۳۹۳ پیمان قاسم خانی و بهاره رهنما از نادر فتوره‌چی به علت یادداشت‌هایش در
فیسبوک که بهاره رهنما (همسر قاسم‌خانی) را به فرصت طلبی برای مطرح شدن متهم کرده
بود، شکایت کردند.[۹][۱۰][۱۱] و همچنین قاسم خانی یک یادداشت در رابطه با این شکایت
در فضای مجازی قرار داد.[۱۲] فتوره‌چی پس از این شکایت دادگاهی شد اما با قرار
کفالت آزاد شد و در نهایت رهنما شکایتش را پس گرفت.[۱۳]



https://fa.wikipedia.org/wiki/%D8%AF%D8%A7%D8%B9%D8%B4

حکومت اسلامی عراق و شام (به عربی: الدولة الإسلامية في العراق والشام) با نام
اختصاری داعش[۱۵][۱۶][۱۷] یک گروه ستیزه‌جوی جهادگرای سَلَفی است که پیروی یک
آموزهٔ بنیادگرای وهابی از اسلام سنی است.

این گروه که از ژوئیهٔ ۲۰۱۴ ادعای خلافت جهانی کرده است و خود را حکومت اسلامی (به
عربی: الدولة الاسلامیة) می‌نامد؛ همچنین بخش‌های بزرگی از شمال عراق و شرق سوریه
را با جمعیت‌های ۲٫۸ و ۸ میلیون نفر و بخش‌های کوچکی را در لیبی، نیجریه و
افغانستان در تصرف خود دارد. این گروه به رهبری ابوبکر البغدادی از مجاهدین سلفی
جداشده از شبکهٔ القاعده تأسیس شده و با دولت‌های عراق و سوریه و دیگر گروه‌های
شورشی مخالف دولت سوریه وارد جنگ شده‌است. داعش یکی از رادیکال‌ترین گروه‌های
اسلام‌گرا در خاورمیانه است.[۱۸] آن‌ها علاوه بر عراق و سوریه بخش‌هایی از لیبی و
نیجریه را نیز در کنترل خود دارند و گروه‌های هم‌پیمان آن در نقاط دیگر دنیا مثل
افغانستان و آسیای جنوب شرقی نیز فعال هستند.

ریشهٔ داعش به جماعت توحید و جهاد می‌رسد که در سال ۱۹۹۹ به رهبری ابومصعب الزرقاوی
تأسیس شد و در سال ۲۰۰۴ به شبکهٔ القاعده پیوست و پس از آن به القاعده عراق معروف
شد. این گروه که وارد جنگ با دولت عراق و نیروهای آمریکایی مستقر در عراق شده بود
در سال ۲۰۰۶ با چندین گروه اسلام‌گرای دیگر ائتلاف کرد و «مجلس شورای مجاهدین» را
تشکیل داد که یک قدرت مهم در استان انبار وسیع‌ترین استان عراق محسوب می‌شد. در ۱۳
اکتبر همین سال مجلس شورا به همراه چند گروه شورشیِ دیگر «حکومت اسلامی عراق» را
تشکیل داد. ابوایوب المصری و ابوعمر بغدادی دو رهبر اصلی حکومت اسلامی عراق بودند
که در ۱۸ آوریل ۲۰۱۰ در عملیات ارتش آمریکا کشته شدند و ابوبکر بغدادی جایگزین آنها
شد.

با آغاز جنگ داخلی سوریه نیروهای حکومت اسلامی وارد سوریه نیز شدند و در ۸ آوریل
۲۰۱۳ نام «حکومت اسلامی عراق و شام» را بر خود نهادند و از آن پس با نام مخفف داعش
معروف شدند. آنها به سرعت بخش‌هایی از شمال شرقی سوریه را تصرف کرده و شهر رقه را
به عنوان پایتخت خود انتخاب کردند. سپس همزمان با اقدام نظامی در سوریه به عراق
حمله کرده و موفق شدند رمادی و فلوجه مهمترین شهرهای استان انبار در عراق را به
قلمرو خود اضافه کند. در ژوئن ۲۰۱۴ مهمترین موفقیت داعش با تصرف موصل ـ دومین شهر
بزرگ عراق ـ به دست آمد. آنها در ماه‌های بعد نیز پیشروی‌های زیادی داشته و تا
خرداد ۱۳۹۴ حدود نیمی از خاک سوریه و بخش‌های شمال غربی عراق را در تصرف خود دارند.
داعش در این دوره بخش‌هایی از متصرفات خود را نیز از دست داده و از جمله شهر مهم
تکریت را در فروردین ۱۳۹۴ به ارتش عراق و نیروی شبه‌نظامی حشد شعبی که برای جنگ با
این گروه تشکیل شده، واگذار کرد داعش در اواسط نوامبر ۲۰۱۵ سنجار را هم از دست داد
هم چنین در ۲۸ دسامبر ۲۰۱۵ رمادی را از دست داد گفته می‌شود این دومین بار است که
این گروه این شهر را از دست داده همچنین دولت عراق اعلام کرد که عملیات بعدی آنها
تصرف موصل دومین شهر بزرگ عراق است و افزود که بعد از یک یا دو سال داعش را از عراق
بیرون خواهند راند.

این گروه پس از گسترش متصرفات خود در ۲۹ ژوئن ۲۰۱۴ اعلام کرد که از این پس نام آن
«دولت اسلامی» است و یک خلافت جهانی را تشکیل داده و ابوبکر بغدادی رهبر گروه را
نیز به عنوان خلیفه معرفی کرد و فعالیت‌های حکومتی خود را گسترش داد (از جملهٔ این
اقدام‌ها چاپ اسکناس با واحد دینار داعش و گذرنامه، درست کردن پلیس، صدور نفت،
راه‌اندازی شبکهٔ تلویزیون، برگزاری گشت‌های گردشگری است).[۱۹] هرچند ریشه داعش به
گروه‌های مرتبط با شبکه القاعده می‌رسد اما با جبههٔ نصرت شاخه رسمی القاعده در
سوریه وارد جنگ شده‌است و القاعده بارها نسبت داعش به خود را رد کرده‌است.[۲۰] شکاف
بین القاعده و داعش به سال ۲۰۱۳ میلادی برمی‌گردد. الظواهری در این سال بعد از
اینکه گروه داعش به بدرفتاری با شهروندان سوری و شورشیان رقیب متهم شد از این گروه
خواست، فعالیت‌های خود را روشن سازد. ایمن الظواهری در گفتگویی اتهام‌ها در مورد
این که بشار اسد، رئیس جمهور سوریه ممکن است برای ایجاد آشوب به داخل گروه‌های
جهادی نفوذ کرده باشد را رد کرد و گفت: «اگر من دستور بدهم با برادران مجاهدت بجنگ،
از من اطاعت نکن. اگر من دستور بدهم که خود را میان برادران مجاهدت منفجر کن از من
پیروی نکن.»[۲۱]

هیلاری کلینتون وزیر امور خارجه سابق آمریکا به نقش کشورش در حمایت از جریان
تروریستی اعتراف کرده است، او می‌گوید:

آزادسازی موصل یا نبرد موصل عملیاتی است که از روز دوشنبه ۱۷ اکتبر ۲۰۱۶ به فرمان
حیدر العبادی نخست وزیر عراق برای پس گرفتن موصل از سیطره داعش آغاز شد. موصل مرکز
استان نینوا و دومین شهر بزرگ عراق در تابستان ۲۰۱۴ به اشغال گروه داعش
درآمد.[۲۴][۲۵]

حیدر العبادی در سخنرانی تلویزیونی در زمان اعلام شروع عملیات گفت: فقط نیروهای
ارتش عراق به همراه پلیس ملی وارد موصل خواهند شد. از این عملیات به‌دلیل اهمیت و
سرنوشت جنگ با داعش به عنوان «مادر جنگ‌ها» در عراق یاد می‌شود. پیش‌بینی می‌شود که
عملیات آزادسازی نینوا بین ۲ تا ۶ ماه به طول بینجامد. نام این عملیات «نینوا
می‌آییم» اعلام گردید.[۲۶]

در این عملیات، نیروهای عراق شامل ارتش، الحشد الشعبی، پیشمرگه، پلیس اتحادیه،
نیروهای عشایری و محلی و یگان‌های نیروهای سازمان مبارزه با تروریسم حضور دارند.
نفرات نیروهای گوناگون عراقی حاضر به شرکت در این عملیات حدود ۳۰ هزار نفر برآورد
شده است.

تخمین زده شده که بین ۳۵۰۰ تا ۴۵۰۰ نفر از عناصر داعش و بیش از یک میلیون غیرنظامی
در موصل حضور دارند.[۲۷]

مسعود بارزانی رئیس اقلیم کردستان عراق دربارهٔ اهمیت عملیات موصل گفت: «این نخستین
بار است که خون کردها و عرب‌ها در مبارزه با داعش باهم درمی‌آمیزد.»[۲۸]

این گروه از زمان تأسیسش در سال ۱۹۹۹ توسط تندروی اردنی ابومصعب الزرقاوی به عنوان
جماعت توحید و جهاد نام‌های گوناگونی داشته است.[۴۶] وقتی الزرقاوی در سال ۲۰۰۴، با
اسامه بن لادن بیعت کرد، نام گروه را بار دیگر به سازمان قاعده الجهاد فی بلاد
الرافضین که بیشتر با نام القاعده در عراق شناخته می‌شد، عوض کرد.[۴۷][۴۸] گرچه این
گروه هرگز خود را القاعده در عراق نخواند، این نام سال‌ها به عنوان نام غیررسمی آن
بر جای ماند.[۴۹]

در آوریل ۲۰۱۳، این گروه که به سوریه گسترش یافته بود، نام دولت اسلامیه فی العراق
و الشام را اختیار کرد؛ که در آن منظور از شام شام یا سوریه بزرگ است.[۵۰]

نام مخفف داعش به گستردگی از سوی مخالفین عرب زبان این گروه به کار می‌رود،[۵۱][۵۲]
با این حال تا حدی به این دلیل که شبیه واژه عربی دائس و داهش است که معانی منفی
دارند، تحقیرآمیز است.[۵۳][۵۴] بدین دلیل، حکومت اسلامی در نواحی تحت کنترل خود
استفاده از مخفف داعش را مستوجب مجازات با شلاق[۵۵] یا بریدن زبان می‌داند.[۵۶]

داعش در واقع ادامه تشکیلاتی یک گروه از سلفی‌های جهادی در عراق به رهبری ابومصعب
زرقاوی می‌باشد. گروه زرقاوی جزو القاعده بود و سال ۲۰۰۶ در عراق کشته شد. او در
اعلامیه‌های خود همواره به فتواهای ابن تیمیه استناد می‌کرد. بغدادی نیز خود را
پیرو ابن تیمیه می‌داند. ابن تیمیه پدر معنوی همه گروهای جهادی است. افکار او روشن
و صریح است. او با مرجعیت عقل بکلی مخالف است مگر اینکه در راستای تأیید نقل و
احادیث باشد. او هرگونه تعامل با کفار و مشرکین را حرام می‌داند. او از جمله تفکرات
اسلامی شیعیان را نیز مردود و آنها را کافر می‌داند. گروه‌های جهادی برپایی حکومت
دینی و اجرای شریعت اسلامی را وظیفه شرعی خود می‌دانند.[۵۷] داعش بخاطر تفسیر و
قرائت خشن وهابیت از اسلام[۵۸] و خشونت وحشیانه‌اش[۵۹] برضد شیعه و مسیحیان[۶۰]
معروف است و به‌قدری تندرو و سخت‌گیر است که با دیگر گروه‌های اسلام‌گرای سلفی
ازجمله جبهه النصره شاخه رسمی القاعده در سوریه نیز درگیر جنگ شده. اولین بار در
فوریه ۲۰۱۴ بود که ایمن الظواهری، رهبر القاعده به‌طور رسمی هر گونه انتساب این
گروه به القاعده را رد کرد.[۶۱]

داعش در شهرهای تحت سلطه خود از جمله رقه سوریه قوانین سفت و سخت مبتنی بر شریعت را
اجرا می‌کند. دستان دزدها در ملاء عام قطع می‌شود، هر روز اعدام‌های گروهی در
خیابان رخ می‌دهد و زن‌ها حتی اجازهٔ مراجعه به پزشک هم ندارند. داعش در سوریه
بلافاصله دفاتری با عنوان «حسبه» راه‌اندازی کرد تا بر اجرای شریعت اسلام نظارت
کند. دفاتر دیگری هم با نام «دعوا» راه‌اندازی شد تا ایدئولوژی داعش را تبیین و
تبلیغ کند. نیروهای این گروه اسلام‌گرای تندرو عکسی را در شبکه‌های اجتماعی منتشر
کردند که نشان می‌داد داعش افرادی را که در مناطق تحت کنترل آن‌ها در سوریه
روزه‌خواری کردند، در ملاء عام شلاق زدند. نیروهای این گروه اسلام‌گرای تندرو
هرگونه تجارت ساکنان شهرهای تحت کنترل خود به دور از اجازه و کنترل داعش را ممنوع
اعلام کردند.[۶۲] در راستای مقرراتی که این گروه برای نحوهٔ حجاب اسلامی و لباس
زنان وضع کرده‌است، زنان موصل را تهدید کرد در صورت عدم رعایت حجاب کامل و نپوشاندن
تمام صورت خود، به شدت مجازات خواهند شد. داعش در بیانیه‌ای اعلام کرده است، شروطی
که برای لباس و زینت زنان وضع کرده، تنها برای جلوگیری از فساد و خودنمائی آنان
است، و این محدودیت برای آزادی آنها محسوب نمی‌شود، بلکه از ابتذال ممانعت می‌کند.
در این بیانیه همچنین آمده است هر کس این مقررات را رعایت نکند و باعث فتنه و فساد
شود، بازخواست و به شدت مجازات می‌شود تا جامعه مسلمانان و دین حفظ شود.[۶۳]

به گفته عبدالوهاب فراتی مهمترین دلیل گرایش جوانان مسلمان عرب و غیر عرب به داعش
به جذابیت‌های ایدئولوژی آنها برمی‌گردد. ایدئولوژی گروه داعش بسیط و ساده است؛
آنها خود را گرفتار گفتگوهای تئوریک نمی‌کنند. این ایدئولوژی به شدت رادیکال است و
محافظه‌کار نیست و سومین ویژگی این ایدئولوژی عمل‌گرایی است.[۶۴] داعش یک و نیم
میلیارد مسلمان را در جهان مرتد می‌داند.[۶۵]

یکی از باورهای اساسی این گروه اعتقاد به ظهور قریب‌الوقوع مهدی موعود و فرارسیدن
آخرت است و تقریباً تمام تصمیمات مهم و قوانین حکومت اسلامی، مطالبی که در
بیانیه‌ها و اعلامیه‌های خود و بر روی تابلوها، گواهینامه‌ها، سکه‌ها و نوشت‌افزار
درج می‌کنند از پیشگویی‌های آخرالزمانی آن‌ها پیروی می‌کند. ریشه این نگاه به
نیروهای بنیان‌گذار القاعده عراق برمی‌گردد که در جلسات خصوصی خود مرتب از مشاهده
علائم برپایی قیامت صحبت می‌کردند. به گفته ویل مک‌کانتس محقق موسسه بروکلین که
کتابی در مورد فرجام‌گرایی داعشی‌ها نوشته است، یکی از اسلام‌گراهای برجسته عراق در
سال ۲۰۰۸ به بن لادن هشدار داده بود که رهبری القاعده در عراق به دست افرادی افتاده
که «مرتب در مورد مهدی صحبت می‌کنند و تصمیمات استراتژیک خود را بر همین اساس اتخاذ
می‌کنند» به طوریکه القاعده در نامه‌ای به آنها گفته بود که این بحث‌ها را تمام
کنند.[۶۶]

اهمیت عجیبی که داعش برای شهر دابق قائل است به همین موضوع برمی‌گردد. دابق روستای
بزرگی در شمال حلب است که وقتی نیروهای حکومت اسلامی در سال ۲۰۱۴ آن را با هزینه
سنگینی به تصرف خود آوردند به طرز جنون‌آمیزی شادمان بودند و جشن می‌گرفتند. در
حالیکه دابق در یک منطقه دشتی بدون هیچ اهمیت استراتژیک واقع شده‌است. داعش حتی
نشریه رسمی خود را «دابق» نامگذاری کرده تا اهمیت این موضوع را آشکار کند. ارتباط
دابق با آخرالزمان به حدیثی بازمی‌گردد که در صحیح مسلم نقل شده که آخرالزمان وقتی
فرا می‌رسد که جنگی میان سپاه اسلام و سپاه رومیان در دابق به وقوع می‌پیوندد و
مسلمین با وجود تلفات زیاد به پیروزی می‌رسند. کلمه روم به امپراتوری روم شرقی
اشاره دارد که اکنون وجود خارجی ندارد و نیروهای حکومت اسلامی معتقدند منظور از آن
سپاه کفار است و در حال حاضر با آمریکا قابل تطبیق است.

بر اساس روایات آخرالزمانی مورد قبول داعش؛ پس از آن دجال از خراسان ظهور می‌کند و
تعداد زیادی از مسلمانان را می‌کشد به طوریکه فقط ۵ هزار نفر از آنها باقی‌مانده و
در بیت‌المقدس محاصره می‌شوند. درست در زمانی که دجال آماده می‌شود تا کار آنها را
یکسره کند. مسیح به زمین بازمی‌گردد و دجال را از پا درآورده و سپاه مسلمین را به
پیروزی می‌رساند.

به همین دلیل است که جنگجویان داعشی همواره وعده «فتح روم» را می‌دهند و تمام
شماره‌های دابق با نقل قولی از ابومصعب الزرقاوی آغاز می‌شود که در آن از میان بردن
سپاه صلیبیون در دابق وعده داده می‌شود. در شماره ۷ دابق مقاله‌ای با عنوان «انقراض
محدوده خاکستری» منتشر شد که در آن گفته می‌شود در دوران آخرالزمان دنیا میان
مسلمانان مؤمن و دشمنان اسلام تقسیم شده و دیگر محدوده خاکستری میان آن‌ها وجود
ندارد. در نتیجه مسلمانانی که از حکومت اسلامی پیروی نمی‌کنند -همچون شیعیان،
پیروان تصوف و مسلمانان معتقد به دمکراسی- به اردوگاه دشمنان اسلام کشیده خواهند
شد. طرفداران حکومت اسلامی بر اساس همین اعتقادات خود مشتاقانه انتظار نبرد زمینی
با آمریکاییها و متحدانشان را می‌کشند. ورود سپاه آمریکا به جنگ برای آنها به مفهوم
فرارسیدن جنگ دابق و صحت پیشگویی‌هایشان خواهد بود.[۶۷]

بسیاری از فعالیت‌های داعش‌ها با هیچ نوع محاسبه عقلانی قابل توجیه نیستند.
حکومت‌هایی چون آلمان نازی یا خمرهای سرخ کامبوج سعی می‌کردند جنگ‌ها و فعالیت‌های
خود را پنهان کنند اما داعش بر عکس با انتشار فیلم‌های متعدد گردن زدن یا فیلم زنده
سوزاندن خلبان اردنی همه را به دشمنی با خود برانگیخته‌است. آن‌ها نه تنها با
شیعیان، کردها، یزیدی‌ها، مسیحی‌ها و تمام مسلمانانی که با آن‌ها هم‌عقیده نیستند
می‌جنگند، بلکه حتی با القاعده نیز وارد نبرد شده‌اند. این رویکرد داعش به این دلیل
است که آنها استراتژی خود را بر اساس محاسبات عقلانی تعیین نمی‌کند بلکه سعی دارند
هرچه سریعتر جنگ سرنوشت‌ساز دابق برپا می‌شود. جان جهادی جلاد بریتانیایی داعش در
فیلم گردن زدن پیتر کاسیگ امدادرسان آمریکایی می‌گوید: ما اولین صلیبی را در دابق
دفن می‌کنیم و مشتاقانه منتظر آمدن بقیه سپاهیان شما هستیم»[۶۸]

داعش امروزه منطقه وسیعی از سوریه و عراق را در اختیار دارد و هدف آن در قدم اول
تصرف تمام عراق و منطقه شامات است. اما شبه‌جزیره عربستان و شمال آفریقا و اندلس تا
خراسان بزرگ نیز در نقشه ترسیمی آنها وجود دارد. داعش نخست بار در خلال جنگ داخلی
سوریه اعلام موجودیت کرد. آنان با دیگر معارضان مسلح و حتی گروه‌های جهادی مثل
النصره درگیر شدند. سپس به عراق نیز وارد شد و فعالیت خود را به آنجا نیز گسترش
داد. داعش در سوریه در اویل سال ۲۰۱۴ متحمل شکست‌هایی در مقابل جبهه النصره شد اما
در ژوئن ۲۰۱۴ موصل، دومین شهر بزرگ عراق را به تصرف خود درآورده‌است.[۶۹]

نیروهای داعش اکنون بر قسمتهایی شمال غربی سوریه را در تصرف خود دارند. آنها در
فروردین ۱۳۹۴ تکریت مرکز استان صلاح‌الدین را از دست دادند اما در اواخر اردیبهشت
شهر رمادی مرکز استان انبار و پالمیرا در مرکز سوریه را اشغال کردند.

تا خرداد سال ۱۳۹۴ بیش از نیمی از مساحت سوریه در تصرف حکومت اسلامی است. متصرفات
داعش عمدتاً در قسمت‌های بیابانی غرب کشور است. رقه بزرگترین شهر سوریه است که در
کنترل داعش قرار دارد و پایتخت خلافت اسلامی داعش نامیده شده است.[۷۰]

بزرگترین موفقیت حکومت اسلامی در خارج از عراق و سوریه، در لیبی به دست آمده‌است.
شاخه داعش در لیبی در اکتبر ۲۰۱۴ با تصرف شهر درنه در شرق لیبی اعلام وجود کرد.
آنها از فوریه ۲۰۱۵ شهر سرت را نیز در کنترل خود دارند.

در نوامبر ۲۰۱۴ بسیاری از جنگجویان عضو گروه انصار بیت‌المقدس با ابوبکر البغدادی
بیعت کردند. این گروه در صحرای سینای مصر فعال است و در نوار غزه هم عملیات‌هایی را
انجام می‌دهد و پس از الحاق به حکومت اسلامی خود را «ولایت سینای حکومت اسلامی»
می‌نامد همچنین آنها تیموسلاو سالوبیک گروگان کرواسی را در مرداد ۱۳۹۴ وقتی که داعش
خواستار آزادی زنان مسلمان از زندان مصر بود اما به نتیجه‌ای نرسید سربرید.

گروه بوکو حرام که در کشورهای غرب آفریقا به ویژه نیجریه فعال است در مارس ۲۰۱۵ با
ابوبکر البغدادی بیعت کرد و از آن پس با نام «ولایت غرب آفریقای حکومت اسلامی»
شناخته می‌شود.

گروه حکومت اسلامی عراق و شام شاخه دیگری را برای به کار گرفتن اعضای جدید در اردن
تأسیس کرد که به گفته مسئولان این گروه هدف این شاخه جدید اعزام نیرو و همچنین
ارسال سلاح به کشورهای همجوار است.[۷۱]

فردی به نام ملا عبدالرئوف خادم رهبر شورشیان داعش در افغانستان لقب گرفت که پس از
مدتی فعالیت نیمه‌آشکار در مناطق جنوبی افغانستان کشته شد، البته برخی ادعا کردند
وی به دست نیروهای نظامی آمریکایی کشته شده است.[۷۲]

برآوردهای متفاوتی از تعداد جنگجویان حکومت اسلامی شده‌است. سازمان سیا در سپتامبر
۲۰۱۴ تعداد مبارزان این گروه در عراق و سوریه را بین ۲۰ تا ۳۱٫۵ هزار نفر برآورد
کرد.[۷۳] دیده‌بان حقوق بشر سوریه در اوت ۲۰۱۴ تعداد جنگجویان آن را ۸۰ هزار نفر
(۵۰ هزار در سوریه و ۳۰ هزار در عراق) برآورد کرد.[۷۴] فرمانده ارتش روسیه نیز در
دسامبر ۲۰۱۴ اعلام کرد که مطابق برآوردهای ما تعداد نیروهای داعش به ۷۰ هزار نفر
می‌رسد.[۷۵]

بیشتر سلاح‌هایی که حکومت اسلامی عراق در دوران مبارزه با نیروهای آمریکایی و سایر
کشورهای ائتلاف به کار می‌گرفت از زرادخانه‌های حکومت صدام حسین در نقاط مختلف کشور
به دست آمده و شامل تفنگ‌های کلاشنیکف، مسلسل پی‌کا و راکت‌اندازهای آرپی‌جی-۷
می‌شد. آنها در دوران جنگ داخلی سوریه و پس از خروج نیروهای آمریکایی از عراق نیروی
نظامی خود را با به غنیمت گرفتن حجم عظیمی از سلاح‌های متنوع تقویت کردند. جنگجویان
حکومت اسلامی از عملیات‌های انتحاری به عنوان یک تاکتیک جنگی مؤثر استفاده می‌کنند
و بمب‌های کنار جاده‌ای را در مسیر حرکت کاروان‌های نظامی دشمن تعبیه می‌کنند.
خودرو نقلیه اصلی آن‌ها تویوتا لندکروزهایی است که به صورت وانت مسلح درآمده‌اند.
این وانت‌ها هم برای جابجایی جنگجویان و هم برای حمل سلاح‌های نیمه‌سنگین استفاده
می‌شوند و سرعت بالای آن‌ها باعث می‌شود تا در مقابل حملات هوایی مصونیت داشته
باشند.

آنها تعداد زیادی خودرو زره‌پوش هاموی را هم از ارتش عراق به غنیمت گرفته‌اند. به
گفته نخست‌وزیر عراق حیدر العبادی داعش پس از فتح موصل حدود ۲۳۰۰ دستگاه هاموی را
به غنیمت گرفت. اما هاموی در مقایسه با تویوتا لندکروز به تعمیرات و مراقبت بیشتری
نیاز داشته، برخی قطعات یدکی آن تنها از طریق آمریکا قابل تأمین است و مصرف سوخت
بالاتری دارد. به همین جهت تئوریسین‌های جنگی داعش شیوه نوینی را برای استفاده از
هاموی ابداع کرده‌اند. آن‌ها از هاموی به عنوان یک بمب متحرک برای عملیات انتحاری
استفاده می‌کنند. این خودرو به چند دلیل در این نقش بسیار مؤثر واقع شده‌است. نخست
اینکه زره هاموی به راحتی در مقابل آتش سبک و متوسط مقاومت می‌کند و به آن اجازه
می‌دهد به نیروهای امنیتی عراقی نزدیک شود. دوم اینکه فضای کافی برای قرار دادن حجم
زیادی مواد منفجره در آن وجود دارد و سوم اینکه این خودرو به طور گسترده توسط
نیروهای عراقی استفاده می‌شود در نتیجه به راحتی با خودروهای خودی اشتباه گرفته
می‌شود. نیروهای داعش در جریان تصرف شهر رمادی به طرز مؤثری از این شیوه استفاده
کردند و موفقیت آن موجب شده تا پس از آن استفاده بیشتری از آن بکنند. به گفته هشام
الهشام تحلیلگر نظامی متخصص در امور عراق؛ این تاکتیک می‌تواند تغییر قواعد بازی را
موجب شود. نیروهای عراقی باید از این پس به شکل تهاجمی‌تری به خودروهایی که به آنها
نزدیک می‌شوند حمله کنند اما این کار بسیار مشکلیست چون نیاز به قابلیت‌های شناسایی
و تجسسی بالایی دارد. بزرگترین مشکل ارتش عراق اینست که متوقف کردن یک خودرو
انتحاری تقریباً غیرممکن است. اگر کسی اراده منفجر کردن خودش را داشته باشد بالاخره
این کار را خواهد کرد. حملات هوایی هم بی‌تاثیر است چون بدون وجود نیروی اطلاعاتی
مستقر بر روی زمین آن‌ها نمی‌دانند چه چیزی را باید هدف قرار دهند.[۷۶]

در جدول زیر فهرستی از سلاح‌هایی که استفاده داعش از آنها گزارش شده را ملاحظه
می‌کنید:[۷۷]

دولت عراق می‌گوید شدیداً به دنبال این پاسخ است که صدها خودروی شرکت تویوتا را چه
کسانی در اختیار گروه داعش قرار داده‌اند. ادوارد لوئیس، یکی از مقامات شرکت تویوتا
مستقر در واشنگتن به ای‌بی‌سی نیوز گفته است که برای تویوتا ردیابی خودروهای مسروقه
این شرکت و یا خودروهایی که توسط گروه‌های واسطه خریداری و مجدداً فروخته شده‌اند،
امکان‌پذیر نیست. سفیر عراق در آمریکا می‌گوید دولت کشور وی معتقد است که اعضای
گروه داعش، علاوه بر تغییر کاربری برخی از وانت‌های قدیمی، صدها تویوتای مدل جدید
هم خریداری کرده و یا به طریق دیگر به‌دست آورده است. وانت‌های تویوتا هیلوکس و لند
کروزهای این شرکت را تقریباً در تمامی ویدئوهای تبلیغاتی گروه داعش در عراق و سوریه
می‌توان دید. یک روزنامه استرالیایی در گزارشی اعلام کرد بیش از ۸۰۰ دستگاه تویوتا
در سیدنی، بین سال‌های ۲۰۱۴ تا ۲۰۱۵ مفقودشده است.

تلاش‌های دولت عراق برای ردیابی مسیر دستیابی داعش به این خودروها تاکنون ثمری در
برنداشته است.[۷۸]

به گفته روزنامه پر تیراژ سوئیسی «بلیک»، بین سالهای ۲۰۱۱ تا ۲۰۱۳ فروش این مدل
ویژه تویوتا یعنی تویوتا هیلوکس در عراق از ۶۰۰۰ دستگاه به ۱۸۰۰۰ دستگاه رسید و در
سال ۲۰۱۳ رقم فروش روی ۱۳۰۰۰ خودرو متوقف شد. در عراق و سوریه بازرگان‌هایی اهل
عربستان سعودی نماینده تویوتا بودند و پس از این فروش کلان کار تجاری خود را رها
کردند.

به گزارش گروه مشاوره امنیتی صوفان در آمریکا، تعداد نیروهای خارجی داعش در دسامبر
۲۰۱۵، به ۲۷ هزار نفر رسیده است. این افراد تبعه ۸۶ کشور جهان هستند.[۸۰]

بر اساس تحقیق سال ۲۰۱۵ سازمان Financial Action Task Force پنج منبع مالی عمده
حکومت اسلامی عراق و شام به ترتیب به شرح زیر است:[۸۱]

وزارت خزانه‌داری آمریکا برآورده کرده که در سال ۲۰۱۴ داعش حدود ۱۰۰ میلیون دلار
نفت خام و محصولات پتروشیمی به واسطه‌ها فروخته که آنها هم آن را به ایران و ترکیه
قاچاق کرده‌اند یا به دولت سوریه فروخته‌اند. درآمد این سازمان از باج‌گیری برای
آزادی گروگان‌ها هم در این سال دست‌کم ۲۰ میلیون دلار برآورد شده‌است. همچنین
مالیات‌ها و عوارضی که از مردم ساکن در مناطق تحت کنترل حکومت اسلامی گرفته می‌شود
منبع درآمد دیگری این گروه است. آن‌ها از حمله به بانک‌ها، غارت و فروش عتیقه، و
فروش یا نظارت بر فروش دام و غله هم پول درمی‌آورند. دریافت جزیه از مسیحیانی که در
این مناطق زندگی می‌کنند و ربودن و فروختن دختران و زنان به‌عنوان برده جنسی هم پول
درمی‌آوردند. هزاران زن و دختر عضو اقلیت مذهبی یزیدی بعد از تصرف سنجار در شمال
عراق برده شدند و در بازار به فروش رسیدند.[۸۲]

افراد مسلح داعش پس از تصرف شهر موصل، دست به غارت بانک‌های این شهر زدند. این گروه
موفق شد حدود ۴۲۹ میلیون دلار را از بانک‌های موصل، غارت کند. بدین ترتیب می‌توان
گفت داعش در آن زمان به ثروتمندترین گروه تروریستی در جهان تبدیل شد.[۸۳] پیش از
تصرف موصل «دارایی نقدی داعش ۸۷۵ میلیون دلار» بوده است. بنا به گزارش گاردین پس از
تصرف شهر موصل، دارایی‌های داعش احتمالاً بالغ بر چند میلیارد دلار شد. پس از غارت
بانک‌ها و مؤسسات مالی و دست‌یابی به تجهیزات نظامی موصل باید به دارایی‌های پیشین
داعش مبلغی حدود یک و نیم میلیارد دلار دیگر را نیز افزود.[۸۴]

داعش در ۱۴ تیر ۱۳۹۳ نخستین محموله‌های نفت را از میدان نفتی عجیل آغاز و آنها را
از منطقه کردستان عراق صادر کرد. داعش ۱۰۰ تانکر نفت خام را به قیمت حدود ۱۲ تا ۱۴
هزار دلار در هر تانکر برای تأمین مالی عملیات‌های خود به فروش رساند. شلال
عبدالبابان شهردار منطقه توزخورماتو در بیانیه‌ای گفت: افرادی که نفت را از این
گروه می‌خرند از راه‌های تحت کنترل این گروه و از طریق شهرهای کِفری یا غدیرکرم به
پالایشگاه‌ها یا با هماهنگی ایست‌های بازرسی از طریق شهر مخمور به منطقه کردستان
می‌رسانند.[۸۵] آنها همچنین در این زمان کنترل تمامی میدان‌های نفتی و گازی مهم
سوریه را در استان دیرالزور که هم‌مرز عراق است، در دست داشتند.[۸۶] داعش هر بشکه
نفت استان دیرالزور سوریه را به قیمت ۱۲ دلار به فروش می‌رساند. پیش از این، زمانی
که چاه‌های نفت دیرالزور در دست دیگر گروه‌های شورشی قرار داشت، آن‌ها هر بشکه نفت
را معادل ۳۰ الی ۵۰ دلار می‌فروختند. یکی از منابع اصلی درآمد داعش، نفت و گازی است
که از منابع زیر زمینی سوریه غارت می‌کنند. عمده خریداران این نفت و گاز دلال‌های
سوختی هستند که نفت خریداری شده را به مقصد اروپا و آمریکا روانه می‌کنند.[۸۷]

گروه حکومت اسلامی عراق و شام پس از اعلام خلافت و تغییر نام[نیازمند منبع] به
«حکومت اسلامی»، در مناطق تحت سیطره خود دست به ضرب سکه،[۸۸][۸۹] چاپ اسکناس و
گذرنامههای جدید زد. داعش پس از اعلام تشکیل خلافت اسلامی بلافاصله پرچم جدید خود
را نیز به ۲۳ زبان زنده دنیا منتشر کرد. تعدادی از رسانه‌های محلی از چاپ
اسکناس‌های جدید در یک، پنج و ده دیناری داعش در موصل و تکریت و برخی از مناطق
استان دیالی خبر دادند. تارنمای روزنامه ترکی «ینی شفق» ترکیه پیش‌تر از چاپ نخستین
گذرنامه رسمی داعش برای ۱۱ هزار عضو این گروه در شهر موصل عراق خبر داد.[۹۰]

در ۲۳ آبان ۱۳۹۳ داعش اعلام کرد قصد دارد ارز پولی خاص خود را وارد تبادلات پولی
کند. ارز تازه «دینار اسلامی» نام دارد. یک سایت نزدیک به «حکومت اسلامی»، نوشت که
ابوبکر بغدادی، خلیفه خودخوانده حکومت اسلامی دستور ضرب سکه‌های تازه را صادر کرده
است تا «سیستم پولی استبدادی رایج» که «الگوی نظام اقتصادی غرب» است و «مسلمان‌ها
را به بردگی کشانده» تغییر کند. شورای حکومت اسلامی حکم ابوبکر بغدادی را تأیید
کرد.[۹۱]

حکومت اسلامی عراق همزمان با تأسیس در سال ۲۰۰۶ «مؤسسه الفرقان» را بنیان نهاد که
به تولید سی‌دی و دی‌وی‌دی، پوستر، کتابچه، تولیدات تبلیغاتی اینترنتی و بیانیه‌های
رسمی گروه اقدام می‌کند. بال رسانه‌ای دوم گروه مؤسسه «الاعتصام» است که در مارس
۲۰۱۳ تأسیس شد. در اواخر سال ۲۰۱۴ نیز «مرکز الحیات» توسط داعش تأسیس شد که تولیدات
خود را به زبان‌های انگلیسی، آلمانی، روسی و فرانسوی برای مخاطبان غربی منتشر
می‌کند. حکومت اسلامی همچنین یک شبکه رادیویی به نام «البیان» را اداره می‌کند که
به زبان‌های عربی، انگلیسی و روسی فعالیت‌های گروه در عراق، سوریه لیبی را پوشش
می‌دهد.[۹۲] به گفته جیمز کامی مدیر اف‌بی‌آی «تبلیغات داعش به طرز عجیبی ماهرانه
است. آنها در چیزی حدود ۲۳ زبان تولید رسانه‌ای دارند.»[۹۳]

این گروه از اینترنت به عنوان ابزاری برای تبلیغ و پیشبرد اهداف خود استفاده
می‌کند. حساب‌های کاربری زیادی در شبکه‌های اجتماعی نظیر توئیتر و فیسبوک ادعا
می‌کنند «نماینده داعش در عراق و سوریه» هستند و به منتشر کردن اخبار، تصاویر و
فیلم‌های مرتبط با این گروه می‌پردازند که بعضاً به زبان‌هایی از جمله فرانسوی و
انگلیسی هستند. البته این حساب‌ها به صورت رسمی از طرف داعش تأیید نشده است. تعداد
قابل توجهی از این پیام‌ها، از کشورهایی همچون کویت، عربستان سعودی و سایر کشورهای
عربی حوزه خلیج فارس منتشر شده است. دولت عراق برای جلوگیری از تأثیر این تبلیغات
در فضای مجازی، دسترسی به این شبکه‌های اجتماعی را محدود کرده است.[۹۴]

مؤسسه الحیات از ژوئیه ۲۰۱۴ انتشار «دابق» نشریه رسمی دولت اسلامی را به دو زبان
انگلیسی و عربی آغاز کرد. بر اساس متن مجله این نام شهرکی دابق در شمال سوریه اشاره
دارد که بر اساس احادیث اسلامی مبارزه نهایی میان خیر و شر در آخرالزمان در آنجا
واقع خواهد شد. نسخه چاپی بین ساکنان مناطق تحت اشغال داعش در عراق توزیع و نسخه
اینترنتی نیز از طریق ایمیل به گیرندگان ارسال شد. این نشریه با کیفیت حرفه‌ای
بالایی تولید و هدف از آن ترویج «دولت خلافت» ادعا شده است.[۹۵]

به ادعای «انتخاب»، داعش در زمان اعلام خلافت در عراق و سوریه اقدام به تولید خبر و
گزارش در اینترنت، تهیه فیلم‌های تبلیغاتی و حتی فروش تی‌شرت‌هایی با آرم «داعش» و
تبلیغ گسترده آن در فضای مجازی در سطح دنیا کرد. استفاده و چاپ نقشه جهان، عبارات
«الدولة الاسلامیة»، «لا اله الا الله» و «محمد رسول‌الله» بر روی پیراهن‌ها و
تی‌شرت‌ها یک نمونه دیگر از این کارهاست. این تیشرت‌ها با آرم گروه «دولت اسلامی
عراق و شام، در برخی فروشگاه‌های ترکیه و کشورهای جنوب شرق آسیا دیده شده است.[۹۶]

در جنوب هند تحقیقات دربارهٔ پیراهن‌های دارای آرم داعش که شماری از جوانان با آنها
عکس انداخته و سپس در فیس بوک منتشر کردند، مشخص کرد فرد اصلی یک حامی فعال این
گروه است که سعی می‌کرده مغز جوانان مسلمان هندی را برای جنگ در عراق شستشو
دهد.[۹۷]

داعش بر این عقیده می‌باشد که مرزهای کنونیِ بین کشورهای اسلامی که حاصل تجزیه
امپراتوری عثمانی و موافقت‌نامه منعقدهٔ سایکس–پیکو بین فرانسه و بریتانیا است باید
برچیده گردد و مرزها به حالت پیش از جنگ جهانی اول بازگردد.[۹۸]

سازمان ملل متحد، اسرائیل، فیلیپین، مالزی و همچنین رسانه‌های غربی و خاور
میانه‌ای، داعش را یک سازمان تروریستی توصیف کرده‌اند و آمریکا، بریتانیا، اندونزی،
استرالیا، کانادا و عربستان سعودی، این سازمان را به عنوان یک سازمان تروریستی
خارجی قلمداد کرده‌اند. سازمان ملل و عفو بین‌الملل هم این سازمان را به نقض
گستردهٔ حقوق بشر متهم کرده‌اند.

سازمان ملل و تعدادی از رهبران کشورهای جهان از جمله عراق، فرانسه، ایران، آمریکا و
بریتانیا داعش را یک خطر فراتر از منطقه قلمداد کرده و درخواست کردند که این گروه
در فهرست تروریست‌ها و جنایتکاران جنگی قرار گیرد.[۹۹] همچنین آمریکا، در حمایت از
دولت عراق، اعلام کرد که «همه گزینه‌ها برای کمک به دولت عراق باز است».[۱۰۰]

سازمان ملل متحد ضمن محکوم کردن اقدامات دولت اسلامی (داعش سابق) اعلام کرد که این
گروه می‌تواند در فهرست گروه‌های تروریستی و جنایت‌کاران جنگی قرار گیرد.[۱۰۱] روز
۲۴ مرداد ۱۳۹۳ شورای امنیت به اتفاق آراء در نشست شماره ۷۲۴۲ خود قطعنامه شماره
۲۱۷۰ را تصویب کرد این قطعنامه تحت فصل هفتم منشور سازمان، با یک مقدمه و ۲۴ بند و
۶ پیوست، از داعش به عنوان گروه تروریستی یاد و خواستار انحلال آن شد. این قطعنامه
با یادآوری قطعنامه‌های قبلی در مورد تروریسم از کشورهای عضو سازمان ملل می خواهد
که تصمیم‌های مناسب را برای تحریم این گروه در بخش‌های اقتصادی یا اعمال فشار لازم
اتخاذ کند. کشورها مطابق قطعنامه شماره ۱۴۵۲ مصوب (۲۰۰۲)سازمان ملل موظفند با این
گروه‌ها برخورد کنند و همه کشورهای عضو موظفند این گروه‌ها را در فهرست ممنوعه
کشورهای خود قرار دهند. .[۱۰۲] قطعنامه شورای امنیت خواستار انحلال و خلع سلاح دولت
اسلامی(ISI) و همچنین جبهه النصره شده و شش نفر از حامیان آن را در فهرست تحریم
قرار داد.[۱۰۳]

در این میان گروهی از کشورها قبل از قطعنامه مذکور در بخش‌های ملی خود گروه داعش را
در فهرست تروریستی قرار داده‌اند که می‌توان به اداره ضد تروریست آمریکا،[۱۰۴] دفتر
رسمی دولتی انگلستان[۱۰۵] و آژانس ملی ضد تروریسم اندونزی[۱۰۶] اشاره نمود.

ایران و آمریکا هر دو در حال کمک نظامی به دولت عراق در نبرد با نیروهای گروه دولت
اسلامی هستند، اما دو کشور رسماً همکاری مستقیم با یکدیگر در این زمینه را رد
کرده‌اند. سید علی خامنه‌ای، رهبر جمهوری اسلامی گفت که ایران بارها درخواست
مقام‌های آمریکایی برای مذاکره دربارهٔ داعش را رد کرده است. دولت آمریکا گفتگوهای
حاشیه‌ای با دیپلمات‌های ایرانی دربارهٔ داعش را رد نکرده، اما تصریح کرد که در
نبرد با داعش با ایران همکاری نظامی ندارد و نخواهد داشت. با این حال جان کری، وزیر
امور خارجه آمریکا روز ۱۹ سپتامبر (۲۸ شهریور) تأکید کرد که ایران همچنان می‌تواند
در اقدامات جهانی برای مقابله با گروه دولت اسلامی مشارکت کند.[۱۰۷]

خبرگزاری رویترز از مقام‌های ارشد ایران نقل کرد که این کشور آماده است در نبرد با
گروه داعش با آمریکا و متحدانش همکاری کند، اما در مقابل انتظار دارد که آنها
انعطاف بیشتری دربارهٔ برنامه غنی‌سازی اورانیوم ایران از خود نشان دهند. یک مقام
ایرانی به خبرگزاری رویترز گفت: «ایران کشوری بسیار بانفوذ در منطقه است و می‌تواند
در مقابله با تروریست‌های داعش کمک کند... اما این یک خیابان دوطرفه است. از این
دست می‌دهید، از آن دست می‌گیرید... داعش تهدیدی برای امنیت جهانی است نه برنامه
هسته‌ای ما که صلح‌آمیز است.» این مقام‌های ایرانی به رویترز گفتند که جدا کردن
مذاکرات هسته‌ای ایران و درگیری‌های منطقه‌ای برای قدرت‌های غربی کار سختی خواهد
بود، حتی بحث دربارهٔ این موضوع در حاشیه مذاکرات اتمی هم مشکل خواهد بود چرا که به
گفته آنها آمریکا و متحدانش مصمم هستند که مذاکرات هسته‌ای را مشخصا به مسائل
هسته‌ای اختصاص دهند.[۱۰۷]

وزارت امور خارجه ایالات متحده آمریکا گفت: چهل کشور برای تشکیل ائتلاف علیه داعش
اعلام موافقت کردند. هدف از این ائتلاف هماهنگی و همکاری در مورد تهدیداتی است که
داعش بوجود می‌آورد. این کشورها نقش‌های متفاوتی خواهند داشت، البته تمامی آنها به
طور مستقیم از عراق حمایت نظامی نمی‌کنند. ائتلاف به دنبال قطع درآمد و جلوگیری از
حمایت خارجی و ایدئولوژیکی داعش است. ایران در بین این ۴۰ کشور نیست.[۱۰۸]

ده کشور عرب، عربستان سعودی، بحرین، مصر، عراق، اردن، کویت، لبنان، امان، قطر و
امارات متحده عربی در این نشست حضور داشتند. این کشورها برای همکاری با آمریکا علیه
گروه دولت اسلامی (داعش) اعلام آمادگی کرده‌اند. این کشورها متعهد شده‌اند که مانع
از جریان تأمین مالی و پیوستن پیکارجویان به دولت اسلامی شوند. آمریکا ممکن است
علاوه بر حملات هوایی علیه پیکارجویان در عراق، به اقدام علیه آنان در خاک سوریه
نیز بپردازد. روسیه هشدار داده است که چنین اقدامی بدون مجوز سازمان ملل به منزله
تجاوز به قلمرو سوریه و نقض فاحش حقوق بین‌الملل است.[۱۰۹][۱۱۰][۱۱۱][۱۱۲]

در ساعات پایانی روز دوشنبه، ۳۱ شهریور و معادل ۲۱ سپتامبر ۲۰۱۴، نخستین حملات
ایالات متحدهٔ آمریکا علیه مواضع داعش در خاک سوریه آغاز شد. این عملیات با همکاری
هم‌پیمانان آمریکا از جمله برخی از کشورهای عربی صورت گرفته است.[۱۱۳] ساعاتی بعد،
خبرهایی از وارد آمدن خسارات سنگین بر مواضع داعش در سوریه منتشر شد. به گفتهٔ
نظارت بر حقوق بشر سوریه که مقر آن در لندن است، خبرهای محلی حاکی از آن دارند که
شمار قابل توجهی از اعضای این گروه کشته شده و خسارات جدی به مواضع آنها وارد شده
است. دولت سوریه اعلام کرده که از پیش، در جریان این حملات قرار گرفته بود.[۱۱۴]
عربستان سعودی شرکت در این حملات را تأیید کرده است. دبیر کل سازمان ملل متحد اظهار
داشته که «من اطلاع دارم که حملات امروز به درخواست مستقیم دولت سوریه انجام نشده،
اما می‌دانم که دولت سوریه قبلاً از این موضوع خبردار شده است».[۱۱۵]

دولت آمریکا در راستای شفاف‌سازی دربارهٔ سیاست‌هایش در قبال سوریه رسماً اعلام کرد
که واشنگتن در جنگ با گروه تروریستی دولت اسلامی (داعش) قرار دارد. وزارت دفاع
آمریکا (پنتاگون) نیز گفت: می‌دانیم که ما در جنگ با داعش قرار داریم؛ درست همانند
جنگی که با القاعده و گروه‌های وابسته به آن داریم. جان کری وزیر امور خارجه آمریکا
نیز گفت: ما وارد عملیات ضد تروریستی مهمی شده‌ایم و قرار است که به یک عملیات
طولانی مدت مبارزه با تروریسم تبدیل شود.[۱۱۶]

در فوریه ۲۰۱۵ برای نخستین‌بار تفنگداران دریایی ایالات متحده آمریکا برای عملیات
مستقیم علیه داعش در عراق حضور یافتند. بیش از ۳۰۰۰ تن از این نیروها در مکان‌های
مختلفی در عراق مستقر شدند. بخش اعظم این نیروها در پایگاه عین‌الاسد در الانبار
مستقر شدند. بخش دیگر آنها نیز وارد بغداد شدند تا از سفارت آمریکا در مقابل خطرات
آتی داعش حفاظت به عمل آورند. ورود تفنگداران دریایی آمریکا به اراضی عراق و مشارکت
در درگیری‌ها پس از توافق با شبه‌نظامیان شیعه صورت گرفته است. شبه نظامیان شیعه
شرط کرده‌اند که نیروهای آمریکایی فقط داعشی‌ها را هدف قرار دهند، با شبه نظامیان
شیعه وارد درگیری نشوند و با نیرهای عشایری سنی همکاری نداشته باشند.[۱۱۷]

روسیه، به درخواست دولت «بشار اسد» رئیس‌جمهور سوریه و با مجوز پارلمان مسکو، حملات
هوایی خود به مواضع داعش در سوریه را آغاز کرد و خسارات چشمگیری را به داعش وارد
آورد، در این بین آمریکا به انتقادهایی از حملات هوایی روسیه در سوریه پرداخت و
اعلام کرد که حملات هوایی روسیه علیه مواضع گروه‌های میانه روی مخالف رژیم اسد است
هم چنین غیرنظامیان را نیز هدف قرار می‌دهد.[۱۱۸]

نوری مالکی نخست وزیر عراق سپهبد مهدی الغراوی و معاونش سرلشکر عبدالرحمن حنظل و
رئیس ستاد او سرهنگ حسن عبدالرزاق را برکنار کرد. وی همچنین سرتیپ ستاد «هدایه
عبدالکریم»، فرمانده تیپ پیاده‌نظام سوم را برکنار کرد و به دادگاه نظامی ارجاع
داد. نوری مالکی خاطرنشان کرد که به زودی چند تن دیگر از فرماندهان نظامی را برکنار
و آنان را به دادگاه نظامی معرفی و یا بازنشسته می‌کند.[۱۱۹]

اثیل نجیفی استاندار نینوا در پی این یورش گفت فرماندهان و نیروهای ارتش عراق که در
استان نینوا مستقر بودند سلاح‌های خود را به نیروهای منطقه کردستان عراق تسلیم کرده
و به این منطقه فراری شده‌اند و بقیه سلاح‌های آن‌ها نیز به کنترل نیروهای داعش
درآمده است.[۱۲۰]

ابو محمد عدنانی شامی در یک پیام صوتی گفته است: «به پیشروی‌های خود ادامه دهید جنگ
هنوز تمام نشده اما در بغداد و کربلا خاتمه خواهد یافت. در آمادگی کامل باشید و به
سمت بغداد پیش روی کنید.»[۱۲۱]

سید علی سیستانی، مرجع تقلید شیعه، از شیعیان خواسته تا «سلاح بردارند و با
پیکارجویان افراطی مبارزه کنند». سخنگوی ایشان اعلام کرده است که «شهروندانی که
قادر به حمل اسلحه هستند، وظیفه دارند که در دفاع از کشور و مردم خود و اماکن مقدس،
به نیروهای امنیتی کشور بپیوندند».[۱۲۲]

روزنامه ساندی تایمز انگلیس و وال‌استریت ژورنال مدعی شدند ایران فرماندهی ارتش از
هم فروپاشیده عراق را برعهده گرفته تا با نیروهای گروه تروریستی داعش مقابله کند.
ژنرال قاسم سلیمانی فرمانده سپاه قدس ایران، عملیات دفاع از بغداد پایتخت عراق را
در مقابل حملات نیروهای گروه تروریستی داعش، فرماندهی می‌کند. یک منبع عراقی مدعی
شد: ژنرال سلیمانی با ۶۷ مشاور ارشد خود به عراق سفر کرد و فرماندهی عملیات‌ها را
برعهده گرفت و بر استقرار نیروهای عراقی و برنامه‌ریزی برای عملیات، نظارت
دارد.[۱۲۳][۱۲۴][۱۲۵][۱۲۶][۱۲۷] تکذیب‌های مکرر ایران در مورد حضور سپاه پاسداران
در عراق، ظاهراً میزان تأثیرگذاری سردار سلیمانی به حدی زیاد است که گزارش‌های
بسیاری در مورد نقش مثبت او منتشر می‌شود.

نیروی زمینی ارتش ایران در مرزهای غربی و جنوب غربی کشور به حالت آماده‌باش
درآمد.[۱۲۸]

بنابر گزارش روزنامه نیویورک تایمز، ایران در حال ارسال روزانهٔ ۱۴۰ تُن تسلیحات
نظامی به عراق در قالب دو پرواز روزانه به فرودگاه بغداد است. این کمک‌های مالی،
جدا از حضور سردار قاسم سلیمانی و مستشاران نظامی ایران در این کشور است. ایران این
قبیل گزارش‌ها را رد می‌کند و اعلام کرده، تنها در صورت درخواست رسمی مقامات عراقی،
به این کشور کمک نظامی خواهد کرد.[۱۲۹] امیر عبدالهیان معاون وزارت خارجه می‌گوید
اگر عراق درخواست نماید؛ در چارچوب حقوق بین‌الملل و قراردادهای متعارف و روشن
تجهیزات نظامی به عراق ارسال خواهیم کرد. وی درعین حال افزود: تاکنون درخواستی نشده
و عراق از توانایی لازم برخوردار است. روزنامه اطلاعات نوشت برخی از منابع خبری پیش
از این مدعی شده بودند که ایران تجهیزات نظامی از جمله هواپیماهای بدون سرنشین به
عراق ارسال کرده است.[۱۳۰]

مؤسسه بین‌المللی پژوهش‌های استراتژیک در لندن (IISS) در روز (۲ ژوئیه/۱۱ تیر) در
گزارشی خبر داد، شواهدی به دست آمد که حاکی از ارسال سه فروند جت جنگنده سوخو ۲۵ از
سوی ایران به عراق بود. هواپیماهای سوخو به قطعاتی مختلف تقسیم شده بودند و با
هواپیمای ترابری نظامی (پرواز مستقیم) به عراق تحویل داده شدند. این نوع جنگنده
تنها در اختیار ایران است (این جنگنده‌ها رنگ و شماره مخصوص ایران را داشتند) و
ایران این جت‌ها را همراه با خلبانانش به عراق داد. در گزارش نوشت شد که ایران
دست‌کم ۱۰ خلبان از نیروی هوایی سپاه پاسداران انقلاب اسلامی را نیز به عراق
فرستاده که در پروازهای عملیاتی به خدمت گرفته خواهند شد. همچنین خلبان ایرانی،
شجاعت علمداری مورجانی در سامرا کشته و پیکر وی در ۱۳ تیر در شیراز تشییع
شد.[۱۳۱][۱۳۲][۱۳۳][۱۳۴][۱۳۵][۱۳۶][۱۳۷]

در ۱۰ مرداد ۱۳۹۳ العربیه به نقل از الشرق الاوسط ادعا کرد، که ۲۰۰ نیروی ویژه
ایرانی با تسهیلات ارائه شده از سوی حزب اتحادیه میهنی کردستان به ریاست جلال
طالبانی، وارد این استان کرکوک شدند. یک مسئول امنیتی کُرد در کرکوک خاطرنشان کرد:
«نیروهای ایرانی، نیروهای ویژه هستند که آموزش جنگ چریکی دیده‌اند. آنها در دو
روستای حسین اسلام و الامان در استان کرکوک مستقر شده‌اند. ایرانیان می‌گویند که
برای جنگ علیه داعش، حمایت از مزارهای شیعه و شکست محاصره روستای شیعه ترکمن امرلی
آمده‌اند.»[۱۳۸]

ناصر مکارم شیرازی، با صدور پیامی در پی حملات داعش به کشور عراق، گفت: «دفاع از
تمامیت عراق مخصوصاً عتبات عالیات بر همه علاقه‌مندان به اسلام و اهل‌بیت به عنوان
جهاد فی سبیل‌الله واجب است.»[۱۴۵]

ابراهیم رحیم‌پور، معاون وزارت امور خارجه ایران، در ۱۴ آذر ۱۳۹۳ بمباران و حمله
هواپیماهای ایرانی به گروه حکومت اسلامی در عراق را تأیید کرد و گفت که هدف از این
حملات «دفاع از منافع دوستان ما در عراق بوده است و هرگونه عملیات نظامی برای کمک
به دولت عراق، منوط به درخواست این دولت است.» وزارت دفاع ایالات متحده آمریکا
(پنتاگون) وقوع چنین حملاتی را تأیید و جان کری، وزیر امور خارجه آمریکا، نیز از آن
استقبال کرد.[۱۴۶][۱۴۷][۱۴۸]

سرلشکر شیرکو رئوف گفت که نیروهای پیش‌مرگ در پایگاه نظامی تل الورد و دیگر مراکز
نظامی منطقه الرشاد در ۲۵ کیلومتری جنوب‌غربی استان کرکوک مستقر شده‌اند تا خلأ
امنیتی ناشی از عقب‌نشینی نیروهای تیپ ۱۲ ارتش عراق از این منطقه را برطرف
سازند.[۱۴۹]

در پی تسلط اعضای داعش بر شهر تکریت به طور کامل درگیری‌های دیگری در مناطق دهوک و
سامراء میان اعضای داعش و نیروهای گارد منطقه کردستان عراق (پیشمرگ) رخ داد. همچنین
درگیری‌هایی در سامرا بین نیروهای عراقی و نظامیان داعش در ورودی شمالی شهر واقع در
۱۱۰ کیلومتری شمال بغداد روی داد.[۱۵۰]

حدود ۵۰۰ دختر کرد از نیروهای پیشمرگه کردستان عراق در سلیمانیه خود را آماده نبرد
با داعش کردند. برخلاف دیگر اقوام عراق، در میان کردها از دیرباز زنان نیز در کنار
مردان در جنگ‌ها شرکت داشته‌اند. این افراد که بین ۱۸ تا ۴۵ سال سن دارند طوری
آموزش دیدند که تحت شرایط سخت جنگی، قادر به نبرد باشند.[۱۵۱]

مسعود بارزانی رهبر منطقه کردستان عراق قویا اشاره کرد که برای کسب استقلال رسمی از
باقی عراق تلاش خواهد کرد. او در مصاحبه‌ای گفت: «معلوم است که عراق دارد از هم
می‌پاشد…. وقت آن است که مردم کردستان آینده خود را تعیین کنند و تصمیم مردم هرچه
باشد آن را اجرا خواهیم کرد.» نچیروان ادریس بارزانی، نخست‌وزیر اقلیم خودمختار
کردستان عراق هم گفت که ممکن است همه عراق نتواند در آینده به صورت یک کشور باقی
بماند همچنین بازگشت به شرایط پیش از پیروزی‌های داعش بسیار دشوار خواهد بود.[۱۵۲]
در ۱۲ تیر ۱۳۹۳ مسعود بارزانی، از پارلمان این اقلیم خواست برای برگزاری همه‌پرسی
دربارهٔ استقلال کردستان از عراق تاریخ تعیین کند. وی گفت: «آنچه در کشور به وقوع
می‌پیوندد نشان دهنده شکست سیاست‌های نوری مالکی نخست وزیر عراق است، ما ۶ ما پیش
به نوری مالکی هشدار دادیم اما او به هشدارهای ما گوش نداد و این هم نتایج آن است».
بارزانی گفت: «برای تعیین سرنوشت ملت کرد از حمایت‌های بین‌المللی برخورداریم و
آنهایی که از ما حمایت نمی‌کنند نیز دشمن ما نیستند.»[۱۵۳][۱۵۴]

بارزانی گفت از سازمان ملل متحد خواسته است تا در برنامه‌ریزی برای برگزاری
رفراندومی در کرکوک برای انضمام این استان به کردستان، بر اساس ماده ۱۴۰ قانون
اساسی عراق کمک کند. وی پس از دیداری با نیکولای ملادنف، نماینده ویژه سازمان ملل
در عراق گفته بود ما از سازمان ملل می‌خواهیم تا در تحولات کرکوک و دیگر مناطق مورد
مناقشه عراق، جایی که قرار است رفراندومی شفاف برگزار کنیم، مشارکت داشته باشد.
بارزانی در ۱۲ تیر ۱۳۹۳ پارلمان با اشاره به این اختلاف، گفت: «ما ۱۰ سال صبر کردیم
که در چارچوب قانون اساسی عراق و طبق ماده ۱۴۰ اختلاف نظر در باره کرکوک را حل کنیم
ولی همه تلاش‌ها بی نتیجه بود.»[۱۵۳]

پس از آنکه ارتش عراق به دنبال حملات گسترده شبه نظامیان داعش از شهر کرکوک خارج
شد، نیروهای پیشمرگه حکومت اقلیم کردستان عراق کنترل این شهر نفت‌خیز را به دست
گرفتند. بارزانی تأکید کرد: «پیشمرگه‌های کرد از مناطقی که اکنون تحت کنترل آنهاست
خارج نخواهند شد.» پیشتر بارزانی با ادعای این مسئله که کرکوک جزو منطقه کردستان
عراق است گفته بود که اقلیم کردستان عراق مجبور نیست بهای سیاست‌های اشتباه بغداد
را بپردازد.[نیازمند منبع]

جان کری، وزیر خارجه ایالات متحده آمریکا گفت که کردستان را یک ناحیه مجزا نمی‌داند
و تأکید کرد که ایالات متحده آمریکا معتقد است «یک عراق متحد قوی‌تر خواهد بود.»
همچنین بخش بزرگی از جامعه جهانی، بویژه ترکیه و دیگر کشورهای غربی مخالف تجزیه
عراق هستند.[۱۵۲]

بنیامین نتانیاهو، نخست‌وزیر اسرائیل، روز (۲۹ ژوئن/ ۸ تیر) از استقلال کردهای عراق
در جهت ایجاد امکان همکاری‌های گسترده‌تر با «نیروهای میانه‌رو در منطقه» حمایت
کرد. نتانیاهو در سخنرانی‌اش کردها را «ملت مبارزی» خواند که «تعهدات سیاسی خود را
اثبات کرده‌اند و ارزش استقلال را دارند.» اسرائیل از دهه ۱۹۶۰ روابط تجاری،
اطلاعاتی و نظامی محتاطانه‌ای با کردها برای توازن قوای خود با کشورهای عرب منطقه
برقرار کرده است.[۱۵۵]

صالح مسلم رهبر کردهای سوریه و حزب دمکراتیک کردستان سوریه گفت: جدایی کردها از
عراق مورد تأیید ما نیست، در شرایط فعلی جدایی منطقه کردستان عراق از کل عراق به
نفع کردها نخواهد بود. تجزیه کشورها و رودررو قرار دادن ملیت‌ها با یکدیگر عملی
صحیح نیست. وی با ادعای این که الگوی دولت ملی در قرن ۲۱ کارایی ندارد، افزود:
الگوی دولت ملی، قومیت‌های مختلف را رودرروی یکدیگر قرار می‌دهد و کسی این مدل را
در قرن حاضر قبول ندارد. او گفت: ما از جدایی از سوریه دفاع نمی‌کنیم، کردها و
سوری‌ها درصدد ساختن یک سوریه مبتنی بر حقوق بشر با هم یاری یکدیگر هستند.[۱۵۶]

حسین امیرعبداللهیان، معاون عربی آفریقایی وزارت امور خارجه ایران، گفت که این کشور
هرگز اجازه تجزیه عراق را نمی‌دهد و این موضوع را «به صراحت» به دولت اقلیم کردستان
اعلام کرده است. وی گفت: ایران جلوی تحقق «رویاهای نتانیاهو» را خواهد گرفت.
امیرعبداللهیان با «دوستانه» توصیف کردن روابط ایران و رهبران کردستان عراق، این
رهبران را به «خویشتن‌داری» فراخواند و تأکید آنان بر برگزاری همه پرسی را
«شتابزده» دانست.[۱۵۷]

عبدالفتاح سیسی، رئیس جمهور مصر گفت: همه پرسی که هم اکنون کردها به منظور جدایی از
عراق، خواهان برگزاری آن هستند در واقع سرآغاز فاجعه‌ای برای عراق خواهد بود که از
دولت کردستان شروع و بعد از آن به مناطق کردنشین سوریه و دیگر مناطق اردن که در آن
زندگی می‌کنند، کشیده می‌شود. چنین رفراندومی باعث شروع فروپاشی «فاجعه آمیز» عراق
و تبدیل آن به کشورهای کوچک می‌شود که اکنون با حمله داعش شروع شده است.[۱۵۸][۱۵۹]

در میان ۱۵ حزب و گروه سیاسی کردستان ایران از جمله «حزب دمکرات کردستان ایران»،
«حزب دمکرات کردستان»، «حزب کومله کردستان ایران» و «پژاک» به عنوان احزاب
تأثیرگذار از برگزاری همه‌پرسی در اقلیم کردستان عراق حمایت کرده‌اند. حتی پژاک هم
پذیرفته است به آراء مردم کردستان عراق در همه پرسی احترام بگذارد.[۱۶۰]

مسئولان اقلیم کردستان عراق اعلام کردند که این اقلیم با حفر خندقی طولانی از
مرزهای سوریه تا مرز ایران، خود را از مناطق متشنج جدا می‌کند و هم‌اکنون عملیات
حفر این خندق در مرزهای اربیل، موصل و اطراف کرکوک و دهوک آغاز شده است. وزارت
پیش‌مرگ اقلیم کردستان عراق اعلام کرد که این اقلیم حفاری خندق را در مرزهای خود با
مناطقی که ارتش عراق از آن‌ها عقب‌نشینی کرده است آغاز کرده و این خندق از شهر مرزی
ربیعه، سوریه در مرز عراق با سوریه در استان نینوا آغاز و در مرزهای عراق و ایران
در شهر جلولا، در استان دیالی پایان می‌یابد.[۱۶۱]

در پی تسلط اعضای داعش بر شهر تکریت به طور کامل درگیری‌های دیگری در مناطق دهوک و
سامراء میان اعضای داعش و نیروهای گارد منطقه کردستان عراق (پیشمرگ) رخ داد. همچنین
درگیری‌هایی در سامرا بین نیروهای عراقی و نظامیان داعش در ورودی شمالی شهر واقع در
۱۱۰ کیلومتری شمال بغداد روی داد.[۱۵۰]

حدود ۵۰۰ دختر کرد از نیروهای پیشمرگه کردستان عراق در سلیمانیه خود را آماده نبرد
با داعش کردند. برخلاف دیگر اقوام عراق، در میان کردها از دیرباز زنان نیز در کنار
مردان در جنگ‌ها شرکت داشته‌اند. این افراد که بین ۱۸ تا ۴۵ سال سن دارند طوری
آموزش دیدند که تحت شرایط سخت جنگی، قادر به نبرد باشند.[۱۵۱]

داعش در نیمه دوم سال ۲۰۱۳ نزدیک به ۱۴۰۰ خانه را در عراق منفجر و ویران کرد. طی
این حملات، ۱۹۹۶ نفر کشته و ۳۰۲۱ نفر زخمی شدند.[۱۶۲]

در دی ۱۳۹۲/ ژانویه ۲۰۱۴ پس از به آتش کشیدن چادر معترضین در استان‌های سنی‌نشین
عراق توسط نیروهای امنیتی، و عقب‌نشینی ارتش از دو شهر رمادی و فلوجه، نیروهای دولت
اسلامی عراق و شام از این فرصت استفاده کردند و نیمی از شهر فلوجه و قسمتی از شهر
رمادی را به تصرف خود درآوردند و در این دو شهر به ایجاد ایستگاه‌های ایست و بازرسی
مبادرت ورزیدند. عشایر عراق، در نبودِ ارتش، به مقابله با این گروه
می‌پردازند.[۱۶۳][۱۶۴][۱۶۵][۱۶۶][۱۶۷][۱۶۸] در نهایت، داعش توانست کنترل کامل فلوجه
را در دست بگیرد.[۱۶۹] ولی طی نبرد، سرکرده داعش در رمادی کشته[۱۷۰] و کنترل این دو
شهر از دست آنان خارج شد.[۱۷۱][۱۷۲] هرچند داعش برای فلوجه یک والی تعیین کرده
است.[۱۷۲] پس از عقب‌نشینی داعش از این دو شهر در عملیات انتقام محمد در صحرای
الانبار[۱۷۰][۱۷۲] ، نبرد میان عشایر منطقه[۱۷۱] ، پلیس محلی[۱۷۱] ، ارتش عراق[۱۷۰]
، نیروهای داوطلب[۱۷۳] از دیگر مناطق عراق از یک طرف و نیروهای داعش از طرف دیگر در
استان الانبار عراق در جریان است.[۱۷۰]

ارتش عراق در ۱۴ دی‌ماه اعلام کرد که پس از دو روز درگیری با اعضای داعش در
رشته‌کوه حمرین توانست آنان را از این منطقه بیرون براند. داعش نیز به طرف استان
صلاح‌الدین عقب‌نشینی کرد.[۱۷۴] عناصر گروهک تروریستی داعش، پنجشنبه‌شب ۸ خردادماه
۱۳۹۳، ۱۵۰ دانش‌آموز دختر و پسر دبیرستانی کُرد ساکن منطقه عین‌العرب که برای شرکت
در امتحان نهایی عازم حلب بودند، ربودند. عناصر داعش، در همان روز، ۱۹۳ تن از
شهروندان کُرد را نیز که ۱۷ تا ۷۰ سال سن داشتند، در منطقه قباسین واقع در حومه شهر
الباب در استان حلب ربودند و به جستجوی خانه‌به‌خانه این منطقه پرداختند.[۱۷۵]

در ژوئن ۲۰۱۴، پنج‌هزار نفر از افراد مسلح داعش به‌طور کامل شهر موصل را به تصرف
درآوردند و همه شهر را در اختیار گرفتند. این در حالی است که قبل از این تنها
سه‌هزار نفر از نیروهای داعش در شهر مستقر بودند که ۲۵۰۰ نفر آنها از خارج از این
استان آمده‌بودند و با سرویس‌های اطلاعاتی موجود در شهر موصل و پانصد نیروی دیگر
موجود در این شهر توانستند شهر را به تصرف درآورند و نیروهای خود را افزایش دهند.
این افراد، با حمله به زندان بادوش در نینوا، بیش از ۱۴۰۰ زندانی را آزاد کردند.
افراد مسلح همچنین به زندان التسفیرات و زندان مدیریت مبارزه با تروریسم در این
منطقه حمله کردند و ده‌ها زندانی را از این دو زندان آزاد کردند. همچنین، انبارهای
ذخیره مواد تسلیحاتی استان الانبار، مراکز امنیتی و نظامی و ساختمان شعبه‌ای از
بانک مرکزی در منطقه الدواسه را در دست گرفتند. افراد مسلح، با حمله به انبارهای
سلاح، همه انواع سلاح‌های سنگین، ازجمله بالگردها و خودروهای زرهی و تانکها را
تصاحب کردند.[۱۷۶] شورشیان، کنسولگری ترکیه را در این شهر تصرف کردند. در برخی
عکس‌هایی که یکی از سایت‌های وابسته به داعش منتشر کرده‌است، داعشی‌ها شیعیان
غیرنظامی عراقی را به مکانی نامعلوم انتقال داده و درحالی‌که دستان آنها را
بسته‌اند به رگبار می‌بندند.[۱۷۷][۱۷۸]

پالایشگاه بیجی، پایگاه هوایی اسپایکر و سد حدیثه سه مرکز استراتژیک، حیاتی و
زیربنایی است که داعش در عراق به دنبال آن است. این گروه بارها تلاش کرده‌اند که
این اماکن را از دست نیروهای عراقی خارج کنند اما تلاش‌های آنها به نتیجه نرسیده
است.[۱۷۹]

در تاریخ ۶ اکتبر ۲۰۱۴ میلادی، شبه‌نظامیان داعش که از سه جبهه به کوبانی حمله
کرده‌بودند، توانستند دیوار دفاعی شهر را بشکنند و از طرف شرقی وارد کوبانی شوند و
پرچم خود را بر فراز چند ساختمان مرتفع به احتزاز درآوردند با این وجود، یگان‌های
مدافع خلق در کوچه‌ها و خیابان‌ها و در پناه ساختمان‌ها هم‌چنان از شهر دفاع
می‌کنند نیروهای دولت اسلامی موسوم به داعش بعد از یک هفته درگیری شهری در تاریخ ۲۴
اکتبر ۲۰۱۴ موفق به کنترل بخش اعظم شهر شامل تپه استراتژیک تل مشته نور و مربع امنی
و اکثریت شهر بغیر از گذرگاه مرشد پینار مرزی ترکیه را کنترل کردند و بعضی از
خبرگزاری‌ها همچون العربیه و ... کنترل کامل شهر توسط نیروهای داعش را تیتر
کردند.[۱۸۰] درحالیکه سقوط شهر حتمی به نظر می‌رسید به ناگاه حملات سنگین نیروهای
ائتلاف در طول چندین روز توازن قوا را به نفع نیروهای کردی برگرداند. در تاریخ ۳۱
اکتبر ۲۰۱۴ میلادی ۱۵۰ نفر از نیروهای پیشمرگ جنوب کردستان مجهز به سلاح سنگین از
طریق خاک شمال کردستان وارد شهر شدند تا بتوانند با سلاح‌های ضد تانک هموزنی بین
یگان‌های مدافع خلق و نیروهای داعش ایجاد کنند و شهر کوبانی را آزاد کنند. دفاع
بی‌سابقه نیروهای ی‌پ‌گ و ی‌پ‌ژ شهر کوبانی را به یکی از بزرگترین نمادهای مقاومت
در دنیا تبدیل کرده است. در تاریخ ۶ بهمن ۱۳۹۳ (۲۶ ژانویه ۲۰۱۵) کوبانی آزاد
شد.[۱۸۱]

نبرد زمار اشاره به نبردهایی میان نیروهای خلافت اسلامی با پیش‌مرگان اقلیم کردستان
عراق بر سر چیرگی بر شهر زمار در استان نینوای عراق می‌دارد. این نبردها بخشی از
حملهٔ نیروهای خلافت اسلامی به شمال عراق در سال ۲۰۱۴ است. در ۲ اوت سال ۲۰۱۴
میلادی، نیروهای خلافت اسلامی حمله به پیش‌مرگان اقلیم کردستان را آغاز و در ۳ اوت
پس از بیرون‌راندن پیش‌مرگان اقلیم کردستان، موفق به تسخیر سد موصل، حوزهٔ نفتی
عین‌زاله، شهر کوچک زمار و سنجار شدند در سپتامبر ۲۰۱۴ پیش‌مرگان کُرد ادعا کردند
که زمار را بازپس‌گرفتند اما پس از چندی با دادن تلفاتی سنگین عقب‌نشینی کردند
درنهایت در تاریخ ۲۵ اکتبر نیروهای پیش‌مرگ اقلیم کردستان با پشتیبانی حمله‌های
هوایی آمریکا موفق به بازپس‌گیری زمار از نیروهای خلافت اسلامی شدند.[۱۸۲]

محاصرهٔ آمرلی، اشاره به محاصرهٔ شهر شیعه‌مذهب ترکمان‌نشین آمرلی به‌دست نیروهای
خلافت اسلامی در جریان حمله آن‌ها به عراق می‌دارد. در جریان این محاصره در ژوئن
۲۰۱۴ میلادی، دسترسی به آب، خوراک و خدمات مخابراتی بر باشندگان آمرلی قطع شد.
ترکمان‌های شیعهٔ آمرلی برای رویارویی با نیروهای خلافت اسلامی، به سازماندهی
گروه‌های شبه‌نظامی دست به مقاومت زدند. سازمان ملل با درخواست کمک، بیم خود را
رخ‌دادن کشتار احتمالی در آمرلی بیان داشت. شیعیان از نظر گروه خلافت اسلامی مرتد
محسوب می‌شوند سرانجام در تاریخ ۳۰ اوت ۲۰۱۴ با حملهٔ ارتش عراق، شبه‌نظامیان شیعهٔ
نزدیک به ایران، پیش‌مرگان اقلیم کردستان و حملات هوایی آمریکا و ایران، محاصره
آمرلی پس از ۲ ماه شکسته شد. یکی فرماندهان گروه شیعهٔ عصائب اهل الحق که به فارسی
نیز سخن می‌گفت، پیروزی در آمرلی را بدون حمایت ایران ناممکن دانست. یکی از
پیش‌مرگان کُرد نیز پشتیبانی ایران در شکستن محاصرهٔ آمرلی و بازپس‌گیری سلیمان بیگ
را مؤثر دانست. وی کمک‌های ایران را دادن مهمات و اسلحه و ارائهٔ فرماندهی جنگی
عنوان کرد. یکی از اعضای بلندپایهٔ اتحادیهٔ میهنی کردستان نیز اعلام کرد که
«نیروهای عراقی، پیش‌مرگان کرد و مشاوران نظامی ایرانی» اتاق عملیات مشترک تشکیل
داده‌بودند.[۱۸۳][۱۸۴]

بنابر گزارش دیده‌بان حقوق بشر، سازمان داعش در درگیری‌های نظامی خود از کودکان و
نوجوانان استفاده می‌کند. این گزارش بر پایه اطلاعات داده شده توسط ۲۵ نهاد تنظیم
شده است.[۱۸۵]

بنابر گزارش روزنامه واشینگتن پست، نیروهای داعش ساکنین چند روستای ترکمن‌نشین در
عراق را قتل‌عام کرده‌اند که در بین آنها دو دختر خردسال هم وجود دارد. بنابر گزارش
یک پلیس محلی، تعداد مقتولین ۵۵ تن اعلام شده است. ده‌ها تن دیگر هم مفقودالاثر
شده‌اند.[۱۸۶]

در ۲۹ ژوئیه ۲۰۱۴، سازمان نظارت بر حقوق بشر در بریتانیا خبر از سنگسار شدن دو زن
توسط داعش در مدت کمتر از ۲۴ ساعت خبر داد. ابتدا یک زن بیوه ۲۶ ساله در بازاری در
منطقه دبکه سوریه سنگسار شد و تنها چند ساعت بعد، زن دیگری در شهر الرقه سنگسار شد.
عکس‌هایی از مراسم اجرای حکم توسط حامیان داعش در شبکه‌های اجتماعی منتشر شده است.
آنها با یک خودروی پر از سنگ به محل اجرای حکم رفته بودند.[۱۸۷]

داعش به طور رسمی از برده‌داری دفاع می‌کند و معتقد است قران اجازه همخوابگی با
زنان اسیر کافر را به مسلمانان داده‌است. همچنین اعتقادات آخرالزمانی آنها نیز در
این گرایش سهیم بوده‌است و در این زمینه به حدیثی استناد می‌کنند که پیش از وقوع
آخرالزمان برده‌داری دوباره احیا می‌شود.[۱۸۸] گزارش‌های متعددی در مورد آزار جنسی
و خریدوفروش زنان و دختران اسیر وجود دارد. به ویژه زنان و دختران پیرو مذهب ایزدی
که به جنگجویان گروه هدیه داده شده یا به فروش رسیده‌اند.[۱۸۹]

در مهر ۱۳۹۳ داعش دست به حمله شیمیایی با استفاده از گاز کلر در الضلوعیه و سپس
علیه عشایر بنی سعد در جنوب استان صلاح الدین زد. این حمله‌ها منجر به خفگی و
مسمومیت ده‌ها تن از مردم و نیروهای داوطلب شد. داعش پس از ناتوانی برای ورود به
مناطقی که مردم به دفاع از میهن خود می‌پردازند، از شیوه‌های دیگری برای
انتقام‌گیری استفاده می‌کند.[۱۹۰]

گروه داعش پس از اشغال شهر تاریخی موصل در شمال عراق، اماکن مقدس به ویژه مساجد و
آرامگاه‌های مقدس در نزد شیعیان را تخریب نمود. حداقل چهار آرامگاه مقدس در نزد
اعراب سنی و صوفی توسط بولدوزر خراب گردید. همچنین شش مسجد شیعی به وسیله انفجار
تخریب گردید.[۱۹۱][۱۹۲][۱۹۳]

داعش سر جیمز فولی و استیون ساتلاف، دو خبرنگار آمریکایی، دیوید هاینس و الن هنینگ
(امدادگر) امدادگران بریتانیایی، عبدالرحمن کاسیگ امدادگر آمریکایی، هارونا یوکاوا،
کنجی گوتو دو گروگان ژاپنی را برید. ویدیوهایی که از سر بریدن این افراد منتشر شده،
درست شبیه هم است. گروگان‌های آمریکایی و بریتانیایی لباسی نارنجی بر تن دارند و بر
زمین زانو زدند و شخص که سر آنها را می‌برد، چهره‌اش را کاملاً پوشانده و لباس سیاه
بر تن دارد. لهجه جلاد نیز هنگام صحبت بریتانیایی است. جلاد نقاب‌دار رو به دوربین
آمریکا و کشورهای غربی را تهدید می‌کند که اعمال آنها علت «اعدام و جان دادن» این
افراد است. در ویدئویی که قاتل سر امدادگر بریتانیایی را می‌برد، پس از آن یک
گروگان دیگر نشان داده می‌شود که نامش جان کنتلی است و فرد قاتل می‌گوید اگر ائتلاف
جهانی ضد داعش به رهبری ایالات متحده آمریکا مقابله با «دولت اسلامی» را ادامه دهد،
سر این فرد نیز بریده خواهد شد. بعد از بریده شدن سر جیمز فولی و استیون سات‌لاف،
سیاست آمریکا در برابر گروه «دولت اسلامی» تغییر کرد. باراک اوباما رئیس جمهوری این
کشور دستور حمله هوایی به مواضع دولت اسلامی در سوریه را صادر کرد. وی همچنین یک
ائتلاف جهانی برای مقابله با این گروه تروریستی تشکیل داده که بریتانیا و آلمان نیز
در آن شرکت دارند. چند روز بعد پلیس اف‌بی‌آی آمریکا گفت توانسته با کمک سایر
کشورها هویت مرد سیاه‌پوشی که در تصاویر ویدئویی دو گروگان آمریکایی و یک
بریتانیایی را سر می‌برد، شناسایی کند. جیمز کومی، رئیس اف‌بی‌آی هویت و ملیت این
شبه نظامی گروه دولت اسلامی را فاش نکرد اما آن طور که در تصاویر ویدئویی منتشر شده
از او شنیده می‌شد، وی لهجه‌ای بریتانیایی به ویژه لندنی داشت. مقام‌های بریتانیایی
با اشاره به «فوق سری» بودن عملیات شناسایی «جلاد داعش» از اظهار نظر دربارهٔ
گفته‌های آقای کومی سر باز زدند. انتشار تصاویر بیرحمانه سر بریدن دو روزنامه‌نگار
آمریکایی و یک امدادگر بریتانیایی توسط این پیکارجوی داعش، نقش مهمی در تشکیل
ائتلاف کشورهای غربی و عربی علیه این گروه افراط‌گرا داشت.

کشتار در پایگاه هوایی اسپایکر، کشتاری جمعی‌است که به‌دست نیروهای داعش در پایگاه
هوایی اسپایکر در تکریت عراق در فاصلهٔ میان ۱۱–۱۵ ژوئن ۲۰۱۴ میلادی به وقوع پیوست.
در زمان یورش، در حدود ۴۰۰۰ دانشجوی نظامی غیرمسلح در پایگاه بودند در این میان،
۱۷۰۰ دانشجوی شیعهٔ غیرمسلح این پایگاه هوایی به‌طور جمعی قتل‌عام شدند.[۱۹۴]

نیروهای داعش در اوایل سال ۲۰۱۵ حدود دو هزار کتاب را از کتابخانه مرکزی موصل خارج
کردند. به جز متون اسلامی، کتاب‌های دیگر دربارهٔ فلسفه، فرهنگ، علوم و موضوع‌های
دیگر و حتی کتاب‌های کودکان توسط داعش از قفسه‌های کتاب خارج شدند. بیم آن می‌رود
که مجموعه روزنامه‌های عراقی که حدود یک قرن پیش منتشر شده به همراه نقشه‌ها و
کتاب‌های دوران عثمانی توسط داعش نابود شده باشد. چند روز پس از آن، کتاب‌های
کتابخانه دانشگاه این شهر سوزانده شد. پس از حمله به کتابخانه مرکزی به مردم گفته
شد که کتاب‌های «کفرآمیز» سوزانده خواهد شد.[۱۹۵]

داعش خلبان اردنی بنام معاذ الکساسبه را زنده زنده سوزاند.[۱۹۶] و تصاویر سوزاندن
او را منتشر کرد. شبکه العالم صدا و سیمای جمهوری اسلامی ایران گزارش داده است که
یک کارشناس اسرائیلی و یک وبلاگ نویس آمریکایی بر این باور هستند که برخی اشکالات
تصویری موجود در فیلم نشانهٔ ساختگی بودن ویدئو است.[۱۹۷][نیازمند منبع مستقل]

هواپیمای جنگنده معاذ کساسبه در جریان عملیات نیروهای ائتلاف علیه داعش در نزدیکی
شهر رقه سقوط کرد. اردن تلاش می‌کرد این خلبان را با یک زندانی مورد نظر داعش بنام
ساجده ریشاوی مبادله کند، اما این کار بی‌نتیجه ماند. داعش خواهان آزادی ساجده
ریشاوی شده بود که به دلیل نقش داشتن در بمب‌گذاری در امان، پایتخت اردن در سال
۲۰۰۵ به مجازات اعدام محکوم شده و اکنون زندانی است. اردن خبر سوزانده شدن خلبان
خود توسط گروه تروریستی داعش را تأیید کرد.[۱۹۸]

باراک اوباما، رئیس جمهور آمریکا گفت اگر ویدیوی منتشرشده واقعی باشد، نشان دیگری
از 'شرارت و بربریت' داعش است.[۱۹۹]

خالد الاسعد یک باستان‌شناس اهل سوریه بود. خالد الاسعد یکی از شخصیت‌های علمی و
فرهنگی کشته شده توسط افراد موسوم دولت اسلامی در عراق و شام است. این باستان‌شناس
۸۲ ساله ۵۰ سال از عمر خود را صرف فعالیت‌های باستان‌شناسی و فرهنگی کرده بود داعش
این باستان‌شناس را در ۱۸ اوت ۲۰۱۵ در منطقه تاریخی باستانی پالمیرا (تدمر) سربریده
و سپس جنازهٔ او را از یک فلز در خیابان آویزان کرده‌است. در کنار جنازه او کاغذ
نوشته‌ای از اتهامات اعلامی‌اش نیز نصب شده است.[۲۰۰]

در ۱۳ نوامبر ۲۰۱۵ (برابر با ۲۲ آبان ۱۳۹۴) ساعت ۲۱:۱۶ به وقت اروپای مرکزی، یک
رشته از حملات هماهنگ‌شدهٔ تروریستی متشکل از تیرباران‌های دسته‌جمعی و
بمب‌گذاری‌های انتحاری در منطقه‌های یکم، دهم و یازدهم شهر پاریس، فرانسه منجر به
کشته شدن ۱۳۰ نفر[۲۰۱] و مصدومیت ۳۶۸ نفر شد.[۲۰۲] این حملات تروریستی در نزدیکی
ورزشگاه استاد دو فرانس [و ۱] در سن-دنی [و ۲]، شمال پاریس، و ایل دو فرانس به وقوع
پیوست[نیازمند منبع] حداقل سه انفجار جداگانه و شش تیراندازی در محدودهٔ پاریس
گزارش شد، و یک گروگان‌گیری در تئاتر بتکلان انجام شد که بین ۶۰ تا ۱۰۰ نفر گروگان
گرفته شده‌بودند.[۲۰۳]

طی این حادثه ۱۳۰ نفر[۲۰۱] که ۸۷ نفر از آنها در تئاتر بتکلان [و ۳]بوده‌اند کشته
شدند. بیش از ۳۶۸ نفر بر اثر حملات مجروح شده[۲۰۲] که وضعیت ۹۹ نفر آن‌ها وخیم
اعلام شد.[نیازمند منبع] بعلاوه کشته‌شدگان غیرمسلح، هفت نفر از مهاجمان نیز
کشته‌شدند.[۲۰۴] یک گزارش بیان داشته که نه فرد مسلح درگیر بوده‌اند.[۲۰۵] شبکه
رادیویی فرانسوی یورو وان گزارش داد که سه نفر به طور بالقوه در حملات درگیر
بوده‌اند.[۲۰۶]

در یک بیانیهٔ تلویزیونی در ساعت ۲۳:۵۸، فرانسوا اولاند، رئیس‌جمهور فرانسه وضعیت
فوق‌العاده و انسداد تمامی مرزهای فرانسه به صورت موقت را اعلام کرد.[نیازمند منبع]
پس از حادثه شورش‌های ۲۰۰۵ فرانسه این نخستین باری است که فرانسه وضعیت فوق‌العاده
اعلام می‌کند. این حملات بعد از جنگ جهانی دوم مرگبارترین واقعه‌ای است که در
فرانسه تاکنون اتفاق افتاده‌است. این حملات همچنین خونبارترین حادثه در اتحادیه
اروپا پس از بمب‌گذاری ۲۰۰۴ قطار مادرید می‌باشد[۲۰۷][۲۰۸] در روز ۱۴ نوامبر، حکومت
اسلامی عراق و شام مسئولیت این حملات تروریستی را بر عهده گرفت.[۲۰۹][۲۱۰] گمان زده
می‌شود که عاملان این حملات از شبکه پلی‌استیشن در پلی‌استیشن ۴ برای برقراری
ارتباط با یکدیگر استفاده می‌کرده‌اند که بسیار پیچیده و دشوار برای ردیابی
است.[۲۱۱] پس از حملات نزدیک به ۱۵۰۰ نفر از نیروهای ارتش در پاریس مستقر شده‌اند.
رسانه‌های بلژیک گزارش داده‌اند که پلیس این کشور روز شنبه به محله‌ای در بروکسل،
پایتخت، یورش برده و یک نفر را در ارتباط با حملات پاریس دستگیر کرده‌است. شبکه
اسکای گزارش داده‌است که سه نفر از مهاجمان ساکن بروکسل بوده‌اند. شماری از
شهروندان ایرانی در مقابل سفارت فرانسه در تهران حاضر شده و شمع روشن کرده‌اند.
آنها همچنین به احترام کشته‌شدگان، جلوی سفارت گل گذاشته‌اند. رویترز به نقل از
وزیر ورزش روسیه می‌گوید که به دنبال حملات روز گذشته پاریس، تدابیر امنیتی در
ورزشگاه‌های روسیه تشدید خواهد شد.[۲۱۲]

گروه تروریستی داعش روز ۲۶ فوریه ۲۰۱۵ (۷ اسفند ۱۳۹۳) ویدیویی را منتشر کرد که در
آن چگونگی تخریب تندیس‌های تاریخی در موزه نینوا در شهر موصل به تصویر کشیده شد.
عناصری از داعش با تیشه و چکش و با پرت کردن آثار تاریخی از بلندی، این تندیس‌های
ارزشمند را شکسته و ویران کردند. در بخشی از ویدیو تابلوهایی که برای معرفی آثار
تاریخی، در کنار تندیس‌ها، نصب شده بود به نمایش گذاشته می‌شود که بر اساس این
تابلوها برخی از تندیس‌ها و آثار متعلق به قرن هشتم پیش از میلاد است. باستانشناسان
و متخصصان، موزه نینوا در موصل را از مهم‌ترین موزه‌های جهان می‌دانند که هزاران
اثر ارزشمند را در خود جای داده است.

داعش در ۱۵ اسفند ۱۳۹۳ آثار باستانی شهر تاریخی نمرود (متعلق به امپراتوری آشور) در
شمال عراق را تخریب کرد. وزارت جهانگردی و آثار باستانی عراق اعلام کرد گروه داعش
برای تخریب آثار باستانی این شهر از بولدوزر و ابزار آلات سنگین استفاده کرده است.
شهر تاریخی نمرود که نگین تمدن آشوری شناخته شده است در قرن ۱۳ پیش از میلاد مسیح و
در حاشیه رود دجله حدود ۳۰ کیلومتری جنوب شرق موصل بنیان گذاشته شد. باستان شناسان
و کارشناسان میراث باستانی، این انهدام را یک فاجعه خوانده و آن را با منفجر کردن
تندیس‌های بودا توسط گروه طالبان در استان بامیان افغانستان قابل مقایسه دانستند.
سازمان یونسکو، تخریب شهر نمرود را جنایت جنگی خواند.

در ۲۱ ماه می سال ۲۰۱۵ (۳۱ اردیبهشت ۱۳۹۴) گروه دولت اسلامی شهر باستانی پالمیرا را
تصرف کرد. ابولیث سعودی، فرمانده عملیات «دولت اسلامی» در شهر باستانی پالمیرا در
شبکه رادیویی «الوان اف‌ام» در سوریه دربارهٔ آینده این شهر گفت: «ما آن طور که
بسیاری فکر می‌کنند با بولدوزر به این شهر حمله نمی‌کنیم، ما این شهر باستانی را
ویران نمی‌کنیم، اما مجسمه‌های موجود در آن را که گمراهان پرستش می‌کردند، پودر
خواهیم کرد.» یونسکو، سازمان آموزشی، علمی و فرهنگی سازمان ملل متحد، نگران است که
این میراث فرهنگ جهانی به کلی نابود شود از زمانی که این شهر به دست گروه دولت
اسلامی افتاد تخریب بناهای تاریخی و آثار هنری و کشتار مورخان و باستان شناسان به
راهبرد این گروه در جنگ با تاریخ، فرهنگ و روشنفکری تبدیل شده است. اواخر ماه اوت
۲۰۱۵ رسانه‌ها از تخریب معبد تاریخی «بل» واقع در شهر باستانی تدمر (پالمیرا) سوریه
خبر دادند همچنین در هفته اول اکتبر سال ۲۰۱۵ گروه دولت اسلامی «طاق نصرت» این شهر
باستانی را نیز تخریب کرد.

از زمانی که این شهر به دست گروه دولت اسلامی افتاد تخریب بناهای تاریخی و آثار
هنری و کشتار مورخان و باستان شناسان به راهبرد این گروه در جنگ با تاریخ، فرهنگ و
روشنفکری تبدیل شده است. اواخر ماه اوت ۲۰۱۵ رسانه‌ها از تخریب معبد تاریخی «بعل»
واقع در شهر باستانی تدمر (پالمیرا) سوریه خبر دادند.[۲۱۳] همچنین در هفته اول
اکتبر سال ۲۰۱۵ گروه دولت اسلامی «طاق نصرت» این شهر باستانی را نیز تخریب
کرد.[۲۱۴]

گروه‌های مخالف حکومت اسد همواره مدعی هستند که دولت سوریه تا حدی با دولت اسلامی
تبانی کرده به این امید که داعش بر معارضین فائق آمده و ادعای دولت سوریه مبنی بر
اینکه مورد حمله تروریست‌ها قرار گرفته و یک دولت حامی سکولاریسم در مقابل حمله
القاعده و متعصبین مذهبی است، صحیح از آب در بیاید. از جمله دلایلی که برای این
ادعا ارائه می‌شود یکی آزادی زندانیان سیاسی اسلام‌گرا قبل از پایان محکومیت آن‌ها
در آغاز اعتراضات علیه حکومت در سال ۲۰۱۱ است. بسیاری از آنها به دولت اسلامی
پیوستند یا در زمره رهبران گروه‌های تندروی مذهبی همچون جبهه النصره، احرارالشام و
جیش الاسلام قرار گرفتند. همچنین سازمان‌های اطلاعاتی و نیروهای جداشده از القاعده
گزارش داده‌اند که دولت سوریه به طور مستقیم ار داعش نفت خریداری می‌کند. برای
حفاظت از خطوط لوله نفت و گاز در شمال سوریه به جبهه النصره پول می‌دهد و تانکرهای
حامل نفت آزادانه وارد مناطق تحت کنترل دولت می‌شوند. نیروهای اپوزیسیون همچنین
تصاویر گذرنامه‌های روسی و ایرانی اعضای اسیرشده دولت اسلامی را منتشر کرده‌اند. یک
عضو جداشده از داعش در این مورد به روزنامه تلگراف گفته «ما مطمئن بودیم که رژیم
اسد ما را بمباران نمی‌کند و همیشه با خیال راحت در پایگاه می‌خوابیدیم». جنگجویان
حاضر در داعش هم این را تأیید می‌کند که هیچوقت خطر حمله هوایی آنها را تهدید
نمی‌کند چون حکومت فقط مناطق غیرنظامی را بمباران می‌کند.[۲۱۶]

در مارس ۲۰۱۵ اتحادیه اروپا گزارش داد که نیروهای حکومت سوریه و دولت اسلامی به طور
مشترک یک نیروگاه گازی در شهر طبقه در مرکز سوریه را اداره می‌کنند که هم برق مناطق
تحت کنترل حکومت و هم مناطق تحت کنترل داعش را تأمین می‌کند. بر اساس این گزارش در
موارد دیگری هم دولت سوریه از داعش محصولات نفتی خریداری کرده و بهای آن را با
تأمین برق شهرهای تحت کنترل داعش می‌پردازد. اتحادیه اروپا بر اساس این مدارک چند
تاجر سوری را در فهرست تحریم‌های خود قرار داد.[۲۱۷]

بررسی جنگ داخلی سوریه نشان می‌دهد که داعش و دولت سوریه تمایلی به درگیری با
یکدیگر ندارند و بیشتر حملات خود را علیه گروه‌های اپوزیسیون متمرکز می‌کنند تا
آماده جنگ نهایی با یکدیگر شوند. بر اساس مطالعه آماری مؤسسه جینز دیفنس تنها ۱۳
درصد حملات داعش در سوریه در طول سال ۲۰۱۴ نیروهای نظامی و امنیتی دولت سوریه را
هدف گرفته و تنها ۶ درصد حملات ارتش سوریه متوجه نیروهای داعش بوده‌است. بر اساس
این آمار داعش در طول این سال ۹۲۳ حمله تأییدشده داشته که در جریان آن ۴۹۹۰ نفر (از
جمله جنگجویان خودشان) کشته شده‌اند و ارتش سوریه ۹۸۲ عملیات ضدتروریستی (که حدود
دوسوم آن‌ها حمله هوایی بوده‌اند) انجام داده است. در منطقه حلب ۲۳۸ حمله ارتش
سوریه گزارش شده که فقط ۱۴ حمله علیه داعش بوده‌است. درحالیکه به منطقه رقه پایتخت
داعش تنها ۲۲ بار حمله شده که فقط نیمی از آنها علیه داعش بوده‌اند.[۲۱۵]

ابوحفص یکی از فرماندهان داعش در حلب در این مورد می‌گوید: «ما حکومت سوریه را
نادیده نگرفته‌ایم اما تمرکز ما بر مناطق تحت کنترل شورشیان است.. شما نمی‌توانید
ابتدا قدم دوم را بردارید. ما باید اول قدم نخست را برداریم تا با موفقیت با حکومت
بشار اسد بجنگیم ما ابتدا باید مناطق شورشی را فتح کنیم». ابوعبدالله از رهبران جیش
المجاهدین در این مورد می‌گوید که هرگاه به پایگاه‌های دولت حمله‌ور می‌شوند از سوی
دیگری مورد حمله دولت اسلامی قرار می‌گیرند. به گفته او خط مقدم جبهه میان دولت
اسلامی و حکومت اسد بسیار ساکت است و حتی صدای تیراندازی شنیده نمی‌شود اما در خط
مقدم ما جنگ در طول ۲۴ ساعت قطع نمی‌شود. وی می‌گوید اگر دولت اسلامی قصد جنگیدن با
حکومت را داشت به شهر حلب حمله می‌کرد که در محاصره نیروهای حکومت است درحالیکه
آنها نیروی خود را برای جنگ در کوبانی بسیج کردند که ارتش سوریه در آن حضور
ندارد.[۲۱۵]

دیده بان حقوق بشر سوریه، دولت ترکیه را به حمایت از گروه تروریستی داعش در سوریه
متهم کرد. رامی عبدالرحمان، مدیر مرکز دیده‌بان حقوق بشر سوریه در گفتگویی مطبوعاتی
گفت: ترکیه به صورت مستقیم و غیر مستقیم ورود شبه نظامیان غیر سوری را از طریق
فرودگاه‌ها و یا بنادر خود فراهم و پیوستن آنان به گروه تروریستی داعش را تسهیل
می‌کند. احمد داووداغلو نخست‌وزیر وقت ترکیه در زمان شکل‌گیری داعش، این گروه را
«چند جوان سنی خشمگین» نامید.[۲۱۸]

مدیر مرکز دیده بان حقوق بشر سوریه ادامه داد: اگر حمایت‌های مستقیم و غیر مستقیم
ترکیه نبود اعضای داعش نمی‌توانستند بیش از ۳۵۰ روستای اطراف شهر کوبانی را تصرف
کنند. علاوه بر اینها ترکیه شبه نظامیان خارجی را هم به مناطق مختلف سوریه گسیل
داده تا آنها با گروه‌های کرد و گروه‌های دیگر درگیر شوند.[۲۱۹]

دولت ترکیه در نوامبر سال ۲۰۱۵ دونفر از مهمترین روزنامه نگاران کشور را به جرم
حمایت از سازمان‌های تروریستی دستگیر و پس از بازجویی چندین ساعته روانه زندان کرد.
این دو نفر «جان دوندار» سردبیر روزنامه جمهوریت و «اِردِم گول» خبرنگار همان
روزنامه در آنکارا بودند که در روزنامه جمهوریت مستند جامعی در رابطه با حمل
مخفیانه (قاچاق رسمی) اسلحه برای داعش در سوریه منتشر و مدارک تصویری واضحی نیز
ضمیمه کرده بودند. این دو نفر پس از سه ماه زندان با رای دادگاه قانون اساسی ترکیه
موقتاً آزاد شدند تا نوبت دادگاه ایشان برسد. دادستانی کل کشور، دادستانی منطقه را
به اتهام لو دادن اسناد طبقه‌بندی شده تهدید به به برکناری کرد و خطاب به
گردانندگان سایت‌های خبری گفت: اگر کسی این اخبار محرمانه را منتشر کند سایت مربوطه
فوراً تعطیل خواهد شد. دولت ترکیه همچنین اکثر کارمندان پست مرزبانی مربوطه و
ژاندارمری در مرز سوریه، که سعی کرده بودند از خروج غیرمجاز اسلحه و مهمات جلوگیری
کنند را دستگیر و برخی را زندانی کرد.[۲۲۰][۲۲۱][۲۲۲][۲۲۳][۲۲۴]

برخی مقامات ایرانی نیز به کمک ترکیه به داعش اشاره کرده و آن را محکوم کرده‌اند.
هاشمی رفسنجانی رئیس مجمع تشخیص مصلحت ایران، در مصاحبه با نخست وزیر مجارستان در
سال ۲۰۱۵ گفت: حمایت‌های پنهان ترکیه از داعش، اوضاع سوریه را پیچیده‌تر کرده و
بهترین و مطمئن‌ترین راه برگشت به نظرات مردم سوریه است.[۲۲۵]

بسیاری از کشورها علیه داعش موضع گرفته و گروهی از کشورهای خاورمیانه برای ائتلاف
اوباما ثبت نام نموده‌اند.[۲۲۶]

وزیر خارجه فرانسه از کشورهای مختلف از جمله ایران خواست در جنگ با داعش در عراق
متحد شوند.[۲۳۰][۲۳۱]

داعش تلاش می‌کند در شهر بزرگ موصل با ۲ میلیون نفر جمعیت، مثل یک «دولت» رفتار
کند، اما بی‌اطلاعی و نابلدی نیروهای این گروه تروریستی از ادارهٔ شهر بسیار جدی
است. ترافیک شدید، کمبود موادغذایی و سوخت، امور روزمرهٔ شهری و دستگاه‌های دولتی
بلاتکلیف وضعیت مناطقی است که به دست نیروهای داعش افتاده است. داعش در شهر موصل
عراق به سرعت مصرف و فروش هرگونه الکل را ممنوع کرد و روی تمام نقاشی‌ها و تبلیغات
در سطح شهر که در آن زنی دیده می‌شد رنگ پاشید، اما مجازات‌های بسیار سخت رقه را در
موصل اجرایی نکردند. نیروهای خلافت اسلامی به ۳ نفر از سنی مذهب‌های شهر موصل
پیشنهاد دادند که فرمانداری نینوا را برعهده گیرند و هر ۳ نفر این پیشنهاد را رد
کردند. مردم موصل می‌گویند مهم‌ترین مشکل کمبود جدی سوخت است که زندگی در موصل را
سخت‌تر از پیش کرده است. داعش در موصل خانه‌های مسیحیان و شیعیانی را که از ترس این
گروه فرار کردند یا به دست گروه اعدام شدند، در اختیار ساکنان سنی مذهب قرار داده
است. یک بحران دیگر در شهرهای تحت کنترل نیروهای داعش، بحران پرداخت دستمزدها است.
در شهر رقه سوریه داعش حقوق کارمندان را پرداخت می‌کند و توانسته تا حدی لوله‌های
آب شهری و برق‌کشی را تعمیر کند. در روزهای ماه رمضان نیز میان مردم غذا و آب تقسیم
کرده است. با این‌حال در موصل داعش هنوز نتوانسته دستمزد کارمندان دولتی را پرداخت
کند. هرچند وعده داده که به زودی حقوق آن‌ها پرداخت خواهد شد.[۶۲]

در ۲۵ مهر، دیده‌بان حقوق بشر در سوریه گفت که خلبان‌های ارتش صدام حسین که به گروه
حکومت اسلامی (داعش سابق) ملحق شدند در حال آموزش دادن به اعضای این گروه برای
استفاده از سه فروند جنگنده به غنیمت گرفته شده از ارتش بشار اسد هستند. دیده‌بان
حقوق بشر در سوریه، که مقر آن در لندن است خبر داد، این نخستین بار است که ستیزه
جویان اسلامگرا جنگنده‌ها را به پرواز درآورده‌اند. خلبان‌ها جنگنده‌ها را بر فراز
پایگاه هوایی «الجراح» در شرق شهر حلب به پرواز درآورده‌اند. اعضای این گروه بارها
با استفاده از هواپیماهای میگ-۲۱ و میگ-۲۳ که از ارتش سوریه به غنیمت گرفته‌اند
پرواز کرده و سپس به فرودگاه بازگشته‌اند. نیروهای داعش سه جنگنده سوری را در حلب و
رقعه به تصرف خود درآورده بودند. مشخص نیست که آیا جنگنده‌ها مجهز به تسلیحات
بوده‌اند یا اینکه خلبان‌ها قادر به هدایت جنگنده‌ها در مسافت‌های طولانی‌تری
هستند. هواداران گروه حکومت اسلامی پیشتر در حساب‌های توییتری خود تصاویری از
جنگنده‌های به غنیمت گرفته شده را به نمایش گذاشته بودند، اما به نظر می‌رسید که
این هواپیماها غیرقابل استفاده باشند.[۲۳۴][۲۳۵]

داعش شش آذر تمام شبکه‌های تلفن همراه در شهر اشغال‌شده موصل را قطع کرد، اقدامی که
گفته می‌شود به منظور مقابله با ارسال اطلاعات به نیروهای ائتلاف علیه داعش انجام
شد. پس از آن شهر صحنه هرج و مرج بوده و امور روزمره و روند اداری و تجاری در شهر
مختل شد.[۲۳۶]

صدور احکام سخت‌گیرانه و افراطی علیه مخالفان و اسیران جنگی به دست «ابو جعفر
حطاب»، قاضی‌القضات گروه دولت اسلامی، حتی برای ابوبکر بغدادی رهبر این گروه هم
پذیرفتنی نبوده است. قاضی ارشد دولت اسلامی نخست به گروه «انصار الشریعه» در تونس
(شهر) تعلق داشت. سپس به عنوان قاضی عالی دادگاه شرعِ گروهِ دولت اسلامی فعالیت
کرده بر مبنای ضوابط شریعت اسلام به صدور حکم مشغول شد.

او بر اساس صدور اغراق‌آمیز احکام و تکفیر افراد بسیاری را به مرگ محکوم کرده بود.
این رهبر هیئت شرع گروه دولت اسلامی به صورت رسمی، ایمن الظواهری رهبر القاعده را
هم تکفیر کرد، چرا که به گفته حطاب، وی اهل تشیع را به میزان کافی دشمن تلقی
نمی‌کند.

سران سابق حزب بعث عراق و سازمان شبه‌نظامی بوکو حرام هم از فعالیت‌های داعش حمایت
کرده‌اند.[۲۳۸]

به نوشته روزنامه گاردین، دولت عراق حدود ۱۶۰ یواس‌بی استیک در اختیار سازمان‌های
اطلاعاتی غربی قرار داده‌است که حاوی اطلاعات بسیار مهمی دربارهٔ این گروه است که
ازجمله آنها می‌توان به اسامی جنگجوهای خارجی و رهبران، رمزهای محرمانه، اطلاعاتی
درمورد شبکه مالی این گروه و غیره اشاره کرد. گفته می‌شود که دولت عراق این اطلاعات
را پیش از حمله داعش به موصل به‌دست آورده‌است. دو روز قبل از حمله این گروه
تروریستی به موصل، دولت عراق موفق به دستگیری یکی از عوامل ارتباطیِ این گروه به
نام ابوهاجر می‌شود که در بازجویی از این شخص، او نام رهبر خود را عبدالرحمان
البیلاوی ذکر کرده و محل سکونت او را فاش می‌کند. چند ساعت بعد از اعتراف، البیلاوی
در خانه خود کشته می‌شود، اما مأموران امنیتیِ عراق موفق می‌شوند اطلاعات بسیار
مهمی را در خانه او کشف و ضبط کنند. گفته می‌شود حجم اطلاعات به‌قدری بوده‌است که
یک افسر امنیتی بریتانیا عنوان کرده‌است «ما و آمریکایی‌ها از گستردگی این اطلاعات
شگفت‌زده شدیم». عامل ارتباطیِ داعش، ابوهاجر، در حین دستگیری عنوان کرده‌بود که
«به‌زودی شهر موصل بدل به جهنم خواهد شد»، و دو روز بعد، شهر موصل به‌دست نیروهای
داعش افتاد. پس از تصرف موصل، دارایی‌های داعش از ۸۷۵ میلیون دلار به حدود چند
میلیارد دلار رسیده‌است.[۲۳۹]

خطای یادکرد: خطای یادکرد: برچسب <ref> برای گروهی به نام «و» وجود دارد، اما برچسب
<references group="و"/> متناظر پیدا نشد.



https://fa.wikipedia.org/wiki/%D9%86%D9%85%D8%A7%D8%B2_%D8%B9%DB%8C%D8%AF

نماز عید نمازی است که مسلمانان در دو روز عید فطر و عید قربان می‌خوانند. این نماز
در سال اول هجرت واجب شد و مسلمانان در زمان محمد ، به جماعت در این نماز شرکت
می‌کردند. این نماز پس از فوت پیامبر، برای مسلمانان سنت موکده دانسته می‌شود. خطبه
پس از نماز عید و شنیدن آن سنت است.

این نماز در زمان حضور امام شیعه واجب است و باید به جماعت خوانده شود، و در
غیراین‌صورت مستحب است.

رکعت اول:در رکعت اوّل بعد از خواندن حمد و سوره باید پنج تکبیر گفت و بعد از هر
تکبیر یک قنوت خواند و بعد از قنوت پنجم تکبیر دیگری بگوید و به رکوع رود، بعد دو
سجده به جا آورد و برخیزد.

رکعت دوم:در رکعت دوّم بعد از خواندن حمد و سوره چهار تکبیر گفته می‌شود و بعد از
هر تکبیر قنوت خوانده می‌شود و بعد از تکبیر پنجم به رکوع رفته و بعد از رکوع دو
سجده به جا آورد و تشهّد و سلام گفته می‌شود.



https://fa.wikipedia.org/wiki/%DA%A9%D8%AA%D8%A7%DB%8C%D9%88%D9%86_%D8%B1%DB%8C%D8%A7%D8%AD%DB%8C

کتایون ریاحی (زاده ۱۰ دی ۱۳۴۰، تهران[۱]) بازیگر سینما و تلویزیون و مدیرعامل و
بنیانگذار بنیاد نیکوکاری کمک، کیش مهر کتایون، است.[۲]

پدر و مادر کتایون ریاحی اهل تهران می‌باشند، مادر وی طراح لباس و پدرش مدرس زبان و
ادبیات انگلیسی در دانشکده بود.

وی دارای یک فرزند به نام پوریا می‌باشد که موسیقیدان و دارای تحصیلات آکادمیک در
زمینه موسیقی است و اولین آلبوم بی کلام خود را با نام پژواک سکوت به نفع بنیاد
نیکوکاری کیش مهر کتایون ساخته است، کتایون ریاحی خواهر علیرضا ریاحی از دیگر
بازیگران سینما در ایران است.[۳]

ریاحی با نویسندگی برای کودکان آغاز و با فیلم «خبرچین» به سینما آمد. اما فیلم در
نیمه راه متوقف شد و او برای بازی در فیلم «پاییزان» انتخاب شد. در آن زمان در
سینما چندان موفق نبود اما با بازی در مجموعه «پدرسالار» توانست خود را مطرح کند و
حضور او در مجموعه‌های «روزهای زندگی» و به‌ویژه مجموعهٔ تلویزیونی «پس از باران»
از او چهره‌ای شناخته‌شده ساخت. بازی ریاحی در مجموعه‌های «پس از باران» و «شب دهم»
نیز چشمگیر بود.

او پس از پنج سال دوری از سینما با بازی در «شام آخر» مهم‌ترین بازی دوران بازیگری
خود را به معرض نمایش گذاشت و برای بازی در همین فیلم نامزد جایزهٔ بهترین بازی نقش
اول زن از بیستمین جشنواره فیلم فجر شد.

«این زن حرف نمی‌زند» دیگر فیلمی بود که توانایی‌های کتایون ریاحی را نشان داد.
ریاحی برای بازی در این فیلم هم نامزد جایزهٔ از هفتمین جشن خانه سینما شد.[۴]

آخرین بازی او در سریال یوسف پیامبر در نقش زلیخا بود. کتایون ریاحی در خرداد ۱۳۸۸
طی یاداشتی به سایت سیمافیلم، کناره‌گیری خود از دنیای بازیگری را اعلام کرد.[۵]

فرج‌الله سلحشور کارگردان سریال یوسف پیامبر در گفتگویی در این مورد گفت: خانم
ریاحی پس از سریال یوسف پیامبر گفت دیگر نمی‌توانم فضاهای موجود سینما را تحمل کنم
و از حرفه بازیگری کناره گیری کرد. چون در فیلم حضرت یوسف مسائل معنوی، آرامش،
احترام، حیا و حجاب مطرح بود و وی نمی‌توانست صحنه‌های دیگر را تحمل کند، گفت: دیگر
نمی‌خواهم کار کنم و می‌خواهم شیرینی سریال یوسف پیامبر در ذائقه من بماند. [۶]

او پس از مدت‌ها در سه شنبه ۱۵ تیر ۱۳۹۵، با برنامه خندوانه به تلویزیون برمی گردد
و اعلام می‌کند که می‌تواند کار خود را مجدداً، ادامه دهد.[۷]

در فروردین ۹۲ تصاویری از کنسرت ابی در شهر لس‌آنجلس منتشر شد که نشان دهنده حضور
بدون حجاب خانمی در کنار ابی بود که شباهت زیادی با کتایون ریاحی داشت.[۸][۹]
انتشار این تصاویر با حاشیه‌هایی از سوی سایت‌های خبری، معاون اجتماعی پلیس و
فرج‌الله سلحشور همراه بود.[۱۰][۱۱]سلحشور پیش از تکذیب یا تأیید کتایون ریاحی، در
مصاحبه با رسانه‌ها گفت: «این اتفاق مطلب ما را تأیید می‌کند که در شرایط فعلی و با
این جریان، عوامل سینمای ما نمی‌توانند درست رفتار کنند و این سینماست که معمولاً
سینماگرانش را در آلودگی و فساد خودش غرق می‌کند. حال فرقی ندارد که آن بازیگر
«یوسف» باشد یا فرد دیگری».[۱۰] همزمان سردار منتظرالمهدی، معاون اجتماعی نیروی
انتظامی از برخورد با مسئله پوشش بازیگران سینما در خارج از کشور از طریق اینترپل
گفت: «بدحجابی هنرمندان در فستیوال‌های خارجی را از طریق پلیس بین‌الملل (اینترپل)
پیگیری کرده و به آن رسیدگی می‌کنیم.»[۱۲]

در واکنش به این بحث‌ها کتایون ریاحی انتساب این عکس‌ها به خود را تکذیب کرد.[۱۳]
او در این باره گفت: «عکس‌های منتشر شده از من در فضای مجازی صحت ندارد. متأسفم از
اینکه در جامعه مترقی ایران، برخی از مردم از روی بی‌خبری و بی‌اطلاعی در صدد تخریب
چهره‌های شناخته شده هستند».[۱۴] همچنین برخی رسانه‌ها مدعی شدند که این تصاویر
متعلق به مهشید برومند، همسر دوم ابی است.[۱۰]

کتایون ریاحی طی سال ۹۳، دو کتاب منتشر کرد. اولی با عنوان «یک پنجره برای من» با
طرح جلدی از عباس کیارستمی و شامل هشت نمایشنامه است که از سوی انتشارات شمع و مه
منتشر شده است. به علاوه، رضا درستکار در مقدمه این کتاب، بخش‌های مختلف زندگی
ریاحی را شرح داده. کتاب دوم او نیز یک داستان کودکانه است باعنوان «ماهی قرمز
کوچولو» با تصویرگری نگین احتسابیان که از سوی انتشارات شمع و مه به بازار آمده
است.[۱۵]



https://fa.wikipedia.org/wiki/%D9%85%D9%87%D8%B1%D8%A7%D9%86_%D9%85%D8%AF%DB%8C%D8%B1%DB%8C

مهران مدیری (زادهٔ ۱۸ فروردین ۱۳۴۶[۱] در تهران) کارگردان، بازیگر، خواننده، مجری،
طراح صحنه و لباس، مجری طرح، صداپیشه و تهیه‌کننده ایرانی است. از جمله مجموعه‌های
تلویزیونی که وی در آن‌ها کارگردان و بازیگر بوده می‌توان سریال‌های: ساعت خوش،
پاورچین، نقطه‌چین، شب‌های برره، باغ مظفر، مرد هزارچهره، مرد دوهزارچهره، قهوه
تلخ، ویلای من، شوخی کردم و در حاشیه را نام برد.

مجلهٔ نیوزویک در مقاله‌ای مدیری را بیستمین مرد قدرتمند سال ۲۰۰۹ در ایران
نامید.[۵][۶][۷]

مهران مدیری آخرین فرزند خانواده ۶ نفری است. او سه برادر بزرگ‌تر دارد. از شانزده
سالگی با تئاتر آشنا شد. در سال ۱۳۶۸ وارد رادیو شد و در داستان شب به مدت شش سال
به گویندگی پرداخت. در سال ۱۳۷۲، به همراه داریوش کاردان اولین برنامه طنز خود را
برای نوروز ساخت.[۸] تا سال ۱۳۷۲ با نمایش‌های زیادی چون: شوخی، تلگراف، آرسنال،
پانسیون، سیمرغ، هملت، کیسه بوکس و… روی صحنه رفت. همچنین در این دوران به عنوان
بازیگر در نمایش‌های رادیویی قصه‌های شب نیز حضور داشت.[۹] آغاز شهرت مدیری از سال
۱۳۷۲ بود که در مجموعهٔ طنز نوروز ۷۲ بازی کرد. پس از آن مدیری در چندین مجموعهٔ
طنز دیگر که توسط صدا و سیمای جمهوری اسلامی ایران پخش شد به عنوان بازیگر و
کارگردان حضور داشت. در یکی از برنامه‌های دورهمی، مهران مدیری گفت که در عملیات
والفجر ۸ حضور داشته است.[۱۰]

پرواز ۵۷ مجموعه طنز تلویزیونی بود که در دهه فجر سال ۱۳۷۲ از شبکه یک پخش شد. این
نخستین کار کارگردانی مدیری در یک سریال طنز تلویزیونی بود.

پرواز ۵۷ را می‌توان دومین نقطهٔ عطف مجموعه‌های طنز تلویزیونی پس از پیروزی انقلاب
دانست.[۱۱] بازیگرانی مانند نصرالله رادش با بازی در این سریال وارد عرصه تلویزیون
و طنز ایران شدند.[۱۲]

پس از ساخت و پخش مجموعه پرواز ۵۷، مهران مدیری ساخت سریالی دیگر را به نام ساعت
خوش، با بازیگرانی نه چندان مطرح آغاز کرد که در سال‌های ۱۳۷۲ و ۷۳ به صورت هفته‌ای
یکبار از شبکه دو پخش می‌شد. این مجموعه شامل قطعات طنز کوتاه بود و نکته خاص آن
متفاوت بودن آن با نوع طنزی بود که در آن زمان در صدا و سیما رایج بود و بسیار
تکراری و یکنواخت شده بود. نوع نگاه مهران مدیری به طنز سبب مشکلاتی با برخی
روزنامه‌های محافظه‌کار مانند کیهان شد[نیازمند منبع]. به هر رویه این مجموعه
آغازگر حرکت جدید و معرفی بازیگران جدیدی در عرصه طنز شد.

تبدیل شدن بازیگران جوان ساعت خوش به ستاره‌های تلویزیون، چندان در آن برهه زمانی
خوشایند مدیران تلویزیون نبود. ساعت خوش در اوج، یکمرتبه به پایان رسید. این تصمیم
اتفاقی برای خود بازیگران هم عجیب بود.[۱۳]

پس از پخش سریال مرد دوهزارچهره در سال ۱۳۸۸، تصمیم مهران مدیری بر ساخت و پخش
سریال جدیدی به نام قهوه تلخ برای صدا و سیما بود اما به دلایل نامعلوم با موافقت
مسئولان صدا و سیما همراه نشد، از دلایل عدم موافقت به مسائل مالی، محتوا و داستان
سریال اشاره شده است.[۱۴] سرانجام در شهریور ۱۳۸۹ این مجموعه در شبکه نمایش خانگی
توزیع شد. این سریال به موفق‌ترین سریال شبکه نمایش خانگی تبدیل شد و به عنوان
پرفروش‌ترین سریال شبکه نمایش خانگی لقب گرفت.[۱۵] آغاز داستان این سریال در مورد
نیما زند کریمی، استاد دانشگاه در رشته تاریخ، شخصی که در زندگی خود با مشکلات مالی
مواجه شده است، می‌باشد. وی پس از مدتی به این نتیجه می‌رسد که در ایران به تحصیلات
مرتبط به تاریخ اهمیتی داده نمی‌شود و تصمیم می‌گیرد به طور کلی تاریخ را کنار
بگذارد و سعی می‌کند همهٔ کتاب‌هایی که در این زمینه دارد را به کتابخانه اهدا کند.
در همین حین با دختری آشنا می‌شود که به تاریخ علاقه‌مند است و به پیشنهاد آن دختر
به کاخی می‌رود، در آنجا قهوه‌ای می‌نوشد که او را به گذشته می‌برد.

در نیمه دی ماه ۱۳۸۹ فیلمی از مهران مدیری در حال تقلید برنامه‌های ماهواره‌ای در
فضای وب، و همچنین به‌صورت لوح فشرده منتشر شد که به سرعت به یکی از پربازدیدترین
لینک‌ها در محیط وب فارسی و شبکه‌های اجتماعی تبدیل شد، اما کسی نمی‌دانست متعلق به
کدامیک از آثار مدیری است.[۱۶]

در سال ۱۳۹۱ مهران مدیری ساخت مجموعه‌ای جدید را برای پخش در شبکه نمایش خانگی با
نام ویلای من شروع کرد. تیم بازیگران و سازندگان این مجموعه اشتراک زیادی با قهوه
تلخ داشت.[۱۷] تولید این مجموعه با سرمایه‌گذاری مؤسسه فرهنگی «گلرنگ رسانه» از ۲۰
آبان ماه در منطقه ازگل کلید خورد. داستان ویلای من دربارهٔ پیرمردی متمول و بیمار
است که تا به حال ازدواج نکرده و هیچ فرزندی ندارد. وکیل درستکار او برای انجام
روال قانونی انحصار وراثت با انتشار آگهی در روزنامه از کسانی که او را می‌شناسند
می‌خواهد خود را معرفی کنند.[۱۸] همانند قهوهٔ تلخ، ویلای من هم از طریق شبکه نمایش
خانگی پخش شد و به تعدادی از خریداران نسخهٔ اصلی این مجموعه، به قید قرعه جوایزی،
از جمله سه ویلا در شمال ایران،[۱۹] اهدا شد. این مجموعه در جذب مخاطبان نتوانست به
موفقیت قهوه تلخ دست پیدا کند[۲۰]

پس از پخش تیزرهای انیمیشن تهران ۱۵۰۰ درسال ۱۳۹۲ با وجود آن که مهران مدیری در نقش
یک بازی کرده بود، معلوم شد که هیچ اشاره‌ای به وی نشده است. تهیه کننده این مجموعه
در واکنش به این موضوع عنوان کرد، به دستور بازرگانی صدا و سیما، نشان دادن تصویر
مهران مدیری و حتی پخش صدای او و اشاره به نامش ممنوع است.[۲۱][۲۲]

در دی ماه سال ۱۳۹۲ مهران مدیری ساخت مجموعه جدیدش را با نام شوخی کردم…! آغاز کرد.
این سریال برخلاف سریال‌های قبلی از داستان آیتمی سرچشمه می‌گرفت و هر قسمت موضوع
خاصی داشت و به یکی از معضلات جامعه چنگ می‌زد.[۲۳] این سریال با طیف وسیعی از
بازیگران طنز همراه بود(۶۷ بازیگر). در حالی مهران مدیری در این سریال مجری گری کرد
که از آخرین تجربه او در این زمینه در مجموعه طنز ۸۰، دوازده سال گذشته بود. مهران
مدیری در سال ۱۳۸۷ در برنامه مثلث شیشه‌ای زمانی که مجری برنامه، رضا رشیدپور، از
وی پرسید که دوست دارد چه کاری بسازد که تا حالا نساخته در پاسخ گفت دوست دارم در
آینده کاری بسازم که هم طنز باشد و هم معضلات جامعه را بیان کند حالا به نظر می‌رسد
شوخی کردم همان کاری باشد که مدیری در سال ۸۷ حرفش را می‌زد.

در آخرین لحظات سال ۹۲ در شبکه ۳سیما در برنامه ۳ ستاره که مهران مدیری نامزد
دریافت بهترین بازیگر نقش اول مرد در سریال‌های برره و مرد هزار چهره شده بود در
این برنامه حاضر شد و بعد از ۶ سال دوری از تلویزیون دوباره به جعبه جادویی برگشت و
دو جایزه دریافت کرد. مهران مدیری در این برنامه گفت در اوایل سال ۹۳ به تلویزیون
برمی‌گردد به سه دلیل:

مجموعه تلویزیونی در حاشیه با نام سابق «اتاق عمل» ساخت آن به کارگردانی و بازیگری،
طراحی صحنه و لباس مهران مدیری از مهر ۱۳۹۳ آغاز شد.[۲۶][۲۷] از ابتدا با
حاشیه‌هایی (مخالفت گسترده از سوی نهادهای حامی پزشکان) در ساخت همراه بود و مدتی
هم ضبط و تصویربرداری آن متوقف شد که بدنبال این حاشیه‌ها با تغییراتی در متن
فیلمنامه از شش فروردین ۹۴ شروع شده است.[۲۸] این مجموعه تلویزیونی چهارمین سریال
مهران مدیری در دههٔ ۱۳۹۰ و اولین سریال او پس از بازگشت به تلویزیون است.

سال ۱۳۹۴ مهران مدیری خبر از سریالی با نام «عطسه» داد.[۲۹] گفته می‌شد سریال
«عطسه» شامل آیتم‌های مختلف طنز می‌باشد که دارای موضوعات اجتماعی است و دارای ۱۰
قسمت می‌باشد که در بازهٔ زمانیِ مشخص (۲ هفته یکبار) از هفتهٔ اول تیرماه۹۴، وارد
شبکه نمایش خانگی شد.[۳۰]

مجموعه دورهمی در نوروز ۱۳۹۵ شروع به کار کرد. این مجموعه به سرعت توانست مخاطبان
را به خود جذب کند تا جایی که بسیاری از کارشناسان پیش بینی کردند به زودی جای
خندوانه رامبد جوان را خواهد گرفت.[۳۱]

۱۸ آذر ۱۳۹۵ مهران مدیری در برنامه دور همی با استفاده از اصطلاحات «جوگیر» و
«مظلوم» دربارهٔ مردان، حق برابر زن و مرد برای طلاق را به تمسخر گرفت و واکنش‌ها و
انتقادات متعددی را در خبرگزاری‌ها و شبکه‌های اجتماعی به همراه
داشت.[۳۲][۳۳][۳۴][۳۵][۳۶][۳۷]

مجید سمیعی نیز از مهمان‌های پیشین این برنامه بود که واکنش‌های متفاوتی را در
شبکه‌های اجتماعی و خبرگزاری‌ها به همراه داشت.[۳۸][۳۹]

ساکن صحرای سکوت (زندگینامه خسرو شکیبایی) - کارگردان: الهام قره‌خانی - مهرتاش
مهدوی (۱۳۸۷–۱۳۹۰)[۴۷]

من ناصر حجازی هستم... (زندگینامه ناصر حجازی) - تهیه کننده: امیر رفیعی (۱۳۹۴)[۴۸]

دانشگاه لیبرتی آمریکا (American Liberty University) به پاس انجام فعالیت‌های هنری
و انسانی، به مهران مدیری مدرک دکترای افتخاری اهدا کرد. مراسم اهدای دکترا به
مدیری در ۲۱ تیرماه ۱۳۹۰ (۱۲ ژوئن ۲۰۱۱) در دانشگاه لیبرتی واقع در لس‌آنجلس برگزار
شد که مهران مدیری به دلیل ضبط ادامه مجموعه قهوه تلخ نتوانست در این مراسم حضور
پیدا کند. در این مراسم، دکتر رونالد برینر به نمایندگی از مهران مدیری این مدرک را
دریافت کرد و حمید سلطانی آن را در ایران به مهران مدیری رساند.[۵۹]

امید سلطانی در شبکه‌ای ماهواره‌ای اعلام کرد «مهران مدیری برادر من است و ما با هم
رابطهٔ خوبی داریم گرچه از هم دور هستیم».[نیازمند منبع] اما مهران مدیری این موضوع
را تکذیب کرد.[۶۰]

مهران مدیری در جریان نقش‌آفرینی در سریال قلب یخی (فصل سوم) دچار حادثه شد و انگشت
کوچک دست راستش آسیب دید و جراحی شد.[نیازمند منبع] به همین دلیل مهران مدیری در
سریال ویلای من با دستکش بازیگری کرده است.

رضا پورحسین (قائم مقام معاون سیما) در پاسخ به این سؤال که انتقادهایی نسبت به
برنامه دورهمی به ویژه درخصوص رفتار مجری این برنامه انعکاس داشته است گفت: «قبول
دارم که در برنامه بعضاً سوالاتی مطرح شده که با فرهنگ ایرانی - اسلامی همخوانی
ندارد! و نیز با رفتار تنبیه آمیز مجری شأن میهمانان برنامه نادیده گرفته شده است؛
این موارد که به ما انعکاس داده شده است و بررسی کردیم بلافاصله به عوامل برنامه
تذکر جدی داده شده است تا نسبت به موارد اخلاقی و رعایت سبک زندگی ایرانی اسلامی
دقت بیشتری شود».[۶۱]

او در تیرماه ۱۳۹۵ دربرنامه هفت گفت: «حوصله ندارم. خیلی وقت است که حالم خوب نیست.
یک نوع دگردیسی نیاز است برای ترک تلویزیون و سینمای خانگی به سمت سینما می‌روم و
سالانه یک یا دو سینمایی خواهم ساخت. برای اینکه از این شکل کار خسته و اشباع
شده‌ام. اصلاً دیگر دوست ندارم و ارضایم نمی‌کند.»[۶۲]

در ۴ شهریور ۱۳۹۵ نشست خبری فیلم ساعت ۵ عصر در هتل هما برگزار شد[۶۳][۶۴] و مهران
مدیری در این نشست به سوالات خبرنگاران پیرامون این فیلم پاسخ داد. طی این نشست
خبری، وی اقدام به سیگار کشیدن کرد[۶۵] که این کار وی واکنش‌های گسترده‌ای را در پی
داشت.[۶۶] دبیر کل جمعیت مبارزه با استعمال دخانیات ایران در واکنش به این اتفاق
گفت:



https://fa.wikipedia.org/wiki/%DA%A9%D9%84%D9%88%D8%B2%D8%A2%D9%BE_(%D9%81%DB%8C%D9%84%D9%85)

کلوزآپ یا نمای نزدیک فیلمی ایرانی در سبک درام و رئال ساختهٔ عباس کیارستمی محصول
سال ۱۳۶۸ است.

نکتهٔ جالب در مورد این فیلم این است که تمامی بازیگران در نقش اصلی خود بازی
می‌کنند. مثلاً سربازی که سبزیان را در فیلم دستگیر می‌کند همان سربازی است که
واقعاً سبزیان را دستگیر کرده است. نمای نزدیک یک نمونهٔ موفق از سینمای مستند و
رئال است که خط داستانی مشخصی را براساس واقعیت دنبال می‌کند. این فیلم باعث شناخت
بیشتر جامعه غرب از سبک عباس کیارستمی شد.

حسین سبزیان، به‌دلیل شباهتش به محسن مخملباف خود را به خانوادهٔ آهن‌خواه به‌عنوان
محسن مخملباف معرفی می‌کند و به بهانهٔ ساختن فیلم به خانهٔ آن‌ها راه می‌یابد. در
روز اول مخملباف بدلی از مهرداد، پسر خانواده که به سینما علاقمند است، می‌خواهد در
فیلمی که او قصد ساختنش را دارد نقشی به عهده بگیرد و از خانهٔ آهن‌خواه به عنوان
لوکیشن استفاده شود. در روز دوم آن‌ها به درخواست مخملباف بدلی صحنه‌های فیلم را
تمرین می‌کنند. پدر خانواده که از همان آغاز به سبزیان مشکوک است، به کمک یکی از
دوستانش، احمد رضا موید محسنی که آهنگساز تلویزیون است از طریق حسن فرازمند،
خبرنگار مجله سروش، هویت سبزیان را برملا می‌کنند و روز سوم مخملباف بدلی را دستگیر
و او را به دادگاه می‌کشانند. در دادگاه پس از بررسی ماجرا و گرفتن تعهد از سبزیان
و رضایت خانوادهٔ آهن‌خواه پرونده بسته می‌شود. روز آزادی سبزیان، محسن مخملباف به
دیدار او می‌رود و هر دو، برای رفع کدورت، به خانهٔ آهن‌خواه می‌روند...

کلوزآپ در سال ۱۹۹۰ در ایران و در اکتبر ۱۹۹۱ در فرانسه و کانادا منتشر شد. این
فیلم در سال ۱۹۹۹ در آمریکا نشان داده شد و در سال ۲۰۱۰ به شکل دی وی دی در آمریکا
توزیع یافت.



https://fa.wikipedia.org/wiki/%D8%AC%D8%A7%D9%86%D9%84%D9%88%D8%A6%DB%8C%D8%AC%DB%8C_%D8%A8%D9%88%D9%81%D9%88%D9%86

جان لوئیجی بوفون (به ایتالیایی: Gianluigi Buffon) (زاده ۲۸ ژانویه ۱۹۷۸ در
کارارا) دروازه‌بان و کاپیتان تیم ملی فوتبال ایتالیا و باشگاه فوتبال یوونتوس است.

بوفون در سن ۱۲ سالگی به تیم بوناسکولا و در ۱۳ سالگی به تیم پارما پیوست. او در سن
۱۳ سالگی در خط حمله به عنوان یک مهاجم بازی می‌کرد و یکسال در همین پست باقی‌ماند.
در ۱۴ سالگی هر دو دروازه‌بان تیم وی مصدوم شدند و وی مجبور شد تا از دروازه دفاع
کند و دو هفته در پست دروازه‌بانی ماند. پس از آن بود که کار خود را به صورت رسمی
در پست دروازه‌بانی شروع کرد؛ جی جی از توماس انکونو کامرونی به عنوان الگوی خود
یاد کرده است؛ و سر انجام در سال ۱۹۹۵ برای اولین بار در مقابل تیم میلان در
رقابت‌های ایتالیا سری آ حاضر شد. وی هم اکنون به عنوان دروازه‌بان با پیراهن شماره
۱ در ترکیب یوونتوس قرار دارد. لورنزو بوفون دروازه‌بان ایتالیا در جام جهانی ۱۹۶۲
از اقوام وی بوده است.

فیفا وی را در سال ۲۰۱۰ بهترین دروازه‌بان ۲۴ سال گذشته جهان و همچنین بهترین
سنگربان قرن ۲۱ معرفی کرد.[۳]

وی با ایتالیا در پنج دوره جام جهانی، جام جهانی فوتبال ۱۹۹۸ و جام جهانی فوتبال
۲۰۰۲ و جام جهانی فوتبال ۲۰۰۶، جام جهانی فوتبال ۲۰۱۰ و جام جهانی فوتبال ۲۰۱۴ حاضر
بوده و در سال ۲۰۰۶ با ایتالیا قهرمان جهان شد. وی در پارما شناخته شد.

وی گرانترین دروازه‌بان جهان نیز می‌باشد که با رقم سرسام آور ۵۴٫۲ میلیون یورو در
سال ۲۰۰۱ شماره ۱ یوونتوس شد.[۴]

وی در مسابقات یورو ۲۰۰۴ و یورو ۲۰۰۸ حاضر بوده است. او در یورو ۲۰۰۸ به دلیل
مصدومیت فابیو کاناوارو کاپیتان ایتالیا بود. او بهترین دروازه‌بان جام جهانی ۲۰۰۶
شناخته شد.[۲]

بوفون تاکنون ۱۰ بار بهترین دروازه‌بان سری آ و یک بار عنوان دومی توپ طلا (سال
۲۰۰۶) و ۴ بار بهترین دروازه‌بان جهان را در کارنامهٔ شخصی اش دارا می‌باشد.[۲]

رکورد گران‌ترین دروازه‌بان تاریخ (از پارما به یووه) و گرانترین خرید تاریخ باشگاه
یوونتوس پس از هیگواین نیز در اختیار بوفون است.[۵]

وی بیشترین بازی با پیراهن تیم ملی ایتالیا را با ۱۵۶ بازی نیز در کارنامهٔ خویش
دارد. او در فصل ۱۶–۲۰۱۵ رکورد بیشترین تعداد و بیشترین زمان بسته نگاه داشتن
دروازه در سری آ را شکست. این رکورد پیش از این در اختیار روسی دروازه‌بان میلان
بود.[۶]

بوفون در یک خانواده ورزشی متولد شد پدرش وزنه‌بردار بود و مادرش نیز پرتاب دیسک و
خواهرانش قهرمانان تیم ملی والیبال ایتالیا بودند. لورنزو بوفون دروازه‌بان سابق
ایتالیا هم پسر عموی پدربزرگ وی بوده است.[۷] بوفون یک کاتولیک است.[۸]



https://fa.wikipedia.org/wiki/%D8%B1%D9%88%D8%B4%E2%80%8C%D9%87%D8%A7%DB%8C_%D8%A2%D9%85%DB%8C%D8%B2%D8%B4_%D8%AC%D9%86%D8%B3%DB%8C

روش‌های گوناگونی برای آمیزش جنسی وجود دارد که بیشتر جنبهٔ تفننی و لذت‌بخش دارد
نه اصولی. در رابطه با فلسفهٔ آمیزش جنسی در هر حال هدف انجام دخول و ترکیب
اسپرماتوزوئید و تخمک است و عمل توالد و تناسل و تنوع حالات بدن بیشتر تأثیر در
تحریک و لذت جوئی دارد. حالات آمیزش بسیار متنوع و گاهی هم انواع عجیب هم وجود
دارد.[۱] در این مقاله تعدادی از آنها شرح داده می‌شوند.

این روش یکی از معمول‌ترین، طبیعی‌ترین و شناخته‌شده‌ترین [۲] روش‌های آمیزش است که
بسیاری آن را انجام می‌دهند و بدین صورت است که زن به پشت خوابیده به صورت تاق باز
در زیر قرار گرفته و پاهای خود را به اندازه‌ای که احساس راحتی کند باز می‌کند و
مرد در میان پاهای زن قرار گرفته و عمل دخول را انجام می‌دهد. این حالت راحت ترین
حالت آمیزش است و به علت افقی قرار گرفتن مهبل یا بدن زن و جهت آلت مرد ورود و خروج
به آسانی انجام می‌گیرد و دخول کامل می‌باشد و جهت کامل تر داخل شدن آلت مرد پاهای
خم شده زن بر روی شکم تا می‌شود در این صورت آلت زن کاملاً در معرض دید مرد قرار
می‌گیرد و تماس آلت مرد با دیواره مهبل نیز تامین می‌شود ضمناً مرد از روبرو به
سینه‌ها و صورت و بدن زن جهت تحریک بیشتر دسترسی کامل دارد.[۳]. روش یاد شده
پذیرفته ترین روش در آدمیان است.

در این حالت بهتر است که هر از چند گاهی مرد تمام بدن خود را با بدن زن تماس بدهد،
ولی در این میان توجه لازم به توانایی جسمی زن داشته باشد که باعث فشار و تنگی نفس
زن نشود. در صورتی که مرد دو دست خود را بصورت عمودی در طرفین سینهٔ زن روی زمین
قرار دهد که وزن بدن را تحمل کند، فعالیت جنسی از کیفیت بهتری برخوردار می‌شود به
این علت که زن آزادی عمل و امکان تحرک بیشتری داشته و البته حس لامسه زن هم بدلیل
تماس قسمت‌های بالای قسمت زنانگی با بدن مرد تحریک می‌شود و همچنین تنگی نفس در زن
به وجود نمی‌آید.

به این روش آمیزش، اصطلاحاً پهلو به پهلو نیز گفته می‌شود. در این حالت هم مرد و هم
زن به پهلو خوابیده و عمل دخول را انجام می‌دهند. البته می‌شود حالت اول را به این
حالت پیوند زد، یعنی به همان صورت که مرد روی زن قرار گرفته بود دوتایی به پهلو
بخوابند.

در این روش به علت کم شدن حرکت بدن در زن و مرد برای بهبود بخشیدن به کیفیت آمیزش
جنسی نوازش، بوسه و مالش بدن زوج مقابل پیشنهاد می‌شود و مرد در موارد تکمیلی روش،
می تواند گردن و لاله گوش زن را ببوسد و با دست آزاد ماساژ سینه زن را انجام دهد و
زن با دست آزاد خود می‌ تواند باسن و ران مرد را نوازش کند.

این روش از جمله حالات طبیعی و رایج است و اصولاً در تمام حیوانات و پستانداران این
حالت دیده می‌شود در این روش زن روی شکم دراز می‌کشد و سپس پاها را روی شکم جمع
می‌کند و باسن در این صورت کمی بالاتر قرار می‌گیرد و مرد از پشت در حالت نشسته یا
ایستاده دخول می‌ کند . در این حالت شکم مرد کاملاً با باسن زن تماس پیدا می‌کند،
ولی به علت قرار گرفتن باسن زن بین مرد و زن دخول کامل ممکن نیست [۴]

برای استفاده از این روش در زمان بارداری زن باید کف زمین خم شده و تمام قسمتهای
سینه و دستان خود را روی زمین بگذارد به طوری که هیچ فشاری بر شکمش وارد نشود. در
این حالت بهتر است چند بالش نرم در زیر شکم و سینه زن قرار گیرد تا فشار کمتری بر
زن وارد شود. دراین روش مرد توانایی ورود و خروج کنترل شده آلتش را دارد.

این روش از جمله روش‌های کم آسیب آمیزش جنسی است ولی باید به این نکته توجه کرد که
در صورتی که زاویه بدن مرد بالاتر یا پایین‌تر از زن قرار گیرد احتمال ورود هوا به
درون مهبل و ایجاد لخته خون و عوارض حاصل از حرکت لخته خون در بدن زن وجود دارد.

در این روش مرد به پشت حالت تاق باز دراز کشیده زن بر رو قرار گرفته و آلت مرد را
در مهبل وارد می‌کند در این حالت زن می‌تواند روی مرد دراز بکشد در این صورت طرفین
به بیشتر نقاط بدن یکدیگر دسترسی دارند و در حالت دیگر زن در حالی که پاهایش در
طرفین مرد قرار دارد بر روی او می‌نشیند و حرکات افقی یا عمودی انجام می‌دهد در این
حالت کلیتوریس کاملاً با اطراف آلت مردانه تماس دارد و این حالت در مواقعی انجام
می‌گیرد که به دلایلی مرد قادر به انجام حرکات بدنی نباشد و یا برای وی مضر
باشد.[۳] برای مثال در مواقعی که مرد دچار کمر درد است این روش خیلی مفید می‌باشد.
این روشها برای خانم‌هایی که جثه بسیار کوچکتری از شریک جنسی خود دارند نیز بسیار
مناسب هستند.

در این نوع آمیزش زنها آزادی عمل بیشتری دارند و عمل حرکت آلت در مهبل را در کنترل
خود دارند از طرفی چون زاویه مناسبی دارند این امکان را دارند که آلت مرد را بطور
کامل داخل مهبل جای دهند .

این حالت نوعی از حالت از پشت به پهلو با این فرق که وقتی مرد به حالت نشسته در
میان پاهای زن که به پهلو دراز کشیده قرار گرفت زن و مرد هر دو پاها را بجای اینکه
جمع کنند دراز می‌کنند در این حالت زن و مرد در هم رفته‌اند یک پای مرد در مقابل و
پای دیگر در پشت زن به موازات بدن زن قرار دارد و پاهای زن نیز همچنین طرفین با
کشیدن پاهای هم می‌توانند حرکات دخول را انجام دهند و در این حالت دخول عمقی است و
نمی‌بایست حرکات ناگهانی و ضربه‌ای انجام گیرد زیرا برای زن ایجاد ناراحتی و درد در
ناحیه تخمدان می‌کند.[۵]

البته همانطور که گفته شد حالت‌های متنوع بسیاری وجود دارد که بیشتر نتیجه تکامل
است. این حالات بیشتر از نظر تحریک در حین عمل و تنوع طلبی مطمع نظر است و اصولاً
عمل جنسی عملی است غریزی نه مکانیکی و فرمولی و مکانیزم آن طوری است که در جهت ارضا
و انزال انجام می‌گیرد و روش خاص و معیاری برای آن موجود نیست بلکه لذت طرفین شرط
محسوب می‌شود[۵]



https://fa.wikipedia.org/wiki/%D8%A2%D9%85%DB%8C%D8%B2%D8%B4_%D8%AC%D9%86%D8%B3%DB%8C

آمیزش جنسی، نزدیکی جنسی[۱]، مقاربت، جِماع و یا سکس به عمل تولید مثلی‌ای گفته
می‌شود که در آن اندام تناسلی جنس نر (در انسان و حیوانات رده بالای دیگر) وارد
اندام تناسلی ماده یعنی مهبل شده، و در صورت موفقیت، سلول‌های اسپرم جنس نر را وارد
بدن جنس ماده کرده و تخمک‌های جنس ماده را باردار می‌کند. این کار باعث تشکیل
اندامگان جدیدی می‌شود. در برخی از مهره داران مانند ماهی، تخم‌ها در خارج از بدن
ماهی پراکنده و بصورت خارجی باردار می‌شوند.[۲] در هنگام آمیزش جنسی در انسان به
صورت موقت به دلیل تحریک سیستم عصبی اجسام غارِی پس از تحریک جنسی بطور ناگهانی
مقدار زیادی خون شریانی وارد آرتریول‌های متسع می‌شود. تا تمام سیستم سینوزوئیدی و
اجسام غاری را باز کند و تعادل جدیدی در فشار برقرار نماید (نعوظ کامل آلت مردانه)؛
در همین زمان برای حفظ نعوظ فقط مقادیر آستانه‌ای جریان خون وارد جسم غاری می‌شوند
و آن را ترک می‌کنند. پر شدن رگهای فیستول مانند از خون، موجب بزرگتر شدن آلت
مردانه و سفت شدن بدنه آن می‌شود که نعوظ (شق کردن) نامیده می‌شود. این کار ورود
آلت مرد در مهبل زن را تسهیل می‌کند. به اوج رسیدن و پایان آمیزش جنسی هر دو با
خروج منی (حاوی اسپرم‌ها و مایع حاوی مواد غذایی، آب، نمک و متابولیت‌ها) درون
کانال مهبلی زن پایان می‌پذیرد (ارگاسم).[۲] آمیزش جنسی معمولاً بین دو انسان از
جنس مخالف یا هم جنس صورت می‌گیرد.

آمیزش جنسی (سپودن) در زبان عامیانه «کردن» و هم چنین «گائیدن» (از فعل «گادن» و
اسم «گاد» که در زبان پهلوی در معنای رابطه جنسی به کار می‌رفته) نامیده می‌شود.[۳]
«سکس» (Sex) برابر آن در زبانهای انگلیسی و فرانسه است که در زبان رسمی معمولاً از
آن استفاده می‌شود.

شاهدی که لغت نامه دهخدا (مدخل «گائیدن») بر معنای گائیدن آورده بیتی است که شعوری
از ابوالمعالی نقل کرده:[۴]

از دیدگاه اسلام آمیزش جنسی با همسر و کنیز جایز است و غیر از اینها زنا شمرده شده
و دارای عذاب است.

محمد باقر: سرگرمی مؤمن سه چیز است، لذت بردن از زنها، گفت و شنود شیرین با برادران
و نماز شب.[۶]

جعفر صادق: مردم نه در دنیا و نه در آخرت هیچ لذتی بالاتر از لذت بردن از زنان
نمی‌برند.[۷]

علی ابن ابی طالب: وقتی کسی خواست با همسرش همبستر شود با عجله رفتار نکند که زنها
نیز حاجتی دارند.[۸]

علی بن موسی الرضا: آمیزش مکن مگر اینکه با زن بازی کنی و زیاد هم بازی کنی و دو
پستان او را بفشاری چون چنین کنی، شهوت او را غلبه می‌کند و منی او جمع می‌شود،
زیرا منی زن میان دو پستان اوست، و شهوت از صورت و چشمان او نمایان می‌شود و از تو
همان می‌طلبد که تو از او می‌خواهی. با زنها آمیزش مکن مگر در وقتی که پاکیزه (از
حیض) باشند، پس از آمیزش هم بلند مشو، و ننشین بلکه اول به طرف راست بچرخ و سپس
سریع برای ادرار ولو اندک برو که اگر چنین کنی از سنگ مثانه به اذن خداوند متعال در
امان می‌مانی و سپس غسل کن.[۹]

علی بن ابی‌طالب: هر گاه مردی در اثر نگاه به زنی، خوشش آمد با همسرش همبستر شود،
همانا زن مانند زن است.[۱۰]

در برخی حیوانات مانند گوسفند یا پرندگان، نزدیکی جنسی تنها بشکل فصلی انجام
می‌پذیرد. در فصل جفت گیری، هورمون‌هایی در جنس مذکر و مؤنث تولید شده که
دستگاه‌های تناسلی آنها را برای آمیزش آماده می‌کند. در فصل‌های غیر باروری سطح
هورمون‌ها آنقدر پایین می‌افتد که حیوانات قدرت بارور کردن را نداشته و میلی به
انجام آمیزش جنسی نیز ندارند.[۲]



https://fa.wikipedia.org/wiki/%D8%AD%D8%B2%D8%A8_%D9%81%D8%A7%D9%84%D8%A7%D9%86%DA%98_%D9%84%D8%A8%D9%86%D8%A7%D9%86

حزب کتائب با نام قبلی حزب فالانژ لبنان، یکی از حزب‌های دست راستی تندرو در کشور
لبنان است. اگر چه حزب فالانژ لبنان به طور رسمی یک حزب سکولار است، اما به کلیسای
مارونی منتسب است و برای حفظ منافع مسیحیان مارونی در لبنان فعالیت می‌کند. حزب
فالانژ لبنان یکی از بازیگران اصلی در طول جنگ داخلی لبنان بود که از سال ۱۹۷۵ تا
۱۹۹۰ میلادی در لبنان جریان داشت که نهایتاً با اخراج سازمان آزادی‌بخش فلسطین از
لبنان پایان یافت.[۱]

حزب فالانژ لبنان در سال ۱۹۲۶ میلادی، توسط پیر جمیل[۲] بنیان‌گذاشته شد. شعار این
حزب «خدا، میهن و خانواده» بود. حزب فالانژ برای به قدرت رساندن مسیحیان مارونی در
لبنان تلاش می‌کرد.[۱]

در فرودین ۱۹۷۵ میلادی، چند تن از اعضای مسلح عضو سازمان آزادی‌بخش فلسطین به روی
کلیسایی در شرق بیروت آتش گشودند تا پیر جمیل مؤسس حزب فالانژ لبنان را در آنجا
ترور کنند. او از سوءقصد جان سالم به در برد، ولی این سوءقصد باعث مجموعه‌ای از
اقدامات متقابل شد که در نهایت به جنگ داخلی ۱۵ ساله در لبنان منجر شد.

در طول جنگ داخلی لبنان، حزب فالانژ با همراهی دیگر احزاب ملی‌گرای لبنانی با
سازمان آزادی‌بخش فلسطین و نهضت ملی لبنان به جنگ خیابانی می‌پرداخت و متحد
استراتژیک اسرائیل به شمار می‌رفت. در سال ۱۹۸۲ آریل شارون با محاصره بیروت راه را
برای به قدرت رسیدن فالانژیست‌ها هموار کرد. در همین هنگام مجلس لبنان، بشیر جمیل
فرزند پیر جمیل را به عنوان رئیس جمهور برگزید.[۳]

در ۱۴ سپتامبر ۱۹۸۲ میلادی، بشیر جمایل نه روز پس از تحویل گرفتن مقام ریاست جمهوری
لبنان و قبل از ادای سوگند رسمی، به همراه ۲۵ نفر از همراهانش، در مقر حزب فالانژ
لبنان در منطقه اشرفیه، بیروت به وسیله انفجار بمب، به قتل رسید. قتل بشیر جمیل
ضربهٔ بزرگی بر حزب فالانژ بود. پس از دو روز از قتل بشیر جمیل، رئیس جمهور لبنان،
نیروهای حزب فالانژ به دو اردوگاه صبرا و شتیلا در جنوب لبنان وارد شدند و بین ۷۰۰
تا ۳۵۰۰ نفر از فلسطینیان را کشتند.[۴][۵]

برادر بشیر به نام امین جمیل رئیس جمهور بعدی لبنان شد. اما با افزایش نفوذ سوریه،
موقعیت مسیحیان مارونی در صحنه سیاسی لبنان متزلزل شد. امین جمیل در سال ۱۹۸۸
میلادی، به همراه خانواده خود لبنان را ترک گفت و وارد تبعید خودخواسته شد.[۱]

در چهاردهم تیرماه ۱۳۶۱(۵ ژوئیه ۱۹۸۲)، سه دیپلمات و خبرنگار خبرگزاری جمهوری
اسلامی ایران ("سید محسن موسوی" (کاردار سفارت) "حاج احمد متوسلیان"(وابسته نظامی)
"تقی رستگار مقدم" (کارمند سفارت) و "کاظم اخوان"(خبرنگار وعکاس ایرنا)[۶]) در
بیروت، در چهل کیلومتری شمال این شهر در حالی که عازم محل کار خود در سفارت ایران
بودند، توسط نیروهای حزب فالانژ لبنان ربوده شدند. (ناپدید شدن چهار ایرانی در
لبنان (۱۳۶۱))

در آن زمان، ارتش اسرائیل به لبنان حمله کرده بود و حزب فالانژ، همکاری نزدیکی با
این کشور داشت.[۷] هاشمی رفسنجانی در خاطرات سال ۱۳۶۷ خود می‌نویسد:: «فرستاده رئیس
جمهور کنیا آمد. اطلاع داد که گروگان‌های ما در لبنان همان سال ۶۲ شهید شده‌اند و
خواستار مبادله گروگان‌های انگلیسی و سه اسرائیلی با ۹۰ اسیر شیعه در اسرائیل شد.
گفتم اسامی اسرای مورد نظر و آثار گروگان‌های ما را بیاورند.»[۸]

به گفته مرکز اسناد انقلاب اسلامی «اگرچه ابتدا گفته می‌شد که سید محسن موسوی
کاردار جمهوری اسلامی ایران در بیروت و همراهانش کشته شده‌اند؛ اما شواهد و مدارک
موجود، حاکی از آن است که آنها در اسارت اسرائیل می‌باشند.»[۷]



https://fa.wikipedia.org/wiki/%D8%A7%D8%B3%D8%B1%D8%A7%D8%A6%DB%8C%D9%84

مختصات: ۳۱°۴۷′ شمالی ۳۵°۱۳′ شرقی﻿ / ﻿۳۱.۷۸۳° شمالی ۳۵.۲۱۷° شرقی﻿ / 31.783;
35.217

اسرائیل (به عبری: יִשְׂרָאֵל) کشوری در غرب آسیا و در منطقهٔ خاورمیانه است. نام
رسمی آن دولت اسرائیل (به عبری: מְדִינַת יִשְׂרָאֵל) و پایتخت آن شهر تل آویو یا
شهر اورشلیم است. پهناوری این کشور مورد اختلاف است ولی طبق یکی از تعریف‌های مرزی
۲۲٬۱۴۵ کیلومتر مربع (۱۵۱ام در جهان) است.

اسرائیل در ساحل شرقی دریای مدیترانه واقع شده و در شمال با لبنان، در شمال شرقی با
سوریه، در شرق با اردن و در جنوب غربی با مصر مرز زمینی دارد. اسرائیل هم‌چنین در
شرق با کرانه باختری رود اردن و در جنوب غربی با نوار غزه مجاورت دارد. این کشور با
وجود اندازه نسبتاً کوچک دارای ویژگی‌های جغرافیایی متنوع است.[۱]

اسرائیل تنها کشور با شهروندان عمدتاً یهودی در جهان است.[۲] بر پایه برآورد سال
۲۰۱۳ سازمان مرکزی آمار اسرائیل، این کشور در حدود ۸ میلیون و ۵۱ هزار نفر جمعیت
داشته‌است که ۶٬۰۴۵٬۹۰۰ نفر از آنان را یهودیان و ۱٬۶۶۳٬۴۰۰ را اعراب اسرائیلی
تشکیل داده‌اند.[۳][۴] بیشتر اعراب اسرائیلی مسلمان و گروهی نیز مسیحی و دروزی
هستند. مارونی‌ها، سامری‌ها، ارمنی‌ها و چرکسی‌ها از دیگر اقلیت‌های قومی ساکن این
کشور هستند. اورشلیم با در نظر گرفتن قدس شرقی پایتخت و پرجمعیت‌ترین شهر اسرائیل
است و تل‌آویو پایتخت سابق این کشور همچنان مرکز مالی اسراییل و محل استقرار
سفارتخانه‌های خارجی است. البته سازمان ملل این تغییر پایتخت را به رسمیت نشناخته
است.[۵]

در ۲۹ نوامبر ۱۹۴۷ میلادی، سازمان ملل متحد، طرح تقسیم فلسطین به دو کشور اسرائیل و
فلسطین و اداره شهر اورشلیم، به صورت بین‌المللی را تصویب کرد.[۶] این طرح موافقت
سران صهیونیست را در پی داشت اما فلسطینیان و دولت‌های عرب منطقه، بی‌درنگ آن را رد
کردند.[۷] در نتیجه از تاریخ ۳۰ نوامبر ۱۹۴۷ تا ۱۴ مه ۱۹۴۸ میان شبه‌نظامیان
فلسطینی و یهودی، نبردهای خونینی درگرفت. نهایتاً در ۱۴ مه ۱۹۴۸ هم‌زمان با پایان
قیومیت بریتانیا بر فلسطین، «دولت اسرائیل» با صدور منشور استقلال، اعلام موجودیت
کرد.[۸] یک روز پس از اعلام استقلال، تمامی همسایگان عرب به طور هم‌زمان به اسرائیل
حمله کردند که متحمل شکست شدند. از آن پس، مجموعه‌ای از درگیری‌های نظامی بین
نیروهای اسرائیلی و کشورهای عرب رخ داده که جنگ ۱۹۴۸، جنگ ۱۹۵۶، جنگ شش‌روزه ۱۹۶۷ و
جنگ یوم کیپور ۱۹۷۳ مهم‌ترین آن‌ها بوده‌اند.[۹]

اسرائیل عضو رسمی سازمان ملل متحد است و در حال حاضر با بیش از صد و پنجاه و هفت
کشور جهان روابط دیپلماتیک دارد.[۱۰] با این حال برخی کشورها مانند ایران آن را به
رسمیت نمی‌شناسند و سراسر اسرائیل را فلسطین اشغالی (به عربی: فلسطين المُحْتَلّة)
می‌نامند. این کشور هم‌چنین میزبان بناهایی مقدس از سه دین ابراهیمی یعنی یهودیت،
مسیحیت و اسلام و میزبان اماکن مقدس دین بهائی است.

اسرائیل، کشوری توسعه‌یافته و نوع حکومت آن، جمهوری پارلمانی است. این کشور دارای
نظام پارلمانی و حق رای عمومی است.[۱۱][۱۲] در این کشور، رئیس‌جمهور مقامی تشریفاتی
است[۱۳] و نخست‌وزیر به عنوان رئیس دولت و کِنست (پارلمان اسرائیل) به عنوان شاخه
قانون‌گذار عمل می‌کند.

در سال ۲۰۰۸ میلادی، اسرائیل بر پایه تولید ناخالص داخلی در رتبه ۴۱امین اقتصاد
بزرگ جهان قرار داشت.[۱۴] کشور اسرائیل از لحاظ رتبه‌بندی دانشگاهی، بهترین وضعیت
علمی را در منطقه خاورمیانه داراست.[۱۵] از لحاظ شاخص توسعه انسانی، در سال ۲۰۰۸
میلادی، در رتبه ۲۳ام جهان قرار داشت.[۱۶] این کشور از لحاظ این شاخص در بالاترین
رتبه در منطقه خاورمیانه قرار دارد.[۱۷] مردم این کشور از لحاظ امید به زندگی،
دارای یکی از بالاترین شاخص‌ها در میان کشورهای جهان هستند.[۱۸] بنابر گزارش سازمان
گزارشگران بدون مرز، مطبوعات و رسانه‌های اسرائیلی، بالاترین میزان آزادی را در
میان کشورهای منطقه خاورمیانه دارند.[۱۹]

مساحت اسرائیل ۲۲٬۱۴۵[۲۰] کیلومتر مربع (به تقریب دو برابر قطر) است. اسرائیل
۱۵۳مین کشور جهان از لحاظ وسعت جغرافیایی است.[۲۱]

اسرائیل در شمال با لبنان، در شمال شرقی با سوریه، در شرق با اردن و در جنوب غربی
با مصر مرز زمینی دارد. اسرائیل هم‌چنین در شرق با کرانه باختری رود اردن و در جنوب
غربی با نوار غزه مجاور است. این کشور هم‌چنین از طریق دریای مدیترانه، خلیج ایلات
و دریای سرخ مرز آبی دارد. این کشور با وجود پهناوری اندک، ویژگی‌های جغرافیایی
متنوعی را شامل می‌شود.[۱]

شورترین دریاچه جهان به نام دریای مرده (بحرالمیت) در مرز اردن و اسرائیل واقع شده
است. بزرگ‌ترین دریاچه داخلی اسرائیل، دریاچه کینرت در دامنه بلندی‌های جولان قرار
گرفته‌است.[۲۲]

صحرای نِگِب بیابانی است وسیع در جنوب کشور اسرائیل که حدود ۵۵ درصد از خاک اسرائیل
را پوشانده‌است.

کشور اسرائیل به شش استان (به عبری: מחוזות محوزوت، جمع محوز) و ۱۵ بخش (به عبری:
נפות نافوت، جمع نافا) تقسیم می‌شود.

فهرست زیر شامل ۱۰ شهر پرجمعیت اسرائیل می‌شود. برای مشاهده آمار جمعیتی تمام
شهرهای اسرائیل به فهرست شهرهای اسرائیل مراجعه کنید.

بر پایه آمار سال ۲۰۰۹ میلادی، اسرائیل در حدود هفت میلیون و ۵۰۰ هزار نفر جمعیت
داشته‌است که در حدود پنج میلیون و ۷۰۰ هزار نفر از ساختار جمعیتی آن را یهودیان
تشکیل داده‌اند.[۳] مابقی ساختار جمعیتی از مسلمان‌ها، مسیحیان، دروزها و سامریون
تشکیل شده‌است.[۴]

بزرگ‌ترین بخش از اقلیت‌های قومی را شهروندان موسوم به عرب اسرائیلی تشکیل می‌دهند.
اعراب اسرائیل ۱۹٫۷ درصد از جمعیت اسرائیل را تشکیل می‌دهند.[۲۵] هم‌چنین بر اساس
آمار موجود، بیش از ۱۳۵هزار شهروند ایرانی‌تبار در کشور اسرائیل زندگی می‌کنند.[۲۶]

با شکل‌گیری جنبش سیاسی صهیونیسم در سال ۱۸۹۷ و بیانیه بالفور در سال ۱۹۱۷ میلادی،
جامعه ملل، در پایان جنگ جهانی اول و پس از سقوط امپراتوری عثمانی، قیمومیت بر
فلسطین را به بریتانیا اعطا کرد،[۷] با هدف این‌که قیمومیت بریتانیا «پیش‌زمینه‌های
مطلوب سیاسی، اقتصادی و امنیتی برای تأسیس خانه ملی یهودیان را عهده‌دار شود و
هم‌چنین برای حفاظت از حقوق مدنی و حقوق مذهبی از همه ساکنان سرزمین فلسطین،
صرف‌نظر از نژاد و مذهب» بکوشد.[۲۷]

ایجاد جنبش صهیونیسم موجب موج دوم مهاجرت به خاور میانه شد (۱۹۰۴–۱۹۱۴) و بیش از
۴۰۰۰۰ یهودی به آن سرزمین مهاجرت کردند. در سال ۱۹۱۷ وزیر خارجه بریتانیا آرتور جی
بالفور اعلامیه مشهوری را منتشر کرد که از در نظر گرفتن فلسطین به عنوان سرزمینی
برای یهودی‌ها پشتیبانی شده بود. در ۱۹۲۰ فلسطین به‌عنوان عضوی از جامعه ملل تحت
قیمومیت بریتانیا پذیرفته شد. مهاجرت یهودیان در موج سوم (۱۹۱۹–۱۹۲۳) و چهارم
(۱۹۲۴–۱۹۲۹) پس از جنگ اول جهانی ادامه یافت. در شورش اعراب در ۱۹۲۹ در فلسطین، ۱۳۳
یهودی و از جمله ۶۷ نفر در هبرون کشته شدند. در پایان جنگ دوم جهانی، جمعیت یهودیان
در فلسطین بیش از ۶۰۰۰۰۰ نفر بود.

در سال ۱۹۳۹، بریتانیا «نامه سفید (گزارش دولت) سال ۱۹۳۹» خود را منتشر نمود و در
آن مهاجرت یهودیان و خرید زمین توسط آن‌ها را محدود نمود که شاید علت آن شورش‌های
اعراب در فاصله سالهای ۱۹۳۶–۱۹۳۹ بوده‌است. از دیدگاه انجمن‌های یهودی و
صهیونیست‌ها، این «نامه سفید» خیانت به اعلامیه ۱۹۱۷ بالفور بود. ضمن آنکه اعراب
نیز از این تصمیم راضی نبودند و خواهان توقف کامل مهاجرت یهودیان به این سرزمین
بودند. اما این «نامه سفید» خط دهنده سیاست بریتانیا تا انتهای دوران قیمومیت بر آن
سرزمین بود.

برحسب طرح تقسیم ارائه‌شده توسط سازمان ملل قرار بر این بود که این منطقه بین اعراب
و یهودیان بطور مساوی تقسیم گردد و بیت‌المقدس(اورشلیم) نیز محدودهٔ تحت نظارت
سازمان ملل قرار گیرد، تا از ایجاد برخورد جلوگیری شود. اما یهودی‌ها به طرح قانع
نبودند و مناطق دیگری را نیز به اشغال درآورده و ضمیمه خاک خود کردند. اعراب نیز با
تشکیل حاکمیتی یهودی به هر نحو مخالف بودند و مخالفت خود را اعلام کردند.

در سال ۱۹۴۸ م. با اشغال قسمت اعظمی از فلسطین، دولت اسرائیل در آسیای غربی در مشرق
مدیترانه تشکیل شد. مساحت آن ۲۱۰۰۰ کیلومتر مربع و جمعیت آن ۳۶۹۰۰۰۰ تن است. پایتخت
آن شهر تل آویو و شهرهای عمده آن اورشلیم و حیفا (بندر مهم) است.[۲۹] طبق قانون
کنِسِت بنا بوده‌است، پایتخت این کشور به اورشلیم منتقل شود و سفارتخانه‌های خارجی
نیز به آنجا برود،[۳۰] اما تا کنون فقط ایالات متحده آمریکا این تصمیم را به رسمیت
شناخته‌است و مرکز نمایندگی اصلی خود را به اورشلیم منتقل کرده‌است و عملاً هنوز تل
آویو پایتخت است.

در اسرائیل احزاب بازیگران اصلی در صحنه سیاسی هستند، این احزابند که تعیین کننده
نوع زندگی، جهت گیری‌های سیاسی و اجتماعی در اسرائیل هستند.

در اسرائیل هر حزبی که موجودیت دولت یهود را به رسمیت بشناسد حق فعالیت سیاسی دارد
و هر حزبی که بیش از نیمی از کنست را در دست گیرد می‌تواند کابینه را تشکیل دهد و
در غیر این صورت با ائتلاف با احزاب دیگر کابینه تشکیل می‌شود، نخست وزیر با رای
مستقیم مردم تعیین می‌شود و ریاست جمهوری که پستی کاملاً تشریفاتی است از سوی کنست
و برای مدت ۵ سال انتخاب می‌گردد.

اسرائیل عضو رسمی سازمان ملل متحد است و در بسیاری از کشورهای جهان، وابسته‌های
دیپلماتیک دارد. در حال حاضر بیش از صد و شصت کشور جهان، اسرائیل را به رسمیت
می‌شناسند و با این کشور روابط کامل دیپلماتیک دارند.[۳۱] تمامی کشورهای غربی، بخشی
از آمریکای جنوبی، آسیا و آفریقا نیز کشور اسرائیل را به رسمیت شناخته‌اند.[۳۲]

۳۲ کشور عضو سازمان ملل شامل افغانستان، الجزایر، عراق، بنگلادش، بحرین، بوتان،
برونئی، مجمع‌الجزایر قمر، جیبوتی، اندونزی، کره شمالی، کویت، لبنان؛ لیبی، مالزی،
مالی، مراکش، نیجر، عمان، قطر، پاکستان، سومالی، سودان، عربستان سعودی، سوریه،
تونس، امارات متحده عربی و یمن این دولت را به رسمیت نمی‌شناسند و ایران، گینه،
کوبا و چاد هم پس از مدتی این دولت را غیرقانونی اعلام کرده و از تصمیم خود برای به
رسمیت شناختن آن برگشتند.[۳۳]

منازعهٔ فلسطین اسرائیل، مناقشه‌ای جاری میان فلسطینیان و اسراییلیان است، که در
میانهٔ سدهٔ بیستم آغاز شد. منازعهٔ فلسطین ـ اسراییل، بخش محوری منازعهٔ گسترده‌تر
اَعراب و اسراییل است، و به‌عنوان «رام نشدنی‌ترین منازعه» ی جهان از آن یاد
شده‌است. منازعه، در هریک از جوامع فلسطینیان و اسراییلیان، گسترهٔ وسیعی از
دیدگاه‌ها را پدیدآورده‌است. این موضوع، اختلافات عمیقی را که نه‌تنها میان
فلسطینیان و اسرائیلیان وجود دارد، بلکه در هریک از این دو جامعه وجود دارد، برجسته
می‌کند. مشخصهٔ این منازعه، سطح خشونت موجود در آن است، که شاهدی بر وجود آن در
تمام دورانی‌ست که از آغاز آن می‌گذرد. جنگ میان طرفین، توسط ارتش‌های متعارف،
گروه‌های شبه‌نظامی، جوخه‌های ترور، و افراد، اداره شده‌است، و تلفات ناشی از آن،
به نظامیان محدود نمانده‌است؛ بلکه شمار زیادی از تلفات در غیرنظامیان دو طرف نیز
پدیدآورده‌است. شخصیت‌های بین‌المللی برجسته در این منازعه درگیرند.[۳۴]

عمدهخشونتهای سیاسی صهیونیستی در جریان این منازعه دیده می‌شود. معروفترین این
خشونتها توسط افراد و گروه‌های شبه نظامی یهودی مانند هاگانا، لحی، سازمان نظامی
ملی در سرزمین اسرائیل انجام می‌شده است. این اقدامات شامل حملهٔ به غیرنظامیان
فلسطینی از جمله زنان و کودکان و نیز تخریب اماکن عمومی، خانه‌ها و تأسیسات حیاتی
است.[۳۵]

آموزش در اسرائیل، یکی از مهم‌ترین بخش‌های فرهنگ و زندگی در اسرائیل است. مدارس و
دانشگاه‌های اسرائیل، از سیستم سکولاریسم (ممانعت از دخالت دین در امور عمومی
جامعه) پیروی می‌کنند. دولت اسرائیل، همچنین هر ساله بیش از ده درصد بودجه عمومی
کشور را به آموزش و توسعه مدارس، موسسات علمی و تحقیقاتی و دانشگاه‌های اسرائیل
اختصاص می‌دهد. رشته‌های فرهنگ عربی و اسلام، ریاضی - فیزیک و علوم تجربی، جزء سه
رشته مقطع دبیرستان اسرائیل محسوب می‌شود. البته تعداد فارغ‌التحصیلان رشته فرهنگ
عربی و اسلام نسبت به دو رشته دیگر پایین است.[۳۶]

٪۹۷٫۱ اسرائیلی‌ها باسواد هستند.[۳۷] این رقم یکی از بالاترین ارقام در میان تمامی
کشورهای جهان و بالاترین در منطقه خاورمیانه است.[۳۸] در مقایسه با تمامی کشورهای
جهان، به نسبت جمعیت، اسرائیل دومین کشور از نظر میزان چاپ کتاب و سرانه کتاب‌خوانی
است.

تاکنون دوازده یهودی اسرائیلی موفق به دریافت جایزه نوبل شده‌اند؛ و در کل ۱۹۰
یهودی با ملیت‌های گوناگون از جمله اسرائیل موفق به کسب جایزه نوبل در تمامی
رشته‌ها شده‌اند یعنی بیش از ۲۴ درصد برندگان این جایزه که از سال نخست (۱۹۰۱) تا
سال ۲۰۱۵ تعداد ۸۵۰ نفر می‌شوند، یهودی بوده‌اند، این در حالیست که یهودیان تنها دو
دهم درصد از جمعیت مردم جهان هستند.

از دانشگاه‌های اصلی اسرائیل می‌توان به دانشگاه عبری اورشلیم، دانشگاه بن گوریون،
دانشگاه حیفا، دانشگاه برایلان، دانشگاه تل‌آویو، دانشگاه صنعتی اسرائیل و مؤسسه
عالی علوم وایزمن اشاره کرد.

اسرائیل پیشرفته‌ترین کشور از لحاظ توسعهٔ صنعتی و اقتصادی در منطقهٔ غرب آسیا و
خاورمیانه در نظر گرفته می‌شود.[۴۰] کیفیت آموزش مراکز آموزش و پرورش اسرائیل و
ایجاد یک جامعه با انگیزهٔ بسیار بالا و تحصیل‌کرده تا حد زیادی عامل ترغیب و تحریک
این کشور برای رونق فناوری‌های رده بالا و توسعهٔ سریع اقتصادی است.[۴۱]

اسرائیل دومین کشور بعد از ایالات متحده در داشتن شرکت‌های نوپا[۴۲] و خارج از
آمریکای شمالی کشوریست که بیش‌ترین تعداد شرکت‌های فهرست شده در بورس نزدک را
دارد.[۴۳]

در سال ۲۰۱۰ اسرائیل رتبهٔ ۱۷ در میان کشورهای جهان از لحاظ توسعه‌یافتگی اقتصاد را
از مؤسسهٔ برجسته و بسیار معتبر IMD کسب نمود. در همین سال اقتصاد اسرائیل با
دوام‌ترین اقتصاد جهان در برابر بحران‌ها رتبه‌بندی شد و همچنین رتبهٔ اول را در
سرمایه‌گذاری بر روی مراکز توسعه و تحقیق کسب کرد.[۴۴]

بانک اسرائیل در سال ۲۰۱۰ رتبهٔ اول را در میان بانک‌های مرکزی برای داشتن عملکرد
کارآمد کسب کرد در حالیکه سال ۲۰۰۹ رتبهٔ ۸اٌم را داشت. اسرائیل همچنین به عنوان
پیشرو در عرضهٔ نیروی انسانی ماهر رتبه‌بندی شد.[۴۴]

اسرائیل به دلیل واقع شدن در منطقهٔ خاورمیانه که منطقه‌ای خشک، کم‌آب و دارای سطح
بالای تابش نور خورشید است، توان خود را معطوف به فناوری‌های دارای بازدهی بالا در
این شرایط کرده است و یک کشور پیش‌رو در توسعه انرژی خورشیدی،[۴۵][۴۶] الکتریسیته
زمین‌گرمایی و مدیریت آب و حفاظت از آن محسوب می‌شود،[۴۷] و توسعهٔ فناوری‌های روی
لَبه در زمینهٔ نرم‌افزار، ارتباطات و علوم زیستی این کشور که غالباً در سیلیکون
وادی متمرکز شده‌اند با سیلیکون والی ایالات متحده مقایسه می‌شود.[۴۸][۴۹] بنا به
گزارشی در سال ۲۰۱۰ از سازمان همکاری اقتصادی و توسعه که اسرائیل هم عضو آن است،
اسرائیل رتبهٔ اول جهان در صرف هزینه‌های تحقیق و توسعه از تولید ناخالص داخلی را
دارد.[۵۰] اینتل و مایکروسافت اولین مراکز تحقیق و توسعه خارج از کشور (آمریکا) خود
را در اسرائیل ساختند و دیگر شرکت‌های چند ملیتی فناوری همچون IBM، گوگل، اپل،
هیولت پاکارد (HP)، سیسکو سیستمز، فیسبوک، موتورولا و چند شرکت دیگر تأسیسات تحقیق
و توسعه را در این کشور در منطقهٔ سیلیکون وادی باز کرده‌اند که علاوه بر این
شرکت‌های خارجی، بسیاری از شرکت‌های فناوری‌های رده بالای اسرائیلی در این منطقه
مستقر هستند.

این کشور دارای مقدار زیادی از مخازن گاز طبیعی در ساحل خود در دریای مدیترانه است
که انتظار می‌رود این کشور را از وارد کننده گاز به صادرکننده آن تبدیل کند.[۵۱]

از سال ۱۹۸۵، آمریکا سالانه در حدود ۳ میلیارد دلار به اسرائیل کمک کرده است. از
سال ۱۹۷۶، اسرائیل بیشترین مقدار کمک‌های خارجی سالانهٔ آمریکا را دریافت کرده است.
بعلاوه پس از جنگ جهانی دوم آمریکا در مجموع بیشترین کمک‌های مالی را به اسرائیل
ارائه داده است.[۵۲] کمک‌های مالی آمریکا قرار است از سال ۲۰۰۸ به تدریج افزایش
یابد و حداکثر به ۳٫۱ میلیارد دلار در سال برسد، بااین همه کمک ۳٫۱ میلیاردی
آمریکا، بخش کوچکی از بودجه سالیانه اسرائیل را تشکیل می‌دهد.

منتقدان اسرائیل ادعا می‌کنند که این کمک‌ها از ابتدای آغاز آن (۱۹۴۹) تا به حال،
به ۱۰۸ میلیارد دلار بالغ شده‌است که آی‌پک (کمیته روابط عمومی آمریکایی اسرائیلی)
نقش مهمی در جمع‌آوری این کمک‌ها داشته‌است.[۵۳][نیازمند منبع]

اما از سوی دیگر مدافعان اسرائیل از جمله کمیته روابط عمومی آمریکایی اسرائیلی[۵۴]
مدعی هستند که ارقامی همچون کمک ۱۰۸ میلیارد دلار کمک از آغاز تشکیل اسرائیل
تاکنون، آماری نیست که موجب سازندگی و آبادانی و حاصل پیشرفت‌های گسترده یک کشور
درگیر جنگ در زمینه‌های مختلف بوده باشد، بلکه تلاش خود ملت و ابتکار و میهن‌پرستی
و سخت کوشی مردمان آن عامل دستاوردهای گسترده علمی، صنعتی، کشاورزی، بهداشتی،
پزشکی، هنری و ادبی آن بوده است.[۵۴]

گفتنی است که امروزه اسرائیل به نسبت جمعیت خود دارای صادرات قابل توجهی است و
تکنولوژی و محصولاتی با تکنولوژی بالا را حتی به کشورهای ایالات متحده آمریکا و
کشورهای بزرگی چون هند[۵۵] و چین[۵۶] صادر می‌کند.

صنعت گردشگری یکی از منابع مهم درآمد برای کشورهاست و اسرائیل نیز از این قاعده
مستثنی نیست. جهانگردان بسیاری به منظور بازدید از مناطق باستانی مذهبی موزه‌ها
مناطق طبیعی جغرافیایی و سواحل از اسرائیل دیدن می‌کنند.[۵۷] جهانگردی یکی از
مهمترین منابع حمایتی صنایع اسرائیل از جمله تجارت هتل‌ها و رستوران‌ها است. در سال
۲۰۰۹ بیش از ۲٫۷ میلیون نفر جهانگرد از اسرائیل بازدید کردند.[۵۸]

قوانین کشور اسرائیل مبتنی بر اصول دموکراسی و سکولاریسم نوشته شده‌است.[۵۹] این
کشور از لحاظ آزادی‌های اجتماعی و روند دمکراسی پیشروترین کشور در منطقه خاورمیانه
محسوب می‌شود، با این حال دولت اسرائیل مجوز چنین آزادی را در سرزمین‌های فلسطینی
تحت اشغال، نمی‌دهد. به گفته سازمان گزارشگران بدون مرز سربازان اسرائیلی علیه
خبرنگاران عربی که برای رسانه‌های محلی یا دیگر کشورهای عربی کار می‌کنند تبعیض
قائل شده و با آنان بدرفتاری می‌کنند. در خود اسرائیل نیز بحث آزادی بیان خصوصاً
زمانی مفهوم پیدا می‌کند که قرار است در مورد مسئله فلسطین سخن گفته شود. در
اسرائیل قانون خاصی برای مطبوعات وجود ندارد و در صورتی هم که رسانه‌ها با اعتراض و
اقامه دعوا روبرو شوند در دادگاه‌های عادی به جرایم آنها رسیدگی می‌شود.[۶۰] تمامی
جراید اسرائیلی مستقل هستند. سازمان گزارشگران بدون مرز، که یک سازمان بین‌المللی
دفاع از مطبوعات است، در گزارشی که در سال ۲۰۰۵ منتشر کرد، رسانه‌های اسرائیلی را
«مقتدر و مستقل» خواند اما افزود ارتش اسرائیل به کرات مانع فعالیت روزنامه نگاران
فلسطینی و خارجی شده‌است. قابل ذکر است متن تمام روزنامه‌های فلسطینی قبل از چاپ
باید توسط مقامات اسرائیلی مورد بازبینی قرار گیرد.[۶۰]

چندهمسری در اسرائیل غیرقانونی است.[۶۱][۶۲] جامعه همجنس‌گرایان دارای آزادی‌های
وسیع اجتماعی در این کشور هستند، هرچند برخی گروه‌های مذهبی محافظه‌کار در اسرائیل
با این آزادی‌ها مخالفند.[۶۳] هم‌چنین مجازات اعدام در کشور اسرائیل وجود ندارد و
این مجازات از قوانین کیفری لغو شده است.[۶۴]

عبری و عربی دو زبان رسمی و اصلی کشور اسرائیل است. زبان‌های رایج دیگر در اسرائیل
عبارت‌اند از: انگلیسی، روسی، ییدیش (زبان رایج میان یهودیان روسیه، لهستان و آلمان
که مخلوطی از آلمانی و عبری است).

وزارت آموزش و پرورش اسرائیل یادگیری زبان عربی را در تمامی مدارس دولتی الزامی
کرده‌است. هدف از این کار نزدیک کردن دو فرهنگ یهود و عرب به یکدیگر ذکر شده‌است.
دو زبان عبری و عربی در پارلمان اسرائیل به عنوان زبان‌های رسمی شناخته می‌شوند و
نمایندگان در صورت تمایل می‌توانند به زبان عربی در کنست سخن بگویند.[۶۵] به دلیل
ساختار جمعیتی اسرائیل که عمدتاً از یهودیان و اعراب تشکیل شده است، اسامی تمامی
خیابان‌های این کشور به دو زبان عبری و عربی نوشته شده است و تمامی فیلم‌های پخش
شده باید دارای زیرنویس عبری و عربی باشند.

اسرائیل کشوری است که مردمی از ادیان و فرهنگ‌های مختلف را در خود جای داده است
مردمی که به شدت به اعتقادات خود معتقد هستند.[۶۶] نژادپرستی در اسرائیل به دو صورت
دیده می‌شود: نژادپرستی از سوی یهودیان بر ضد اعراب[۶۷] و تبعیض نژادی بین گروه‌های
مختلف یهودی (از جمله علیه یهودیان اتیوپیایی، یهودیان هندی، یهودیان میزراحی و
یهودیان رنگین پوست).[۶۸] تبعیض بر ضد اعراب مسلمان در ابعاد مختلفی از جمله
سیاستها، آموزش، دیدگاه‌های فردی و رسانه دیده می‌شود.[۶۹]

تبعیض جنسیتی نیز در گروه‌های متعصب یهودی وجود دارد مانند ممنوعیت استفاده از «شال
دعا» برای زنان یا با صدای بلند دعا خواندن.[۷۰] ماه مه ۲۰۱۳ در کنار دیوار ندبه با
پرتاب بطری آب و سنگ توسط مردان و دختران متعصب یهودی به سمت «زنان دیوار» (زنان
یهودی که تابوی شال دعای مردانه را شکسته بودند) شدت درگیری به حدی رسید که به
مداخله مأموران پلیس و بازداشت افراد متعصب منجر شد. بی‌بی‌سی فارسی با اشاره به
تعصبات دینی در جامعه لائیک اسرائیل از این موضوع خبر داد و افزود که چندی پیش از
این رویداد دادگاهی رای داده بود که نباید کسی را از عبادت با پوشش دلخواهش منع کرد
اما این رای با انتقادات شدید یهودیان متعصب روبرو شد. گروه‌های متعصب خواستار
اجرای قوانین شریعت به طور کامل و اجرای مراسم ازدواج و طلاق به طور مذهبی تحت نظر
و تابعیت خود هستند. دادستان کل اسرائیل به دولت توصیه کرده بود که برای پیشگیری از
جدایی زنان از مردان در اتوبوس، گورستان و بیمارستان قوانینی تصویب شوند و قرار بود
که دولت ائتلافی معافیت طلاب دینی یهودی از خدمت نظام وظیفه را پایان دهد و دروس
تحت تسلط مذهبیون در مدارس را مورد بازنگری قرار دهد.[۷۰]

زنان در محیط‌های مذهبی اسرائیل اجازه ندارند دامن کوتاه بپوشند.[۷۱] اوائل دسامبر
۲۰۱۶ پارلمان مقرراتی را وضع کرد که در آن لباس‌های «آستین حلقه‌ای، تاپ، دامن
کوتاه و سه‌ربع، دمپایی، صندل و لباس‌هایی با شعار سیاسی» را مصداق «پوشش نامناسب»
خواند و تعیین کرد که افراد بالای ۱۴ سال چه کارمند چه بازدیدکننده با چنین پوششی
اجازه ورود به این ساختمان را ندارند. ۵ دسامبر مأموران نگهبانی پارلمان، با عنوان
پوشش نامناسب، مانع ورود برخی زنان شدند. ۱۴ دسامبر حدود ۳۰ زن بیشتر از دستیاران و
مشاوران اعضای کنست (پارلمان اسرائیل) مقابل این ساختمان تجمع اعتراضی تشکیل دادند؛
موضوع مورد بحث اندازه گرفتن دامن توسط نگهبانان بود و اینکه در این مقررات تعیین
نشده که چه اندازه‌ای از دامن، کوتاه قلمداد می‌شود. ۱۵ دسامبر ۲۰۱۶ بی‌بی‌سی فارسی
با اشاره به مجموع این رویدادها، به نقل از رویترز از حمایت رئیس کنست، یوری
الدشتاین از موضوع پوشش مناسب در پارلمان اسرائیل خبر داد؛ وی در این باره گفت که
کنست تبدیل به «ایران یا طالبان» نشده است.[۷۱]

۶۵ درصد اسرائیلی‌های ۱۸ ساله به بالا، مالک خانه خودشان هستند؛ ۸۴ درصد افراد
بالای پنجاه سال به بالا نیز، مالک خانه‌شان هستند.[۷۲] در مورد مالکیت زمینها،
تبعیضی بین اعراب و یهودیان وجود دارد، چرا که حدود ۱۳ درصد از زمینهای اسرائیل در
مالکیت سازمان Jewish National Fund است و اعراب اجازه خرید این زمینها را
ندارند[۷۳]. همچنین در برخی مناطق نگب و الجلیل، از تملک زمینها توسط اعراب جلوگیری
می‌گردد.[۷۴]

نیروهای دفاع اسرائیل که اسم مخفف آن به عبری «تزاحال» نامیده می‌شود، متشکل از سه
نیروی زمینی، هوایی و دریایی است که زیر نظر مستقیم ستاد کل فرماندهی و عملیات
اداره می‌شوند.

اسرائیل خود را توان نظامی برتر خاورمیانه می‌داند و راهبرد اصلی این کشور بر این
اصل استوار است که هیچ کشوری درمنطقه نباید از او پیشی گیرد، و مقابله اسرائیل با
توان هسته‌ای ایران نیز از این راهبرد سرچشمه می‌گیرد.[۷۷]

این کشور هر ساله چند میلیارد دلار از تجهیزات نظامی خود را به کشورهای دیگر جهان
صادر می‌کند. کشورهای چین، هند و ایالات متحده آمریکا از جمله مشتریان کلان تجهیزات
نظامی تولید شده در صنایع نظامی اسرائیل هستند.[۵۵][۵۶]

گفته می‌شود که اسرائیل از دهه پنجاه میلادی برنامه هسته‌ای داشته‌است، اما دولت
اسرائیل هیچ‌گاه در اختیار داشتن جنگ‌افزار هسته‌ای را تأیید یا تکذیب نکرده‌است، و
در این رابطه «سیاست ابهام» را در پیش گرفته‌است.[۷۸]

این کشور هم‌چنین با آن‌که عضو آژانس بین‌المللی انرژی اتمی است، اما هیچ‌گاه
پیمان‌نامه منع گسترش سلاح‌های هسته‌ای را امضا نکرده‌است.

مرکز تحقیقات هسته‌ای نگب در ده کیلومتری شهر دیمونا قرار دارد که بر باور عمومی،
بخش مهمی از «برنامه هسته‌ای اسرائیل» را تشکیل می‌دهد. در سال ۱۹۸۶ یک تکنسین
هسته‌ای اسرائیلی، برای اولین‌بار، اطلاعات و تصاویری محرمانه از داخل رآکتور
دیمونا و کلاهک‌های اتمی اسرائیل را در اختیار هفته‌نامه بریتانیایی ساندی‌تایمز
قرار داد و به این ترتیب، مدارکی در تأیید حدس و گمان‌های موجود، در مورد زرادخانه
هسته‌ای اسرائیل را منتشر کرد.[۷۹]

به نوشتهٔ هفته‌نامه دفاعی جینز اسرائیل ششمین قدرت هسته‌ای جهان محسوب می‌شود. این
هفته‌نامه هم‌چنین مدعی شده که اسرائیل دارای ۱۰۰ تا ۳۰۰ کلاهک هسته‌ای است که از
نظر تعداد دارا بودن کلاهک هسته‌ای با بریتانیا برابری می‌کند.[۷۷]

اسرائیل در حال حاضر درگیر نزاع با فلسطینیان در سرزمین‌هایشان است. سرزمین‌هایی که
از بعد از جنگ ۶ روزه ۱۹۶۷ به اشغال اسرائیل درآمده‌است و این به رغم امضا قرارداد
اسلو در ۱۳ سپتامبر ۱۹۹۳، مورد اختلاف می‌باشد.

فلسطینیان خواستار آنند که نوار غزه و کرانه باختری رود اردن که به ترتیب در غرب و
شرق اسرائیل قرار دارند، طبق طرح تقسیم سازمان ملل به یک کشور مستقل (و ترجیحاً
به‌هم‌پیوسته) تبدیل شود. مذاکرات، تهدیدات و جنگ‌های هر از چند یک بار میان
اسرائیل با سوریه و لبنان در جهت رسیدن به نقطه ثبات هنوز به نتیجه‌ای نرسیده‌است.



https://fa.wikipedia.org/wiki/%D9%85%D8%AD%D9%85%D8%AF%D8%AD%D8%B3%DB%8C%D9%86_%D8%A8%D8%A7%D9%82%D8%B1%DB%8C

محمد حسین افشردی معروف به محمد باقری (متولد ۱۳۳۹) سرلشکر سپاه پاسداران و رئیس
ستاد کل نیروهای مسلح جمهوری اسلامی ایران است.

او پیش از این در سمت‌های معاون ارکان و امور مشترک ستادکل، معاون اطلاعات و عملیات
ستاد کل نیروهای مسلح مسئولیت داشته است.[۲] سردار سرلشکر محمد باقری از فرماندهان
جنگ ۸ ساله ایران و عراق است که به گفته خود از زمانی که حوادث کردستان شروع می‌شود
به عضویت در سپاه پاسداران درآمده و از تابستان سال ۵۹ به عضویت سپاه پاسداران
می‌رسد. وی دارای سابقه جانبازی نیز هست.[۱] وی برادر حسن باقری، از فرماندهان کشته
شده ایران در دوران جنگ ایران و عراق است.

محمد باقری از ۸ تیر ۹۵ با حکم رهبری جایگزین حسن فیروزآبادی در ستاد کل نیروهای
مسلح شد.[۳]

او در مورد علت تغییر نام خانوادگی از افشردی به باقری، این توضیح را داده است:
«ماه اول جنگ به اهواز رفتم و در جبهه خوزستان حاضر شدم، اخوی به من تذکر دادند که
نام من در جبهه برای عدم شناسایی به حسن باقری تغییر کرده است، من سعی کردم با اسم
واقعی خود حرکت کنم ولی به اندازه‌ای شباهت چهره ما زیاد بود که همه متوجه می‌شدند
ما برادر هستیم در نتیجه من نیز تغییر نام دادم و شدم محمد باقری و به احترام اخوی
این اسم برای ما باقی ماند.»[۴]

محمد باقری در زمان پیروزی انقلاب، در سال آخر دبیرستان تحصیل می‌کرد. پس از پیروزی
انقلاب به سمت مسیر دروس فنی دانشگاه رفت و در رشته مهندسی مکانیک دانشگاه پلی
تکنیک آن زمان پذیرفته شد و تا انقلاب فرهنگی هم در دانشگاه مشغول تحصیل بود اما از
زمانی که دانشگاه‌ها در بهار ۵۹ به سبب انقلاب فرهنگی تعطیل و حوادث کردستان شروع
شد، از تابستان سال ۵۹ در سپاه مشغول فعالیت شد.[۲]

محمد باقری دارای مدرک دکتری جغرافیای سیاسی و ژئوپلیتیک از دانشگاه تربیت مدرس و
از اعضای هیئت علمی دانشگاه عالی دفاع ملی است. او علاوه بر ایفای مسئولیت‌های
اجرایی به تدریس در دانشگاه عالی دفاع ملی و دانشگاه تربیت مدرس نیز اشتغال
دارد.[۱]

تحصیلات و تحقیقات محمد باقری در زمینهٔ جغرافیای سیاسی متمرکز است. او مقالاتی در
این حوزه منتشر کرده و از اعضای هیئت علمی برگزارکنندهٔ چند همایش در این زمینه
است. او همچنین در کنار دکتر دره میرحیدر و چند فرمانده سپاه از جمله قالیباف، رحیم
صفوی و غلامعلی رشید و امید شجاعیاز مؤسسان انجمن ژئوپلیتیک ایران به شمار
می‌رود.[۵]

سردار باقری در سال ۱۳۸۷ همراه با سردار مصطفی ایزدی، با دریافت درجه از دستان
فرمانده کل قوا به درجه سرلشکری منصوب شده است.[۲] باقری از معدود فرماندهان نظامی
است که پیش از رسیدن به فرماندهی کل سپاه و ارتش و یا ریاست ستادکل نیروهای مسلح به
درجه سرلشکری ارتقا یافته بود.[۶]

سرلشکر باقری با توجه تجربه حضور در بخش‌های اطلاعاتی و عملیاتی نیروهای مسلح، در
بررسی و تصویب طرح‌های مهمی چون حمله به عمق ۱۰ کیلومتری خاک عراق در سال ۱۳۷۵ جهت
مبارزه با حزب کومله و حزب دموکرات کردستان و تحرکاتی که غرب کشور انجام می‌دادند،
نقش ویژه‌ای داشت. در آن زمان، سپاه پاسداران عملیاتی به فرماندهی سردار احمد کاظمی
طراحی کرد که به مرکزیت این مجموعه حمله شد و حدود ۲۰۰ دستگاه خودرو اعم از توپ،
نفربر، خمپاره اندازها، واحدهای پیاده و... به مقر اصلی آنها حمله کردند و
گلوله‌باران علیه این مجموعه صورت گرفت که از جمله طراحان و مغزهای متفکر این
عملیات مهم، سرلشکر باقری است.[۲]

چند روز پس از نا آرامی‌های کوی دانشگاه تهران، روزنامه کیهان نامه محرمانه جمعی از
فرماندهان سپاه به محمد خاتمی ریاست جمهوری اسلامی ایران را منتشر کرد. فرماندهان
امضاء کننده نامه به خاتمی نوشته بودند که «کاسه صبر» ایشان لبریز شده و «اگر دولت
نا آرامی‌ها را کنترل نکند» وارد عمل خواهند شد. محمد باقری از جمله امضا کنندگان
این نامهٔ تهدیدآمیز ۲۴ نفر از فرماندهان سپاه به خاتمی پس از حوادث مربوط به حمله
به کوی دانشگاه تهران (۱۸ تیر ۱۳۷۸) است.[۷] نامه فرماندهان به خاتمی بازتاب
گسترده‌ای داشت و بسیاری ناظران، آن را تهدیدی علیه ریاست جمهوری اسلامی ایران
دانستند.[۸]

پایگاه خبری سحام نیوز در گزارشی به نقش محمد باقری در برکناری حسین همدانی از سمت
فرمانده هماهنگ کننده سپاه در سوریه اشاره کرده است. بنا به گزارش سحام نیوز، حسین
همدانی به دلیل عدم توفیق در عملیات‌های نظامی سپاه در این کشور و فشار حسین طائب
از کار برکنار شده است. سحام‌نیوز بر نقش محمد باقری در اعمال فشارها از جانب حسین
طائب به قاسم سلیمانی تأکید کرده است.[۹]

محمد باقری از ۸ تیر ۹۵ با حکم رهبری جایگزین حسن فیروزآبادی در ستاد کل نیروهای
مسلح شد.[۳] او پیش از این در سمت‌های معاون ارکان و امور مشترک ستادکل، معاون
اطلاعات و عملیات ستاد کل نیروهای مسلح مسئولیت داشته است.[۲] برخی علت این
جایگزینی را مشکلات سلامتی حسن فیروزآبادی می‌دانند.[۱۰] همچنین در گمانه‌زنی دیگری
سایت محافظه‌کار «تابناک» نزدیک به محسن رضایی از برکناری حسن فیروزآبادی از ریاست
ستاد کل نیروهای مسلح به خاطر حمایت از توافق‌نامه «برجام» خبر داده است.[۱۱]

یکی از موضوعات مهمی که دربارهٔ سرلشکر باقری مطرح می‌شود، نگاه آینده نگرانه و
استراتژیک وی است. یکی از این طرح‌ها، در توسعه سواحل مکران و حتی نگاه آینده
نگرانه تا قطب جنوب است. معاون سابق ارکان و امور مشترک ستاد کل نیروهای مسلح این
ایده را در اختتامیه همایش توسعه ملی سواحل مکران و اقتدار دریایی جمهوری اسلامی
ایران که در چابهار برگزار شد، مطرح کرد و افزوده بود: «ما از سواحل مکران، دسترسی
مستقیم به آب‌های آزاد و بدون وجود هیچ خشکی در سر راه، به قطب جنوب داریم و
می‌توانیم طبق قوانین بین‌المللی در بخشی از قطب جنوب هم ادعای حاکمیت کنیم.»[۱۲]



https://fa.wikipedia.org/wiki/%D8%A2%D9%85%DB%8C%D8%B2%D8%B4_%D8%AC%D9%86%D8%B3%DB%8C_%DA%AF%D8%B1%D9%88%D9%87%DB%8C

سکس گروهی به نوع خاصی از نزدیکی، آمیزش جنسی یا سکس گفته می‌شود که بین بیش از دو
غیر همجنس و یا همجنس انجام شود. تمرکز این مقاله بر روی سکس میان انسانها است؛ با
این حال سکس گروهی میان گونه‌های دیگر فرمانروی حیوانات مثلاً قوچ و شامپانزه
کوتوله (بونوبو) وجود دارد.

مانند هر نوع نزدیکی، سکس گروهی منجر به ارضا نیاز جنسی بین طرفین می‌شود. این گونه
از سکس از هزاران سال پیش در نقاط مختلف دنیا موجود بوده است.[نیازمند منبع] اما
امروزه این عمل بیشتر در جوامع غربی رواج دارد[نیازمند منبع]، اما در نظر اکثریت
جوامع غربی نیز عملی تابو است.[نیازمند منبع]

هر رفتار جنسی که توسط دو نفر انجام می‌گیرد می‌تواند جزئی از یک سکس گروهی قرار
گیرد، همچنین تعدادی از رفتارهای جنسی فقط با بیش از دو نفر ممکن است. سکس گروهی که
در طی ان یک مرد به چندین زن دخول می‌کند یا چندین مرد به یک زن دخول می‌کنند (نا
همجنس) و یا به صورت چندین مرد یا زن (همجنس) انجام می‌گیرد برخی اوقات دخول
دسته‌جمعی (gang bang) خوانده می‌شود.

سکس گروهی در میان افراد همهٔ گرایش‌های جنسی از هر جنسیتی روی می‌دهد.[نیازمند
منبع]

سکس گروهی می‌تواند شامل سه نفر یا بیشتر از هر جنسیت یا گرایش جنسی باشد. خود
رویدادهای سکس گروهی را می‌شود طبق نوع سکس طبقه‌بندی کرد؛ برای مثال، یک نشست سکس
گروهی دگرجنس‌گرا تنها شامل سکس بین دو جنس مخالف خواهد بود. برخی ضیافت‌ها برای
سکس گروهی ممکن است برای گروه یا گروه‌های خاصی از مردم در نظر گرفته شده باشند. در
جامعهٔ همجنسگرایان مذکر، برخی باشگاه‌های شبانه، گرمابه‌ها، و گروه‌های اینترنتی
هستند که سکس گروهی را برگزار می‌کنند و در آن شرکت می‌جویند. انواع مختلف سکس
گروهی ممکن است شامل تعویض شریک جنسی باشد و یا نباشد. در بعضی باشگاه‌های سکس ورود
همراه با زوج الزامی است و معمولاً تماس فیزیکی واقعی بین افراد زوج‌های مختلف رخ
نمی‌دهد. سکس گروهی ممکن است شامل فعالیتهای سکسی خاصی باشد؛ به عنوان مثال، برخی
شامل برده-اربابی و دگرآزاری هستند در حالی که سکس گروهی تابی‌لاو (Tobylove) و
وانیل (vanilla) این‌گونه نیست.

در بسیاری از فرهنگ‌ها سکس در معرض عموم تابو و غیرقانونی است. همچنین بسیاری از
گروه‌ها سکسی را که تک زوجی نباشد تقبیح می‌کنند. سکس گروهی معمولاً به طور خصوصی
یا در مکان‌های زیرزمینی و مخفی مثل خانه ها؛ مناطق غیر مسکونی مانند جنگل ها؛
ساختمان‌های متروک یا باشگاه‌های خصوصی به وقوع می‌پیوندد. باشگاه‌های سکس غالباً
تنها بر روی اعضا باز هستند، در حالی که مکان‌های کمتر رسمی (توقف گاه‌های کامیون،
مناطق پردرخت، پارکینگ‌ها) می‌توانند نیمه-سری باشند. سکس گروهی همچنین گاهی اوقات
در باشگاه‌های شبانه، حمام‌های عمومی، سالن‌های ماساژ، یا بارها رخ می‌دهد. سکس
گروهی ممکن است جزئی از فعالیتهای اجتماعی دیگر مانند میهمانی‌ها باشد، با این حال
در برخی ضیافت‌ها مانند حمام‌های همجنسگراها اغلب مراجعه کنندگان از حرف زدن اجتناب
می‌کنند.

از آغاز همه گیری ایدز، سکس گروهی عمدتاً فعالیت خطرناکی شمرده می‌شود. در پاسخ به
خطر ابتلا از راه سکس، بعضی از افراد شروع به سازماندهی میمهانی‌های سکس بی خطر تر
کردند[نیازمند منبع] تا به مردمی که از سکس گروهی لذت می‌برند راهی برای شرکت جستن
ارائه دهند. چنین رویدادهایی غالباً شامل دخول یا سکس بدون کاندوم نیست، و بیشتر
گرایش به استمناء گروهی، سکس دهانی محافظت شده، استفاده از اسباب بازیهای سکسی، یا
فعالیت‌های دیگر با حداقل خطر سرایت دارند. در بسیاری از مکانهایی که اغلب سکس
گروهی روی می‌دهد، اغلب کاندوم، دستکشهای لاتکس، چرب کننده یا ابزارهای دیگری برای
سکس کم خطر تر به مشارکت کنندگان ارائه می‌شود. با این وجود، سکسی که احتمال تبادل
مایعات در آن است، یک عامل خطر اصلی برای اچ‌آی‌وی و بیماری‌های دیگر شمرده می‌شود.
رضایت هم می‌تواند مورد مهمی برای شرکت کنندگان در سکس گروهی باشد، زیرا شرکت
کنندگان منفرد ممکن است نخواهند اعمال خاصی را انجام دهند (مثلاً ممکن است تنها سکس
بی دخول بخواهند) و برقراری حدود مشخص قبل از اینکه سکس گروهی شروع شود می‌تواند
مشکل باشد. بیشتر انواع سکس گروهی سازمان یافته، مرزبندی‌ها و محدودیت‌هایی اعمال
می‌کنند یا از رسومی پیروی می‌کنند تا اطمینان حاصل کنند که سکس تماماً رضایتی است؛
به عنوان مثال، بعضی گروها اشارات غیرگفتاری (ارتباط چشمی، اشاره‌های دست) برای
بیان رضایت یا عدم رضایت دارند. بعلاوه، الکل و دیگر داروها ممکن است به عنوان
عوامل خطر برای تماس جنسی ناخواسته حین سکس گروهی دیده شوند.



https://fa.wikipedia.org/wiki/%D8%A7%DB%8C%D8%A7%D9%84%D8%A7%D8%AA_%D9%85%D8%AA%D8%AD%D8%AF%D9%87_%D8%A2%D9%85%D8%B1%DB%8C%DA%A9%D8%A7

مختصات: ۳۸°۵۳′ شمالی ۷۷°۰۱′ غربی﻿ / ﻿۳۸.۸۸۳° شمالی ۷۷.۰۱۷° غربی﻿ / 38.883;
-77.017

ایالات متّحدهٔ آمریکا (به انگلیسی: The United States of America) (با نماد
اختصاری USA) یا آمریکا، کشوری در آمریکای شمالی، و به پایتختی شهر واشینگتن، دی.
سی. است. آمریکا سومین کشور پرجمعیت دنیا و سومین کشور پهناور جهان است، و از لحاظ
نژادی و گوناگونیِ مردم، متنوع‌ترین کشور جهان شناخته می‌شود.[۳] آمریکا با تولید
ناخالص داخلی بیش از ۱۶٬۸ تریلیون دلار در سال، ۲۴٪ تولید ناخالص جهان و ۱۹٪ قدرت
خرید جهان، بزرگ‌ترین اقتصاد در میان کشورهای جهان را داراست.[۴]

نظام حکومتیِ آمریکا در چارچوب قانون اساسی، و براساس سیستم جمهوری فدرال بنیاد
نهاده شده‌است. این کشور در سال ۱۷۷۶ میلادی (۱۱۵۵ ه‍. خ.)، در پی اعلام استقلال و
اتحاد ۱۳ مستعمرهٔ سابق بریتانیا شکل گرفت.

کشور آمریکا از شرق با اقیانوس اطلس، از غرب با اقیانوس آرام، از شمال با کشور
کانادا، و از جنوب با کشور مکزیک همسایه است. این کشور از راه پایگاه دریایی
گوانتانامو نیز مرز مشترک اندکی با کوبا دارد. آمریکا همچنین از طریق آلاسکا با
روسیه مرز آبی دارد. به علاوه، مجموعه‌ای از جزیره‌ها، ناحیه‌ها، و مناطق متعلق به
آمریکا در سراسر جهان پراکنده‌اند.

ایالات متحده آمریکا پس از حضور در جنگ جهانی اول و جنگ جهانی دوم، قدرت اثرگذاری
خود در جهان را گسترش داد. آمریکا به عضویت دائم شورای امنیت سازمان ملل درآمده‌است
و از بنیانگذاران پیمان نظامی ناتو محسوب می‌شود.[۵] و پس از فروپاشی شوروی و پایان
جنگ سرد به‌عنوان یک ابرقدرت منحصربه‌فرد درآمد.[۶] شهروند ایالات متحدهٔ آمریکا را
معمولاً «آمریکایی» می‌نامند.

نام «آمریکا» اقتباسی است از نام آمریگو وسپوچی جهانگرد و کاشف ایتالیایی که توسط
یک نقشه‌ساز آلمانی در سال ۱۵۰۷ میلادی ثبت شد.[۷] «ایالات متحده آمریکا» نیز در
مدارک رسمی نخستین بار در یازدهم ژوئیه سال ۱۷۷۸ میلادی استفاده شد و از آن زمان
تاکنون جاری بوده است.[۸][۹]

این کشور با نام‌های دیگری مانند ایالات متحدهٔ آمریکا، (اِمریکا یا آمریکا) و
ایالات متحده خوانده می‌شود. در فارسی در گذشته به آن (بطور عامیانه) ینگه دنیا[۱۰]
و در نوشته‌ها، اتازونی (برگرفته از واژهٔ فرانسوی États-Unis، به معنای ایالت‌های
متحد)[۱۱] نیز می‌گفتند. «ینگی دنیا» برگرفته از ترکی عثمانی و به‌معنی «دنیای
جدید» است.

ایالات متحدهٔ آمریکا در نیمکرهٔ غربی زمین، و در شمال قارهٔ آمریکا واقع است. این
کشور از ۴۸ ایالت همجوار، و دو ایالت جدا از دیگران (شبه جزیره آلاسکا در شمال شرق
قارهٔ آمریکا و مجمع‌الجزایر هاوایی در اقیانوس آرام) تشکیل شده‌است. همچنین، در دو
منطقهٔ حوزهٔ دریای کارائیب، و نیز بخش‌هایی از اقیانوس آرام، جزایر کوچک و
پراکنده‌ای وجود دارند که قلمرو آمریکا محسوب می‌شوند، ولی به گونه‌ای خودگردان
اداره می‌شوند (مانند پورتو ریکو).[۱۲] آلاسکا بزرگترین[۱۳] و رودآیلند کوچکترین
ایالت در آمریکا می‌باشند.[۱۴]

قسمتی از رشته کوه‌های راکی در غرب آمریکا قرار گرفته‌است که بزرگترین قله آن در
ایالت کلرادو قرار دارد. مرتفع‌ترین نقطه در آمریکا قله کوه مک کینلی (۶۱۹۴ متر) در
آلاسکا می‌باشد. در ۴۸ ایالت پایین نیز مرتفع‌ترین قله بر فراز کوه ویتنی (۴۴۲۱
متر) در کالیفرنیا قرار دارد. رودخانه می‌سی‌سی‌پی بزرگ‌ترین و مهم‌ترین رودخانه
آمریکای شمالی و چهارمین رودخانه طولانی جهان در آمریکا قرار دارد. این رودخانه که
به رودخانه میسوری می‌پیوندد، نقش تجاری و اقتصادی مهمی برای آمریکا دارد. قسمتی از
آبشار نیاگارا در مرز بین آمریکا و کانادا قرار دارد و از جاذبه‌های طبیعی توریستی
در آمریکا به شمار می‌رود.

از نظر کل وسعت آب و خاک، آمریکا بعد از روسیه و کانادا، سومین کشور پهناور جهان
است.[۱۵] به طور تقریبی، کشور آمریکا، شش برابر بزرگ‌تر از ایران، ۲۵ درصد بزرگ‌تر
از استرالیا، ۳۵ برابر بزرگ‌تر از انگلستان، ۱۴ برابر بزرگ‌تر از فرانسه، و نصف
روسیه است.

همچنین این کشور، کمتر از یک سوم قارهٔ آفریقا، نصف آمریکای جنوبی، اندکی بزرگ‌تر
از برزیل، ۳۰۰ برابر بزرگ‌تر از کشور هائیتی، و دو و نیم برابر بزرگ‌تر از مجموع
کشورهای اروپای غربی است.

ایالات متحدهٔ آمریکا از شمال با کشور کانادا، و در جنوب با کشور مکزیک مرز خاکی
دارد. این کشور در شمال غرب قارهٔ آمریکا و سواحل آلاسکا نیز با روسیه مرزهای مشترک
آبی دارد. ۴۸ ایالت به هم پیوسته که خاک اصلی آمریکا را تشکیل می‌دهند، از شرق و
جنوب شرقی به اقیانوس اطلس و خلیج مکزیک، و از غرب به اقیانوس آرام منتهی می‌شوند.
ایالت آلاسکا نیز از شمال به اقیانوس منجمد شمالی، از غرب به تنگهٔ برینگ، و از
جنوب غربی به اقیانوس آرام ختم می‌شود. مجمع‌الجزایر هاوایی هم در جنوب غرب خاک
اصلی آمریکا و در اقیانوس آرام واقع شده‌اند.

مناطق جغرافیایی و فرهنگی ایالات متحدهٔ آمریکا عبارت‌اند از: نیوانگلند، ایالت‌های
ساحلی اقیانوس اطلس، ایالت‌های جنوب، ایالت‌های غرب میانه (میدوست)، ایالت‌های جنوب
غربی آمریکا و ایالت‌های غرب.

کشور ایالات متحدهٔ آمریکا در مجموع ۹٬۸۲۶٬۶۳۰ کیلومتر مربع وسعت دارد[۱۶] که البته
۴۷۰ هزار کیلومتر آنرا جزایر پراکنده و تحت قلمرو آمریکا در اقیانوس آرام و دریای
کارائیب تشکیل می‌دهند.

جمعیت ایالات متحده آمریکا بر پایه برآورد سال ۲۰۱۵ ادارهٔ آمار ایالات متحده
آمریکا در حدود ۳۱۶٬۱۵۸٬۶۹۱ نفر تخمین زده شده است.[۱۷]

نرخ کلی باروری در ایالات متحده آمریکا بر پایه برآورد سال ۲۰۱۱ در حدود ۱٫۸۹ فرزند
برای هر زن است.

در این آمار، نژاد اسپانیایی‌تبار (موسوم به هیسپانیک، یا لاتینو) همراه با نژاد
سفید محاسبه شده‌است. بر اساس بررسی سال ۲۰۰۰ مهاجران کشورهای دیگر به ترتیب جمعیت
برابر بودند:مکزیک(۱۷۳٬۹۱۹ مهاجر)، چین(۴۵٬۶۵۲)، فیلیپین(۴۲٬۴۷۴)، هند(۴۲٬۰۴۶)،
ویتنام(۲۶٬۷۴۷)، السالوادور(۲۲٬۵۷۸)هائیتی(۲۲٬۳۶۴)، کوبا(۲۰٬۸۳۱)، جمهوری
دومینکن(۱۷٬۵۳۶)، روسیه(۱۷٬۱۱۰)، جامائیکا(۱۶٬۰۰۰)کانادا(۱۶٬۲۱۰)، کره(۱۵٬۸۳۰)،
اوکراین(۱۵٬۸۱۰)، پاکستان(۱۴٬۵۳۵)، کلمبیا(۱۴٬۴۹۸)، بریتانیا(۱۳٬۳۸۵)، بوسنی و
هرزگوین(۱۱٬۸۲۸)، گواتمالا(۹٬۹۷۰)، ایران(۸٬۹۱۵ بنگرید به ایرانیان مقیم
آمریکا)[۱۸]

کشور ایالات متحدهٔ آمریکا دارای زبان رسمی نیست، گرچه انگلیسی آمریکایی نقش زبان
ملی را دارد و در عمل نیز زبان اصلی کشور است. یکی از پیش‌نیازهای مهاجرت و اقامت
در آمریکا برای خارجیان، تسلط نسبی به زبان انگلیسی است.[۱۹]

همچنین زبان انگلیسی در ۲۸ ایالت به‌عنوان زبان رسمی شناخته می‌شود، و فعالیت‌هایی
برای به رسمیت شناختن انگلیسی به‌عنوان زبان رسمی دولتی نیز در جریان است.[۲۰][۲۱]

بیش از ده هزار سال است که انسان در قارهٔ آمریکا زندگی می‌کند.[۲۴] قاره آمریکا
توسط کریستف کلمب و در سال ۱۴۹۲ کشف شد اما او به اشتباه فکر کرد که آنجا هندوستان
است اما مدت‌ها بعد آمریگو وسپوچی[۲۵]‏ اعلام کرد که این قاره جدیدی است.[۲۶] اما
تاریخ آمریکا به‌عنوان یک کشور مستقل به سال ۱۷۸۳ میلادی بازمی‌گردد که در آن
آمریکا بر طبق معاهدهٔ پاریس به رسمیت شناخته گردید.[۲۷]

قبل از اعلام استقلال آمریکا در سال ۱۷۷۶،[۲۸] آمریکا مجموعه‌ای از مستعمرات
اروپایی بود. بطور مثال، اسپانیایی‌ها در منطقهٔ فلوریدای امروزی ساکن شدند،
بریتانیایی‌ها شهر جیمز تاون در ویرجینیای امروزی را آباد کردند، هلندی‌ها نیو
آمستردام را که اکنون نیویورک خوانده می‌شود ساختند، و فرانسوی‌ها نیز در ایالت
جنوبی لوئیزیانا و اطراف رودخانه می‌سی‌سی‌پی ساکن شدند. ایالت تگزاس بطور نمونه در
تاریخ خود زیر شش پرچم مختلف قرار داشته است.

به تدریج با رشد و توسعه کشور، بخش‌های زیادی از مستعمرات سیزده‌گانه رفته رفته
شاهد درگیری و شورش علیه حکومت بریتانیا شدند. بدین ترتیب جنگ‌های انقلاب آمریکا از
آوریل ۱۷۷۵ با نبرد لگزینگتون آغاز شد، و سرانجام در سال ۱۷۸۳ در پی امضای قرارداد
صلح با بریتانیا پایان یافت. نهایتاً استقلال ۱۳ مستعمرهٔ آمریکای شمالی با صدور
اعلامیه استقلال آمریکا در ۴ ژوئیه ۱۷۷۶ محقق شد.[۲۹]

در این دوره آمریکا متشکل از ۱۳ ایالت خودمختار بود که تعارض قوانین هر ایالت مانند
مالیات بر واردات باعث رکود اقتصادی و در نتیجه شورش‌هایی مانند شورش شیز شد به
همین دلیل ۵۵ نماینده از ۱۲ ایالت (به جز رودآیلند) در فیلادلفیا من‌جمله جورج
واشنگتن، بنجامین فرانکلین و جیمز مدیسون قانون اساسی ایالات متحده آمریکا را تصویب
کردند که اکنون نیز قانون اساسی آمریکا است و از آن موقع ۲۵ اصلاحیه خورده‌است.[۲۹]

با شروع قرن جدید و انتقال پایتخت از فیلادلفیا به واشینگتن، دی. سی. و خرید
لوئیزیانا در سال ۱۸۰۳ وسعت آمریکا شروع به گسترش بسیاری نمود، و بریتانیا که
موقعیت خود را در خطر می‌دید در سال ۱۸۱۲ بار دیگر به آمریکا قشون کشی کرده و
پایتخت جدید آمریکا را به آتش کشانید، اما موفق به استقرار در منطقه نگردید.

دو واقعهٔ بزرگ و پرتنش دیگر در تاریخ آمریکا در قرن نوزدهم یکی جنگ داخلی آمریکا و
ترور آبراهام لینکلن در دهه شصت پس از اعلامیه آزادی بردگان توسط متمم سیزدهم قانون
اساسی ایالات متحده آمریکا بود. سال ۱۸۶۱ شاهد جنگ داخلی آمریکا بود که با ۶۰۰٬۰۰۰
تلفات و ۵۰۰٬۰۰۰ نفر زخمی، خونین‌ترین جنگ در تاریخ این کشور بوده‌است.[۳۰] علت این
جنگ به عدول ایالت‌های جنوبی مشهور به ایالات مؤتلفه آمریکا از حاکمیت مرکزی فدرال
آمریکا بازمی‌گردد که خواهان اختیارات مستقل (از جمله ادامه و گسترش اقتصاد برده
داری) در اداره ممالک خود بودند. این جنگ در سال ۱۸۶۵ با پیروزی شمالی‌ها به
فرماندهی یولیسیز سایمن گرانت بر رابرت ای لی، پایان گرفت.[۳۱]

آمریکا در سالیان بعد از جنگ داخلی خود را مشغول به کشورگشایی (همانند خرید آلاسکا
از روسیه) و توسعه صنعت و اقتصاد در سطح جهانی کرد. جنگ جهانی اول که هیچ صدمه‌ای
به آمریکا وارد نگردانید دلیل رشد و ترقی هر چه سریعتر کشور گشت تا اینکه حادثه
سقوط بازار آزاد آمریکا در ۱۹۲۹ آغازگر یک دوره رکود اقتصادی چند ساله محسوب
می‌گردد که در آن نزدیک به یک چهارم جمعیت آمریکا شغل‌های خود را از دست دادند.[۲۷]

با پیروزی و غلبهٔ متفقین در جنگ جهانی دوم و شکست نهایی آلمان نازی در این جنگ و
تخریب شدید زیرساخت‌های اقتصادی و صنعتی اروپا، آمریکا که باز کم‌ترین خسارات را
متحمل شده بود، به‌عنوان قدرت بزرگ جهانی پدیدار شد. حذف شدن اتحاد جماهیر شوروی از
صحنهٔ رقابت با آمریکا در میادینی چون جنگ سرد، جنگ ویتنام، و جنگ کره، عملاً
آمریکا را رفته رفته در موقعیت منحصربه‌فردی در جهان قرار داد.[۳۲]

وقایع یازدهم سپتامبر آغازگر دوران جدیدی از تمرکز و حضور نظامی آمریکا در کشورهای
خاورمیانه و افغانستان بود که تا به امروز ادامه دارد.

نظام سیاسی ایالات متحده آمریکا در چارچوب یک قانون اساسی و به صورت یک نظام فدرالی
است که از ویژگی‌های حکومتی این کشور به شمار می‌رود. سیستم تفکیک قوا در این کشور
به شکل کاملاً بارزی به مرحله اجرا درآمده‌است. بنیان گذاران و نویسندگان اعلامیه
استقلال ایالات متحدهٔ آمریکا و قانون اساسی ایالات متحده به دلیل نگرانی از ظهور
نظام سلطنتی اروپایی که در آن پادشاه قدرت مطلق را در دست داشت، نظام سیاسی جدید
خود را به گونه‌ای طراحی کردند که در آن فرد یا نهادی نتواند قدرت مطلق بدست
آورد.[۳۳] این قوانین همچنین طوری در نظر گرفته شده‌اند که از قدرت گرفتن بیش از حد
اکثریت بر اقلیت‌ها،[۳۴] و نیز هر یک از شاخه‌های ۳گانهٔ قدرت ممانعت بعمل
آورد.[۳۵]

بر اساس قانون اساسی ایالات متحده آمریکا، قوهٔ مقننه و یا کنگره ایالات متحدهٔ
آمریکا از دو مجلس تشکیل شده‌است که مسؤولیت قانونگذاری را به طور کامل بر عهده
دارند: مجلس نمایندگان و مجلس سنا. بر اساس نظام انتخاباتی آمریکا، نمایندگان با
رأی مستقیم و برابر مردم انتخاب می‌شوند.[۳۶]

رئیس جمهور ایالات متحدهٔ آمریکا نیز به‌عنوان رئیس قوهٔ مجریه و فرمانده کل قوا با
رأی مستقیم مردم و از طریق آرای هیئت الکترال انتخاب می‌شود و در برگزیدن مشاورانش
به‌عنوان وزرا اختیارات تام دارد. در حقیقت رئیس جمهور، نیازی به کسب رأی اعتماد از
کنگره ندارد و کنگره نیز متقابلاً نمی‌تواند با رأی عدم اعتماد، هیئت دولت و یا
وزرا را برکنار کند.

سومین شاخه از نظام سیاسی آمریکا، سیستم حقوقی ایالات متحدهٔ آمریکا است که کاملاً
مستقل عمل می‌کند و نه قوهٔ مجریه و نه قوهٔ مقننه نمی‌توانند بر روند
تصمیم‌گیری‌های آن تأثیر بگذارند. به عبارت دیگر، رئیس جمهور و یا کنگره نمی‌توانند
مصوبات قانونی دیوان عالی فدرال ایالات متحدهٔ آمریکا را باطل اعلام کنند و یا از
اجرای آنان سر باز زنند. نظام حزبی در ایالات متحدهٔ آمریکا نیز در شکل‌دهی به
سیاست و حکومت این کشور، نقش مهمی دارد.

ایالات متحده آمریکا به کمک توانایی‌های اقتصادی و نظامی قابل توجه خود، نقش مهمی
را درسیاست جهانی ایفا می‌کند. این کشور عضو ثابت شورای امنیت سازمان ملل است و
دفتر مرکزی سازمان ملل در شهر نیویورک قرار دارد. به استثنای کشورهای ایران، کره
شمالی و سودان، کوبا، ونزوئلا و بولیوی،[۳۷] سایر کشورها دارای روابط دیپلماتیک
رسمی با آمریکا هستند.

آمریکا بوسیله قرارداد تجارت آزاد آمریکای شمالی و سازمان کشورهای آمریکایی با
همسایگان خود (کانادا و مکزیک) روابط نزدیکی دارد. دولت این کشور هرساله میلیاردها
دلار کمک مالی برای توسعه کشورهای دیگر اختصاص می‌دهد، اما درصد این کمک‌ها از
تولید ناخالص ملی نسبت به دیگر کشورهای کمک کننده، پائین است.

رئیس جمهور آمریکا یکی از عوامل اصلی تعیین کنندهٔ جهت‌های کلی سیاست خارجی آمریکا
است. بسیاری از مدارک و اسناد دوران هر رئیس جمهور امروزه در کتابخانه‌های ویژه هر
رئیس جمهور موجود است. کنگره آمریکا بودجه‌های کمک‌های خارجی را تعیین می‌کند،
تحریم‌های خارجی وضع می‌کند، و به کمک کمیته‌های مخصوصی در مسائل سیاست خارجه
اختیارات بررسی و بازبینی امور ویژه (همانند بررسی عملکرد افراد در ماجرای
ایران-کنترا) را دارد.

بسته به نوع حزب یا گروه در قدرت در هر برهه از زمان (همانند حزب دموکرات یا حزب
جمهوریخواهان)، سیاست خارجهٔ آمریکا تحت تأثیر تحولات و گرایش‌های خاص آن حزب یا
گروه قرار می‌گیرد.[۳۸] گروه‌های لابی نیر دارای قدرت نفوذ زیادی در تصمیم‌گیری‌های
سیاست خارجه هستند.

البته ناحیهٔ واشینگتن، دی. سی. جزو هیچ‌یک از ایالات آمریکا نیست و در منطقهٔ
خودمختار کلمبیا قرار دارد. ناحیهٔ کلمبیا، در اصل بخشی از ایالت مریلند بود که در
سال ۱۷۹۰ برای تأسیس مرکز آمریکا، یعنی شهر واشینگتن، دی.سی. در نظر گرفته شد.

اگر لس‌آنجلس بزرگ را متشکل از ریورساید، سن برناردینو، انتاریو، لانگ بیچ، سنتا
آنا و خود شهر لس آنجلس حساب کنیم، این منطقه شهری بیش از ۱۷٬۸۰۰٬۰۰۰ سکنه خواهد
داشت که پس از کلانشهر نیویورک بزرگترین منطقه شهری ایالات متحده خواهد بود.

در اواخر قرن نوزدهم میلادی در ایالات متحده آمریکا نزدیک به ۱۶۰٬۰۰۰ دانشجو در
۱٬۰۰۰ دانشگاه در سرتاسر کشور مشغول به تحصیل بودند. برخی از موسسات دانشگاهی
آمریکا (همانند دانشگاه تنسی بطور نمونه) قبل از تأسیس ایالتی که در آن واقع بودند
تأسیس شدند. در این میان، و در بین موسسات آموزش عالی در آمریکا، موسسات زیر دارای
کهن‌ترین سابقه هستند:

امروزه هزینهٔ آموزش و تحصیلات در سطوح مدرسه‌ای و متوسطه در ایالات متحده را
اکثراً دولت پرداخت می‌کند. ایالات متحده با داشتن قریب به ۵٬۸۰۰ دانشگاه و یا
مؤسسه آموزش عالی[۴۳] تقریباً امکان تحصیلات در سطوح آموزش عالی را برای تمامی
افراد جامعه فراهم کرده‌است. وام‌های کم‌بهره، کمک هزینه‌های بلاعوض، و انواع
بورس‌های تحصیلی، از اقسام راه‌هایی‌اند که دانشجویان اقدام به پرداخت شهریه‌های
خود می‌کنند. در این میان دانشگاه ایالتی اوهایو با داشتن بیش از ۵۳٬۷۱۵ دانشجو در
یک پردیس، پرجمعیت‌ترین دانشگاه آمریکا محسوب می‌شود.[۴۴]

در میان آمریکاییان بالای ۲۵ سال، ۸۴٫۶ درصد از دبیرستان فارغ‌التحصیل شده‌اند،
۵۲٫۶ درصد وارد کالج، دانشگاه یا مؤسسات دیگر آموزش عالی شده‌اند، ۲۷٫۲ درصد مدرک
کارشناسی دریافت کرده‌اند، و ۹٫۶ درصد دارای مدارک کارشناسی ارشد و بالاتر
هستند.[۴۵]

تقریباً ۹۹ درصد آمریکاییان دارای حداقل سواد پایه هستند. در طبقه‌بندی سازمان ملل
متحد، شاخص آموزشی در کشور ایالات متحده ۰٫۹۷ است که در رتبه دوازدهم جهانی جای
دارد.[۴۶] در سال ۲۰۱۲ ایالات متحده آمریکا در میان کشورهای دنیا از نظر تعداد
تحصیل کردگان آموزش عالی به نسبت جمعیت در رتبه چهارم جهان قرار داشت.[۴۷]

پژوهش و توسعه در آمریکا در دو جبهه دولتی و خصوصی با هم رقابت می‌کنند. دره
سیلیکون نمونه بارزی از فعالیت‌های بخش خصوصی در توسعه صنعت و فناوری آمریکاست. از
سوی دیگر مراکز ملی همانند آزمایشگاه‌های فدرال، ناسا، و مؤسسات ملی بهداشت ایالات
متحده آمریکا در پیشبرد صنعت و فناوری کشور نقش کلیدی بر عهده دارند.

آمریکا یکی از تنها سه کشور دنیا است که هنوز رسماً از سامانه استاندارد بین‌المللی
یکاها استفاده نمی‌کند و بلکه پایبند به دستگاه امپراتوری بریتانیااست.[۴۸] با
اینحال سیستم متریک رفته رفته در صنعت و سطوح دانشگاهی به تدریج رواج می‌یابد.

ایالات متحدهٔ آمریکا اقتصاد کاپتالیستی از نوع سرمایه‌داری انحصاری دارد. ویژگی
بارز اقتصاد ایالات متحدهٔ آمریکا عبارت است از تسلط انحصارها در رشته‌های مختلف،
که برمبنای منابع طبیعی فراوان، زیربنای توسعه‌یافته، تولید انبوه، و مصرف زیاد
استوار است. تولید ناخالص داخلی ایالات متحدهٔ آمریکا با بیش از ۱۳ تریلیون (۱۳٬۰۰۰
میلیارد) دلار،[۵۱] یعنی حدود ۲۰٪ تولید ناخالص جهان، نخستین اقتصاد بزرگ جهان
است.[۵۲]

از لحاظ حجم مبادلات، ایالات متحده بزرگ‌ترین واردکننده، و - پس از آلمان و چین -
سومین صادرکنندهٔ بزرگ جهان است.[۵۳] کانادا، چین، مکزیک، ژاپن و آلمان، به ترتیب
بزرگ‌ترین شرکای تجاری آمریکا هستند.[۵۴] آمریکا در دههٔ اخیر بزرگ‌ترین بدهی جهان
را نیز بر شانه داشته‌است.[۵۵]

بزرگ‌ترین اقلام صادراتی آمریکا بترتیب تجهیزات صنعتی (۲۹٫۸٪)، ماشین‌آلات (۲۹٫۵٪)،
کالاهای مصرفی غیر اتومبیل (۱۲٫۴٪)، خودرو و تولیدات وابسته (۹٫۳٪)، تولیدات صنایع
غذایی (۸٫۳٪)، و تولیدات صنایع هوایی (۶٫۶٪) هستند، در حالی که بزرگ‌ترین اقلام
وارداتی به آمریکا کالاهای مصرفی غیر اتومبیل (۲۳٪)، سوخت (۲۲٫۱٪)، ماشین‌آلات
(۱۹٫۹٪)، تجهیزات صنعتی (۱۴٫۸٪)، تولیدات خودرو (۱۱٫۱٪)، صنایع غذایی (۴٫۲٪)، و
صنایع هوایی (۱٫۷٪) هستند.[۵۶]

اما بزرگ‌ترین محصولات تولیدی آمریکا مواد شیمیایی، تولیدات نفتی، فولاد، خودرو،
تولیدات صنایع هوایی، ارتباطات، الکترونیک، تولیدات غذایی و مصرفی، و صنایع معدن و
چوب هستند.[۵۷] آمریکا همچنین در تولید برق،[۵۸] ظرفیت پالایش نفت،[۵۹] ذخیره‌های
ذغال سنگ،[۶۰] تولید انرژی بادی،[۶۱] و انرژی هسته‌ای[۶۲] در جهان، رتبه نخست را
دارا است.

بیشتر چرخ‌های اقتصادی آمریکا متعلق به بخش خصوصی است، تا جاییکه بخش دولتی فقط
۱۲٫۴٪ تولید ناخالص ملی را سالیانه باعث می‌شود.[۶۳] با اینحال ۷۵٪ تولید ناخالص
ملی محصول بخش خدماتی بوده‌است. با اینکه تولیدات کشاورزی آمریکا حدود ۱٪ تولید
ناخالص ملی این کشور است، همین سطح تولید حدود ۶۰٪ کل تولیدات کشاورزی جهان را
تشکیل می‌دهد.

بخش بهداشت و خدمات اجتماعی با داشتن ۱۶ میلیون نفر شاغل، بزرگ‌ترین بخش اشتغال
آمریکا را تشکیل می‌دهد.[۶۹] از لحاظ مجموع ساعات کاری در طول سال، آمریکایی‌ها
بیشترین تعداد روز در سال را کار می‌کنند.[۷۰] با این حال در مقایسه با کشورهای
صنعتی دیگر، از نظر تولید بر حسب ساعات کاری آمریکایی‌ها از برخی کشورهای اروپایی
عقب ترند.[۷۱]

در میان ۵۰ ایالت آمریکا، از لحاظ درآمد سرانه،[۷۲] ایالت نیوجرسی در رتبه اول، و
ایالت می‌سی‌سی‌پی در رتبه آخر در مقایسه با ایالات دیگر قرار دارند.[۷۳] نزدیک به
۱۳٪ آمریکاییان در زیر خط فقر تعیین شده توسط دولت فدرال قرار دارند[۷۴] و فاصله
طبقاتی بین بالاترین و پایین‌ترین قشرها جامعه آمریکا همچنان در حال افزایش
است.[۷۵]

در سال ۲۰۱۰ به ازای هر ۱٬۰۰۰ آمریکایی ۷۹۷ اتومبیل در این کشور وجود داشت[۷۷] و
برابر آمار به طور متوسط هر آمریکایی بالغ روزانه ۵۵ دقیقه (یا ۲۹ مایل) از اتومبیل
استفاده می‌کند.[۷۸] اما در مقایسه با گسترهٔ اتومبیل، پایانهٔ ریلی آن به نسبت
کمتر است.[۷۹] از نظر حمل و نقل عمومی، تنها ۹٪ از سفرها از این طریق انجام می‌شود
در صورتی که این مقدار برای اروپا ۳۸٪است.[۸۰] استفاده از دوچرخه نیز نسبت به اروپا
کمتر است.[۸۱] پنج شرکت بزرگ هواپیمایی دنیا -بر اساس تعداد مسافران- آمریکایی
هستند. شرکت امریکن ایرلاینز اولین رتبه را در این میان داراست.[۸۲] همچنین از سی
فرودگاه پرترافیک دنیا شانزده فرودگاه متعلق به آمریکاست.[۸۳]

آمریکا به طور رسمی یک کشور سکولار می‌باشد. در ایالات متحده آمریکا بر اساس متمم
اول قانون اساسی ایالات متحده آمریکا، هیچ دینی بطور رسمی وجود ندارد، اما همین
متمم نیز آزادی تمام ادیان را تضمین کرده‌است. به همین دلیل است که مثلاً زنان
محجبهٔ مسلمان آمریکایی اجازه حضور در مراکز دولتی و دانشگاهی کشور را از نظر
قانونی دارند.

در سال ۱۷۷۶ با اعلامیهٔ استقلال، رسماً ایالات متحده آمریکا بنیان‌گذاری شد و چند
سال بعد، در ۱۷۹۱، قانون اساسی فعلی آمریکا که شامل اصلاحیهٔ نخست متضمن آزادی‌ها و
حقوق مدنی (من‌جمله جدایی نهاد دین از نهاد حکومت، آزادی در انتخاب دین و آزادی در
اجرای مناسک دینی) به تصویب رسید. به یمن کثرت و تنوع ادیان ساکنان و نیز اصلاحیهٔ
نخست قانون اساسی، آمریکا هیچ‌گاه صاحب دین رسمی و حکومتی نبود.[۸۴]

با وجود جدایی دین از سیاست در آمریکا، دین اهمیت ونقش مهمی در این کشور دارد که
نماد آن جمله توکل ما به خداست شعار کشور آمریکا است که بر روی اسکناس دلار آمریکا
نیز نقش بسته است[۸۵] گروه‌های مذهبی قدرت اثر گذاری قابل توجهی در آمریکا دارند در
دهه ۱۹۲۰ این گروه‌ها توانستند دولت را ترغیب به ممنوعیت تولید و مصرف مشروبات
الکلی کنند[۸۶](اصلاحیه هجدهم قانون اساسی ایالات متحده آمریکا ولی با افزایش
خشونت‌ها در پی گسترش قاچاق در اصلاحیه بیست و یکم برداشته شد[۲۹])و بر تدریس نظریه
تکامل در مدارس آمریکا بصورت محدود و در برخی ایالات محدودیت ایجاد کنند.[۸۷]
گروه‌های مذهبی به خصوص پروتستانهای انجیلی و کاتولیک‌ها، مواضع سرسختانه‌ای را
دربرابر موضوعات چون همجنسگرایی، سقط جنین و آموزش مختلط در مدارس آمریکا، اتخاذ
کرده‌اند.

بر اساس آمار سال ۲۰۰۲، ترکیب مذهبی مردم آمریکا به شرح زیر بوده‌است:[۸۸] پروتستان
۵۲٪، کاتولیک ۲۴٪، مورمون ۲٪، یهودی ۲٪، مسلمان ۱٪، دیگران ۱۰٪، بدون دین ۱۰٪.

پروتستانهای آمریکا نیز به فرقه‌های متعددی تقسیم می‌شوند. برخی از آنان میلیون‌ها
نفر را دربر می‌گیرند، در حالی که کلیساهای کوچک، تنها هزاران عضو دارند.

اپیسکوپلین‌ها، پرسبیترین‌ها، متدیست‌ها، باپتیست‌ها، یونیتارین‌ها، مریدان مسیح،
کلیسای اصلاحی هلندی، کویکرها و کانگروگیشنالیست‌ها.

در عرصه هنر و معماری هنرمندان آمریکایی از فرانک لوید رایت گرفته تا اندی وارهال
آثار بسیار قابل توجهی در سطح جهانی خلق کرده‌اند. هرم ورودی موزه لوور، کاخ مجلس
ملی بنگلادش، برج خلیفه دوبی، و دروازهٔ اروپا در مادرید اسپانیا، نمونه‌هایی از
خلاقیت معماران آمریکایی در سراسر جهان است.

ادوارد مایبریج در سال ۱۸۷۸ برای نخستین بار تصاویر متحرکی را خلق کرد که اسب و
بوفالوی وحشی آمریکایی را در حال دویدن نشان می‌داد. نخستین فیلم تجارتی آمریکا
فیلمی بود که توسط دستگاه کینتسکوپ ساخت توماس ادیسون در ۱۸۹۴ در شهر نیویورک به
نمایش درآمد.[۸۹] از آن زمان تا کنون آمریکا دارای صنعت فیلم‌سازی و سینمایی بسیار
بزرگی شده‌است که مرکز آن امروزه هالیوود در شهر لس‌آنجلس است. هالیوود امروزه با
۶۳ میلیارد دلار درآمد، ۳۵ درصد کل تولیدات صنعت فیلمسازی جهان را به خود اختصاص
داده‌است.[۹۰] این صنعت با هنر تئاتر در آمریکا رابطهٔ تنگاتنگی دارد، اما بر خلاف
سینما، مرکز هنر تئاتر همچنان در شهر نیویورک است، جاییکه عمده‌ترین مراکز هنرهای
نمایشی در جهان در آن قرار دارند.[۹۱] برادوی از این لحاظ دارای شهرت و سابقهٔ بی
همتاییست.

موسیقی امروزه به شکل تولید و اجرای زنده در آمریکا دارای فعالیت بسیار زیادیست
بطوریکه در سال ۲۰۰۸ میلادی بیش از ۱۰ میلیارد دلار درآمد تنها حاصل از صنعت ضبط و
فروش موسیقی در آمریکا کسب گردید.[۹۲] سبکهای اصیل موسیقی آمریکایی می‌توان به
سبکهای جاز، بلوز، هیپ هاپ و کانتری اشاره کرد.

ادبیات آمریکا در مدت نسبتاً کوتاه عمر این کشور، از مشهورترین چهره‌های شناخته شده
ادبیات بشری را به دنیا ارزانی داشته. از مارک تواین و ادگار آلن پو و رالف والدو
امرسون گرفته تا ارنست همینگوی و جک لندن و امیلی دیکنسون، ادبیات آمریکا را قطعاً
از نقاط درخشان فرهنگ این کشور می‌توان به حساب آورد که بر هنرهای کشورهای دیگر
تأثیرات فراوانی داشته‌است. از دیگر نویسندگان برتر تاریخ آمریکا می‌توان تی اس
الیوت، ویلیام فاکنر، تنسی ویلیامز، جی دی سالینجر، آیزاک آسیموف، مایکل کرایتون، و
ریموند کارور را نام برد که آشنای نزدیک صاحبان قلم ادبیات جهان اند.

آشپزی آمریکایی همچون سرزمین آمریکا دارای تنوع و گوناگونی فراوانیست و از آشپزی
آمریکایی چینی تا آشپزی مستعمرات سیزده‌گانه، غذای آمریکاییان دارای طعم و خواص
منحصربه‌فردیست که برخی از این غذاها همانند استیک و باربیکیو و چیزبرگر در دنیا
محبوبیت عام دارند و برخی دیگر همانند خوراک مار زنگی، پاستای گولاش آمریکایی،
پیتزای نیویورکی و گامبو کمتر در خارج از مرزهای آمریکا شهرت یافته‌اند.

از قرن نوزدهم بیسبال به‌عنوان ورزش ملی آمریکا شناخته شد. در وهله بعد فوتبال
آمریکایی، بسکتبال و هاکی روی یخ ورزش‌های ملی آمریکا قرار گرفتند. شاید امروزه
فوتبال آمریکایی پرطرفدارترین ورزش در آمریکا باشد. اما بسته به موقعیت جغرافیایی
ترتیب اهمیت این ورزشها تفاوت خواهد داشت.

این ورزشها در سطوح مختلف نیز برگزار می‌شوند. بطور نمونه فوتبال کالجی و بسکتبال
کالجی در سطوح ملی و سراسری بسیار پرطرفدارند.[۹۳] بوکس و اسب‌دوانی نیز بسیار
پرطرفدارند، اما این ورزش‌ها زیر سایه دو ورزش گلف و اتومبیل‌رانی (به خصوص مسابقات
نسکار) هستند.

ایالات متحده آمریکا در بازیهای المپیک سابقه درخشانی دارد. این کشور تا کنون هشت
مرتبه بترتیب در بازیهای سالهای ۱۹۰۴، ۱۹۳۲ (زمستانی)، ۱۹۳۲ (تابستانی)، ۱۹۶۰،
۱۹۸۰، ۱۹۸۴، ۱۹۹۶، و ۲۰۰۲ میزبان بازیهای المپیک بوده است. آمریکا با داشتن ۲٬۱۰۳
مدال در المپیک تابستانی موفق‌ترین کشور دنیا در المپیک محسوب می‌شود،[۹۴][۹۵] و با
داشتن ۲۱۶ مدال در بازی‌های المپیک زمستانی در رده دوم جای می‌گیرد.[۹۶]

وزیر دفاع (در حال حاضر چاک هیگل) زیر نظر رئیس جمهور (در حال حاضر باراک اوباما)
که مقام فرمانده کل قوا را بر عهده دارد فعالیت می‌کند.

در سال ۲۰۰۴ ایالات متحده آمریکا با بودجه نظامی ۵۲۲ میلیارد دلار، ۳٫۷٪ تولید
ناخالص داخلی را صرف هزینه‌های نظامی کرد، که این هزینه‌های نظامی به تنهایی
تقریباً معادل نصف هزینه‌های نظامی جهانی بودند.[۹۸]

رئیس جمهور ایالات متحده آمریکا برای اقدام نظامی از مشورت‌های مشاور امنیت ملی
ایالات متحده آمریکا برخوردار است. در رده پایین‌تر، وزیر دفاع قرار دارد؛ رئیس
ستاد مشترک ارتش ایالات متحده آمریکا هم به فرمانده کل قوا و هم به وزیر دفاع مشورت
می‌دهد.

نظم و امنیت در سطح شهر و ایالت را کلانتر و پلیس‌های محلی و ایالتی بر عهده دارند.
در برخی موارد و در مواقع مشخص و معینی، ارگانهای فدرال همانند اف‌بی‌آی و
مارشال‌ها وارد عمل می‌شوند. سیستم قضایی نیز به همین گونه (و از سطوح محلی به سمت
سطوح فدرال) بنا نهاده شده است. آمریکا در میان کشورهای پیشرفته دارای آمار جرم و
جنایت بالاتری بوده است، بخصوص در موارد مربوط به سلاح‌های گرم.[۹۹] در سال ۲۰۰۹ به
ازای هر یکصد هزار نفر تعداد ۵ قتل در آمریکا رخ داد.[۱۰۰] نقش متمم دوم قانون
اساسی ایالات متحده آمریکا (در اعطای آزادی حمل سلاح گرم به شهروندان) همواره مورد
توجه بحث‌های فراوانی بوده است. آمریکا همچنین دارای تعداد نسبی بیشتری جمعیت
زندانی می‌باشد.[۱۰۱] و این کشور از معدود کشورهای پیشرفته است که هنوز مجرمین را
(در ۳۴ ایالت و برخی موارد فدرال) اعدام می‌کند. از سال ۱۹۷۶ تا کنون، تعداد یکهزار
اعدام صورت گرفته.[۱۰۲] در سال ۲۰۱۰ پس از کشورهای چین، ایران، کره شمالی، و یمن،
آمریکا از این لحاظ در جهان در رتبه پنجم بود.[۱۰۳] با اینحال این قانون از ایالت
به ایالت فرق می‌کند. بطور مثال حکم اعدام در ایالات نیوجرسی، نیومکزیکو و ایلینوی
ممنوع است.[۱۰۴]

به غیر از ارگان‌هایی همانند گروه فرارسی شماره‌ای، صدای آمریکا، و یا هیئت
کارفرمایان پخش که توسط ارگان‌های دولتی برای مخاطبین خارج از آمریکا تنظیم
می‌شوند، اکثر رسانه‌های درون آمریکا یا همانند شبکه‌هایی نظیر فاکس، اچ بی او،
ام‌تی‌وی، و سی ان ان بطور کاملاً خصوصی و با درآمد حاصل از تبلیغات و آگهی‌های
تجارتی اداره می‌گردند، و یا همانند رادیوی عمومی ملی و پی‌بی‌اس توسط موسسات و
بنیادهای خیریه تأمین مالی می‌گردند.

از ۱۲۰۰ شبکهٔ تلویریونی آمریکا، از بزرگترین و نامدارترین آنان در تاریخ رسانه‌های
آمریکا می‌توان به ۳ شبکهٔ ای‌بی‌سی، ان‌بی‌سی، و سی‌بی‌اس اشاره نمود.[۱۰۵]

قدیمی‌ترین روزنامهٔ آمریکا با تیراژ ثابت و برنامهٔ چاپ روزانه در ۳۰ مهٔ سال ۱۷۸۳
شروع به کار کرد، و فیلادلفیا ایونینگ پست نام داشت. در سال ۲۰۰۸، ۶۲۵۳ هفته‌نامه و
۱۴۲۲ روزنامه در آمریکا درحال فعالیت بود.[۱۰۶]



https://fa.wikipedia.org/wiki/%D8%B1%D8%AD%D9%85%D8%A7%D9%86_%D8%AF%D8%A7%D8%AF%D9%85%D8%A7%D9%86

رحمان دادمان (۱۳۳۵ اردبیل - ۱۳۸۰ ساری) وزیر راه و ترابری در دولت خاتمی بود که در
سانحه هوایی کشته شد.

در سال ۱۳۳۵ در شهر اردبیل به دنیا آمد. تحصیلات ابتدایی را در همان شهر و تحصیلات
متوسطه را در رشته ریاضی در دبیرستان هدف تهران به انجام رساند. در سال ۱۳۵۳ در
رشته مهندسی راه و ساختمان (کارشناسی ارشد پیوسته) وارد دانشگاه تهران شد.

پیش از انقلاب ۱۳۵۷ از فعالان جنبش اسلامی در انجمن‌های اسلامی دانشگاه تهران بود.
درحالی که نزدیک به ۹۰ درصد واحد درسی‌اش را گذرانده بود به خاطر فعالیت‌های
مبارزاتی‌اش مجبور به فرار از دانشگاه شد. وی پس از پیروزی انقلاب به همراه
دانشجویان مسلمان پیرو خط امام در تسخیر سفارت آمریکا نقش فعالی ایفا نمود. پس از
حمله آمریکا و ماجرای طبس جمعی از گروگان‌ها را به طور مخفیانه با خود به تبریز
می‌برد. در تبریز حدود دو ماه قبل از آغاز جنگ ایران و عراق با تأکید آیت‌الله
مدنی، دادمان فرمانده آذربایجان می‌شود. در سال ۱۳۶۰ در انتخابات میان دوره‌ای دوره
اول مجلس شورای اسلامی در شهر تبریز شرکت کرده و به عنوان کاندیدای حزب جمهوری
اسلامی معرفی می‌شود. دادمان در آن انتخابات با کسب ۹۳ درصد آرای مردم به عنوان
نماینده اول مردم تبریز انتخاب و راهی مجلس می‌شود. در حین تصویب اعتبارنامه او در
مجلس شورای اسلامی، یکی از نمایندگان (فضل‌الله محلاتی) به روند انتخابات این شهر
اعتراض می‌کند و پرونده به کمیسیون تحقیق ارجاع می‌شود. این کمیسیون به استناد
اسناد باقی‌مانده و مشروح مذاکرات، صحت انتخابات تبریز را رد می‌کند.

دقایقی قبل از طرح پرونده انتخابات تبریز در صحن علنی مجلس، از سوی یکی از نمایندها
عکسی در مجلس توزیع می‌شود که منجر به حذف دادمان شد. داستان عکس از این قرار بود
که در روز ۲۹ بهمن ۵۷ هفت روز پس از پیروزی انقلاب، جمعی از جوانان فعال در تبریز،
که در اداره پادگان فعال بودند تصمیم گرفتند برای بزرگداشت قیام مردم تبریز و در
سالگرد آن یک رژه مسلحانه در سطح شهر ترتیب دهند که برای انقلاب و انقلابیون در
فضای پر از شور و احساس، قدرت نمایی و یا تثبیت نظام محسوب می‌شد. این رژه بیش از
دو ساعت طول کشید و انقلابیون ودر میان آنان موسی خیابانی – از اعضای اصلی مجاهدین
خلق - برای چند دقیقه بر نفربر پیشاپیش رژه، سوار شدند و همراهان از آن‌ها
عسکبرداری کردند. متعاقباً این عکس در جریان تبلیغ برای کاندیداتوری خیابانی در
انتخابات مرحله اول مجلس در تبریز توزیع و در نشریه سازمان مجاهدین خلق چاپ شد. در
این عکس رحمان دادمان به همراه عده‌ای دیگر- از جمله خیابانی – دیده می‌شود. رحمان
دادمان پس از واقعه هفتم تیر سال ۱۳۶۰ به مجلس راه یافته بود. فضای سیاسی به شدت
متشنج و ملتهب بود. از ۳۰ خرداد ۱۳۶۰ که سازمان مجاهدین خلق مبازه مسلحانه را در
دستور کار خود قرار داده بود و درپی اقدامات خشونت بار و خونینی نظیر ۷ تیر و ۸
شهریور دیگر مجال درنگ برای جمهوری اسلامی باقی نمانده بود. حتی هرگونه ظن و گمان
پیرامون ارتباط، همکاری و یا هم‌فکری افراد با مجاهدین موجب بدبینی و حتی حذف از
عرصه سیاسی و اجتماعی می‌شد. هنگامی که اعتبارنامه دادمان به رای گذاشته شد ۶ نفر
از نمایندگان از صحن خارج شدند و از ۱۶۹ رای وکلای حاضر در صحن، ۶۸ نفر رای مخالف و
۶۲ نفر رای ممتنع به گلدان‌ها ریختند(۳۹موافق)؛ لذا به استناد آن عکس به همکاری با
سازمان مجاهدین خلق متهم و اعتبارنامه اش رد شد.

پس از رد اعتبارنامه‌اش دوباره به سپاه برگشت و تا پایان جنگ در سمت‌های مختلفی
همچون مسئول ستاد عملیاتی سپاه پاسداران، جانشین معاونت کل لجستیک و تدارکات سپاه و
قائم‌مقام عضو هیئت امنای جهاد سازندگی و همچنین معاون آموزش جهاد به فعالیت
پرداخت. هم‌زمان، با ادامه تحصیل واحدهای عقب مانده‌اش را در دانشکده فنی گذراند و
به عنوان کارشناس ارشد عمران از دانشگاه تهران فارغ‌التحصیل شد. با الحاق شیلات
جمهوری اسلامی ایران به وزارت جهاد به عنوان اولین مدیرعامل شرکت شیلات جمهوری
اسلامی ایران منصوب گردید و تا شهریور ۱۳۶۸ در آنجا ماند. در سال ۱۳۶۹ در آزمون
اعزام به خارج برای اخذ مدرک دکتری پذیرفته شد و به عنوان دانشجوی بورسیه وزارت
علوم عازم شهر منچستر انگلستان شد.

دادمان پس از ۵ سال در سال ۱۳۷۵ با مدرک دکتری به ایران بازگشت و تا دوم خرداد ۷۶
به تدریس در دانشگاه مشغول شد. در دوران ریاست جمهوری سید محمد خاتمی ابتدا به
عنوان معاون وزیر راه و ترابری و مدیرعامل راه‌آهن جمهوری اسلامی ایران انتخاب شد و
سپس در دی ماه ۱۳۷۹ به مجلس معرفی می‌شود و با ۲۲۳ رأی موافق به عنوان وزیر راه و
ترابری رای انتخاب می‌شود.

رحمان دادمان در ۲۷ اردیبهشت سال ۱۳۸۰ (۱۷ مه ۲۰۰۱) و در حالی که بحث‌هایی پیرامون
انتخاب وی به عنوان گزینهٔ جبهه مشارکت ایران اسلامی برای معاون اولی جدید دولت سید
محمد خاتمی در جریان بود، ساعت ۶ صبح جهت انجام مأموریت اداری و افتتاح فرودگاه
گرگان عازم استان گلستان می‌شود. ظاهراً خلبان هواپیمای خطوط هوایی آسمان که قرار
بود او و هیئت همراهش را به گرگان ببرد با دریافت گزارش هواشناسی از پرواز انصراف
می‌دهد و هواپیمای هیئت تغییر می‌کند و در شرایط بد جوی کردینیتور هواپیمایی فراز
قشم اعلام می‌کند آمادگی پرواز به سمت گرگان را دارد.[نیازمند منبع] هواپیمای یاک
۴۰ در ساعت ۶:۴۵ بامداد پنج شنبه، تهران را ترک می‌کند و ده دقیقه قبل از رسیدن به
مقصد ارتباط هواپیمای روسی با ایستگاه مربوطه قطع می‌شود و به علل نامعلومی در ۱۰
مایلی ساری سقوط می‌کند. در این حادثه رحمان دادمان وزیر راه و ترابری به همراه
تعدادی از مقامات ایرانی و جمعی از نمایندگان استان گلستان و تمامی خدمه جان خود را
از دست می‌دهند. در نهایت سازمان هواپیمایی کشوری در اطلاعیه‌ای رسمی علت سقوط
هواپیمای حامل ایشان را اشتباه خلبان اعلام کرد؛ ولی بررسی‌های انجام شده از خراب
کاری و آتش گرفتن هواپیما قبل از سقوط حکایت دارد.[نیازمند منبع] عباس پالیزار در
طی یک سخنرانی در ۱۴ اردیبهشت ۱۳۸۷ گفته بود که هواپیمای حامل او با قصد قبلی سقوط
کرده بود.



https://fa.wikipedia.org/wiki/%D9%85%D8%AD%D8%B3%D9%86_%DA%86%D8%A7%D9%88%D9%88%D8%B4%DB%8C

محسن چاوشی حسینی (زادهٔ ۸ مرداد ۱۳۵۸ در خرمشهر)[۳] خواننده، آهنگساز، ترانه سرا و
تنظیم‌کننده کردتبار[۴] سبک پاپ و راک اهل ایران است.

محسن چاوشی زادهٔ خرمشهر است و اصالتی کردتبار دارد.[۵] که با توجه به شرایط کاری
پدرش که کارمند شرکت نفت بود به خرمشهر مهاجرت کردند و محسن در خرمشهر متولد شد. وی
فرزند پنجم خانواده و دارای دو خواهر و سه برادر است.[۶]بعد از اشغال خرمشهر در
زمان جنگ، خانواده او به شهرهای کرمانشاه، مشهد و نهایتاً تهران مهاجرت کردند.[۷]

محسن چاوشی پس از دریافت دیپلم حسابداری و اتمام دوره سربازی، فعالیت حرفه‌ای خود
را درزمینهٔ موسیقی در سال ۱۳۸۲ با آلبوم نفرین آغاز کرد و پس از اخذ مجوز در سال
۱۳۸۷ آلبوم یه شاخه نیلوفر را منتشر کرد. از وی تا کنون بیش از ۱۵۰ قطعه موسیقی
شنیده شده‌است، که شامل ۱۱ آلبوم و نیز چندین تک آهنگ است.[۸]

وی خواننده و آهنگساز ترانه‌های فیلم سینمایی سنتوری ساختهٔ داریوش مهرجویی بود.
چاوشی همچنین یک قطعه برای تیتراژ پایانی فیلم سینمایی لامپ ۱۰۰ به کارگردانی سعید
آقاخانی خواند.

محسن چاوشی خواننده ترانه‌های سریال شبکه خانگی شهرزاد ساختهٔ حسن فتحی
می‌باشد.[۹][۱۰]

محسن چاوشی دربارهٔ نحوهٔ ضبط صدایش برای آهنگهای فیلم سنتوری می‌گوید: «چاره‌ای جز
این نداشتم که در خانه و در یکی از اتاق‌هایمان کار ضبط را انجام بدهم. به کمک
مادرم یک پتو را با میخ به جلوی پنجره زدیم و دیوارها را هم با پتو پوشانیدم تا صدا
نپیچد. مادرم از اتاق بیرون رفت و با یک پتو از بیرون، در اتاق را پوشاند. خودم هم
از این طرف در، یک پتو آویزان کردم تا بتوانم در نهایت فضایی را در اختیار داشته
باشم که در آن بشود وکال گرفت. بعد از همه این ماجراها، پتو را کشیدم روی سرم و در
همان شرایط خواندم و همه وکال را ضبط کردم. از زیر پتو که بیرون آمدم، «علی سنتوری»
به دنیا آمده بود. همان نسخه هم نهایی شد و پخش شد».[۱۱]

محسن چاوشی بارها در برنامه سال تحویل دعوت شد و اولین باری که پذیرفت به طور
ناگهانی سر برنامه حضور نیافت و احسان علیخانی مجری برنامه به طور رسمی از عدم حضور
وی عذرخواهی کرد.

از زمان پخش نخستین آلبوم او «نفرین» تا به امروز، شایعات زیادی مبنی بر برگزاری
کنسرت توسط چاوشی شنیده شده است و عده‌ای هم دست به سوء استفاده‌هایی این چنینی در
این زمینه کرده‌اند. محسن چاوشی پس از کسب مجوز و در آستانه انتشار دومین آلبوم
رسمی خود، در اردیبهشت سال ۱۳۸۸ طی نامه‌ای به هوادارانش اعلام کرد که در حال جمع
کردن بند و نوشتن پارت است و کنسرتی بعد از پخش آلبوم «ژاکت» برگزار خواهد کرد، اما
بعد از گذشت مدتی از آن زمان و انتشار آلبوم این اتفاق رخ نداد و تاکنون نیز رخ
نداده است. گفته می‌شد تا چندی پیش «شهاب اکبری» مسئول جمع کردن گروه برای چاوشی
بود که احتمال دارد پیش از او فرد دیگری مسئولیت این کار را بر عهده داشته است. در
حال حاضر نیز شایعه شده است که با بهروز صفاریان برای جمع‌بندی پارت کنسرت به
مشارکت پرداخته است.[۱۲]

شاید هیچ خواننده مطرحی پیدا نشود که با گذشت ۱۰ سال از مطرح شدن نام و فعالیتش،
کنسرتی برگزار نکرده باشد. همین امر باعث شده عده‌ای بگویند چاوشی توان اجرای زنده
را ندارد، اما خود او گفته بهتر از هر کسی در اجرای زنده مهارت دارد.[۷] در
اردیبهشت ۱۳۹۴، چاوشی در مصاحبه‌ای دربارهٔ عدم برگزاری کنسرت گفت: «در ایران کنسرت
بیشتر شبیه جنگ شادی است تا کنسرت موسیقی، برف شادی می‌زنند و یکباره از توی جعبه
در می‌آیند و روی سن ظاهر می‌شوند. صدابردار خوب هم که نداریم. برای همین در اغلب
کنسرت‌ها نه هارمونی وجود دارد، نه آن صداهایی که لازم است مخاطب موسیقی از سازها
بشنود و صدابرداری شود. فقط یک کار باری به هر جهت ارائه می‌دهند که من اهلش
نیستم.»[۱۳]

محسن چاوشی تاکنون، به صورت تمرینی دو ترانه «زخم زبون» و «خاکستر» را به صورت زنده
اجرا و ضبط کرده است.[۱۴][۱۵] محسن چاوشی در تیرماه سال ۱۳۹۵ برای اولین بار قسمتی
از قطعه متاسفام برات را به صورت زنده اجرا و در صفحه اینستاگرام خود منتشر
کرد.[۱۶]



https://fa.wikipedia.org/wiki/%D8%AA%D8%B1%D8%A7%D9%86%D9%87_%D8%B9%D9%84%DB%8C%D8%AF%D9%88%D8%B3%D8%AA%DB%8C

ترانه علیدوستی (زاده ۲۲ دی ۱۳۶۲، تهران) بازیگر سینما و تئاتر، دوبلر[۲] و مترجم
اهل ایران است. ترانه تاکنون توانسته عناوین متعدد سینمایی از جمله جایزه بهترین
بازیگر زن، پنجاه و پنجمین جشنواره فیلم لوکارنو سوئیس، جایزه بهترین بازیگر زن،
جشنواره فیلم آسیایی و عربی اوسیان سینه فن و سیمرغ بهترین بازیگر زن در جشنواره
فیلم فجر را کسب کند. او در جشنواره‌های فیلم وزول فرانسه ۲۰۱۴ و فیلم هانوی ویتنام
۲۰۱۲، یکی از اعضای هیئت داوران بود.[۳][۴]

علیدوستی به زبان انگلیسی مسلط و مترجم ادبی است.[۵][۶] او جایزه ادبی پروین
اعتصامی را در پنجمین دوره برگزاری آن در قسمت ادبیات داستانی با ترجمه رؤیای
مادرم، تألیف آلیس مونرو کسب کرد. ترانه علیدوستی در ویژه نامه شماره ۱۰۰ ماهنامه
«صنعت سینما» که نگاهی است به سینمای ایران در دهه هشتاد، به انتخاب ۱۳۰ نویسنده و
منتقد سینمایی به عنوان بهترین بازیگر زن دهه انتخاب شد،[۷] همچنین در سال ۱۳۹۰،
ماهنامه سینمایی فیلم او را به عنوان بهترین بازیگر زن دهه ۸۰ انتخاب کرد.[۸][۹]

ترانه علیدوستی در ۲۲ دی ۱۳۶۲ در تهران متولد شد، پدر او حمید علیدوستی بازیکن سابق
تیم ملی فوتبال ایران و از مربیان کنونی فوتبال ایران است. مادر وی نادره حکیم الهی
سنگ‌تراش و مجسمه‌ساز است. او ازدواج کرده و صاحب یک فرزند دختر است. پویان
علیدوستی تنها برادرش بود که در چهارشنبه‌سوری سال ۸۳ او را از دست داد.[۱۰]

ترانه علیدوستی اعلام کرده که به بیماری «کلاستروفوبیا» یا «ترس از محیط بسته»
مبتلا است و به همین خاطر نمی‌تواند از اتوبوس یا مترو استفاده کند.[۱۱][۱۲] او از
طرفداران جریان فمینیسم می‌باشد.[۱۳]

ترانه علیدوستی در دورهٔ دبیرستان مشغول تحصیل در رشتهٔ علوم تجربی بود که در
کلاس‌های بازیگری امین تارخ ثبت نام کرد. سال ۱۳۷۹ از طریق همین کلاس‌ها برای بازی
نقش «ترانه پرنیان» در فیلم من ترانه ۱۵ سال دارم انتخاب شد علیدوستی بازی در عرصه
تئاتر را نیز با نمایش «فنز» تجربه کرد. سال ۱۳۸۰–۱۳۷۹ یک دورهٔ فیلمنامه‌نویسی در
کلاس‌های حوزه هنری گذراند. او تا سال ۱۳۸۲ در فیلمی حضور نداشت.

وی در فیلم اژدها وارد می‌شود! ساخته مانی حقیقی یکی از سرمایه‌گذاران فیلم
می‌باشد.[۱۴]

ترانه علیدوستی که تا کنون در هیچ نوع سریال تلویزیونی حضور نداشته دربارهٔ حضور
نیافتن خود در سریال‌های صدا و سیما اینگونه سخن گفت: من در تلویزیون بازی نمی‌کنم.
۱۲ سال هم هست که بازی نمی‌کنم. چون معتقدم یک خیانت فرهنگی است. قبلاً هم گفته‌ام.
انتخاب کرده‌ام. حتی سریال‌های سطح بالاتر ما نهایتاً دستخوش یک جهت گیری بی‌موردی
در پخش می‌شوند. من کسانی را که در تلویزیون کار می‌کنند قضاوت نمی‌کنم ولی مردم حق
دارند قضاوت کنند. ما در این جایگاه قرار داریم که قضاوت شویم.[۱۵][۱۶]

ترانه علیدوستی در نمایشنامه آنا کارنینا که به کارگردانی هما روستا، شنبه پانزدهم
آذرماه ۱۳۹۳ در کتابخانه ملّی و در حمایت از هنرمندان مبتلا به سرطان
نمایشنامه‌خوانی می‌شد، نقش «آنا کارنینا» را اجرا کرد.

همچنین این نمایشنامه خوانی بار دیگر به مناسبت چهلمین روز درگذشت هما روستا (۲۳
آبان ۱۳۹۴) در کتابخانه ملی برگزار شد که این بار هم در حمایت از هنرمندان مبتلا به
سرطان مراسم اجرا شد..[۱۷]

علاوه بر سابقه اش در بازیگری، او برای نویسندگی در وبگاه شخصی اش نیز شناخته شده
است. علاوه بر این، داستان‌های کوتاه و نقدهای مختلف او در مجله‌ها و روزنامه‌هایی
مانند روزنامه شرق منتشر شده است. در سال ۲۰۱۰ در پی انتشار مطلبی از او در وبلاگش
در حمایت از اصغر فرهادی که در دفاع از هنرمندان دگراندیش مطلبی منتشر کرده بود،
وبلاگ این بازیگر سینما و تئاتر به دستور کمیته دولتی فیلترینگ، حذف شد و بدین
ترتیب آرشیو این وبلاگ نیز از روی سایت بلاگفا حذف شده است.[۱۸] به هر حال وبگاه
جدید او همچنان فعال است.

ترانه علیدوستی با ترجمه داستان رؤیای مادرم[۵] اثر «آلیس مونرو» در نوزدهمین دوره
کتاب فصل، در گروه ادبیات شایسته تقدیر شناخته شد.[۱۹] در آذر ماه سال ۹۵ ترانه
علیدوستی با ترجمه رمان تاریخ عشق به قلم نیکول کراوس توانست صدر نشین پر فروش‌ترین
کتاب توسط نشریات نشر مرکز را به خود اختصاص دهد! و با استقبال بی نظیر مردم و
طرفدارانش رو به رو شد!

علیدوستی یکی از طرفداران جریان فمینیسم است. وی در صفحه شخصی خود در اینستاگرام،
در دفاع از این دیدگاه خویش نوشت:

در پی دستور دونالد ترامپ مبنی بر لغو صدور ویزا برای مهاجران ۷ کشور از جمله
ایران، ترانه علیدوستی در اعتراض و واکنش به این تصمیم و با نژادپرستانه خواندن این
اقدام در صفحهٔ توئیتر خود اعلام کرد که در مراسم اهدای جوایز اسکار در لس‌آنجلس
شرکت نخواهد کرد.[۲۱][۲۲]

خبر اعتراض ترانه علیدوستی پنجشنبه هفتم بهمن ۱۳۹۵ خورشیدی در بسیاری از رسانه‌های
معتبر جهان از نیویورک‌تایمز گرفته تا گاردیَن و هالیوود ریپورتر بازتاب یافت.
آسوشیتدپرس خبر را با این تیتر منتشر کرد: «بازیگر زن ایرانی اسکار را در اعتراض به
ترامپ تحریم کرد.»[۲۳]

به دنبال این اعلام، وی در گفتگویی ایمیلی با نیویورک تایمز شرکت کرد. وی در این
گفت‌وگو خاطرنشان کرد:

وی افزود: مطمئنم آمریکا چندین برابر از حضور ایرانیان مهاجر و خدمات آنها در آن
کشور سود برده است؛ بنابراین برای من قابل قبول نیست به دولتی احترام بگذارم که
برای مردم کشور من احترامی قائل نیست.[۲۴]

ترانه علیدوستی در سریال شهرزاد ساخته حسن فتحی اولین سریال خود را تجربه کرد. این
سریال در ۲۲ مهر ۱۳۹۴ به شبکه نمایش خانگی آمد وی در این سریال نقش شهرزاد را ایفا
می‌کند. شهرزاد دانشجوی رشته پزشکی است که در سال ۱۳۳۲ با کودتای ۲۸ مرداد زندگی اش
دچار تغییر و تحول می‌شود.



https://fa.wikipedia.org/wiki/%D8%B3%D8%B1%D9%84%D8%B4%DA%A9%D8%B1

سرلشکر در نیروهای نظامی ایران به درجهٔ نظامی بالاتر از سرتیپ و پایین‌تر از سپهبد
گفته می‌شود. معادل آن در نیروی هوایی به همین نام و در نیروی دریایی ایران دریابان
است. نشان آن عبارت است از نشان تیمساری (که در هر ارتشی متفاوت است) به علاوهٔ دو
ستاره. این درجه بالاترین درجه‌ای است که در حال حاضر در ایران به یک نظامی اعطا
شده‌است. بلندپایه‌ترین فرماندهان نظامی ایران یعنی محمدحسین باقری رئیس ستاد کل
نیروهای مسلح، محمد علی جعفری فرمانده کل سپاه پاسداران انقلاب اسلامی و عطاءالله
صالحی فرمانده کل ارتش جمهوری اسلامی ایران در حال حاضر، همگی سرلشکر هستند.
فرمانده نیروی انتظامی ایران معمولاً یک سرتیپ است.

این درجه در آغاز «امیرتومان» نام داشت.[۱] در ۱۴ دی ۱۳۰۰ ه‍. خ. به «امیرلشکر»
تغییر نام داد.[۲] در ۱۳۱۳ به «سرلشکر» تبدیل شد.[۳] در ۳ خرداد ۱۳۱۴ یعنی ۹ روز
پیش از اولین جلسهٔ رسمی فرهنگستان ایران واژهٔ «لشکربد» برای این درجه از سوی
وزارت معارف بخشنامه گردید.[۴] ولی این واژه در قانون ترفیعات ارتش شاهنشاهی ایران
گنجانده نشد و همان واژهٔ سرلشکر به کار گرفته شد.[۵]

در ارتش شاهنشاهی ایران، فرماندهان بسیاری به این درجه دست یافتند. پس از انقلاب
درجهٔ سرلشکری بالاترین درجهٔ اعطاشده به امیران و سرداران در حال خدمت است که تنها
بیست تن بدان دست یافته‌اند که علاوه بر دوازده نفر که در بالا ذکر شد، شامل افراد
زیر هستند:[۶]

همچنین برخی از امیران و سرداران پس از کشته شدن در هنگام انجام وظیفه به درجهٔ
سرلشکری ترفیع یافتند که برخی از آنان عبارت اند از: سرلشکر ولی‌الله فلاحی و
سرلشکران خلبان جواد فکوری،یحیی شمشادیان،احمد کشوری،علی‌اکبر شیرودی، ابراهیم
ذوالفقاری، عباس بابایی، عباس دوران، حسین خلعتبری، غلامرضا خورشیدی، منصور ستاری،
مصطفی اردستانی، سید علی اقبالی دوگاهه. برخی از سرتیپ‌ها نیز هنگام نائل شدن به
مقام بازنشستگی درجه سرلشکری دریافت نمودند.



https://fa.wikipedia.org/wiki/%D8%AA%D9%87%D8%B1%D8%A7%D9%86

تِهْران ( آوا راهنما·اطلاعات) بزرگ‌ترین شهر و پایتخت ایران، مرکز استان تهران و
شهرستان تهران با جمعیّت ۸٬۲۴۴٬۵۳۵ نفر و مساحت ۷۳۰ کیلومتر مربّع است؛[۱] بیست و
پنجمین شهر پرجمعیّت و بیست و هفتمین شهر بزرگ جهان به‌شمار می‌آید.[۹][۲][۱۰]

در شمال کشور و جنوب دامنهٔ رشته‌کوه البرز در ۱۱۲ کیلومتری جنوب دریای خزر واقع
شده است. این شهر دارای یک شبکهٔ متراکم بزرگ‌راهی و چهار خطّ فعّال مترو است که در
بهار سال ۱۳۹۰، ۱۲۹ میلیون مسافر را جابه‌جا کرده‌اند.[۱۱]

تاریخ شکوفایی تهران به سال ۱۷۸۸م هنگامی که آقامحمدخان قاجار آن را به پایتختی
برگزید، برمی‌گردد. سپس در روزگار رضاشاه پهلوی باشتاب بیشتری گسترش یافت و مردم
بسیاری از استان‌های پیراموش را جذب نمود.[۱۲] از دههٔ ۱۹۶۰م، مرکز جذب مهاجران
زیادی از سراسر ایران بوده‌است.[۱۳]

ساکنان اصلی تهران اقوام فارسی‌زبان بودند، هم اکنون مردم از اقوام مختلفی در این
شهر زندگی می‌کنند. در تهران مردم به زبان فارسی با یکدیگر گفتگو می‌کنند. بیشتر
مردم در این شهر زبان فارسی با لهجهٔ تهرانی دارند. دیگر اقوام ساکن تهران عبارتند
از کُرد ،آذربایجانی، گیلک، مازندرانی، ارمنی، عرب ،لر.[۷] تراکم جمعیّت در تهران
بین ده هزار و هفتصد تا بیش از یازده هزار تن در هر کیلومتر مربّع برآورد می‌شود که
بنابر آمار بیستمین شهر پرتراکم جهان است.[۱۴][۱۵] شهر تهران در شمال ایران، در
کوهپایه‌های جنوبی رشته‌کوه البرز در حدّ فاصل طول جغرافیایی ۵۱ درجه و ۲ دقیقهٔ
شرقی تا ۵۱ درجه و ۳۶ دقیقهٔ شرقی، به طول تقریبی ۵۰ کیلومتر و عرض جغرافیایی ۳۵
درجه و ۳۴ دقیقهٔ شمالی تا ۳۵ درجه و ۵۰ دقیقهٔ شمالی به عرض تقریبی ۳۰ کیلومتر
گسترده شده‌است. ارتفاع شهر در بلندترین نقاط شمال به حدود ۲۰۰۰ متر و در
جنوبی‌ترین نقاط به ۱۰۵۰ متر از سطح دریا می‌رسد. تهران از شمال به نواحی کوهستانی،
و از جنوب به نواحی کویری منتهی شده، در نتیجه در جنوب و شمال دارای آب و هوایی
متفاوت است. نواحی شمالی آب و هوای سرد و خشک و نواحی جنوبی آب و هوای گرم و خشک
دارند.[۱۶]

ساختار اداری ایران در تهران متمرکز شده‌است.[۱۷] تهران به ۲۲ منطقه، ۱۳۴ ناحیه
(شامل ری و تجریش) و ۳۷۰ محلّه تقسیم شده‌است.[۱۸] نماد شهر تهران برج آزادی است.
برج میلاد نیز نماد دیگر آن به حساب می‌آید.[۱۹][۲۰] تهران میزبان نزدیک به نیمی از
فعّالیّت‌های صنعتی ایران است، کارخانجاتی در زمینهٔ تجهیزات خودرو، برق و
الکترونیک، منسوجات، شکر، سیمان و مواد شیمیایی در این شهر واقع شده‌اند، تهران
همچنین بازار بزرگ فرش و محصولات مبلمان در سراسر ایران است. در جنوب حومهٔ تهران
یک پالایشگاه نفت به نام پالایشگاه نفت تهران وجود دارد. در تهران و حومه، اماکن
تاریخی مذهبی نظیر مساجد، کلیساها، کنیسه‌ها، و آتشکده‌های زرتشتیان قرار
گرفته‌است.[۷] در فهرست گران‌ترین پایتخت‌های دنیا در سال ۲۰۰۸ میلادی، تهران در
پلّهٔ آخر قرار داشت. تهران همچنین در فهرست گران‌ترین شهرهای دنیا و بر مبنای شاخص
هزینه‌های زندگی، در پلّهٔ یکی مانده به آخر جای دارد.[۲۱][۲۲][۲۳][۲۴] تهران از
جهت تولید ناخالص داخلی رتبهٔ پنجاه و ششم و با لحاظ کردن جمعیّت منطقه شهری، رتبهٔ
بیست و نهم را در بین شهرهای دنیا دارد.[۲۴] مردم تهران ۳۳٪ از مالیات کشور را
پرداخت می‌کنند.[۲۵]

سابقه زندگی در تهران به ۵٫۰۰۰ سال پیش از میلاد بازمی‌گردد. در دی ماه ۱۳۹۳ اسکلت
یک انسان در منطقه مولوی تهران متعلق به حدود ۷٫۰۰۰ سال پیش کشف گردید. پیش از این
گمان می‌رفت سابقه زندگی در منطقه تهران امروزی به کشفیات قیطریه که متعلق به ۳٫۰۰۰
سال پیش بود، برمی‌گردد.[۲۶][۲۷][۲۸]

یاقوت حَمَوی مورخ یونانی الاصل عرب زبان در مُعجَم‌البُلدان تعریفی از طهران کرده
و وضع این آبادی را در قرن ششم و هفتم قمری نشان داده است که به شرح زیر است:
طِهران به کسر طاء و سکون‌ها و را و نون در آخر، لفظی است عجمی و ایشان «تهران»
تلفظ می‌کنند، چون در زبان ایشان طاء وجود ندارد. این آبادی از دیه‌های ری است و
میان آن دو قرب سنگ فاصله است. مردی راستگو از مردم ری مرا خبر داد که این آبادی
دیهی بزرگ است که بناهای آن در زیر زمین بنیان یافته است و هیچ‌کس جز به اراده مردم
بدانجا راه نمی‌یابد و در بیشتر اوقات ایشان نسبت به سلطان وقت راه خلاف و سرپیچی
می‌پیمایند و وی را جز مدارا با ایشان چاره‌ای نیست. آنجا را دوازده محله است که
هرکدام را با دیگری نزاع است و مردم محله‌ای به محله دیگر درنمی آیند. آن را باغ و
بوستان فراوان است که همچون شبکه‌ای بناها را در میان دارد و خود حائلی در برابر
تهاجم به حساب می‌آید. وی گفت مردم آنجا با وجود محفوظ بودن با گاو کشت نمی‌کنند و
این کار را با بیل انجام می‌دهند از آن روی که ایشان را دشمن فراوان است و می‌ترسند
که گاوشان به غارت برود. [۲۹]

تهران در گذشته از روستاهای ری بوده و ری که در تقاطع محورهای قم، خراسان،
مازندران، قزوین، گیلان و ساوه واقع شده به سبب مرکزیّت مهم سیاسی، بازرگانی، اداری
و مذهبی از قدیم مورد نظر بوده و مدّعیان همواره این مرکز راهبردی را مورد تهاجم و
حمله قرار می‌داده‌اند. روستای تهران به‌واسطهٔ برخورداری از مغاک‌ها و حفره‌های
زیرزمینی و مواضع طبیعی فراوان و دشواری نفوذ در آن‌ها پناهگاه خوبی برای دولتمردان
و دیگر اشخاصی بوده که احتمالاً مورد تعقیب مدّعیان قرار داشته‌اند.

از سوی دیگر، کاروان‌های بزرگی که از محورهای مورد بحث عبور می‌کردند شکارهای
سودمندی بودند و اغلب مورد حمله و چپاول مردم بومی واقع می‌شدند. روستای تهران در
واقع کانون چپاولگران و نهانگاه کالاهای دزدیده‌شده بود و این وضع تا زمان شاه
تهماسب صفوی که قزوین را به عنوان پایتخت خود انتخاب نمود ادامه داشت. تهران در
برابر حملهٔ افغان‌ها (پشتون‌ها) ایستادگی زیادی کرد و به همین خاطر آن‌ها پس از
تصرّف تهران این شهر را ویران کردند و باغ‌ها و تاکستان‌های آن را از میان
بردند.[۳۰] در زمان نادرشاه تهران دوباره نام و نشانی یافت و در همین شهر بود که
نادرشاه رهبران بزرگ شیعه و سنّی را گرد هم آورد و پیشنهاد اتّحاد اسلامی و رفع
اختلاف‌ها را به آن‌ها داد.[۳۱]

تا پیش از کشف تمدّن قیطریّه و همچنین کشف آثاری در تپّه‌های عبّاس‌آباد، گمان
می‌رفت پیشینهٔ تاریخی این شهر به همان آثار یافت‌شده در حوالی شهر ری محدود
می‌شود، ولی اکتشافات باستان‌شناسی در تپّه‌های عبّاس‌آباد، بوستان پنجم خیابان
پاسداران و درّوس، نشان داد تمام آبادی‌های ناحیهٔ تاریخی قصران، دوره‌ای درخشان از
استقرار اقوام کهن و خلّاقیّت‌های فرهنگی را پشت سر گذارده‌اند.[۳۲] در فارسنامهٔ
ابن بلخی نیز که مربوط به سال‌های ۵۰۰ تا ۵۱۰ هجری قمری است، از شهر تهران به دلیل
انارهای مرغوبش یاد شده‌است. اگرچه در آثار مکتوب کهن از تهران پیش از اسلام نام
برده نشده‌است، اما حفّاری‌های باستان‌شناسی ۱۳۲۱ خورشیدی در روستا‍ی درّوس ‍
شمیران نشان می‌دهد که در این ناحیه، در هزارهٔ دوّم پیش از میلاد، مردمی متمدّن
زندگی می‌کرده‌اند.[۳۳]

تهران در آغاز روستایی نسبتاً بزرگ بود که میان شهر بزرگ و نام‌آور آن زمان، شهر ری
و کوهپایه‌های البرز جای گرفته بود. نخستین بار نام آن در یادکرد زندگینامهٔ
ابوعبدالله حافظ تهرانی (زاده ۱۸۴ خ) آمده‌است. پس از یورش مغولان به ری و ویرانی
این شهر، تهران بیش از پیش رشد یافت و شماری از اهالی آوارهٔ ری را نیز در خود جای
داد و مساحتش در این دوران به ۱۰۶ هکتار رسیده بود.[۳۲] این منطقه در دوره سلسله
صفوی به علّت این‌که بقعه سید حمزه جدّ اعلای صفویه در نزدیکی حرم شاهزاده
عبدالعظیم جای داشت و تهران نیز دارای باغ‌های خوش آب و هوا بود، مورد توجّه قرار
گرفت. نخستین بار، شاه طهماسب اول صفوی در سال ۹۱۶ خ. هنگام گذر از تهران باغ و
بوستان فراوان این شهر را پسندید و دستور داد تا بارو و خندقی به دور آن بکشند. این
بارو که ۱۱۴ برج به عدد سوره‌های قرآن و چهار دروازه رو به چهار سوی دنیای پیرامون
داشت، از شمال به میدان توپ‌خانه و خیابان سپه، از جنوب به خیابان مولوی، از شرق به
خیابان ری و از غرب به خیابان وحدت اسلامی (شاپور) امروزی محدود می‌شد، مساحت تهران
در این دوران به ۴۴۰ هکتار رسید.[۳۲] در دورهٔ شاه عباس یکم (۹۶۶ تا ۱۰۰۷ خ) پل،
کاخ و کاروانسراهای زیادی بر پا شد، در بخش شمالی برج و باروی شاه تهماسبی، چهارباغ
و چنارستانی ساخته شد که بعدها دورش را دیواری کشیدند و به صورت کاخ (کاخ گلستان) و
پایگاه فرمانروایی درآوردند. کریم‌خان در نبردهای خود برابر محمدحسن‌خان قاجار در
سال ۱۱۷۲ قمری تهران را مرکز اردوکشی خود برگزید و پس از پیروزی در این جنگ در
دیوانخانه دیرین تهران که در زمان شاه سلیمان ساخته شده بود بارِ عام داد و با
عنوان وکیل الرعایا، زمامداری ایران را در دست گرفت.[۳۴]

نام برخی کوی‌ها و محلات تهران منسوب به خانوارهای رؤسای ایل‌هایی است که در زمان
آقامحمدخان و فتحعلی شاه در پایتخت جدید اسکان داده شدند؛ مانند کوچه شیرازیها و
کوچه افشارها در قلب محله چال میدان، کوچه دیگری منسوب به افشارها در شمال محله
سنگلج؛ دیگر محله عرب‌ها در گوشه شمال غربی محله عودلاجان؛ و نیز کوچه و حمام
قراقانیها در محله چال میدان؛ کوچه شام بیاتی‌ها در شمال عودلاجان؛ کوچه خدابنده‌لو
در غرب عودلاجان؛ محله باجمانلوها در شمال غرب محله سنگلج؛ تکیه و محله قمی‌ها در
محله سنگلج که همگی در محله‌های خوب و به اصطلاح سرآب اسکان یافته‌اند.[۳۵]

شهر تهران در ۵۱ درجه و ۲ دقیقه تا ۵۱ درجه و ۳۶ دقیقهٔ طول شرقی و ۳۵ درجه و ۳۴
دقیقه تا ۳۵ درجه و ۵۰ دقیقهٔ عرض شمالی قرار گرفته‌است و ارتفاع آن از ۲۰۰۰ متر در
مرتفع‌ترین نقاط شمال[۳۶] تا ۱۲۰۰ متر در مرکز و ۱۰۵۰ متر در جنوب متغیّر است.
تهران در بین دو وادی کوه و کویر و در دامنه‌های جنوبی رشته کوه البرز گسترده
شده‌است. از جنوب به کوه‌های ری و بی‌بی‌شهربانو و دشت‌های هموار شهریار و ورامین و
از شمال توسط کوهستان محصور شده‌است.[۱۶] ارتفاع چند نقطه شهر تهران از سطح دریا:
شهر تهران از نظر زمین‌لرزه جزء مناطق پرزیان (۸ تا ۱۰ درجه مرکالی) به شمار
می‌آید.[۳۷] گسلهایی که در تهران و حومه تا شعاع ۱۵۰ کیلومتری مرکز شهر قرار دارند،
عبارتند از گسل مشاء، گسل شمال تهران، گسل ری، گسل طالقان، گسل ایوانکی و گسل ایپک
که بررسی رفتار آن‌ها حایز اهمیت است.[۳۸]

شهر تهران، به طور پیوسته در معرض خطر سیل قرار دارد. از دلایل اصلی این موضوع،
می‌توان اختلاف ارتفاع زیاد، شرایط اقلیمی خاص، وجود رودخانه‌های فراوان مانند رود
کرج، رود دربند، رود چیتگر و مسیل‌های متعدد و قرارگرفتن شهر تهران در پای کوه را
نام برد.[۳۹] همچنین در شهر تهران، ۱۲ حوزه آبریز بالادست مسلط بر آب و ۱۴ کیلومتر
نوار مولد سیل از دارآباد تا غرب دره فرحزاد وجود دارد.[۴۰]

تهران در هزار سال اخیر شاهد چهار زمین‌لرزه بزرگ بوده‌است. تهران آخرین زلزله شدید
خود را در سال ۱۸۳۰ میلادی، شاهد بوده‌است.[۴۱]

تهران از لحاظ موقعیت زمین‌شناختی بر روی گُسل‌های فعالی قرار گرفته که باعث رانش
زمین و زمین‌لرزه می‌شوند.[۴۲] از میان بسیاری از گسل‌های فعال تهران، احتمال فعال
شدن سه گُسل به نام‌های، «گسل مشا، گسل شمال تهران و گسل جنوب ری» بیش از بقیه وجود
دارد.[۴۳]

بسیاری از ساختمان‌ها و آپارتمان‌های تهران کیفیت ساخت‌وساز پائینی دارند و از این
روی به گفته بسیاری از کارشناسان، در صورت وقوع زلزله در تهران، بسیار پرتلفات
خواهد بود.[۴۴][۴۵]

طی تحقیق مؤسسه علمی آلفرد وگنر آلمان تهران وارد لیست ده نفری خطرناک‌ترین شهرهای
دنیا برای وقوع بلایای طبیعی شد. عامل اصلی ورود این شهر به لیست قرار گرفتن روی
گسل زلزله در عین وجود سازه‌های غیراستاندارد فراوان در سطح شهر و همین‌طور تراکم
جمعیت بالا می‌باشد.[۴۶]

آب و هوا ی شهر تهران تأثیر گرفته از کوهستان در شمال (نسیم توچال) و دشت در جنوب
است. جز منطقه‌های شمالی تهران که تحت تأثیر کوهستان، تا اندازه‌ای معتدل و مرطوب
هستند، آب و هوای دیگر منطقه‌های شهر کمابیش گرم و خشک و در زمستان‌ها اندکی سرد
است. مهم‌ترین منبع بارش در این شهر بادهای مرطوب مدیترانه‌ای و اطلسی هستند که از
سوی غرب می‌وزند. رشته کوه البرز همچون سدی از نفوذ بسیاری از توده‌های هوا جلوگیری
می‌کند، از همین روی سبب گردیده که هوای تهران از یک سو خشک‌تر و از سوی دیگر از
آرامش نسبی برخوردار باشد.[۴۷]

یکی از شدیدترین بارندگی‌های تهران در ۱ اردیبهشت ۱۳۴۱ روی داد. این بارش ۱۰ ساعت
طول کشید. اداره هواشناسی اعلام کرد میزان باران یک روز تهران معادل شش سال بوده
است.[۴۸]

نمای شهر در نقاط گوناگون بر پایهٔ عوامل جغرافیایی، اقتصادی، فرهنگی و تاریخی
متفاوت است. در شمال شهر که به کوه‌ها نزدیک‌تر است معمولاً خیابان‌ها و کوچه‌ها
شیبدارتر و در جنوب شهر هموارتر هستند. همچنین در جنوب شهر ساختمان‌های بلندمرتبه
کمتر و در شمال شهر بیشترند. ساختمان‌های اداری و دولتی نیز عمدتاً در مرکز شهر
قرار دارند. از طرف دیگر در مناطقی که تاریخ ساخت آن‌ها جدیدتر است مانند منطقه ۲،
منطقه ۵ و منطقه ۲۲ که همگی در غرب و شمال غرب شهر جای دارند، با توجه به پیروی از
آیین‌نامه‌های جدیدتر، اصول شهرسازی در آن‌ها بیشتر رعایت شده‌است. در این منطقه‌ها
معمولاً عرض خیابان‌ها و کوچه‌ها، سرانه پارکینگ و سرانه فضای سبز از دیگر مناطق
شهر بیشتر است. وارون بر آن در مناطق کهن‌تر که ساخت آن‌ها زودتر انجام گرفته‌است
مانند منطقه ۱۲ (تهران قدیم) و منطقه ۲۰ (ری) معمولاً بناهای تاریخی و سنتی بیشتری
وجود دارد.

در تحقیقی تحت عنوان «ارزیابی ترجیحات بصری زنان از فضاهای شهری در تهران»،
مکان‌های فاقد جذابیت بصری بیشتری در شهر مشخص شده و بطور کلی محیط و فضاهای تهران
از جهت بصری «نامناسب» دانسته شده است.[۵۰]

تهران به‌دلیل جایگاه آن به عنوان پایتخت زودتر از شهرهای دیگر با نمودهای مدرنیسم،
و از آن میان معماری مدرن، آشنا شد. دگردیسی معماری تهران از سنتی به مدرن از دوران
ناصرالدین شاه آغاز شد و به‌ویژه این روند در دوران پهلوی که زندگی مدرن از حصار
دربار و ارگ سلطنتی خارج شد، چهرهٔ شهر را دگرگون نمود.[۵۱]

در دوران رضا شاه نیاز به راه‌اندازی نهادهای مدرن مانند بانک‌ها، ساختمان‌های
دولتی و مانند آن‌ها به گونهٔ روزافزونی احساس می‌شد؛ اما طراحی و اجرای ساختمان
این‌گونه نهادها با روش‌های سنتی عملاً ممکن نبود زیرا این‌گونه نهادها نیازمند
معماری و فضاهای خاص خود بودند. معمارانی که در این دوره از پیشروان آوردن معماری
اروپایی به تهران بودند، یا خود شهروندان اروپایی بودند یا دانش‌آموختگان
دانشگاه‌های اروپا. از میان این معماران می‌توان از نیکلای مارکف معمار گرجستانی
تبار دانش‌آموختهٔ دانشکدهٔ هنرهای زیبای سن پترزبورگ، ماکسیم سیرو، آندره گدار
معمار فرانسوی، محسن فروغی معمار ایرانی، گابریل گورکیان معمار ایرانی-ارمنی که در
اروپا هم معمار شناخته‌شده‌ای بود و معماران ایرانی-ارمنی دیگر چون وارطان
هوانسیان، پل آبکار، اوژن آفتاندلیانس و قلیچ باقلیان نام برد.[۵۱][۵۲] در این دوره
معماری‌ای در تهران بروز کرد که در کالبد مدرن بود اما در تزئینات و نماسازی‌هایش
از معماری سنتی یا باستانی ایران الهام گرفته بود. از شاخص‌ترین نمونه‌های این
معماری می‌شود به ساختمان کاخ شهربانی در محوطهٔ میدان مشق یا باغ ملی اشاره کرد.
معماران در آن دوره می‌کوشیدند «شکوه از دست رفته» ایران را الگو گرفتن از معماری
باستان در بازسازی کنند.[۵۱]

در سال‌های بعد دورهٔ پهلوی نیز، ویکتور گروئن آمریکایی طراحی پلان شهری نواحی شمال
تهران بین سال‌های ۱۹۶۴ تا ۱۹۶۷ را بر عهده داشت.[۵۳][۵۴] از طرح وی با نام «طرح
جامع تهران» نام برده شده‌است.[۵۵][۵۶]

در تهران کاخ‌های زیادی تاکنون بر پا شده‌است که بیشتر آنها مربوط به دوران پهلوی و
قاجار هستند. از جمله کاخ‌های معروف تهران می‌توان کاخ نیاوران، کوشک احمدشاهی، کاخ
صاحبقرانیه، عمارت عثمانی و پل رومی، عمارت دارالفنون، حوض خانه باغ قدیم نگارستان،
کاخ گلستان، کاخ مرمر و شمس‌العماره را نام برد.

بر پایه آمار رسمی نزدیک به ۷۳۹ بوستان فعال در تهران وجود دارد که بیش از
۱۲٫۵۳۴٫۲۸۳ مترمربع از سطح تهران را به خود اختصاص داده‌اند.[نیازمند منبع]

تهران به‌عنوان پایتخت ایران در زمان شکل گیری مساحتی حدود ۳ کیلومتر مربع داشت. با
تغییرات سیاسی و افزایش جمعیت در زمان دودمان پهلوی و پس از انقلاب ۱۳۵۷ شهر دستخوش
دگرگونی منطقه‌ای و افزایش مساحت شد و شمار زیادی محله و شهرک در محدوده کلانشهر
تهران ساخته شد به طوری که در سال ۱۳۴۷، نخستین طرح جامع شهر تهران ابلاغ شد که در
آن مساحت شهر با افزایشی خیره‌کننده به ۱۸۱کیلومتر مربع رسید. برخی از این محله‌ها
همان روستاهای پیشین بود که گسترش داده شده بود. این مساحت به ۱۲ناحیه تقسیم شده
بود. پس از پیروزی انقلاب اسلامی، تعداد مناطق تهران به ۲۰ منطقه افزایش یافت. بعد
از این در ابتدای دهه ۷۰ و پس بررسی‌های مجدد غرب شهر تهران، چهار منطقه جدید ۹، ۵،
۲۰ و ۲۱ ایجاد شد و تعداد مناطق تهران بر اثر تغییراتی به ۲۲ منطقه افزایش
یافت.[۶۱]

این شهر در حدود ۷۳۰ کیلومتر مربع مساحت دارد.[۲] شهرداری تهران برای تأمین
نیازمندی‌ها و اداره بهتر سطح شهر را به ۲۲ منطقه شهرداری و ۱۲۳ ناحیه بخش کرده که
شهر ری و تجریش را نیز شامل شده‌است.

از سوی دیگر وزارت کشور هم برای انجام انتخابات‌های مختلف و کارهای مدیریتی دیگر،
تفسیر خاص خود را از شهرستان تهران دارد که بر ۲۲ منطقه شهرداری منطبق نیست و
شمیران و ری را نیز شهرستان‌هایی جداگانه در نظر گرفته‌است. این شهر به واسطهٔ
داشتن شبکه مخابراتی گسترده نیز دارای نواحی هفت‌گانه مخابراتی می‌باشد.[نیازمند
منبع]

در تقسیم‌بندی وزارت کشور شهرستان تهران در مرکز استان تهران قرار دارد. از شمال به
شهرستان‌های کرج و شمیرانات، از شرق به شهرستان دماوند، از جنوب به شهرستان‌های
پاکدشت ،قرچک و ورامین و ری و اسلامشهر و از غرب به شهرستان‌های قدس، شهریار و
استان البرز محدود می‌شود. مرکز آن بخش مرکزی است.[نیازمند منبع]

تهران قدیم از چهار محله تشکیل شده بود به نام‌های سنگلج، اودلاجان (عودلاجان)،
بازار و چاله‌میدان. در زمان ناصرالدین‌شاه قاجار چندین محله تازه در تهران ساخته
شد به نام‌های ارگ، چاله حصار، خانی‌آباد، قنات‌آباد، پاچنار، پامنار، گار ماشین،
گود زنبورک‌خانه، صابون‌پزخانه، گود عرب‌ها و دروازه قزوین.

خیابان ولیعصر بلندترین خیابان ایران و همچنین بلندترین خیابان در خاور میانه
است[۶۲] که در سال‌های نخست پادشاهی رضاشاه ساخته شده‌است. درازای آن ۱۸٫۶ کیلومتر،
که از میدان راه‌آهن تهران آغاز و به میدان تجریش در منطقهٔ شمیرانات پایان
می‌یابد. این خیابان یازده هزار چنار در دو سوی خود دارد.[نیازمند منبع]

تهران علاوه بر این‌که مرکز سیاسی کشور است، مهم‌ترین قطب اقتصادی آن نیز است. با
این‌که تنها ۱۱ درصد جمعیت کشور در تهران زندگی می‌کنند، حدود ۲۵ درصد تولید ناخالص
داخلی ایران مربوط به این شهر است.[۶۳][۶۴] البته توزیع این حجم عظیم تولید در بین
مردم یکنواخت نیست، به طوری‌که بیش از ۸۰ درصد این فعالیت اقتصادی تنها در اختیار
۱۰ درصد جمعیت این شهر قرار گرفته‌است که عمدتاً در نواحی ثروتمند شمال شهر ساکن
هستند.[۶۵]

قیمت زمین در برخی نقاط شهر تهران جزء گران‌ترین‌ها در کل جهان می‌باشد. بیش از
۱۵۰۰ سازمان دولتی هم‌اکنون در تهران فعالیت می‌کنند و گران‌ترین ساختمان‌های تهران
نیز در اختیار این سازمان‌های دولتی‌است.[۶۵]

تهران با جمعیتی حدود ۸ میلیون و مساحتی حدود ۷۰۰ کیلومترمربع، تولید ناخالص داخلی
برابر ۸۸ میلیارد دلار دارد که این شهر را در رده پنجاه و ششمین شهر ثروتمند جهان و
بالاتر از شهرهایی چون ریاض، لیسبون، برلین، بیرمنگام، لیون و هامبورگ قرار
داده‌است، هرچند که همچنان با شهرهایی با جمعیت مشابه خود مانند لس‌آنجلس (با جمعیت
حدود ۱۱٫۸ میلیون تن) که تولید ناخالص داخلی آن ۶۳۹ میلیارد دلار است یا لندن (با
جمعیت ۸٫۳ میلیون تن) با تولید ناخالص داخلی ۴۵۰ میلیارد دلار فاصله دارد.[۶۴]

بخش خدمات سهمی ۷۸ درصدی در تولید ناخالص داخلی تهران دارد و پس از آن به ترتیب
بخش‌های صنعت (۱۴ درصد) و کشاورزی (۸ درصد) قرار دارند. در بخش خدمات در استان
تهران، رشته فعالیت‌های عمده‌فروشی و خرده‌فروشی با ۲۸ درصد و مستغلات و کسب و کار
با ۲۵ درصد بیشترین سهم را در تولید ناخالص داخلی دارند.[۶۳]

فعالیت‌های خدماتی تهران در داخل شهر و فعالیت‌های صنعتی (زمین‌بر) در حومه آن
متمرکز هستند. در دههٔ گذشته تراکم بالای جمعیت و گران بودن مسکن در این شهر هجوم
تازه‌واردان به درون شهر را محدود کرده و در نتیجه درصد رشد جمعیت آن کاهش
یافته‌است اما این امر سبب استقرار آن‌ها در حومه شهر به عنوان مناطق خوابگاهی شده،
به طوری‌که درحالی‌که سایر مناطق روستایی کشور با کاهش نسبی جمعیت و مهاجرت به
شهرها مواجهند، روستاهای تهران برعکس مهاجرپذیرند و رشد جمعیت آن‌ها از ۵٫۶ درصد به
۶٫۷ درصد رسیده‌است. به همین دلیل سهم جمعیتی شهر تهران نسبت به استان تهران در چند
ده گذشته به سرعت کاهش یافته و از ۹۱ درصد در سال ۱۳۵۵ به ۷۲ درصد در سال ۱۳۷۵ و ۵۸
درصد در سال ۱۳۸۵ رسیده‌است؛ بنابراین درکل هرچند که مجموعه شهری تهران همچنان
مهاجرپذیرترین مجموعه شهری در کشور است اما این مهاجران به جای خود شهر رفته‌رفته
حومهٔ آن را به عنوان مقصد خود انتخاب کرده‌اند.[۶۶]

تهران تا پیش از بنیان‌گذاری سلسلهٔ قاجار و برگزیده شدن به عنوان پایتخت ایران،
شهری کوچک با ۱۵٬۰۰۰ تن جمعیت در سال ۱۱۶۴ بود.[۱۶] اما از آن زمان به بعد، جمعیت
آن رو به رشد نهاد و در اواسط دورهٔ قاجار به بزرگ‌ترین شهر ایران تبدیل شد. در
سرشماری سال ۱۲۶۴ جمعیت تهران ۱۴۷٬۲۰۶ نفر اعلام شد. ۱۰۱٬۸۹۳ نفر از تهرانی‌ها در
آن زمان مالک و ۴۵٬۳۶۳ نفر مستأجر بودند.[۶۷] بر اساس نخستین سرشماری رسمی که در
سال ۱۳۳۵ انجام گرفت، این شهر با ۱٬۵۶۰٬۹۳۴ تن جمعیت، پرجمعیت‌ترین شهر ایران
بوده‌است.[۶۸] همچنین بر پایه آخرین سرشماری رسمی که در سال ۱۳۹۰ انجام گرفت، جمعیت
تهران، ۱۲٬۲۲۳٬۵۹۸ تن بوده‌است. توزیع جمعیت در مناطق دارای پراکندگی بسیاری است.
غرب تهران با وجود پهناوری بیشتر دارای جمعیت کمتری است. این می‌تواند به علت وجود
فرودگاه مهرآباد در غرب شهر تهران باشد. همچنین میزان زادآوری در جنوب شهر تهران
بیشتر است. خوابگاه‌های دانشجویی در منطقه ۶ تهران، بافت جمعیتی و اجتماعی این
منطقه را کاملاً تحت تأثیر قرار داده است.[۶۹]

زبان اصلی مردم تهران و استان تهران، فارسی‌است. اما در بعضی نقاط زبان‌های محلی
نیز دیده می‌شود که در مجموع از لهجه‌های فارسی به شمار می‌آیند. به طور کلی زبان و
گویش‌های دیگری مانند ترکی آذری، کردی، گیلکی، لری، مازندرانی و… نیز به دلیل
مهاجرت‌ها به آن افزوده شده‌است. جمعیتی از مردم عرب زبان نیز که عمدتاً لبنانی و
عراقی هستند در شهر تهران زندگی می‌کنند.[۷۰] بر اساس سر شماری ۱۳۶۵ در حدود ۹۸٫۱
درصد از جمعیت استان به زبان فارسی تکلّم می‌کردند که این نسبت در نقاط شهری ۹۸٫۳ و
در نقاط روستایی ۹۶٫۸ درصد بود.[۷۱][۷۲][۷۳]

بر پایه بررسی‌های نمونه‌برداری جمعیتی از مردم تهران، بیش از نیمی از ساکنان استان
تهران در دو نسل اخیر به این استان مهاجرت کرده‌اند.[۷۴] بیشترین علت مهاجرت به
تهران به دلیل پیروی از خانوار و سپس جستجوی کار بوده است. بیشتر مهاجران از شهرهای
شهرستان‌های دیگر در استانهای دیگر به تهران آمده‌اند که بیشتر آن مربوط به شهر
تهران است.[۶۹]آذربایجانی‌های تهران که عموماً ترک‌های تهران و آذری‌های تهران
نامیده می‌شوند، دومین گروه بزرگ قومی تهران پس از اقوام فارسی‌زبان هستند[۷۵] که
جمعیت آذری‌ها در حدود ۲۵٪[۷۶]–۱/۳[۷۷][۷۸] تهران می‌باشد، که در سراسر کلان‌شهر
تهران پراکنده هستند.[۷۹]

در یک سرشماری رسمی مخصوص شهر تهران که در سال ۱۳۸۹ در ۳۷۴ محله شهر تهران به مرحله
اجرا درآمد، ۶۳٪ از پایتخت‌نشینان در تهران متولد شده‌اند، ۹۸٪ آن‌ها قادر به تکلم
زبان فارسی هستند، ۱۳٪ یکی از زبان‌های لاتین را می‌فهمند، ۱۰٪ قادرند به یکی از
زبان‌های دنیا صحبت کنند و ۶۷٪ تهرانی‌ها فارس و فارسی زبان هستند.[۸۲][۸۳][۸۴][۸۵]
در اوایل دهه ۱۹۸۰ به ویژه پس از انقلاب ۱۳۵۷ ایران، ترکیب قومی-اجتماعی جمعیت
ایران دچار تغییر قابل توجهی شد. نتایج اجتماعی، سیاسی و اقتصادی انقلاب باعث شد
بسیاری از شهروندان ایرانی به خصوص اهالی تهران، ایران را به مقصد کشورهایی نظیر
کانادا، آمریکا، فرانسه، سوئد و دیگر کشورهای اروپایی ترک کنند. با آغاز جنگ ایران
و عراق و به خصوص حملات هوایی عراق به تهران، موج دوم مهاجرت از تهران به شهرها و
کشورهای دیگر آغاز گردید، برعکس این قضیه نیز جمعیت زیادی از جنگ‌زدگان غرب و
جنوب‌غرب ایران، به تهران مهاجرت کردند. شرایط سخت جنگ در کشورهای همسایه ایران
یعنی افغانستان و عراق موجی دیگر از مهاجران را وارد شهر تهران کرد. با وجود اینکه
بسیاری از مهاجران افغانی و عراقی بعد از بهتر شدن وضعیت کشورشان و با همکاری آژانس
کمیساریای عالی سازمان ملل برای پناهندگان، ایران را ترک کردند با این حال هنوز
جمعیت قابل توجهی از این مهاجران در تهران زندگی می‌کنند و بخشی از مردم تهران شده
ند. مردم تهران شیعه دوازده امامی هستند و ادیان و مذاهب مسلمان (سنی)، تصوف،
زرتشتی، بهایی، یهودی، مسیحی (شامل: آشوریان نسطوری، ارمنی، کاتولیک، ایرانیان
پروتستان، کلیسای خانگی ایرانیان، جماعت مسیحی ربانی، مسیحیان ارتدکس روس) و
خداناباوران نیز در اقلیت هستند.[۷۰]

طی پژوهشی که شرکت پژوهشگران خبره پارس به سفارش شورای فرهنگ عمومی در سال ۸۹ انجام
داد و بر پایه یک بررسی میدانی و یک جامعه آماری از میان ساکنان ۲۸۸ شهر و حدود
۱۴۰۰ روستای سراسر کشور، درصد اقوامی که در این نظر سنجی نمونه گیری شد در تهران به
قرار زیر بود:[۸۶]

تهران در تقسیمات کشوری قدیم و پیش از این که پایتخت ایران شود از ملحقات شهر
تاریخی ری بوده است؛ بنابراین گویش مردم این شهر نیز از شعب گویش راجی یا رازی،
همان زبانی که از زبان پهلوی منشعب و در شمال و شمال غربی و مغرب و جنوب ایران رواج
داشته، بوده است. به تصریح شمس قیس رازی زبان مردم شهر ری و از جمله تهران، حد فاصل
زبان دری مشرق و زبان پهلوی مغرب و جنوب ایران محسوب می‌گردیده است. امروزه از این
گویش اثری بر جای نمانده است. این گویش در زبان چند نسل پیش مردم روستائیان مناطق
دولاب و شمیران و کن و سولقان شنیده می‌شد.[۸۷]

استعمال مواد مخدر توسط ایرانیها زمینهٔ افزایش جرایم را در آن فراهم کرده‌است، به
طوری‌که جرم ۶۰ درصد زندانی‌های کشور در رابطه با مسائل مواد مخدر است.[۸۸] در
استان تهران نیز حدود ۱۰۰۰ زندانی زن وجود دارد که بیشترین جرم آن‌ها در رابطه با
مواد مخدر است. بعد از مواد مخدر بیشترین جرم زندانیان زن مربوط به سرقت و جرایم
اخلاقی‌است. میانگین سنی زندانیان زن در استان تهران بین ۲۳ تا ۳۲ سال است. در سطح
زندان‌های استان تهران در ازای ۲۵۰ تن زندانی مرد یک مددکار وجود دارد که این رقم
برای زندانیان زن هر ۱۰۰ تن است.[۸۹] هم‌اکنون در ۴۰۰ نقطه جرم‌خیز و معابر پایتخت
به منظور کنترل بهتر تردد و نظارت بر نقاط جرم‌خیز، دوربین‌های مداربسته نصب
شده‌است.[۹۰] برای پیشگیری از جرم علاوه بر فعالیت‌های انتظامی، آموزش همگانی و جلب
مشارکت مردم در راستای اطلاع‌رسانی و افزایش سطح آگاهی عموم نیز مد نظر ناجا است و
در همین راستا وقوع جرایم در سال ۱۳۸۷ نسبت به سال پیش از آن ۷ درصد کاهش یافت.[۹۱]

بیش از ۳۰ موزه در سطح شهر تهران به فعالیت مشغولند که همه روزه تعداد زیادی بازدید
کننده به‌سوی خود جلب می‌کنند.

و بسیاری از موزه‌های دیگر تهران از جذابیت‌های آن به شمار می‌آیند. از تماشاگه‌های
تاریخ، پول، و زمان نیز می‌توان به عنوان دیدنی‌های تهران یاد کرد.

قناتهای تهران و ری که دشت ورامین را آبیاری می‌کردند تا سال ۱۳۴۰ جزء پرآب‌ترین
کاریزهای دنیا بودند ولی در توسعه شهری و به دلیل تخریب مادر چاه‌ها و نبود لایروبی
از رونق افتاده‌اند. حفر کاریزهای تهران به دوره صفوی و قاجاری بازمی‌گردد. در
تهران نزدیک به ۳۰۰ قنات وجود دارد که برخی از آنها یکدیگر را بصورت ضربدری قطع
می‌کنند و طی نشست‌ها تخریب و در حال حاضر در جنوب شهر به صورت روباز مسیر خود را
تا ورامین و یا اطراف شهر ری ادامه می‌دهند. دو عدد از این قناتها در محمودآباد
خاوران تهران به دلیل خاکبرداری در سال ۱۳۵۵ به هم وصل شدند و حجم زیاد آب تخریبهای
زیادی را بوجود آورد تا اینکه با وسایل مکانیکی این دوقنات مجدداً از هم جدا و به
مسیر اصلی اولیه هدایت شدند در حال حاضر در ایران حدود ۴۰۰۰۰ قنات به طول ۲۷۲۰۰۰
کیلومتر وجود دارد. تهران تا سال ۱۳۲۰ بیشترین شمار قنات را دارا بود به گونه‌ای که
هر محله‌ای قنات خاص خودش را داشت. سرچشمه‌های بعضی از قنات‌ها در توسعه شهری از
میان رفته و این باعث شده است که زه‌کشی آب تهران در جنوب شهر با مشکل روبرو
شود.[۹۳]

مسجدها، حسینیه‌ها و امامزاده‌ها از جمله مکان‌های مذهبی پایتخت هستند که در مجموع
۲٬۰۷۲ مرکز (۱۳۸۷ خ) را شامل می‌شوند. تهران ۱۵۴۶ مسجد، ۴۸۷ حسینیه، و ۳۹ امامزاده
دارد. در واقع برای هر ۳٬۵۱۶ تهرانی یک مرکز مذهبی وجود دارد. بیشترین امامزاده‌های
پایتخت در منطقه ۲۰ متمرکز شده و بعد از آن منطقه ۲ و ۱ دارای بیشترین امامزاده‌ها
هستند. در ۱۲ منطقه هم هیچ امامزاده‌ای وجود ندارد.[۹۴]

بیش از صد سالن سینما در شهر تهران وجود دارد که اکثراً فیلم‌های تولید داخل و
تعدادی نیز فیلم‌های خارجی را اکران می‌کنند. بیش از چهل آمفی‌تئاتر نیز در این شهر
فعال هستند که نمایش‌های گوناگونی را به روی صحنه می‌برند. در سال ۱۳۸۹ مسابقات جام
جهانی ۲۰۱۰ نیز از بعضی از سینماهای تهران به نمایش درآمد.

فوتبال ورزش اول شهر است و بیشترین طرفداران را نیز دارد. در کنار آن کشتی نیز به
طور سنتی بسیار مورد توجه بوده‌است و به عنوان ورزش ملی مورد توجه قرار گرفته‌است.
چندین پیست اسکی بسیار زیبا و منحصربه‌فرد[۹۵] از جمله پیست‌های اسکی توچال، دیزین
و شمشک در نزدیکی شهر قرار دارند که پیست اسکی دیزین جزء معدود پیست‌های اسکی جهان
است که در آن امکان اسکی برروی چمن علاوه بر اسکی برروی برف مهیاست. پیست اسکی
توچال هم با ارتفاع ۳۷۳۰ متر از سطح دریاهای آزاد پنجمین پیست اسکی مرتفع جهان است
و تا تهران تنها پانزده دقیقه فاصله دارد. کوهنوردی و تاحدی صخره‌نوردی[۹۶] هم از
ورزش‌های دیگر شهر است که مخصوصاً در روزهای تعطیل به طور همگانی مورد توجه قرار
می‌گیرد.

فوتبال که پرطرفدارترین ورزش شهر است، هر هفته عدهٔ زیادی را برای تماشای لیگ برتر
به ورزشگاه آزادی می‌کشاند. دو تیم اصلی تهران استقلال و پرسپولیس هستند که شهرآورد
بین این دو تیم هر بار تماشاگران زیادی را جذب می‌کند. ورزشگاه‌های فوتبال زیادی در
سطح شهر برای برگزاری مسابقات فوتبال وجود دارند. به‌جز ورزشگاه یکصد هزار نفری
آزادی در غرب، می‌توان به ورزشگاه تختی در شرق، شیرودی در مرکز و دستگردی و ورزشگاه
راه‌آهن در شهرک اکباتان اشاره نمود. از دیگر مراکز ورزشی قهرمانی و یا همگانی شهر
تهران می‌توان از مجموعه ورزشی انقلاب، مجموعه ورزشی-تفریحی توچال، مجموعه ورزشی
چمران (بولینگ عبده)، ورزشگاه آرارات و ورزشگاه شهید کشوری (داودیه) نام برد.

بازی‌های آسیایی ۱۹۷۴ بزرگترین رویداد بین‌المللی ورزشی تاریخ این شهر از ۱۰ تا ۲۵
شهریور ۱۳۵۳ (۱ تا ۱۶ سپتامبر ۱۹۷۴) در تهران برگزار شد. مجموعه ورزشی آزادی تهران
و مجموعه ورزشی تختی تهران برای این بازی‌ها ساخته شدند. این هفتمین دوره بازی‌های
آسیایی بود و برای نخستین بار بازی‌های آسیایی در خاورمیانه برگزار می‌شد. ۳۰۱۰
ورزشکار از ۲۵ کشور در این رویداد چند ورزشی شرکت داشتند که رکوردی در زمان خود
محسوب می‌شد.

در تهران مراکزی به نام فرهنگ‌سرا توسط شهرداری تهران ساخته شده‌است که وظیفهٔ آنان
ارائهٔ خدمات فرهنگی به مردم است. این مراکز مجهّز به سالن‌های سینما، تئاتر،
مجموعه‌های ورزشی، کتابخانه، نگارخانه، کلاس‌های آموزش رایانه و غیره هستند و نقش
مهمی در پرکردن اوقات فراغت جوانان و ارتقای سطح فرهنگ و آموزش آنان داشته‌اند. بیش
از ۷۱ فرهنگسرا و خانهٔ فرهنگ در تهران وجود دارد. فرهنگ‌سرای بهمن که با وسعت
۴۰٬۰۰۰ متر مربع در جنوب تهران قرار دارد، فرهنگ‌سرای خاوران در جنوب شرقی،
فرهنگ‌سرای شفق و فرهنگ‌سرای نیاوران در شمال تهران نمونه‌هایی از این مراکز
هستند.[۹۷]

بیش از هزار عنوان نشریّه در ایران منتشر می‌شود که مرکز تعداد زیادی از آن‌ها
تهران است. تقریباً مرکز همهٔ روزنامه‌های مهم ایران در تهران است.[۹۷]

آموزش عالی علوم دینی در ایران سابقه فراوانی دارد و تهران نیز از این قاعده مستثنی
نیست. از مهمترین حوزه‌های علمیه تهران قبل از انقلاب اسلامی دو حوزه علمیه مجتهدی
و مروی بودند.

حوزه مروی که سابقه تاریخی بیشتری دارد در زمان فتحعلی شاه قاجار به همت خان مروی
ساخته شده است و ملا علی کنی به مدیریت آن پرداخت،[۹۸] حوزه مجتهدی هم توسط احمد
مجتهدی طهرانی در سال ۱۳۳۴ ایجاد شد و به همت وی از مهمترین و مشهورترین حوزه‌های
تهران شد که حاصل آن مجتهدان پرشمار و مشهور است که اکنون هر کدام مشغول خدماتی
هستند.[۹۹]

هم اکنون نیز مدارس علمیه بسیاری در تهران قرار دارد که مهمترین آنها عبارتند از:
مدرسه علمیه آیت‌الله مجتهدی، مدرسه علمیه مروی، مدرسه علمیه فیلسوف الدوله
(آیت‌الله حق‌شناس)، مدرسه علمیه امام خمینی، مدرسه علمیه جامعه امیرالمؤمنین.[۱۰۰]

آموزش عالی مدرن ایران با تأسیس دارالفنون (۱۲۳۰ خ) توسّط امیرکبیر در تهران آغاز
شد. پس از آن در سال ۱۳۱۳ خ. در دورهٔ رضاشاه به همّت افرادی چون محمود حسابی و
علی‌اصغر حکمت، دانشگاه تهران ایجاد شد.[۱۰۱] هم‌اکنون در فهرست ده دانشگاه برتر
وزارت علوم شش دانشگاه تربیت مدرس، تهران، صنعتی امیرکبیر، صنعتی خواجه نصیر، صنعتی
شریف و علم و صنعت ایران در شهر تهران قرار دارند.[۱۰۲]

دانشگاه‌های علوم پزشکی دولتی موجود در تهران عبارتند از: تهران، شهید بهشتی،
ایران، بقیةالله و دانشگاه علوم پزشکی ارتش.[نیازمند منبع]دانشگاه علامه طباطبایی
نیز از جمله دانشگاه‌های زیر نظر وزارت علوم است که در این شهر قرار دارد. همچنین
دانشگاه آزاد اسلامی نخستین بار در مرداد ۱۳۶۱ خ. با ایجاد واحد تهران مرکز شروع به
کار کرد.[۱۰۳] سپس به‌تدریج واحدهای تهران جنوب، تهران شمال، تهران شرق، تهران غرب
و علوم و تحقیقات تهران تأسیس شدند. پس از دانشگاه آزاد، دانشگاه پیام نور در مهر
۱۳۶۷ خ. با هدف آموزش عالی از راه دور تأسیس شد.[۱۰۴] دانشگاه سوره (نام پیشین:
مؤسسه آموزش عالی سوره) در بهمن ماه سال ۱۳۷۲ توسط حوزه هنری سازمان تبلیغات اسلامی
تأسیس شد. پس از دو سال پذیرش آزاد، از سال ۷۴ از طریق سازمان سنجش آموزش کشور
پذیرش دانشجوی را در ۱۱ رشته آغاز کرد.[۱۰۵]

نخستین مدرسه به شیوهٔ مدرن در ایران دبیرستان البرز بود که در آغاز به عنوان یک
دبستان در حوالی دروازه قزوین در سال ۱۲۵۱ خ. یعنی ۲۱ سال پس از دارالفنون و ۱۷ سال
پیش از دبستان رشدیه توسط جیمز باست، میسیونر پرسبیتری آمریکایی-کانادایی ساخته شد.
پس از آن به تدریج مدرسه‌های بسیار دیگری در شهر ساخته شدند.

هم‌اکنون در شهر تهران ۳٬۰۴۱ مدرسهٔ دولتی با ۳۱٬۹۶۶ کلاس و ۹۳۳٬۹۷۶ دانش‌آموز و
۲٬۱۲۹ مدرسهٔ غیرانتفاعی با ۹٬۸۵۶ کلاس و ۱۷۲٬۳۸۵ دانش‌آموز وجود دارد.[۱۰۶]
مدرسه‌های غیرانتفاعی عموماً در مناطق ۱، ۲ و ۳ شهرداری تهران متمرکز هستند. ۶۰
درصد مدارس غیرانتفاعی تهران استیجاری هستند.[۱۰۷] تعداد کمی از مدارس تهران
دوشیفته بودند و این مدارس نیز در یک برنامه ۴ ساله (تا ۱۳۹۱ خ) تک شیفته شد.[۱۰۸]
دانش‌آموزان در دوره‌های ابتدایی، راهنمایی، و متوسطه شامل متوسطهٔ نظری، هنرستان
فنی، هنرستان حرفه‌ای، هنرستان کاردانش و پیش‌دانشگاهی مشغول تحصیل هستند.[۱۰۹]

۳۷٬۳۰۰ نوآموز دختر و پسر شامل ۶۳۴ شیرخوار، ۱٬۳۲۳ نوپا و ۳۵٬۳۴۳ کودک در
کودکستان‌های شهر تهران آموزش می‌بینند (۱۳۸۸).[۱۰۹] درصد مهدهای کودک تهران
استیجاری هستند. کیفیت مهدهای کودک با توجه به مربّیان و نوع آموزشی که به کودکان
داده می‌شود متفاوت است. برخی از مهدهای کودک آموزش‌های خود را در دو زبان به
کودکان ارائه می‌دهند.[۱۱۰] با اجرای طرح ارزیابی و ارتقای کیفیت مهدهای کودک که بر
اساس عملکرد آن‌ها صورت می‌گیرد، مهدهای کودک به مهدهای یک، دو و سه ستاره تقسیم
خواهند شد. به‌دلیل این‌که بیش از ۹۰ درصد مهدهای کودک خصوصی هستند، هدف اصلی این
طرح، ایجاد رقابت در ارتقای سطح کیفیت خدمات است.[۱۱۱] همچنین در راستای اجرای اصل
۴۴ مراکز پیش‌دبستانی و مهدهای کودک دولتی به بخش خصوصی واگذار خواهند شد.[۱۱۲]

سابقهٔ بحث و گفتگو دربارهٔ احداث قطار شهری در تهران به ۱۱۰ سال قبل بازمی‌گردد.
تأسیس تراموای شهری از جمله نکات پیش بینی شده در امتیاز نامه‌ای بود که بارون
ژولیوس دو رویتر در عهد ناصرالدین شاه روی کاغذ آمد. در همین سال‌ها یک خط آهن
روزمینی بین دروازه شهری ری (حضرت عبدالعظیم) و میدان باغ شاه، با نام معروف ماشین
دودی، ساخته شد.[۱۱۷]

متروی تهران در نه خط طراحی شده‌است اما در حال حاضر، پنج خط آن فعال می‌باشد که
عبارتند از: خط یک، که از ایستگاه متروی تجریش تا ایستگاه متروی کهریزک امتداد
دارد، این ایستگاه دارای بیشترین مسافر خطوط مترو تهران است. خط دو، از ایستگاه
متروی فرهنگسرا آغاز و تا ایستگاه متروی صادقیه ادامه دارد. خط سه، که از ایستگاه
متروی آزادگان تا اایستگاه متروی قائم در حال حاضر فعال می‌باشد. خط پنج، از آغاز و
تا ایستگاه متروی گلشهر (کرج) امتداد پیدا می‌کند. خط چهار نیز از ایستگاه متروی
ارم سبز تا ایستگاه متروی شهید کلاهدوز ممتد شده‌است.[۱۱۷]

در اسفند ۱۳۹۴ با ساخت یک شاخه فرعی در خط ۴، متروی تهران به فرودگاه مهرآباد متصل
شد، این انشعاب دارای دو ایستگاه در خود فرودگاه و ایستگاه متروی بیمه به عنوان
ایستگاه مشترک با خط اصلی می‌باشد.[۱۱۸]

تهران دارای یک شبکهٔ وسیع و پیچیدهٔ جاده‌ای و خیابانی است، این شهر از آنجا که
سال‌هاست با مشکل ترافیک مواجه‌است لذا مدیران این شهر در طول سالهای گذشته به ویژه
پس از انقلاب اسلامی ایران مجبور به طراحی و ساختن بزرگراه‌های مختلف شده‌اند تا
بتوانند معضل ترافیک را حل نمایند. بزرگراه‌های زیادی در تهران وجود دارند که
مهمترین آن‌ها عبارتند از: آزادراه تهران کرج، بزرگراه آزادگان، بزرگراه نواب
بزرگراه اشرفی اصفهانی، بزرگراه آفریقا، بزرگراه آیت‌الله کاشانی، بزرگراه آیت‌الله
مدرس، بزرگراه بسیج، بزرگراه تندگویان، بزرگراه جلال آل احمد، بزرگراه رسالت،
بزرگراه امام علی، بزرگراه شهید بابایی، بزرگراه شهید یاسینی بزرگراه شهید چمران
(پارک‌وی)، بزرگراه شهید حکیم، بزرگراه شهید همت، بزرگراه شیخ فضل‌الله نوری،
بزرگراه صدر، بزرگراه کردستان، بزرگراه محمدعلی جناح، بزرگراه مخصوص کرج، بزرگراه
نیایش، بزرگراه یادگار امام.

جمعیت زیاد تهران و رفت‌وآمد انبوه خودروها منجر به تبدیل‌شدن خیابان‌ها به پارکینگ
و ایجاد راه‌بندان‌های متعدد و شدید در این شهر شده که به‌دلیل آلایش شدید هوا،
اتلاف وقت و فشار اقتصادی بر شهروندان بحران تلقّی می‌شود. در پاییز ۱۳۸۶ «طرح جامع
حمل‌ونقل و ترافیک تهران» تهیه و تصویب شد. این طرح، که اهداف کلی آن بر اهداف
طرح‌های فرادست – مانند «طرح جامع تهران»[۱۱۹] و همچنین برنامه چهارم توسعه اقتصادی
ایران – استوار شده‌اند، چشم‌انداز تحولات مطلوب این شهر در ۲۰ ساله آینده را ترسیم
می‌کند. در طرح جامع حمل و نقل و ترافیک تهران[۱۲۰] شاخص‌های حمل‌ونقلی تهران در
سال ۱۳۸۶ و سال ۱۴۰۴ در مقایسه با متوسط شهرهای اروپایی در قالب ارقام و آمار ارائه
شده‌اند.

آلودگی هوا در شهر تهران عمدتاً مصنوعی و ناشی از فعّالیّت وسایل نقلیه‌است که سهمی
۸۰ درصدی[۱۲۱] در آلودگی هوای شهر دارند و تولیدکنندهٔ گازهای سمی دی اکسید نیتروژن
و مونو اکسید کربن هستند. این وسایل نقلیّه گاز دی اکسید کربن نیز تولید می‌کنند که
هرچند سمّی نیست اما سبب گرم شدن زمین می‌شود.[۱۲۲] ارائهٔ یارانهٔ سوخت -و در
نتیجه ارزان بودن آن- و تعرفهٔ بالای گمرکی بر خودروهای وارداتی -و در نتیجه افت
کیفیت تولیدات خودرو- و ورود سالانهٔ انبوهی از خودروهای تازه‌ساز از یک سو و محصور
بودن در بین کوه‌ها از ۳ طرف -که مانع خروج آلودگی‌ها از شهر می‌شود- عوامل اصلی
آلودگی هوا در تهران هستند. سالانه بیش از ۵۰۰ گرم ذرّات آلاینده معلّق وارد بدن هر
تهرانی می‌شود در حالی که بدن تنها توانایی پالایش ۲۳۰ گرم آلاینده را در سال دارد.
آلودگی هوا به تنهایی در شهر تهران روزانه حدود ۳۰ تن را به کام مرگ
می‌فرستد.[۱۲۳][۱۲۴] همچنین کیفیت پایین بنزین عرضه شده در ایران که خود ناشی از
تحریم‌های علیه ایران و استفاده از مواد آلاینده به جای کاتالیست در فرایند تولید
بنزین است نیز جزو دلایل آلودگی هوای شهرهای بزرگ نظیر تهران دانسته می‌شود.[۱۲۵]

گسترش وسایل نقلیه عمومی به ویژه مترو و فرهنگسازی برای استفاده از این وسایل و
الزام خودروسازها به پیروی از استانداردهای روز و رساندن قیمت سوخت مصرفی به سطح
قیمت‌های جهانی از مهمترین راهکارهای مبارزه با آلودگی هوا شناخته می‌شوند.[۱۲۶]

تهران آلوده‌ترین شهر جهان از نظر آلودگی صوتی است. یکی از منابع اصلی آلودگی صوتی
در تهران صدای اگزوز موتورسیکلت‌ها است که ۲۵٪ آلودگی صوتی شهر را تشکیل می‌دهد.
تعداد موتورها در نقاط مرکزی شهر به مراتب بیشتر است.[۱۲۷]

منبع دیگر آلودگی صوتی در شهر خودروهای سواری هستند که حدود نیمی از وسایل نقلیهٔ
آن را تشکیل می‌دهند.[۱۲۷]

آلودگی صوتی نیمی از خودروهای سواری و موتورسیکلت‌های تهران بیش از حدّ استاندارد
است. این استاندارد برای مناطق مسکونی در روز حدود ۵۵ و در شب حدود ۴۵ دسیبل بوده و
میزان مجاز انحراف از آن نزدیک ۱۵ دسیبل است.[۱۲۷]

کشورهای پیشرفتهٔ دنیا جهت اجرا و ساخت اتوبان‌ها و مناطق حسّاس به سر و صدا مانند
مدارس و بیمارستان‌ها از نقشه‌های صوتی استفاده می‌کنند. در تهران نیز منطقهٔ ۷
اولین منطقه‌ای بوده‌است که این نقشه‌ها برای آن تهیه شده و به ترتیب مناطق ۶، ۱۲،
۱۱، ۹ و ۱۰ خواستار تهیه این نقشه‌ها توسط واحد صوت سازمان کنترل کیفیت هوای تهران
بوده‌اند. ده منطقه پر سر و صدای تهران به ترتیب مناطق ۶، ۱۰، ۱۱، ۱۲، ۷، ۱۳، ۳،
۱۹، ۱۸ و ۲ هستند. این رده‌بندی با توجه به تعداد و سرعت خودروها در این مناطق،
مقدار کیلومتر پیمایش خودروها و توزیع نوع آن‌ها در هر منطقه و تعداد اتوبان‌های
موجود انجام شده‌است.[۱۲۸]

آلودگی آب‌های زیرزمینی تهران یکی از بزرگ‌ترین معضلات زیست‌محیطی این شهر است.
تهران از نظر سیستم فاضلاب در بین شهرهای جهان در بین ۱۰ شهر آخر قرار دارد. نبود
سامانهٔ دفع فاضلاب در شهر تهران جزء اصلی‌ترین مشکلات زیست‌محیطی این شهر قلمداد
می‌شود. درحالی‌که مهم‌ترین لازمهٔ طرّاحی و جانمایی یک شهر تأمین فاضلاب آن است،
سیستم تصفیه فاضلاب در تهران وجود ندارد و آب فاضلاب مستقیماً وارد قنات‌ها و
آب‌های زیرزمینی می‌شود و این در حالیست که کمبود بارش در این شهر سبب روی آوردن
مسئولان به استفاده از آب‌های زیرزمینی برای تأمین آب مصرفی ساکنان شده‌است. آب‌های
زیرزمینی تهران هم آلودگی شیمیایی و هم میکروبی دارند که دلیل آن نبود شبکه فاضلاب
و وجود صنایع در داخل شهر است.[۹۴]

روزانه نزدیک به ۱۱هزار تن پسماند تر و خشک از سطح شهر تهران و شهرک‌های اطراف آن
جمع‌آوری می‌شود؛ که میانگین تفکیک پسماند تر و خشک در پایتخت توسط شهروندان
۱۸٫۶درصد است. حدود ۹۵درصد زباله‌های تفکیک شده شهر تهران بازیافت می‌شود و ۵ درصد
باقی، زباله‌هایی است که مردم به اشتباه تفکیک می‌کنند و قابل بازیافت نیستند.
سرانه تولید زباله در تهران روزانه ۷۹۰ گرم است که نسبت به کشورهای توسعه‌یافته
درحد متوسطی قرار دارد.[۱۲۹] هم اکنون دو کارخانه هاضم و زباله‌سوز هم‌اکنون در شهر
تهران فعال هستند که ۹مگاوات ساعت برق تولید می‌کنند؛ که از این مقدار ۴ مگاوات برق
تولیدی از بیوگاز لجن فاضلاب، ۱٫۹مگاوات برق از زباله‌سوز و ۳ مگاوات نیز از زباله
سوز دوم خود انرژی تولید کرده است.[۱۳۰] همچنین روزانه بیش از ۵۰هزار تن نخاله
ساختمانی در تهران تولید می‌شود. هر روز ۵هزار کامیون، خاک و نخاله ساختمانی را از
گوشه و کنار شهر به مراکز دپوی تهران منتقل می‌کنند. این میزان پسماند، ۷ برابر
پسماند خانگی شهر تهران است. هم‌اکنون سرانه پسماندهای ساختمانی در تهران ۵٫۵
کیلوگرم به ازای هر تهرانی برآورد می‌شود.[۱۳۱]

بالغ بر ۳۰ میلیون موش در تهران زندگی می‌کنند.[۱۳۲] در مهر ۱۳۹۳ در خبری اعلام‌شد
براساس آمارها از موش‌های تهران، به ازای هر نفر از جمعیت حدود ۱۲ میلیونی این
کلانشهر چهار موش وجود دارد؛ محمد حقانی، رئیس کمیسیون محیط زیست شورای شهر نیز پیش
از آن از آمار ۵۰ میلیون موش زنده خوار در پایتخت خبر داده‌بود،[۱۳۳][۱۳۴] عدم
رفتار مناسب شهروندی از سوی مردم و ریختن زباله‌ها به جوی‌ها و خیابان‌ها باعث رشد
تعداد موش‌ها در ۲۲ منطقه شهر تهران شده است.[۱۳۵]

شهر تهران علاوه بر این‌که مرکز سیاسی کشور ایران است، مرکز استان تهران و شهرستان
تهران نیز به شمار می‌رود. مهمترین نهادهای دولتی و قضایی شامل وزارتخانه‌ها، مجلس
شورای اسلامی و… در آن واقع شده‌است و تاثیرگذارترین مقام‌های کشور ایران شامل
رهبر، رئیس جمهور، رئیس مجلس، رئیس دستگاه قضایی، رئیس و بعضی از اعضای مجلس خبرگان
رهبری، رئیس و اعضای مجمع تشخیص مصلحت نظام، اعضای شورای نگهبان، وزرای کابینه و
اعضای شورای عالی امنیت ملی جمهوری اسلامی ایران در آن زندگی می‌کنند.

مردم این شهر در ۲۰۰ سال گذشته همیشه از تاثیرگذارترین‌ها در سیاست کشور ایران
بوده‌اند. این تأثیرگذاری شامل حضور آن‌ها در ساختار سیاسی کشور، جریان‌های
تغییردهنده سیاست کشور شامل انقلاب‌ها (انقلاب مشروطه و انقلاب اسلامی) و جنگ‌ها
(جنگ تحمیلی) می‌شود به طوری‌که درصد شهدا در برخی محله‌های تهران از این درصد در
همه نقاط دیگر کشور بیشتر است.[۱۳۶]

این شهر ۳۰ نماینده در مجلس شورای اسلامی دارد. ادارهٔ شهر توسط شهرداری تهران
انجام می‌شود. شهردار تهران توسط شورای شهر تهران انتخاب شده و این شورا بر عملکرد
شهرداری نظارت و برای اداره شهر قانونگذاری می‌کند. شهر تهران به لحاظ اداری به ۲۲
منطقه شهرداری و ۱۱۲ ناحیه تقسیم شده و شهرهای تجریش و ری را نیز
دربرگرفته‌است.[۱۶]

شورای اسلامی شهر تهران شورایی‌است متشکل از ۳۱ نماینده که بر طبق قانون شوراها
مسئول ادارهٔ شهر تهران است. مهم‌ترین وظایف شورا انتخاب شهردار به مدت چهار سال،
نظارت بر عملکرد شهرداری و در صورت لزوم برکناری شهردار، تصویب طرح‌های لازم برای
رفاه بیشتر شهروندان و نظارت بر اجرای آن‌ها، تصویب بودجه سالانه شهرداری، تصویب
اساسنامه مؤسسات و شرکت‌های وابسته به شهرداری هستند. .[۱۶][۱۳۷]

پیشینه شورای شهر تهران، یا به تعبیر آغازین خود بلدیه، به تشکیل نخستین نهاد
قانون‌گذاری (مجلس شورای ملی) بازمی‌گردد. در حقیقت یکی از نخستین قوانین مصوب مجلس
شورای ملی، «قانون بلدیه» است که در سال ۱۲۸۶ خ. به تصویب رسید و به این ترتیب یکی
از آرمان‌های بزرگ انقلاب مشروطه جامه عمل پوشید. در طول ۹۵ سال پس از آن تاریخ
تشکیل و دوام شورای شهرها با فراز و فرودهای بسیاری همراه بوده‌است. به طور خلاصه
در طی سال‌های ۱۲۸۴ تا ۱۳۰۴ در پی انقلاب مشروطه نخستین قانون شوراها تصویب شده و
به اجرا گذاشته می‌شود. پس از آن از ۱۳۰۴ تا ۱۳۲۰ و پس از کودتای سال ۱۲۹۹ رضا خان
و پس از آن به قدرت رسیدن وی، قانون بلدیه لغو شد و با تصویب قانونی جایگزین،
انتخاب شهردار از وظایف «وزیر داخله» شمرده شد. پس از سقوط رضا شاه و در حالی‌که
محمد رضا تسلط چندانی بر امور کشور نداشت، در ۱۳۲۸ سومین قانون شوراها به تصویب
رسید. دوباره بعد از کودتای ۱۳۳۲ و سرنگونی دولت مصدق و تسلط محمد رضا بر امور کشور
این قانون لغو شد. پس از پیروزی انقلاب تشکیل شوراها به یکی از خواست‌های مردم و
روح‌الله خمینی تبدیل می‌شود. اما ایجاد شوراها تا زمان روی کار آمدن دولت سید محمد
خاتمی به تأخیر می‌افتد و بالاخره در تاریخ ۹ اردیبهشت ۱۳۷۸ شورای شهرها بر اساس
قانون شوراها مصوب سال ۱۳۷۵ مجلس شورای اسلامی تشکیل می‌شوند.[۱۳۸]

شهرداری تهران سازمانی غیردولتی‌است که در ۱۲ خرداد ۱۲۸۶ خ تأسیس شد و ادارهٔ شهر
تهران را به عهده دارد. مسئولیت ادارهٔ این سازمان با شهردار تهران است که پیش از
این با حکم وزیر کشور ایران منصوب می‌گردید ولی اکنون با حکم شورای شهر تهران
انتخاب می‌شود. شهرداری تهران شامل ۲۲ منطقه است که اداره هر منطقه به عهده شهردار
آن منطقه‌است. طرح جامع شهر تهران در زمان شهرداری غلامرضا نیک‌پی تدوین شد.[۱۳۹]
بعد از انقلاب نیز غلامحسین کرباسچی توانست به عنوان اولین شهردار پس از جنگ با
بازسازی شهر تهران که در پی سیاست‌های انقباضی دوران جنگ با مشکلات فراوانی دست و
پنجه نرم می‌کرد، از طرح انتقال پایتخت که هزینه آن در سال ۱۳۶۹ مبلغ ۱٬۲۰۰ میلیارد
تومان تخمین زده شده بود جلوگیری کند. در بین دیگر شهرداران اخیر تهران محمود
احمدی‌نژاد قرار دارد که توانست پس از شهرداری تهران، به مقام رئیس جمهوری برسد.
شهردار تهران هم‌اکنون محمدباقر قالیباف است که از شهریور ۱۳۸۴ در این پست قرار
گرفته‌است.

در تهران رستوران‌های مجلّل و نوین متعدّدی وجود دارد، این رستوران‌ها شامل
رستوران‌های سنّتی ایرانی و بین‌المللی هستند. با وجود این که محبوب‌ترین غذا در
تهران چلوکباب است، غذاهای فوری غربی نیز طرفداران زیادی مخصوصاً در میان جوانان و
کودکان دارند. مغازه‌های ساندویچ و پیتزافروشی و همچنین رستوران‌های سنتی که کباب و
جوجه‌کباب تهیه می‌کنند، بیشترین رستوران‌های تهران را تشکیل می‌دهند.[۱۴۰] طی
سال‌های اخیر اماکنی با نام قهوه‌خانه‌های سنّتی نیز در تهران دایر شده‌اند، در این
مناطق علاوه بر ارائهٔ غذاهای سنّتی ایرانی نظیر کشک بادمجان، آب گوشت، چلوکباب،
میرزا قاسمی و غیره، چای و قلیان نیز عرضه می‌شوند.

دیوارنگاری در تهران شامل انواع و اقسام متنوّعی‌است. تعدادی از آن‌ها شعارنویسی‌ها
و نگاره‌های دولتی است و برخی دیگر به وسیلهٔ شهرداری و به منظور زیبایی شهر ترسیم
شده‌است. برخی دیگر از دیوار نگاره‌ها به وسیلهٔ جوانان نقاش انجام شده‌است.[۱۴۱]

بزرگترین تابلوی آبستره جهان نخستین اثر مدرن شهری بود که در روز بیست ودو بهمن
یکهزار و سیصد و نود ویک در میدان انقلاب تهران با هماهنگی جمعیت هلال احمر جمهوری
اسلامی ایران از این اثر رونمایی شد وبعد از آن توسط هلال احمر معدوم شد.[۱۴۲]



https://fa.wikipedia.org/wiki/%D8%A7%D9%84%D8%AA%D8%A7_%D8%A7%D9%88%D8%B4%D9%86

دورا وارگا (به انگلیسی: Dora Varga) (زادهٔ ۱۴ دسامبر ۱۹۸۷ در بوداپست) شناخته شده
با نام مستعار التا اوشن (به انگلیسی: Aletta Ocean) بازیگر پورنوگرافی اهل
مجارستان است. وی در سال ۲۰۰۶ و پس از گرفتن یک جایزهٔ زیبایی، وارد صنعت مدلینگ
شد. البته قبل از شروع مانکن بودن در دانشکده اقتصاد درس می‌خواند و پس از این حرفه
در سال ۲۰۰۷، پورنوگرافی را آغاز نمود. او در مجله‌هایی همچون پنت‌هاوس و نسخه
مجارستانی پلی بوی مدل بوده است.

پستانها، لبها، باسن و لبهٔ واژن وی به صورت طبیعی نیستند و روی آن‌ها جراحی زیبایی
انجام گرفته است.

التا اوشن (دورا وارگا)[۷] در دوشنبه[۸] ۱۴ دسامبر ۱۹۸۷ در شهر بوداپست مجارستان به
دنیا آمد.[۹] اوشن دانشجوی اقتصاد در مجارستان بود که پس از برنده شدن یک جایزهٔ
زیبایی در سال ۲۰۰۶ حرفه مانکن بودن را آغاز کرد. بعد از آن در سال ۲۰۰۷ با تشویق
دوست پسر سابقش به پورنوگرافی روی آورد. هنگامی که خبر پورن استار شدن او در مدرسه
پخش شد او تصمیم گرفت که تحصیلاتش را رها کند و پورنوگرافی را به عنوان یک شغل تمام
وقت و برای موفقیت ادامه دهد. وی بلافاصله و در اوایل کارش در نشریه‌هایی همچون پنت
هاوس و در پلی بوی مجارستان مانکن شد و اینگونه شروعی در پورنوگرافی داشت.[۶]

او در سال ۲۰۰۷ و شش ماه بعد از ورودش به پورنوگرافی،[۱۰] با بازی در فیلم «Lesbian
First Timers»، پا به عرصهٔ پورنوگرافی گذاشت.[۹]

همچنین در سال ۲۰۰۹ او ۵ ماه را صرف عکس برداری در آمریکا و کشورهای مختلف کرد و
خیلی زود بعد از آن موفق به دریافت جایزهٔ پورنوگرافیک فرانسه (Hot d’Or) برای
بهترین ستاره کوچک اروپایی شد[۱۰] و در سال ۲۰۱۰ برای بازی در فیلم «Dollz House»،
در مراسم AVN برندهٔ بهترین صحنهٔ سکس خارجی سال و به عنوان بهترین زن خارجی سال
انتخاب شد.[۶][۱۰]

نام التا اوشن در این صنعت بسیار محبوب است اما در اروپا، هنوز بسیاری او را با نام
«Aletta Alien» می‌شناسند. وی پس از موفقیت بزرگش در اروپا کارش را در آمریکا نیز
توسعه داد و با شرکت‌های بزرگی همچون «Naughty America» ،«Digital Playground»
،«New Sensations» و «Twistys» در ایالات متحده همکاری کرده است. شرکت مورد علاقهٔ
وی در آمریکا، «Brazzers» است. وی گفته که در این شرکت از نظر جنسی به بازیگران مرد
زیادی علاقه دارد که می‌توان از اسکات نیلز، دنی مونتین، شین دیزل، تونی دسرجو،
کیران لی و مستر مارکوس نام برد.[۱۰]

او در مجارستان و اروپا بسیار موفق بود و بعد از آن نیز با ادامهٔ کارش در دو قارهٔ
اروپا و آمریکا، شهرتش بیشتر شده است. به غیر از هاردکور، اوشن در بسیاری از کارهای
سافت کور نیز ظاهر شده است. او سکس‌های انفرادی و چند نفره و همینطور صحنه‌های DP،
آنال، لزبین و هاردکور بسیاری را برای وبسایت 21sextury انجام داده است.

بهترین دی وی دی‌هایی که از وی به فروش رفته عبارتند از «French Kiss» ،«Dirty Job»
و «Erocity 4» که اطلاعات آن‌ها در وبسایت خودش موجود است.[۴]

او از سال ۲۰۰۷ تا کنون در بیش از ۲۰۰ فیلم بازی کرده است و در اینترنت کلیپ‌ها و
گالری‌های زیادی از او موجود است.[۱۱]

اجراهای او در فیلم‌های پورنو و تا کنون شامل سکس دو به یک، آنال، سکس دهانی، دخول
دوتایی، فتیش، هاردکور، جوراب شلواری، بین نژادی، گانزو، بلع، سکس سه نفره و اسباب
بازی می‌شوند.[۲]

او در ابتدا از سکس در برابر دوربین خجالت می‌کشید[۶] اما اکنون جلوی دوربین بسیار
بی باک است. وی با سکس دخول دوتایی واژنی آشنایی زیادی دارد و همچنین به خوبی از پس
انجام لیسش مقعد بر می‌آید. وی در وبسایتش با افرادی که عضو هستند به چت
می‌پردازد.[۱۱] او همچنین برای یکی از صحنه‌های دخول دوتایی جایزهٔ AVN سال ۲۰۱۱ را
برنده شد.[۱۲]

زمانی که دربارهٔ عادات جنسی التا اوشن از او پرسیدند؛ در جواب گفت که در زندگی
شخصی‌اش از سکس مقعدی بسیار لذت می‌برد. اما هنوز، پس از سالها قبل از فیلبرداری
صحنه‌های آنال دچار استرس می‌شود. وی همچنین افزوده که، دخول دوتایی واژنی و سکس
مقعدی از بهترین روش‌ها برای ارگاسم وی هستند.[۱۰]

بدن او جراحی شده است و به طور طبیعی زیبایی کمتری دارد. سینه‌های بزرگ و خوش فرم،
لب‌هایی مناسب برای ساک زدن به آلت مردانه اندام ورزیده و چشمهای زیبای او از
ویژگی‌های بدن وی هستند. وی همچنین مقعدی کاملاً بدون مو دارد.[۶]

او بینی و لبش را هم جراحی پلاستیک کرده و برای جذابیت و دوام بیشتر لب‌هایش، در
آن‌ها از ایمپلنت لب استفاده کرده است. اوشن در این باره در توئیتر خودش گفته است
که «لب جدید من. خیلی دردناک بود.»[۳] وی همچنین گفته که شاید در آینده جراحی‌های
دیگری مثل لیبوساکشن را هم انجام دهد.[۶]

التا بر روی بدن خود هیچ تتو یا خالکوبی ندارد و در عوض زبان، ناف، و کلیتوریس
(چوچوله) خود را سوراخ کرده است.[۱][۳] او تا به حال سه بار پستان‌هایش را بزرگ
کرده است. ابتدا یک تغییر سایز به ۳۴C و بعد از آن یک جراحی برای شکل فنجان مانند
(D) آن‌ها و در ژانویه ۲۰۱۰ یک جراحی برای شکل فنجانی دو برابر (DD) انجام داد.[۳]
وی اخیراً یک ایمپلنت ۱۰۰۰cc در پستان‌هایش قرار داده که رقم شگفت انگیزی است.[۱۳]

او برای باسنش هم از ایمپلنت باسن استفاده کرده است.[۳] سایز باسن التا اوشن در حال
حاضر ۳۷ است.[۷]



https://fa.wikipedia.org/wiki/%D8%AD%D8%B3%DB%8C%D9%86_%D9%81%D8%B1%DB%8C%D8%AF%D9%88%D9%86

حسین فریدون (زاده ۱۳۴۲ در سرخه) برادر و دستیار ویژه حسن روحانی رئیس‌جمهور ایران،
مشاور محمدجواد ظریف وزیر امور خارجه ایران، از اعضاء تیم مذاکره‌کننده هسته‌ای
ایران[۱] و گروه ۵+۱ است. او در اوایل انقلاب ۱۳۵۷ ایران فرماندار نیشابور و کرج و
پس از آن سفیر سابق ایران در مالزی بوده است.[۲] او در اغلب جلسات هیئت دولت شرکت
کرده و در اغلب موارد در کنار حسن روحانی دیده می‌شود.[۳] او تسلط کامل به زبان
انگلیسی دارد.

حسین فریدون، پیش از انقلاب، در کنار حسن روحانی مشغول مبارزه علیه دودمان پهلوی
بوده است. حسن روحانی در بخشی از کتاب خاطرات خود در مورد برادرش می‌نویسد:

بر اساس خاطرات حسن روحانی، حسین فریدون در ۱۲ بهمن ۱۳۵۷ در زمان بازگشت سید
روح‌الله خمینی به ایران، جزء تیم حفاظتی و امنیتی بوده و مسئولیت برقراری نظم و
مدیریت مراسم انتقال سید روح‌الله خمینی از فرودگاه بین‌المللی مهرآباد به بهشت
زهرا را بر عهده داشته است.

در بازه یازده روزه پیروزی انقلاب اسلامی ایران، به وظایف حفاظتی و امنیتی خود در
نگهداری از زندانیان سیاسی و اعضای ارشد ساواک، مشغول بوده است.[۲]

پس از انقلاب، او به عنوان فرماندار نیشابور و پس از آن به عنوان فرماندار کرج
منصوب شد. پس از حضور در دوران جنگ ایران و عراق وارد وزارت امور خارجه ایران شده و
از آنجا به مدت ۸ سال به عنوان سفیر ایران در مالزی منصوب شد.[۴] سپس، به مدت چند
سال به عنوان یکی از نمایندگان ایران در سازمان ملل متحد و بعد از آن به عنوان
مشاور وزیر امور خارجه فعالیت کرد.[۵] وی پس از بازگشت به ایران، به عنوان مشاور
رئیس مرکز تحقیقات استراتژیک مجمع تشخیص مصلحت نظام منصوب شد و تا مهر ۱۳۹۲ در این
مقام حضور داشت.[۲]

با آغاز به کار دولت یازدهم جمهوری اسلامی ایران، پس از مدتی حسین فریدون به عنوان
دستیار ویژه رئیس جمهور منصوب شد و کمی بعد در جریان مذاکرات لوزان و وین تیم
مذاکره کننده هسته‌ای پیوست[۱] و تا پایان مذاکرات و انعقاد برنامه جامع اقدام
مشترک، در جلسات مذاکرات هسته‌ای ایران و پنج بعلاوه یک حضور داشت.

وزارت امور خارجه ایران، علت حضور او را «انجام مشورت‌ها و هماهنگی‌های لازم در طول
مذاکرات» ذکر کرد. آقای فریدون در نقش «دستیار ویژه رئیس‌جمهور» در پایان هر روز
گزارش مذاکرات را مستقیماً به حسن روحانی اطلاع می‌داده و اگر در میانه مذاکرات
نیازی به کسب نظر رئیس‌جمهور باشد از طریق حسین فریدون انجام می‌شده است.[۶]

در ۱۷ آذر ۱۳۹۴ و به دنبال عمل جراحی پای مهدی کروبی، دبیر کل حزب اعتماد ملی و از
نامزدهای معترض به نتایج انتخابات ۱۳۸۸ که در حبس خانگی به سر می‌برد، به عنوان
نماینده ویژه رئیس جمهور به دیدار وی رفته و از او عیادت نمود.[۷]

ناصر سراج در این باره گفت: دربارهٔ موضوع مدیرعامل بانک رفاه کارگران که اخیراً
نیز فیش حقوقی وی جنجال‌سازی شده است، گزارش تخلف کلان وی در زمان تصدی‌گری در بانک
ملی ایران را نیز داشتیم ولی با فشار آقای حسین فریدون و لابی‌گری وی این فرد در
سمت مدیرعامل بانک رفاه قرار گرفت.[۸] غلامحسین محسنی اژه‌ای در این باره گفت: رسول
دانیال‌زاده دستگیر شده و تحقیقات از وی در مرحله انجام است ضمن اینکه ارتباط وی با
حسین فریدون هم کاملاً مشهود است؛ ولی هم‌اکنون نحوه این ارتباط و اقدامات آنها
مشخص نیست.[۹]

خبرگزاری تسنیم همچنین فریدون را به عنوان یک متهم به فساد مالی معرفی کرده است و
در این باره توضیحاتی داده است.[۱۱]

من و تو نوشت: در حال حاضر مردم ایران به دلیل شرایط بد اقتصادی نسبت به مفاسد
اقتصادی، بسیار حساس هستند. در نتیجه پرونده اتّهامات اقتصادی برادر رئیس جمهور
می‌تواند تأثیر منفی زیادی بر آرای روحانی در انتخابات ریاست‌جمهوری ایران (۱۳۹۶)
داشته باشد.[۱۲]

خبرگزاری تسنیم مدعی شده که تحصیل حسین فریدون در دانشگاه شهید بهشتی به صورت رانتی
بوده و اسنادی در این رابطه منتشر کرد.[۱۳]

در مجلس شورای اسلامی، کمیته‌ای ۳ نفره شامل محمد قمی نماینده مردم پاکدشت، سید
محمدجواد ابطحی نماینده خمینی‌شهر و کارن خانلری نماینده مردم ارامنه شمال، برای
بررسی این موضوع، تشکیل شده است.[۱۴]



https://fa.wikipedia.org/wiki/%D8%A8%D8%A7%D8%AF_%D9%85%D8%A7_%D8%B1%D8%A7_%D8%AE%D9%88%D8%A7%D9%87%D8%AF_%D8%A8%D8%B1%D8%AF

باد ما را خواهد برد فیلمی ایرانی به کارگردانی عباس کیارستمی و بازیگری بهزاد
دورانی محصول سال ۱۹۹۹ میلادی است.

بهزاد، کیوان، علی و جهان که اعضای یک گروه فیلمسازی هستند برای ساخت فیلمی با
موضوع مراسم سوگواری محلی از تهران به روستاهای کردنشین سیاه‌دره و شاهپورآباد در
بخش دینور، دهستان حر در کرمانشاه می‌روند و در انتظار مرگ پیرزنی در حال احتضار
می‌مانند. آنها برای شخصی به نام خانم گودرزی کار می‌کنند. روستاییان تصور می‌کنند
که آن‌ها برای یافتن گنج آمده‌اند و بهزاد، تنها عضو گروه که چهره اش دیده می‌شود
نیز بدش نمی‌آید که مردم چنین تصوری داشته باشند. تنها چیزی که در او و دوستانش
دیده می‌شود، حالتی از انتظار برای رخ‌دادن یک حادثه است. گاهی او از پشت بام‌ها،
خود را به کنار خانهٔ پیرزنی می‌رساند که در آستانهٔ مرگ است و فرزندانش در آنجا
جمع شده‌اند و اندوهگین و منتظرند و گاهی نیز برای صحبت کردن با تلفن همراه، ناچار
است به گورستان روستا که روی قلهٔ تپهٔ مجاور قرار دارد برود. در آنجا، جوانی در
حال حفر یک گودال است. سرانجام، در حالی که به نظر می‌رسد همراهان بهزاد از انتظار
خسته‌شده و رفته‌اند، با ریزش گودال، جوان حفار زخمی می‌شود و پیرزن روستایی هم
زنده می‌ماند، اما حالا بهزاد که یک مرد جوان شهری است، در این روستای دورافتاده به
درک تازه‌ای از فلسفهٔ تولد و زندگی دست یافته است.

این فیلم به‌عنوان یکی از ۵۰ اثر برتر سینمای جهان در دههٔ گذشتهٔ میلادی توسط
جشنواره فیلم تورنتو انتخاب شد. جایزه بزرگ سندیکای بلژیک نیز به این فیلم اهدا شد.
جشنواره فیلم تورنتو در قالب برنامه‌ای به نام «سینماتک»، فهرست ۵۰ فیلم برتر دههٔ
آخر هزارهٔ دوم میلادی را با نظرسنجی از ۶۰ کارشناس فیلم از سراسر جهان انتخاب کرد.
این فیلم برندهٔ جایزهٔ بزرگ هیئت داوران و جایزهٔ فیپرشی از جشنواره ونیز بوده
است. مایکل اتکینسون، بعد از دیدن این فیلم در روز اول سال ۲۰۰۰ گفت: این فیلم
بهترین فیلم امسال استف حتماً آن را ببینید. این فیلم همچنین نامزد بهترین فیلم
خارجی زبان جایزه مستقل اسپریت در ۱۹۹۷ شد.[۱]



https://fa.wikipedia.org/wiki/%D9%88%DB%8C%DA%A9%DB%8C%E2%80%8C%D9%BE%D8%AF%DB%8C%D8%A7%DB%8C_%D9%81%D8%A7%D8%B1%D8%B3%DB%8C

ویکی‌پدیای فارسی نام یکی از دانشنامه‌های فارسی‌زبان در اینترنت است. ویکی‌پدیای
فارسی یکی از نسخه‌های ویکی‌پدیا، از پروژه‌های بنیاد ویکی‌مدیا است. ویکی‌پدیا
پروژهٔ بزرگی است که هدف آن ساخت دانشنامه‌هایی با محتوای آزاد با مشارکت همگان و
به همهٔ زبان‌های ممکن است.

این دانشنامهٔ فارسی در ۱۳ سال پیش (از ۲۸ آذر ۱۳۸۲ /۱۹ دسامبر ۲۰۰۳) فعالیت خود را
آغاز کرد و حجم آن در حدود یک سالگی به ۱۰۰۰ مقاله، در دو سالگی (بهمن ۱۳۸۴) -با
داشتن رتبهٔ سی‌وهشتم در میان ویکی‌پدیاها- به ۱۰هزار مقاله، و در هفت سالگی
(شهریور ۱۳۸۹) به ۱۰۰هزار نوشتار رسید. ویکی‌فا در نه سالگی (اردیبهشت ۱۳۹۱) در
ردهٔ بیست‌ودوم ویکی‌پدیاها و جایگاه نخست در میان زبان‌های خاورمیانه قرار گرفت و
پس از دو ماه (تیر ۱۳۹۱ /ژوئیهٔ ۲۰۱۲) به ۲۰۰هزار مقاله، و پس از هشت ماه دیگر
(اسفند ۱۳۹۱ /فوریهٔ ۲۰۱۳) -با رتبهٔ هجدهم- به ۳۰۰هزار مقاله و در یازده سالگی خود
(تیر ۱۳۹۳ /ژوئیهٔ ۲۰۱۴) به مرز ۴۰۰هزار مقاله رسید. ویکی‌فا در سیزدهمین سال خود
(۶ مرداد ۱۳۹۵ /۲۷ ژوئیهٔ ۲۰۱۶) مرز نیم میلیون نوشتار را درنوردید و اکنون پس از
ویکی‌پدیای کاتالان در ردهٔ هجدهم ویکی‌پدیاها قرار دارد. ویکی‌پدیای فارسی
هم‌اکنون (۲۴ اسفند ۱۳۹۵ خورشیدی برابر با ۱۴ مارس ۲۰۱۷ میلادی) ۵۲۹٬۶۹۲ نوشتار
دارد.[۳]

ویکی‌پدیای فارسی از نظر ژرفای دانشنامه (تعداد ویرایش‌ها در نوشتارها)، که از
نشانه‌های کیفیت نسخه‌ها و میزان به‌روزرسانی صفحه‌هاست، با داشتن شاخص ژرفای ۲۱۵،
در جایگاه ششم در میان دانشنامه‌های دارای بین ۱۰۰٬۰۰۰ و ۱٬۰۰۰٬۰۰۰ مقاله قرار
دارد. شاخص ژرفا، معیاری است که از حاصل‌ضرب میانگین ویرایش برای هر نوشتار در
نسبتِ صفحه‌های غیرنوشتاری به نوشتارها گرفته می‌شود و یک معیار برای سنجش کیفیت
دانشنامه است.[۳]

همچنین، ویکی‌پدیای فارسی از نظر شمار کاربران در ردهٔ پانزدهم، شمار کاربران فعال
در ردهٔ سیزدهم، و شمار مدیران در ردهٔ هفدهم جای گرفته‌است.[۳]

ویکی‌پدیای فارسی کار خود را از آذر ۱۳۸۲ (دسامبر ۲۰۰۳) با نام «ویکی‌پدیا:
دائرةالمعارف آزاد» آغاز کرد. روزبه پورنادر[۴][۵][۶][۷] و مسعود علینقیان از
پیش‌گامان نسخهٔ فارسی بوده‌اند. در ۱۴ دی ۱۳۸۴ (۴ ژانویهٔ ۲۰۰۶) به «ویکی‌پدیا:
دانشنامهٔ آزاد» تغییر نام یافت.[۸] در ۱۳ فروردین ۱۳۸۸ (۲ آوریل ۲۰۰۹) صفحهٔ اصلی
ویکی‌پدیای فارسی تغییر یافت و بخش نوشتارهای برگزیده و یادبودهای برگزیده به آن
اضافه شد.[۹]

اکنون ویکی‌پدیای فارسی پس از ویکی‌پدیای کاتالان در رتبهٔ هجدهم ویکی‌پدیاها قرار
دارد.

مقالات آغازین این دانشنامه بیشتر در زمینهٔ عناصر شیمیایی و برخی مباحث تاریخی
بودند. با افزوده شدن مطالب گوناگونی دربارهٔ جغرافیا و ادیان (بیشتر بودیسم و دین
زرتشت)، ایران‌شناسی و همچنین زبان و ادب فارسی در ۲۶ آذر سال ۱۳۸۳ (۱۶ دسامبر
۲۰۰۴) شمار مقالات آن از مرز ۱۰۰۰ گذشت.

در ویکی‌پدیای فارسی سعی شده‌است که همه مقاله‌ها دارای رده باشند و در این راستا
با مراجعه به رده:مقاله‌ها می‌توان به بیشتر مقاله‌ها دست یافت.

ویکی‌پدیای فارسی از ابتدای بنیانگذاری پایبند رعایت قوانین، سیاست‌ها و رهنمودهای
مطرح‌شده در ویکی‌های بزرگ‌تر (مانند ویکی‌پدیای انگلیسی و آلمانی) بوده است. از
جملهٔ این مسائل می‌توان به موارد زیر اشاره کرد.

یکی از بزرگ‌ترین چالش‌های ویکی‌پدیای فارسی، ناآشنایی عمومی مسئولین وب‌گاه‌ها و
وبلاگ‌نویسان با حق تکثیر به شکل عام و مجوزهای آزاد و نیمه‌آزاد (مانند گنو و مردم
عادی خلاق یا Creative Commons) است که باعث می‌شود، پیکره‌های متنی کپی‌شده از
وب‌گاه‌ها و وب‌نوشت‌های فارسی غالباً با سیاست‌های ویکی‌پدیا دربارهٔ حق تکثیر
هماهنگی نداشته باشند.

ویکی‌پدیای فارسی از ابتدا پایبند به اجرای صحیح استانداردهای مربوط به زبان فارسی
در وب بوده و سوابق روزبه پورنادر - که ویکی‌پدیا فارسی را راه‌اندازی کرده - در
زمینهٔ استانداردها، جهانی‌سازی و بومی‌سازی رایانه برای زبان فارسی، در این راه
کمک فراوانی نموده‌است.

با توجه به این پیش‌زمینه هم‌اکنون نوشتارهای ویکی‌پدیای فارسی از نظر معیارهای
صحیح کدنگاری و استفاده از نویسه‌های استاندارد مربوط به زبان فارسی (در برابر
نویسه‌های به ظاهر همسان در استاندارد زبان عربی) از سوی کاربران و ربات‌های
ویرایشگر، ویرایش می‌شوند و نویسه‌های غیراستاندارد به شکل درستشان جایگزین
می‌گردند.

کاربران و مدیران ویکی‌پدیای فارسی به دلیل آشنایی و مشارکت با پروژه‌های دیگر
ویکی، به ابزارها، الگوها و دیگر امکانات موجود در آن وب‌گاه‌ها آشنایی داشته و
همواره سعی نموده‌اند این ابزارها و امکانات را جهت استفاده در ویکی‌پدیای فارسی
آماده کنند که موارد زیر از آن جمله‌اند:

در یک مقالهٔ تحقیقاتی منتشرشده در سال ۲۰۱۲ در پلاس وان، با بررسی میزان مشارکت
کاربران در طول شبانه‌روز سهم مناطق جهان را در ویرایش چند نسخهٔ مختلف ویکی‌پدیا
تخمین زده شد. طبق این بررسی‌ها با اینکه ۷۰٪ از فارسی‌زبانان در ایران و بقیه هم
در کشورهای همسایه ساکن هستند اما این نسخه جزء ویکی‌پدیاهای با کمترین «عمق خفتگی»
(اختلاف بیشینه و کمینهٔ فعالیت کاربران، که بیانگر میزان محلی‌بودن مشارکت‌های آن
نسخهٔ ویکی‌پدیا است) است و غالب مشارکت‌های انجام‌شده در ویکی‌پدیای فارسی توسط
کاربران ساکن در اروپا و آمریکای شمالی انجام شده‌است و سهم ایران ۴۵٪ است.[۱۰]

یک پژوهش که در سال ۱۳۹۰ به طور مشخص در مورد ویکی‌پدیای فارسی انجام شد نشان داد
که انگیزه‌های مالی نقشی در همکاری کاربران با ویکی‌پدیا ندارند. قوی‌ترین انگیزه
برای آغاز همکاری کاربران تازه‌وارد، انگیزه‌های فردی از جمله کنجکاوی و یافتن
اطلاعات مشخص شد. در مقابل برای کاربران قدیمی‌تر، تولید محتوا و سازندگی ویکی
مهمترین انگیزه‌ها هستند.[۱۱] دریافت بازخوردهای مثبت در هر دو گروه نقش مهمی در
پایایی فعالیت‌هایشان دارد، به طوری که بارزترین و قوی‌ترین عامل بازدارندهٔ همکاری
کاربران، دریافت بازخورد بد یا رفتار مؤاخذه‌گرانه از سوی کاربران دیگر است.[۱۲]

احساس مفید بودن، حس هویت‌یابی در جامعهٔ ویکی‌پدیا و بازخوردهای دریافتی از جامعهٔ
کاربری از مهم‌ترین عوامل تداوم همکاری ویکی‌نویسان با این پروژه است.[۱۳] به غیر
از انگیزه‌های اخلاقی، رسیدن به مقام، شهرت و اعتبار نیز ممکن است از انگیزه‌های
همکاری‌کنندگان باشد.[۱۴]

با ایجاد مقاله «راگبی لیگ با ویلچر» در روز چهارشنبه، ۶ مرداد ۱۳۹۵، ساعت ۲۲:۴۵
(به وقت ایران) - روز ۲۷ ژوئیهٔ ۲۰۱۶ ساعت ۱۷:۵۹ (UTC) - تعداد نوشتارهای بخش فارسی
ویکی‌پدیا به رکورد ۵۰۰ هزار رسید.[۱۵] به همین منظور در ۱۵ مرداد ۱۳۹۵ جشن پانصد
هزارمین مقاله ویکی‌پدیا فارسی، در کتابخانه ملی در تهران برگزار شد.[۱۶]

در ۱۳ و ۱۴ آذر ۱۳۹۵ همایش سالیانه ویکی‌پدیای فارسی در دانشگاه شهید چمران اهواز
برگزار شد.

ویکی‌پدیای فارسی توسط کمیته‌ای متشکل از چندین سازمان با استناد به قانون جرایم
رایانه‌ای در نیمه‌شب ۱۱ مهر ۱۳۸۹ (۳ اکتبر ۲۰۱۰) مسدود (فیلتر) شد که تا ظهر آن
روز فیلتر بود اما پس از آن رفع فیلتر شد.[۲۱][۲۲] لازم است ذکر شود در اردیبهشت
سال ۱۳۸۹ نیز عکس‌های ویکی‌پدیای فارسی فیلتر شد که آن هم پس از مدتی رفع فیلتر
شد.[۲۳][۲۴] در ظهر روز یک‌شنبه ۵ خرداد ۱۳۹۲ اکثر عکس‌های ویکی‌پدیا در ایران
مسدود (فیلتر) شد، اما اندکی پس از آن رفع فیلتر گردید. در صبح فردای همان روز،
دوباره تمامی عکس‌های ویکی‌پدیای فارسی و سایر ویکی‌پدیاها تا ۱۴ خرداد ۱۳۹۲ در
ایران مسدود شد.

بر اساس یک بررسی در ژوئیهٔ ۲۰۱۳ از میان حدود ۳۳۱هزار مقالهٔ ویکی‌پدیای زبان
فارسی، ۹۶۳ مقاله در ایران فیلتر هستند. از این تعداد ۴۰۳ مقاله مربوط به مسایل
سیاسی، ۱۸۹ مقاله مربوط به سکس و روابط جنسی، ۱۳۶ مقاله مربوط به مذهب، ۹۳ مقاله
پیرامون حقوق بشر، ۵۹ مقاله در ارتباط با هنر، ۵۱ مقاله مربوط به رسانه و
روزنامه‌نگاری، ۱۹ مقاله دانشگاهی و ۱۳ مقاله متفرقه بوده‌است. از این میان،
بیش‌ترین حجم به مسایل سیاسی و بیش از همه به «انتخابات ۸۸» و «جنبش سبز» اختصاص
دارد.[۲۵]



https://fa.wikipedia.org/wiki/%D9%85%D8%AB%D9%84_%DB%8C%DA%A9_%D8%B9%D8%A7%D8%B4%D9%82

مثل یک عاشق (به انگلیسی: Like Someone in Love) فیلمی ژاپنی-فرانسوی محصول سال
۲۰۱۲ به کارگردانی عباس کیارستمی است. رین تاکاناشی، تاداشی اوکونو و ریو کاسه
بازیگران اصلی آن هستند. این فیلم، به عنوان یکی از ۲۲ فیلم بخش مسابقه شصت و
پنجمین دوره جشنواره فیلم کن حضور داشت.[۱]

مثل یک عاشق، ۲۱ می ۲۰۱۲ در شصت و پنجمین دوره جشنواره فیلم کن در سالن گرند لومیر
نشان داده شد، منتقدان کن را به دو دسته تقسیم کرد. برخی آن را فیلمی ضعیف دانسته و
برخی مثل درک مالکوم و میشل سیمون آن را ستودند.[۲] برخی آن را مرواریدی ظریف در
سینما و رقصی تأمل برانگیز در امتداد مبهم دو مرز خیال و واقعیت دانسته‌اند.[۳]



https://fa.wikipedia.org/wiki/%D8%A8%D8%B1%DB%8C%D8%AA%D8%A7%D9%86%DB%8C%D8%A7

بریتانیا[۱] یا پادشاهی متحد بریتانیا با نام رسمی پادشاهی متحد بریتانیای کبیر و
ایرلند شمالی (به انگلیسی: United Kingdom of Great Britain and Northern Ireland و
به اختصار: UK) کشوری است واقع در اروپای غربی و به پایتختی شهر لندن. پادشاهی متحد
از چهار بخش تشکیل شده‌است: سه بخش آن کشورهای انگلستان، اسکاتلند و ویلز هستند که
روی‌هم بریتانیای کبیر را تشکیل می‌دهند. بخش چهارم، ایرلند شمالی است که در جزیره
ایرلند قرار دارد. پادشاهی متحد توسط اقیانوس اطلس از غرب و شمال، دریای شمال در
شرق، کانال مانش در جنوب و دریای ایرلند در غرب احاطه شده است.

بریتانیای کبیر توسط حکومت سلطنت مشروطه مبتنی بر نظام وستمینستر به مرکزیت شهر
لندن اداره می‌شود. نظام سیاسی این کشور دارای شش نوع انتخابات است که طی آن‌ها
اعضای پارلمان، کابینه، دولت‌های محلی، نمایندگان بریتانیا در اتحادیه اروپا،
شهرداری‌ها، دولت‌های محلی و کمسیرای پلیس انتخاب می‌شوند. این سرزمین از چهار
کشور: انگلستان، اسکاتلند، ویلز و ایرلند شمالی تشکیل شده‌است. سه کشور اخیر دارای
دولت‌های محلی هستند که با حدود اختیارات مختلف در چهار پایتخت به نام‌های ادینبرو،
کاردیف و بلفاست اداره می‌شوند. هر چند جزایر گرنزی، جرزی و من تحت حمایت پادشاهی
متحد هستند ولی جزو آن به شمار نمی‌روند. پادشاهی متحد دارای چهارده سرزمین آن سوی
دریا است. این سرزمین‌ها بقایای امپراتوری بریتانیا هستند. این امپراتوری که
بزرگترین امپراتوری تاریخ به شمار می‌رود در اوج خود در سده‌های ۱۹ و ۲۰ تقریباً یک
چهارم زمین‌های کره زمین را شامل می‌شد. تأثیر فرهنگ بریتانیایی را می‌توان در
زبان، فرهنگ بریتانیایی و نظام‌های حقوقی مستعمرات سابق این امپراتوری مشاهده کرد.

پادشاهی متحد کشوری توسعه‌یافته است و دارای ششمین اقتصاد بزرگ دنیا بر اساس تولید
ناخالص داخلی و هشتمین اقتصاد دنیا بر پایهٔ برابری قدرت خرید است. این پادشاهی
نخستین کشور صنعتی دنیا است و در طول سده ۱۹ و اوایل سده ۲۰ ابرقدرتی بی‌مخالف در
سطح بین‌الملل به شمار می‌رفت.[۲][۳] این کشور هنوز هم در عرصه‌های اقتصادی،
فرهنگی، نظامی، علمی و سیاسی دارای قدرت گسترده بین‌المللی است و این کشور جزو
معدود اعضای ثابت دارای حق وتو در شورای امنیت سازمان ملل متحد از زمان پیدایش آن
در سال ۱۹۴۶ است. این کشور یکی از قدرت‌های شناخته‌شده‌ی دارای جنگ‌افزار هسته‌ای
در جهان است و از لحاظ هزینه‌های نظامی رتبهٔ چهارم جهان را دارد.

بریتانیا عضو اتحادیه اروپا و پیش از آن عضو جامعه اقتصادی اروپا از زمان پیدایش آن
در سال ۱۹۷۳ بوده است. همچنین بریتانیا، عضو اتحادیه کشورهای همسود، شورای اروپا،
گروه هشت، گروه ۲۰، سازمان همکاری اقتصادی و توسعه و سازمان تجارت جهانی می‌باشد.
مردم این کشور در تاریخ ۲۴ ژوئن ۲۰۱۶ برای جدا شدن این کشور از اتحادیه اروپا رای
موافق دادند.

از دیرباز در اغلب منابع فارسی‌زبان، کل کشور بریتانیا را به اشتباه انگلستان یا
انگلیس می‌نامند، به جای تعبیرهایی درست‌تر مانند «پادشاهی متحد بریتانیای کبیر و
ایرلند شمالی» یا «بریتانیای کبیر» یا «بریتانیا»[۴] در نیمهٔ جنوبی بریتانیا اطلاق
می‌شود.}}

در بریتانیا، مقام سلطنت جنبه تشریفاتی و نمادین دارد و اگرچه بسیاری از نهادهای
حکومتی به نام پادشاه یا ملکه این کشور فعالیت می‌کنند، اما او عملاً دارای
اختیارات اجرایی و در نتیجه، مسئولیت سیاسی نیست و تصمیمات حکومتی، حتی در مورد
بسیاری از موضوع‌های مربوط به خاندان سلطنتی و نهاد سلطنت، به نام پادشاه یا ملکه
اما توسط دولت، پارلمان و دیگر نهادها گرفته و اجرا می‌شوند.[۵]

هم‌اکنون الیزابت دوم رئیس دولت در بریتانیا و پانزده کشور دیگری است که وی بر
آن‌ها سلطنت می‌کند.[۶]

بریتانیا نظام حقوقی واحدی ندارد بلکه دارای ۳ نظام حقوقی مجزا است. نظام حقوقی
انگلستان محدود به انگلستان و ولز است. نظام حقوقی یرلند شمالی که محدود به ایرلند
شمالی است و نظام حقوقی اسکاتلند که در اسکاتلند اجرا می‌شود. نظام حقوقی انگلستان
و ایرلند هر دو بر اساس اصول کامن لا تنظیم شده‌اند. کامن لا به طور خلاصه به این
معنی است که حقوق توسط قضات دادگاه‌ها با در نظر گرفتن قوانین، سابقه قضایی و عقل
سلیم ساخته می‌شود. نظام حقوقی اسکاتلند هم ترکیبی از کامن لا و نظام حقوق مدون
است. قانون اتحاد ۱۷۰۷ بین پادشاهی‌های اسکاتلند و انگلستان که منجر به تشکیل
پادشاهی متحد بریتانیای کبیر شد، استقلال نظام قضایی اسکاتلند از بقیه بریتانیا را
تضمین می‌کند.

واحد پول بریتانیا پوند استرلینگ (به انگلیسی: Pound Sterling) است که با نماد £
شناخته می‌شود و قدیمی‌ترین واحد پولی در حال استفاده در جهان می‌باشد.[۷] پول
مسکوک در تمامی بریتانیای کبیر یکی است و توسط بانک انگلستان (به انگلیسی: Bank of
England) تولید و توزیع می‌شود. اما بانک‌های اسکاتلند و ایرلند شمالی مجاز هستند
اسکناس‌های خود را چاپ و توزیع کنند. تمامی این اسکناس‌ها علی‌رغم تفاوت ظاهری
«پوند استرلینگ» هستند و از نظر ارزش برابرند (هرچند که در بازارهای غیررسمی ارز
ایرلند با قیمت‌های متفاوت عرضه می‌شوند[نیازمند منبع]).

تاریخ بریتانیا، با عبور نخستین مهاجران از تنگه دوور و ورود آن‌ها به جزایر
بریتانیا در هزاران سال پیش آغاز می‌گردد. با کشف تعدادی ابزار سنگی و ردپا در
هَپیس‌برگ در نورفولک، معلوم شده است که از بیش از هشتصد هزار سال پیش انسان‌های
باستانی در سرزمینی که اکنون به آن، انگلستان می‌گویند زندگی می‌کرده‌اند.
قدیمی‌ترین مدرکی که از حضور انسان کنونی در شمال غرب اروپا در دست است، استخوان
آرواره‌ای است که در سال ۱۹۲۷ در کِنتزکاورن در ناحیهٔ دِوون کشف شد. عمر این
استخوان آرواره را در سال ۲۰۱۱ دوباره تخمین زدند و سن آن را حدود ۴۱۰۰۰ تا ۴۴۰۰۰
سال برآورد کردند.

انسان‌ها تا حدود ۱۲۰۰۰ سال پیش، یعنی تا انتهای آخرین عصر یخبندان، به طور پیوسته
در این سرزمین سکونت داشته‌اند. در این ناحیه بقایای متعددی از دوران میان‌سنگی،
نوسنگی، و عصر برنز وجود دارد، از جمله استون‌هنج و اِیوبری. ساکنین انگلستان در
عصر آهن، همچون دیگر نواحی بریتانیا که در جنوب خور فورث هستند، سلت‌ها بودند. این
سلت‌ها به نام بریتون مشهور هستند. البته در جنوب شرق انگلستان قبایل بلژی نیز
سکونت داشتند. در سال ۴۳ پیش از میلاد فتح بریتانیا به دست رومیان آغاز شد. رومیان
تا قرن پنجم پس از میلاد کنترل ایالت بریتانیا را حفظ کردند.

با پایان دوران حکمرانی رومیان بر بریتانیا، آنگلوساکسون‌ها توانستند در آن جا
اسکان بیابند. معمولاً اسکان آنگلوساکسون‌ها را سرآغاز کشور انگلستان و نژاد
انگلیسی می‌دانند. آنگلوساکسون‌ها که مجموعه‌ای از مردم ژرمن بودند، پادشاهی‌های
متعددی را بنا گذشتند. این پادشاهی‌ها نخستین قدرت‌های انگلستان و بخش‌هایی از جنوب
اسکاتلند بودند. آن‌ها با خود زبان انگلیسی باستان را آوردند. این زبان جایگزین
زبان قبلی که زبان بریتانیایی بود شد. آنگلوساکسون‌ها با اخلاف دولت‌های بریتانیایی
در ولز، کورن‌وال، و هن‌اوگ‌لد (شمال قدیم؛ بخش بریتونی‌زبان شمال انگلستان و جنوب
اسکاتلند) و همچنین با یکدیگر می‌جنگیدند.

از حدود ۸۰۰ پس از میلاد یورش‌های پی‌درپی وایکینگ‌ها آغاز شد و این نورس‌ها کنترل
قسمت‌های پهناوری از آنچه که امروزه انگلستان نامیده می‌شود را در دست گرفتند. در
طول این دوره حاکمان زیادی تلاش کردند تا پادشاهی‌های گوناگون آنگلوساکسون را با هم
متحد کنند. این تلاش‌ها در قرن دهم میلادی منجر به ظهور پادشاهی انگلستان شد.

در این مورد تعاریف متفاوتی وجود دارد. احتمالاً این نام ریشه در زبان اولین ساکنین
جزیره دارد. نام لاتین Britannia از کلمه brith از زبان سلت‌ها مشتق شده و به معنای
رنگارنگ و یا لکه دار است. از قرار معلوم رنگ کردن بدن در آن دوران رایج
بوده.[۸][۹]

براساس برخی منابع دیگر نام بریتانیا برگرفته از نام قدیم این ناحیه در زمان
بریتانیای روم به همراه شمایلی انسان‌دیسی شده در ظاهر یک بانو از الهه‌ای
فنیقیه‌ای می‌باشد.[۱۰][۱۱]

بریتانیا در سواحل شمال غربی اروپا واقع شده‌است و توسط دریای شمال از شبه جزیره
اسکاندیناوی و هلند، و توسط کانال مانش از فرانسه جدا می‌گردد. این کشور از دو
جزیره اصلی تشکیل شده است؛ جزیره اصلی و بزرگ‌تر «بریتانیای کبیر» نامیده می‌شود و
شامل اسکاتلند، ولز و انگلستان است. جزیرهٔ دیگر، جزیره ایرلند است که توسط دریای
ایرلند از بریتانیای کبیر جدا می‌شود و شامل ایرلند شمالی (در شمال) و جمهوری
ایرلند (در جنوب) می‌باشد. جمهوری ایرلند (ایرلند جنوبی) یک کشور مستقل و عضوی از
اتحادیه اروپا است و بخشی از کشور بریتانیا محسوب نمی‌شود.

آب و هوای بریتانیا، مرطوب و معتدل بوده و میانگین دما در تابستان بین ۱۷ تا ۱۳
درجه و در زمستان بین ۷ تا ۵ درجه سانتی گراد متغیر است. میزان بارندگی سالانه در
نوسان بوده و در اطراف «منطقه دریاچه» (Lake District) بالاترین میزان را دارد.

۷۶ درصد زمین‌های بریتانیا زیر کشت هستند[نیازمند منبع] و اگرچه عده کمی از جمعیت
این کشور به کشاورزی مشغول هستند اما تولیدات آنها، علاوه بر تأمین نیازهای داخلی
به خارج نیز صادر می‌شوند. محصولات مهم کشاورزی بریتانیا عبارت‌اند از: گندم – جو –
سیب زمینی – گوجه فرنگی – نیشکر و سبزیجات. این کشور دارای چراگاه‌های دائمی زیادی
است که در آنها گوسفند، گاو، خوک و طیور پرورش می‌یابد. در اقتصاد بریتانیا، صیادی
و جنگلداری جایگاه ویژه‌ای دارد. ذخایر معدنی آن شامل: زغال سنگ که در تولید برق
بکار می‌رود؛ نفت خام و گاز طبیعی که در مراکز صنعتی، تجاری و مسکونی به مصرف
می‌رسند و منیزیم، فسفات – مس و آنتیموان است. صادرات این کشور که شامل: گوشت –
لبنیات – کالاهای الکترونیکی - ماشین آلات صنعتی - اتومبیل - کشتی – قطعات و موتور
هواپیما - غلات – تنباکو و نفت خام می‌باشد. بریتانیا از خدمات یک شبکه حمل و نقل
بسیار گسترده بهره‌مند است.

بریتانیا و هند دارای سرمایه‌گذاری‌های وسیع و رو به رشدی در کشورهای یکدیگر هستند
و گرایشی قابل توجه به گسترش این سرمایه‌گذاری در هر دو طرف وجود دارد. از لحاظ
میزان سرمایه‌گذاری خارجی در هند، بریتانیا در رده سوم قرار می‌گیرد و
سرمایه‌گذاران هندی نیز از لحاظ تعداد طرح‌های اجرا شده در بریتانیا رده سوم را پس
از سرمایه‌گذاران آمریکایی و فرانسوی به خود اختصاص داده‌اند. به عنوان مثال، گروه
صنعتی و بازرگانی تاتا با نیروی کاری حدود ۶۵ هزار نفر، بزرگترین کارفرمای در بخش
صنایع تولیدی بریتانیاست.[۱۲]

در بریتانیا به تدریج و با تأسیس سرویس سلامت همگانی (ان‌اچ‌اس) در سال (۱۹۴۸) توسط
نایرون بوین، وزیر بهداری در دولت کارگری کلمنت اتلی گسترش خدمات رایگان پزشکی و
بهداشتی آغاز شد. بودجهٔ سازمان مزبور که از محل مالیات مستقیم شهروندان بریتانیایی
تأمین می‌شود در طی پنج دهه گذشته همواره سنگین‌ترین بخش بودجه را به خود اختصاص
داده‌است. سرویس سلامت همگانی (ان‌اچ‌اس) که هم اکنون در بریتانیا به عنوان یک
میراث ملی محسوب می‌گردد منتقدانی نیز دارد. آنان معتقدند این سازمان در قرن ۲۱
پاسخگوی احتیاجات و انتظارات مردم نیست و تأمین هزینه‌های آن خارج از توانایی مالی
دولت قرار دارد.[۱۳]

پادشاهی متحد بریتانیای کبیر و ایرلند شمالی یکی از پنج عضو دائم شورای امنیت
سازمان ملل متحد و از اعضای اتحادیه اروپا، گروه هشت، گروه ۲۰، سازمان جهانی تجارت
و پیمان دفاعی آتلانتیک شمالی (ناتو) است.

شهر لندن پایتخت و پرجمعیت‌ترین شهر پادشاهی متحد است. جدول زیر ده شهر پرجمعیت
پادشاهی متحد را به همراه «جمعیت منطقه شهری» و «جمعیت منطقه کلان‌شهری» نشان
می‌دهد:

کشور پادشاهی متحد در سال ۱۷۰۷ میلادی در پی اتحاد پادشاهی انگلستان (شامل انگلستان
و ولز) در جنوب و پادشاهی اسکاتلند در شمال بریتانیا به وجود آمد. پرچم مشهور
بریتانیا از ترکیب پرچم‌های این دو پادشاهی و ایرلند شمالی ایجاد شده‌است: پرچم سنت
اندروز (اسکاتلند) دارای زمینه آبی با ضربدر سفید و پرچم سنت جرج (انگلستان) دارای
زمینه سفید و صلیب سرخ، پرچم سنت پتریک که دارای زمینه سفید با ضربدر سرخ است.
بعداً به عنوان نماد ایرلند شمالی به پرچم اتحاد افزوده شد. این پرچم «پرچم اتحاد»
نام دارد که به زبان انگلیسی Union Jack و Union Flag نامیده می‌شود.

نقش پرچم بریتانیا در طول ۳۰۰ سال گذشته در پرچمهای کشورهای بسیاری از جمله هند،
استرالیا، نیوزیلند، قبرس، ایالات متحده آمریکا، فلسطین، کنیا، نیجریه، سیلان،
جامائیکا، کانادا و سنگاپور وجود داشته‌است. در سال ۱۹۹۹ پس از بازپس دادن هنگ کنگ
به چین، نقش پرچم بریتانیا از پرچم هنگ کنگ حذف شد.

امروزه چهار کشور استرالیا، زلاندنو، فیجی و تووالو کماکان نقش پرچم بریتانیا را در
پرچم ملی خود حفظ کرده‌اند. این نقش همچنان در پرچم برخی از استان‌های کانادا مانند
(بریتیش کلمبیا، مانیتوبا و انتاریو) و پرچم ایالت هاوایی در ایالات متحده آمریکا
حضور دارد.

بریتانیا در راس اتحادیه کشورهای همسود (مشترک‌المنافع) قرار دارد. ارگان کشورهای
مشترک‌المنافع شامل ۵۳ کشور مستقل است که همه آنها به جز موزامبیک و کامرون قبلاً
مستعمره امپراتوری بریتانیا بوده‌اند. چهارچوب همکاری کشورهای این ارگان بر اساس
اعلامیه سنگاپور مصوب سال ۱۹۷۱ حول توسعه ارزشهای مشترک مانند حقوق بشر، حکومت
قانون، آزادی‌های فردی، مساوات، دموکراسی، تجارت آزاد، صلح جهانی و همکاری‌های
چندجانبه‌است.

در عین حال، بالاترین مقام تشریفاتی دربار بریتانیا (ملکه الیزابت دوم) عنوان
«ریاست کشور» را در ۱۶ عضو کشورهای همسود دارا است. این کشورها به اصطلاح «قلمرو
هم‌سود» خوانده می‌شوند. مقام ریاست کشور مقامی تشریفاتی است و در عمل کارهای
روزمره کشورهای قلمرو از طریق دولت انتخابی به ریاست نخست وزیر انجام می‌شود. این
کشورها شامل استرالیا، زلاندنو، پاپوآ گینه نو، جزایر سلیمان، تووالو در اقیانوسیه،
کانادا در آمریکای شمالی، بلیز در آمریکای جنوبی، و آنتیگوا و باربودا، باهاما،
باربادوس، گرنادا، جامایکا، سنت کیتز و نویس، سنت لوسیا، سنت وینسنت و گرنادین در
(هند غربی و جزایر کارائیب) هستند.

هر چهار سال یکبار بازی‌های اتحادیه کشورهای مشترک‌المنافع در یکی از شهرهای اعضا
برگزار می‌شود. این رویداد چندورزشی بزرگ‌ترین رویداد ورزشی بعد از بازی‌های المپیک
و بازی‌های آسیایی است. ایده برگزاری این بازیها در سال ۱۸۹۱ مطرح شد، در سال ۱۹۱۱
به بهانه تاج‌گذاری جرج پنجم پادشاه بریتانیا بین تیمهای استرالیا، آفریقای جنوبی،
کانادا و بریتانیا انجام گرفت و از سال ۱۹۳۰ به همه اعضای کشورهای همسود تعمیم
یافت.

در دهه اخیر شهرهای کوالالامپور در مالزی (۱۹۹۸)، منچستر در بریتانیا (۲۰۰۲) و
ملبورن در استرالیا (۲۰۰۶) میزبان این بازی‌ها بوده‌اند. میزبان بازیهای سال ۲۰۱۰ و
۲۰۱۴ به ترتیب شهرهای دهلی نو در هند و گلاسگو در بریتانیا خواهند بود.

در یک نظرسنجی ۷۱٫۶٪ مردم بریتانیا اعتقاد خود را مسیحی، ۱۵٪ بی‌دین، ۲٫۸٪ مسلمان،
۱٪ هندو ۰٫۶٪ سیک، ۰٫۵٪ یهودی، ۰٫۳٪ بودایی و ۰٫۳٪ سایر مطرح کردند.[۱۶] امروزه
حداقل دو میلیون مسلمان در بریتانیا زندگی می‌کنند.[۱۷] که دومین جمعیت پیروان دینی
را در بریتانیا تشکیل می‌دهند.[۱۸]

در نقاط مختلف کشور بریتانیا، مردم به لهجه‌های گوناگون تکلم می‌کنند و هر ناحیه
لهجه خاص خود را دارد. در بریتانیا نسبت به کشورهای انگلیسی‌زبان دیگر مانند
آمریکا، تنوع لهجه بیشتر است و مردم بریتانیا قادرند لهجه‌های مختلف را بهتر تشخیص
دهند. لهجه و گویش یک شهروند علاوه بر زادگاه او، می‌تواند نشانگر طبقه اجتماعی او
نیز محسوب شود. در برنامه‌های رادیویی و تلویزیونی سراسری بریتانیا، لهجه‌ای که
مورد استفاده قرار می‌گیرد، لهجه مردم طبقه متوسط و تحصیلکرده جنوب بریتانیا است.
در گذشته هنگامی که مردم در برنامه‌های رادیویی و تلویزیونی بی‌بی‌سی شرکت می‌کردند
با این لهجه صحبت می‌کردند که به انگلیسی بی‌بی‌سی معروف بود اما امروزه لهجه‌های
مناطق مختلف بریتانیا نیز شنیده می‌شود. به دلیل کاربرد زیاد لهجه رسمی لندن و جنوب
انگلستان —که Estuary English نیز نامیده می‌شود[۱۹] — سخن گفتن با این گویش در غرب
و مرکز انگلستان نیز متداول شده است.[۲۰]

در حال حاضر، جمعیت هندی‌ها و هندی تباران ساکن بریتانیا به حدود یک و میلیون نفر
می‌رسد که بزرگترین اقلیت قومی ساکن بریتانیا را تشکیل می‌دهند و نقشی عمده در
تحکیم روابط بین دو کشور ایفا می‌کنند.[۱۲]



https://fa.wikipedia.org/wiki/%D9%BE%D9%88%D8%B1%D9%86%D9%88%DA%AF%D8%B1%D8%A7%D9%81%DB%8C

پورنوگرافی، پورنونگاری یا هرزه‌نگاری (به انگلیسی: Pornography) تجسم و نمایش
بی‌پرده از رفتار جنسی با هدف هیجان، تحریک یا ارضای جنسی است که در قالب‌های مختلف
از جمله کتاب، عکس، مجسمه، فیلم و مجله ارائه می‌شود.[۱] در بسیاری از موارد تمایز
بین پورنوگرافی و هنر اروتیک تا حد زیادی ذهنی و بیانگر تفاوت‌های فرهنگی در جوامع
مختلف است. در چند دهه اخیر، با گسترش فرهنگی که موضوعات جنسی را تابو نمی‌داند،
صنعتی بر حول تولید و مصرف محتوای پورنوگرافی ایجاد شده‌است. گسترش و بهبود
رسانه‌های صوتی و تصویری و اینترنت نیز در شکوفایی این صنعت نقش مهمی داشته است.
البته کشورهای مختلف قوانین متفاوتی برای سامان دادن به این صنعت دارند. آمارها
نشان می‌دهند که ۵۰٪ کاربران اینترنت به طور مرتب پورن تماشا می‌کنند.[۲]
هرزه‌نگاری ادبی به متنی می‌گویند که در آن بر فعالیت‌های جنسی بسیار تأکید می‌شود
به‌طوری که ممکن است به برانگیختگی هیجانات جنسی بیانجامد.[۳] در طنز و هزل نیز
کاربرد دارد؛[۳] ممکن است طرح مسائل جنسی برای سرگرمی، خنده، کسب درآمد، بیان مسایل
جدی یا ترسناک است و به موضوع‌هایی مانند سادیسم، مازوخیسم، لواط، خودستایی یا
بت‌پرستی بپردازد.[۳] هرزه‌نگاری مستقیم، هرزه‌نگاری سخت و هرزه‌نگاری ملایم، از
اصطلاحات وابسته است.[۳]

لغت پورنوگرافی ریشه یونانی دارد و از ترکیب دو واژهٔ پورن (به یونانی: πόρνη و به
انگلیسی: pornē) به معنای روسپی و واژهٔ گرافو (به یونانی: γράφω و به
انگلیسی:graphō) به معنای نگارش بوجود آمده است و به معنی روسپی نگاری است. مشخص
نیست برای اولین بار در چه زمانی در یونان باستان از این کلمه استفاده شد اما کلمه
(به فرانسوی: pornographie) مشخصا از سال‌های نخستین سده ۱۹ میلادی در زبان فرانسه
استفاده شده و از این زبان به دیگر زبان‌ها منتقل شده است.

از دیرباز و از زمان تمدن‌های باستانی، بشر آشکارا به توصیف سکس و برهنگی پرداخت.
این ادبیات و نوشته‌های عاشقانه اغلب با دین یا عقاید فراطبیعی دربارهٔ تمایلات
جنسی که شامل آثار هنری، صنایع دستی، موسیقی، نقاشی‌های دیواری و شعر بود، درهم
تنیده می‌شد. قدمت نقش‌های به جا مانده در غارها از دوران پارینه‌سنگی که بدن‌های
برهنه و اندامهای تناسلی را تصویر کرده به بیش از ۲٫۶ میلیون سال قبل می‌رسد.
پاپیروس اروتیک تورین یک نقاشی از دوران رامسس یکم است که حدود دو سومش تصاویر صریح
اعمال جنسی است.[۴] در نقاشی دیواری‌هایی در شهر پمپئی، افرادی در حال انجام سکس به
تصویر کشیده شده‌اند. شاعران لاتین اشعاری سروده‌اند که به طور واضح در آنها به
توصیف سکس و هوس پرداخته‌اند. کاماسوترا یک متن قدیمی هندی است که حاوی اشعار، نثر،
نصایح و تصاویری بوده که به منظور راهنمایی برای چگونگی انجام رفتار جنسی، عشق
اروتیک و زندگی مطبوع تألیف شده است.

بزرگی بازار پورنو بیش از ۱۰۰ میلیارد دلار تخمین زده می‌شود.[۲] گزارش مرکز
تحقیقات فورستر در سال ۱۹۹۸، حجم درآمد سالیانه صنعت پورنوگرافی را از طریق اینترنت
بین ۷۵۰ میلیون دلار تا ۱ میلیارد دلار تخمین زد.

صنعت پورنوگرافی به عنوان یکی از صنایع پیشتاز در استفاده از فناوری‌های جدید پخش
ویدیو به حساب می‌آید. به علاوه برای این صنعت نقش تعیین کننده‌ای در جنگ بین
فرمت‌های ویدیویی VHS و بتاماکس در دهه ۱۹۸۰ و همچنین جنگ اخیر بین فرمت‌های
دیجیتال اچ‌دی دی‌وی‌دی و دیسک بلو-ری قایل شده‌اند. این خود نشان دهندهٔ حجم و
اهمیت این صنعت در تولید و پخش ویدیو است.

اما وضعیت مالی هنرپیشه‌های مرد به مراتب بدتر است. آنها برای هر صحنه تنها ۱۵۰
دلار دستمزد می‌گیرند و درآمد دیگری (مانند تن‌فروشی و شو در برابر وب کم) نیز
برایشان ممکن نیست. این بازیگران همچنین از بیمه درمانی و بازنشستگی نیز
محرومند.[۵]

بازیگر پورنوگرافی یا پورن استار کسی است که به منظور تحریک بیننده و در برابر
دوربین اعمال جنسی انجام می‌دهد. تامی گان، یکی از ستارگان پورنو، می‌گوید: «شاید
برای میلیون‌ها نفر از طرفداران فیلم‌های پورنو، زندگی ستارگان این فیلم‌ها رؤیایی
باشد. هفته‌ای ۵ یا ۶ بار با زنان زیبا همخوابه شوید و در ازایش پول هم بگیرید. اما
اینکه آمیزش جنسی تحت فرمان کارگردان و زیر نور فیلمبرداری و دوربین‌های متعدد کار
هر کسی نیست. حداقل کاری نیست که هر کسی بتواند با داشتن یک رابطه عاطفی، به راحتی
و بدون شرمندگی انجام دهند.»

او که در چهار سال گذشته تنها و مجرد بوده معتقد است: «این طبیعی نیست از کسی که
دوستش دارید خداحافظی کنید برای اینکه بروید سر کار و با کسی همخوابه شوید که دوستش
ندارید.» او در مورد شرایط زن مورد علاقه خودش می‌گوید: «فداکار، مهربان و کسی که
دلش بخواهد بچه‌دار شود. راستش، در صنعت پورونوگرافی نمی‌توانم چنین کسی را پیدا
کنم.»[۵]

آقای دِیلی، ۳۲ ساله در یک کنفرانس مطبوعاتی با انتقاد از کمپانی‌های تهیه کننده
فیلمهای پورنو، گفت این شرکت‌ها نگران «روابط جنسی امن» در میان بازیگران فیلم‌های
خود نیستند.کامرون بِی، ۲۹ ساله، که برای نخستین بار در برابر رسانه‌ها از ابتلای
خود به ویروس آچ.آی. وی سخن می‌گفت، در حالی که اشک می‌ریخت، به خبرنگاران گفت: «من
در این تجارت آموختم که اگر کاری را که از تو خواسته‌اند انجام ندهی، همیشه یکی
جوان‌تر و جذاب‌تر از تو هست که انجامش دهد».[۶]

وضعیت قانونی پورنوگرافی، از کشوری به کشور دیگر و بنا به نگاه فرهنگی هر جامعه و
قوانین برآمده از آن متفاوت است.[۷] اغلب کشورها حداقل یک نوع از انواع پورنوگرافی
را قانونی به شمار می‌آورند. در برخی از کشورها فروش و نمایش فیلم‌های پورنوگرافی
نرم (سافت‌کور) منع قانونی ندارد، در حالی که هاردکور تحت کنترل و نظارت است.
هم‌چنین در بسیاری از کشورها برای دسترسی افراد زیر سن قانونی به مواد هاردکور،
مغازه‌های سکس، سفارش پستی اقلام پورنوگرافی محدودیت و ممنوعیت وجود دارد. همچنین
پورنوگرافی کودکان به موجب پروتکل کنوانسیون حقوق کودک منع شده است و بسیاری از
کشورها از جمله ایران به این پروتکل پیوسته‌اند.[۸][۹] و بنابراین تقریباً در تمامی
کشورها تولید، فروش و حتی در اختیار داشتن محصولات پورنوگرافی کودکان ممنوع است.
پورنوگرافی در برخی کشورها از جمله ایران ممنوع است.

پورنوگرافی و تأثیرات آن مبحثی مفصل و البته جنجالی است. کلیشه و پیش‌فرض‌های
نادرستی له و علیه این پدیده وجود دارد و افراد بسته به فرهنگ، عقیده، مذهب،
تحصیلات و حتی نوع پورنوگرافی نظرات بسیار متفاوتی دربارهٔ تأثیر پورنوگرافی در
ابعاد مختلف اجتماعی و فردی دارند.[۴]

اعتیاد به پورنوگرافی می‌تواند یک اعتیاد رفتاری احتمالی باشد که از طریق اجبار و
تکرار استفاده از محتواهای پورنوگرافی با وجود نتایج پی‌درپی منفی بر روی وضعیت
فیزیکی، ذهنی، اجتماعی و یا اقتصادی فرد مشخص می‌گردد.[۱۰][۱۱][۱۲] اما در حال حاضر
تشخیصی از اعتیاد به پورنوگرافی در راهنمای تشخیصی و آماری اختلال‌های روانی وجود
ندارد.[۱۰] در این راهنما آمده است که پورنوگرافی می‌تواند برای برخی افراد مشکل‌زا
باشد؛ ولی کارشناسان مطمئن نیستند که چگونه باید استفاده بیش از اندازه از
پورنوگرافی را طبقه‌بندی کنند.[۱۳] برخی روان‌شناسان اما علائم مختلف ناهنجاری‌های
جنسی را نشانه‌ای از اختلالات زیربنایی آن می‌دانند، همچون افسردگی یا اضطراب که
می‌تواند نشانه‌ای از رابطه جنسی با خود، در اثر مشاهده محتواهای پورنوگرافی باشد.
آن‌ها مفهوم اعتیاد را فقط وابستگی‌های شیمیایی ندانسته و چنین باوری را ناقص و
ناموثر می‌دانند.[۱۴][۱۵]

یک مقاله مروری (Review article) در سال 2016 نشان می‌دهد که برخی رفتارهای
اینترنتی همچون استفاده از پورنوگرافی، می‌تواند معتادکننده باشد و تماشای
مخاطره‌آمیز پورنوگرافی را به عنوان نوعی از اعتیاد به اینترنت (اختلالات ناشی از
استفاده نابجا از اینترنت) در نظر گرفتند.[۱۶] پژوهشگران گروه روان‌شناسی عمومی
دانشگاه دویسبورگ-اسن در آلمان نیز بر این باورند که رابطه جنسی فیزیکی بین دو فرد،
در بدن و ذهن افراد همان تاثیر رابطه جنسی در حالات غیرفیزیکی آن همچون خودارضایی
یا رابطه جنسی مجازی را ندارد. این پژوهش که بر تاثیرات مشاهده پورنوگرافی بر روی
افراد متمرکز بوده، نشان می‌دهد که دیدن محتواهای پورنوگرافی اثرات مخربی بر نحوه
عملکرد حافظه و یادگیری افراد شرکت کننده در پژوهش داشته است. همچنین هیلتون و
واتس، دانشمندان علوم اعصاب دانشگاه تگزاس، استدلال می‌کنند که مشاهده بیش از
اندازه محتواهای پورنوگرافی، مانند سایر اعتیادها، می‌تواند در ساختار مغز و شبکه
ارتباطی عصب‌ها تغییرات آناتومیک و پتالوژیک ایجاد کند.[۱۷]

در پژوهشی دیگر، با مشاهده تصاویر ام‌آرآی مغز مردانی که در هفته بیش از ۴ ساعت
محتواهای پورنوگرافی مشاهده کرده‌اند، دیده شده است که بخش مربوط به انگیزش و پاداش
مغز این افراد کوچکتر از سایرین است. نتیجه این تحقیق نشان می‌دهد که دیدن
پورنوگرافی باعث تنبلی سیستم پاداش مغز می‌گردد و این افراد به دلیل کوچک شدن این
بخش از مغزشان، به انگیزش بیشتری برای لذت‌ بردن نیاز دارند. این تحقیق نشان می‌دهد
که افرادی که پورنوگرافی تماشا می‌کنند پاسخ‌های طبیعی‌ای نسبت به محرک‌های جنسی
ندارند و یا این پاسخ‌ها در آن‌ها دچار کاهش شده است.[۲]

مخالفت با پورنوگرافی به طور کلی از دو منبع سرچشمه می‌گیرد: اعتقادات دینی و
اعتقادات فمینیستی. که این مخالفتها بعضاً شکل قانون در کشورهای مختلف می‌گیرند.
یکی از موارد مطرح شده در این مخالفت‌ها امکان اعتیاد به پورنوگرافی می‌باشد.



https://fa.wikipedia.org/wiki/%D9%81%D8%B6%D8%A7%D9%BE%DB%8C%D9%85%D8%A7%DB%8C_%D8%AC%D9%88%D9%86%D9%88

جونو (به انگلیسی: Juno) نام فضاپیمای روباتیکِ بدونِ سرنشینِ ناسا است[۴] که در
چهارم ژوئیهٔ ۲۰۱۶ در مدار قطبی سیاره مشتری قرار گرفت. این کاوشگر فضایی در پنجم
اوت ۲۰۱۱ از فلوریدا به فضا پرتاب شده و شرکت لاکهید مارتین و مؤسسه تحقیقات جنوب
غربی سازنده و پیمان‌کار هدایت آن هستند.

این فضاپیما در مدار قطبی این سیاره قرار گرفته تا ترکیب، میدان گرانشی، میدان
مغناطیسی، و مَگنِتوسفِرِ مشتری را بررسی کند. جونو همچنین تلاش‌هایی برای یافتن
سرنخ‌هایی در مورد چگونگی تشکیل شدن این سیاره، از جمله احتمالِ داشتنِ یک هستهٔ
سنگی، مقدار آب موجود در ژرفای جوّ آن، توزیع انبوه جِرمی، و بادهای عمیق آن؛ که
سرعت آن می‌تواند تا ۶۱۸ کیلومتر (۳۸۴ مایل) در ساعت برسد، خواهد داشت.[۶]

جونو دومین فضاپیمایی است که مدار مشتری را دور می‌زند؛ پس از فضاپیمای گالیله که
از ۱۹۹۵ تا ۲۰۰۳ این سیاره را دور زد.

فضاپیمای جونو نیروی مورد نیاز خود را از آرایه‌های خورشیدی می‌گیرد، روشی که
معمولاً توسط ماهواره‌های مستقر و مشغول به کار در مدار زمین و یا در منظومهٔ شمسی
درونی استفاده شده، در حالی که مولد گرما-الکتریک رادیوایزوتوپی معمولاً برای
مأموریت به بخش بیرونیِ منظومهٔ شمسی و فراتر از آن استفاده می‌شود، با این حال،
برای جونو، سه بال خورشیدی، که بزرگترین پانلی است که تا کنون بر روی کاوشگرهای
سیاره‌ای مستقر شده، نقشی اساسی در ایجاد ثبات در فضاپیما و تولید قدرت بازی
کنند.[۷]

نام این فضاپیما از اساطیر یونانی-رومی بر گرفته شده: ژوپیتر حجابی از ابرها برای
پنهان کردن فساد خود، در اطراف خود جذب می‌کرد اما همسر او، الهه یونو، توانست به
درون ابر بنگرد و ماهیت واقعی ژوپیتر را ببیند.[۸]

پیمودن مسیر زمین تا مدار مشتری که برای جونو پنج سال به درازا کشید در ۴ ژوئیه،
۲۰۱۶ به پایان رسید. این فضاپیما یک فاصلهٔ تقریبی بیش‌تر از ۲٫۸ میلیارد کیلومتر
(۱۸٫۷ واحد نجومی؛ ۱۷۴۰۰۰۰۰۰۰ مایل) را برای رسیدن به مشتری پیمود.[۹] این فضاپیما،
در نقش یک مدارگرد، مدار مشتری را ۳۷ بار در دورهٔ از پیش برنامه‌ریزی شدهٔ ۲۰ ماه
دُور خواهد زد.[۱۰] تلاش جونو برای استفاده از دریافتِ کمک گرانشی از زمین برای
افزایش سرعت خود، دو سال پس از راه اندازیِ ۵ اوت ۲۰۱۱، در اکتبر ۲۰۱۳ به نتیجه
رسید.[۱۱] در تاریخ ۵ ژوئیه ۲۰۱۶، فضاپیمای جونوبه انجام یک مانور برای کُند کردن
سرعت خود به منظورِ ایجادِ امکانِ قرار گرفتن در مدار مشتری پرداخت. جونو دو بار
این مدار ۵۳ روزه را؛ پیش از انجام مانور دیگری در تاریخ ۱۹ اکتبر که آن را به یک
مدار قطبی ۱۴ روزه خواهد افکند، دُور خواهد زد.



https://fa.wikipedia.org/wiki/%D8%AD%D8%B3%D9%86_%D8%A8%D8%A7%D9%82%D8%B1%DB%8C

غلامحسین افشردی معروف به حسن باقری (۵ اسفند ۱۳۳۴، تهران - ۹ بهمن ۱۳۶۱، فکه) ملقب
به سقّای بسیجیان[۱] جوان‌ترین فرماندهِ ایران در دوران جنگ ایران و عراق بود.[۲]
وی به‌عنوان جانشین فرمانده نیروی زمینی سپاه نقش مهمی در موفّقیّت نیروهای ایران
در عملیات‌های فتح‌المبین و رمضان و هم‌چنین بیت‌المقدس و آزادسازی خرمشهر داشت.[۳]
وی در هنگام کشته شدن، سِمت قائم‌مقامی فرماندهِ نیروی زمینی سپاه را برعهده داشت.

۲۵ اسفند ۱۳۳۴ مصادف با روز تولد حسین بن علی در تهران به دنیا آمد. منابع دیگری
محل تولد دقیق او را روستای افشرد از توابع بخش خواجه شهرستان هریس از استان
آذربایجان شرقی می‌دانند که بعدها به همراه خانواده به تهران مهاجرت نموده‌اند.[۴]
وی دوره دبستان را در مدرسه مترجم الدوله و دوره متوسطه را در دبیرستان مروی تهران
به پایان رساند.[۵][پیوند مرده]

در سال ۱۳۵۴ در رشته دامپروری دانشگاه ارومیه پذیرفته شد.[۶] وی بعد از سه ترم از
دانشگاه اخراج شد و در اسفند ۱۳۵۶ لباس سربازی را به تن کرد. دوران آموزشی سربازی
را در نقده گذراند و از آن‌جا به ایلام فرستاده شد.[۲][۵] در ایلام با روحانیون
شهر، از جمله سید یدالله صدری امام جمعه شهر ارتباط داشت و اخبار پادگان را به وی
منتقل می‌کرد.[۷]

در سال ۱۳۵۷ در پی فرمان روح‌الله خمینی مبنی بر فرار سربازها از پادگان‌ها، با
استفاده از غفلت مأمورین از سربازی فرار کرد.[۲][۸] به دلیل برخورداری از آموزش
نظامی، به همراه سایر اعضای خانواده و دوستانش در تصرف کلانتری ۱۴ و پادگان عشرت
آباد در تهران نقش بارزی داشت.[۷]

او در ۹ بهمن ۱۳۶۱[۱] وقتی در منطقه فکه مشغول شناسایی منطقه دشمن و آماده‌سازی
عملیات والفجر مقدماتی بود، در سنگر دیده بان مورد اصابت گلوله خمپاره قرار گرفت و
همراه با توکل قلاوند (معاون اطلاعات قرارگاه نجف)[۹] و مجید بقایی شهیدشد. باقری
در هنگام کشته‌شدن ۲۷ سال داشت.[۸] محلّ دفن وی، قطعهٔ ۲۴ گلزار شهدای بهشت زهرای
تهران است.[۱۰]

وی تا خرداد ۱۳۵۸، در کمیته انقلاب اسلامی و برخی نهادهای دیگر فعالیت داشت.[۸] در
سال ۱۳۵۸ با ورود به روزنامه جمهوری اسلامی در سرویس فرهنگی و سیاسی فعالیت خود را
آغاز کرد.[۲] در این مدت بنا به دعوت سازمان امل، از طرف این روزنامه به عنوان
خبرنگار، سفر ۱۵ روزه‌ای به لبنان و اردن انجام داد و طی این سفر، گزارش تحلیلی
جامعی از اوضاع نابسامان مسلمانان در آن منطقه تهیه کرد.[۸][۱۱] پس از بازگشت در
خرداد ماه سال ۱۳۵۸، دیپلم ادبی گرفت و سپس دوباره در امتحان وررودی دانشگاه‌ها
شرکت کرد و با رتبه ۱۰۴ در رشته حقوق قضایی دانشگاه تهران قبول شد.[۸]

وی اوایل ۱۳۵۹ به استخدام سپاه پاسداران انقلاب اسلامی درآمد.[۲] در همان سال با
آغاز فعالیتش در اطلاعات سپاه، نام مستعار حسن باقری را برای خود برگزید.[۲][۸]
وظیفه او در اطلاعات سپاه شناسایی گروهک‌ها بود.محسن رضایی میرقائد مسوول وقت
اطلاعات کل سپاه، نام مستعار حسن باقری را برای وی برگزید.[۱۱]

باشروع جنگ میان ایران و عراق، در روز ۱ مهر ۱۳۵۹، به همراه عده‌ای از پاسداران در
هنگامی که جایگاه نیروهای عراق در خوزستان تثبیت شده بود، راهی جبهه‌های جنوب
شد.[۸][۱۲] رحیم صفوی حسن باقری را از فرماندهان نابغه سپاه ایران می‌داند.[۱۳] در
دورانی که در جنگ حضور داشت با استفاده از تجربیاتی که در زمان خبرنگاری خود در
ایران و لبنان به دست آورده بود، به جمع‌آوری اطلاعات، نقشه‌ها و کالک‌های عملیاتی
و ضبط صدا در جبهه‌های ایران پرداخت و این اسناد را به گزارش‌های سازمان‌یافته
تبدیل کرد.[۱۲]

وی در اول مهرماه ۱۳۵۹ راهی جبهه جنوب شد و از بدو ورود اقدام به راه‌اندازی واحد
اطلاعات رزمی کرد. او خود شخصاً بارها جهت دستیابی به اطلاعات از وضعیت دشمن به
مواضع یگان‌های سپاه سوم ارتش بعث نفوذ می‌کرد.[۱۴]

حسن باقری مؤسس واحد اطلاعات و عملیات سپاه است.[۱۵][۱۶] وی از ابتدای ورودش به
اهواز در پایگاه منتظران شهادت به منظور دستیابی به اطلاعات مناسب از موقعیت دشمن،
به همراه عناصر اطلاعاتی، به جمع‌آوری نقشه‌ها و پیاده کردن وضعیت مناطق عملیاتی
روی آن‌ها پرداخت. فعالیت‌های او در این زمینه با سازماندهی عناصر اطلاعاتی و
برگزاری آموزش مختصری برای آن‌ها، منجر به راه‌اندازی واحد اطلاعات عملیات در ستاد
عملیات جنوب گردید. این واحدها پس از گذشت حدود ۳ ماه از شروع جنگ، در تمامی
محورهای جنوب (از آبادان تا دزفول) مستقر شدند.[۷][۸]

حسن باقری، استعداد بالایی در تحلیل اطلاعات دشمن و پیش بینی حرکات احتمالی ارتش
عراق، در آینده را داشت. از آن جمله پیش‌بینی وی در دی ماه سال ۱۳۵۹ مبنی بر حرکت
ارتش عراق جهت الحاق محور شمال–جنوب منطقه سوسنگرد برای ارتباط جفیر و بستان بود که
عراق در کمتر از یک هفته با نصب پل‌های نظامی متعدد و تلاش گسترده این کار را انجام
داد.[۷][۸]

حسن باقری در دی ماه ۱۳۵۹ به عنوان یکی از معاونین ستاد عملیات جنوب انتخاب شد و در
شکست محاصره سوسنگرد، فرماندهی عملیات امام مهدی، فتح، ارتفاعات الله‌اکبر و
دهلاویه نقش مهمی داشت. این نبردها در شرایطی اجرا می‌شد که عملیات منظم نیروهای
خودی با مشکل مواجه شده بود و اغلب بدون نتیجه می‌ماند. پس از برکناری ابوالحسن
بنی‌صدر و با توجه به شرایط سیاسی آن زمان در ایران، در اجرای عملیات فرمانده کل
قوا شرکت داشت و پس از مجروح شدن یحیی رحیم صفوی، هدایت عملیات را به عهده گرفت.[۸]

حسن باقری که فرماندهی محور دارخوین و جاده ماهشهر را در عملیات ثامن‌الائمه به
عهده داشت، در عملیات شکست حصر آبادان در طرح‌ریزی، سازماندهی و کسب اخبار و
اطلاعات دشمن نقش داشت.[۸]

در عملیات طریق‌القدس که برای اولین بار قرارگاه مشترک بین سپاه و ارتش تشکیل
گردید، او به عنوان معاونت فرماندهی کل سپاه در قرارگاه فرماندهی عملیات مشترک حضور
یافت.[۸]

حسن باقری در مرحله آماده‌سازی عملیات، شب هنگام طی تصادفی، مصدوم شد و به
بیمارستان منتقل گردید. برادر او در این مورد می‌گوید:[۸]

با اینکه یک ماه دستور استراحت مطلق پزشکی به او داده بودند، وی پس از یک هفته
بیمارستان را ترک کرد و به ستاد عملیات جنوب بازگشت.[۸]

حسن باقری فرماندهی قرارگاه نصر را در زمان عملیات‌های فتح‌المبین، بیت‌المقدس و
رمضان برعهده داشت.[۲][۳]

با توجه به وسعت منطقه عملیاتی، قبل از شروع عملیات فتح‌المبین، چهار قرارگاه برای
کنترل و هدایت عملیات مشخص گردید. به دلیل حساسیت بیشتر محور شمالی منطقه، حسن
باقری به عنوان فرمانده قرارگاه نصر (قرارگاه مشترک ارتش و سپاه) در این جناح
انتخاب گردید. در مرحله اول عملیات فتح‌المبین، قرارگاه نصر با موفقیت به تمامی
اهداف تعیین شده رسید. همچنین در مرحله دوم عملیات نیز، ارتفاعات رادار
(ابوصلبی‌خات) را تصرف کردند.[۸][۱۷]

حسن باقری طرح عملیات بیت‌المقدس را برای آزادسازی خرمشهر در قرارگاه کربلا و در
جمع سایر فرماندهان ارائه کرد.[۱۸] در این طرح قرار شد، ۴۰ تا ۵۰ هزار نیرو را از
رودخانه کارون، شبانه به مواضع دشمن انتقال داده تا نقاط اصلی دشمن را به دست
بگیرند.[۱۹] طرح این عملیات ۲۰ شبانه‌روز در قرارگاه کربلا با حضور فعال حسن باقری،
علی صیاد شیرازی، غلامعلی رشید، محسن رضایی، یحیی رحیم صفوی و سایر فرماندهان
یگان‌ها و لشکرهای سپاه و ارتش بررسی و تصویب شد.[۱۸]

در جریان آزادسازی خرمشهر در عملیات بیت‌المقدس، نیروهای حسن باقری در قرارگاه نصر،
با محاصره دشمن و جلوگیری از پیشروی آنان در ناحیه شلمچه، زمینه محاصره و آزادسازی
خرمشهر را توسط قرارگاه فتح فراهم کردند.[۸][۲۰]

در جریان عملیات رمضان که در روز ۲۳ تیر ۱۳۶۱ در منطقه عملیاتی شلمچه که شرق بصره
محسوب می‌گردید، نیروهای تحت فرماندهی وی با عبور از تله‌های انفجاری و مین، به عمق
۲۷ کیلومتری خاک عراق و به نزدیکی شهر بصره رسیدند.[۲][۳] وی در همین سال جبهه
ماندن را به سفر حج ترجیح داد.[۱۴]

پس از اتمام عملیات رمضان که قرارگاه نصر به عنوان نیروی احتیاط در آن عملیات شرکت
داشت،[۸] وی از طرف محسن رضایی فرماندهِ وقت کل سپاه به سمت فرماندهی قرارگاه
کربلا[۲] و جانشین فرماندهی کل در قرارگاه‌های جنوب منصوب گردید.[۸][۲۱] در قرارگاه
کربلا ضمن پی ریزی عملیات مسلم بن عقیل، عملیات محرم را نیز طرح‌ریزی کرد.[۸] بعد
از اتمام موفّقیّت‌آمیز عملیات محرم، به‌عنوان جانشین فرماندهی یگان زمینی سپاه
منصوب گردید.[۸]

حسن باقری علاقه زیادی به کادرسازی و تربیت نیرو برای فرماندهی داشت. مهدی
زین‌الدین از معروفترین پرورش یافتگان اوست که بعدها به فرماندهی لشکر ۱۷ علی ابن
ابیطالب رسید.[۱۳] به عقیده محسن رضایی فرمانده سپاه ایران در زمان جنگ، موفقیت
نیروهای مسلح ایران با روش توسعه تجربی حاصل شد[۲۲] که حسن باقری از متخصصین و
مبدعین آن بود. این روش موجب تدوین نظام دفاعی شامل اندیشه دفاعی، اصول و قواعد
عملیات، دکترین نظامی و اصول و قواعد رزم برای ایران گردید.[۲۲] این روش مبتنی بر
اصول منطقی و تجارب پایه در سال اول نبرد نیروهای ایران و عراق بود، که با کمک اصول
منطقی از تجارب پایه دانش دفاع انقلابی ساخته می‌شد. مستندسازی تجارب و مفهوم‌سازی
تجربی و توسعه دانایی محور اساسی این روش به شمار می‌آید.[۲۳][۲۴]



https://fa.wikipedia.org/wiki/%D8%B2%D8%A8%D8%A7%D9%86_%D8%A7%D9%86%DA%AF%D9%84%DB%8C%D8%B3%DB%8C

زبان انگلیسی یکی از زبان‌های هندواروپایی از شاخهٔ ژرمنی است. خود شاخهٔ ژرمنی به
دو بخش شرقی و غربی تقسیم می‌شود و انگلیسی به ژرمنی غربی تعلق دارد. این زبان در
انگلستان و جنوب شرقی اسکاتلند تکامل یافته‌است. از دیگر زبان‌های شاخه ژرمنی
می‌توان به آلمانی، هلندی، دانمارکی، سوئدی و نروژی اشاره کرد. امروزه نزدیک به
نیمی از مجموعه واژگان و دستور زبان انگلیسی از ریشهٔ ژرمنی است و نیم دیگر را
وامواژه‌ها تشکیل می‌دهد. بیشتر این وام‌واژه‌ها از زبان‌های لاتین، فرانسوی، بخشی
از یونانی و دیگر زبان‌ها وارد انگلیسی شده‌اند. زبان انگلیسی باستان شباهت بسیار
زیادی به زبان آلمانی باستان داشته است چون انگلیسی زبان‌ها عمدتاً اقوام ژرمنی
بودند که از آلمان وارد بریتانیا شدند و به نوعی زبان آلمانی را می‌توان مادر زبان
انگلیسی دانست.

به دلیل تأثیر بالای نظامی، اقتصادی، علمی، سیاسی و فرهنگی بریتانیا بر جهان پس از
سدهٔ هجدهم و تأثیر ایالات متحده آمریکا از سدهٔ بیستم میلادی به این سو، این زبان
در سطح جهان گسترش یافته و به عنوان زبان دوم، زبان میانجی و زبان اداری در بسیاری
نقاط جهان کاربرد پیدا کرده‌است.

زبان انگلیسی به عنوان زبان مادری در کشورهای انگلستان، آمریکا، کانادا، استرالیا،
ایرلند، نیوزلند، آفریقای جنوبی، غنا و بسیاری کشورهای دیگر کاربرد دارد. انگلیسی
امروزه از نظر تعداد گویشوَر، پس از چینی و اسپانیایی، سومین زبان جهان است[نیازمند
منبع]. تعداد کسانی که زبان مادری‌شان انگلیسی است امروزه ۳۸۰ میلیون نفر است.
انگلیسی در بسیاری از کشورها زبان میانجی است و مهم‌ترین زبان دنیا در زمینه‌های
سیاسی، اقتصادی، نظامی، صنعتی، فرهنگی و علمی در روابط بین‌الملل به شمار می‌آید.

در قرنِ پنجم میلادی، مردمانی از سه قبیله «جوت»، «انگِل» و «ساکسون» که در
«شمال‌غرب آلمان»، «دانمارک» و «هلند» امروزی ساکن بودند،[۴] به انگلستان یورش
بردند و آن سرزمین را تصرف کردند. تا آن زمان مردم بریتانیا یا به عبارت بهتر
بریتانیای روم به زبان سِلتی سخن می‌گفتند و البته زبان سِلتی مردم آن به دلیل ۴۰۰
سال اشغال این سرزمین توسط رومی‌ها با لاتین آمیخته شده بود و بسیاری از واژگان
لاتین در آن کاربرد داشت.[۵]

اَنگل‌هایی[۶] که در شمال و مرکزِ انگلستان اقامت گزیده بودند، به ترتیب، گویش‌های
«آمبِریای شمالی» و «مِرسیایی» را بوجود آوردند. سینت بید بر این باور بود که
انگل‌ها منطقهٔ گسترده‌تری از خاک بریتانیا (نزدیک به تمامی خاک آن) را از آن خود
کردند[۷] و نام «اِنگلند» (England) از نام همین قبیله گرفته شده‌است. واژهٔ
"England" از Engla land به «معنی سرزمین انگل‌ها»[۸] (به انگلیسی: Land of the
Angles) گرفته شده و English در انگلیسی کهن Englisc بوده‌است.[۹] افزون بر
قبیله‌های یادشده، دسته‌هایی از مردمان ساکن فریزیا، نیدرزاکسن، یوتلاند و جنوب
سوئد نیز در آن دوران به بریتانیا آمدند.[۱۰][۱۱][۱۲]

زبان انگلیسی باستان نخستین گرفته شده از چندین گویش بود که این بازتاب کنندهٔ
داشتن چندین سرچشمه برای انگلستان در عهد آنگلوساکسون‌ها است. یکی از این گویش‌ها،
ساکسون غربی کهن بود که کم‌کم بر دیگر گویش‌ها برتری یافت. رزم نامهٔ بئوولف مال
همین دوران است. گمان می‌رود که از سدهٔ نهمِ میلادی، گویش ساکسونی، به دلیلِ سلطهٔ
پادشاه آلفرد (نخستین شاهِ انگلستان که فردی از قبیلهٔ ساکسون بود)، بر دیگر
گویش‌ها برتری یافته باشد و از آن پس به عنوان زبان رسمی این کشور شناخته شده باشد.

انگلیسی باستان، از نظر گویش، بسیار متفاوت از انگلیسی امروزی است. برای نمونه،
واژه‌های light و drought، به ترتیب بصورت «لیخت» و «دراخت» تلفظ می‌شد و یا جملهٔ
Will you give me your jacket, good man?، چنین ادا می‌شد: Wilt ðu sellan me ðin
clæð, godman min? در این دوره شماری واژه، از زبان لاتین، وارد انگلیسی شد که
واژگانی چون: altar, mass, priest, psalm, temple, kitchen, palm, pear,... از آن
جمله‌اند. شمار کمتری واژه هم از زبان اسکاندیناوی، بوسیلهٔ وایکینگ‌ها که از اواخر
سدهٔ هشتم به بعد، کم‌کم یورش‌هایی به انگلستان نموده و بخش‌هایی را تصرف کرده
بودند، وارد این زبان شد. از جملهٔ این واژگان، می‌توان به law, take, cut, both,
ill, ugly، اشاره کرد.

انگلیسی کهن یا باستان با دو دوره یورش روبرو شد. نخست از سوی سخنوران زبان‌های
ژرمنی شمالی، در سدهٔ هشت و نه میلادی، هنگامی که هالفن رگناسن و ایوار رگناسن
شناخته شده با نام ایوار بی استخوان تصمیم به گرفتن و استعمار منطقه‌های شمالی
جزیره‌های بریتانیا گرفتند. بار دوم یورش از سوی سخنوران زبان‌های رومی‌تبار بود.
پس از تصرفِ انگلستان به وسیلهٔ نورمن‌ها که در سال ۱۰۶۶ صورت گرفت، کم‌کم دگرگونی
شگرفی در زبان پدید آمد. نورمن کهن در سدهٔ ۱۱ میلادی با یورش نورمن‌ها به انگلستان
به آنگلو-نورمن و پس از آن به آنگلو- فرنچ تغییر یافت و دستهٔ نویی از واژگان را
وارد زبان کرد، واژگانی که در دولت و دادگاه‌ها کاربرد داشتند.

از نوشته‌های پرآوازهٔ دوران انگلیسی میانه می‌توان به حکایت‌های کنتربری از جفری
چاوسر اشاره کرد.

انگلیسی مدرن با تجدیدنظر اساسی در دستگاه واژگانی و دستوری خود به زبانی بسیار
ساده‌تر از نظر دستوری بدل شده و به سبب وام‌گیری بی حد و مرز از واژگان لاتینی و
فرانسه و سپس یونانی، بخش عمده‌ای از واژگان کهن آنگلوساکسون خود از ریشهٔ ژرمنی را
وانهاده و بر روی هم نسبت به زبان آلمانی، از همه جهت (آوایی، واژگانی، دستوری)
چهرهٔ دیگری یافته‌است. در انگلیسی مدرن نه تنها اسم، که فعل و حرف و نیز بخش عمدهٔ
حالت‌های صرفی خود را از دست داده‌اند و از یک زبان صرفی ترکیب‌گر (به انگلیسی:
synthetic inflecting) به زبانی در اساس تحلیلی (به انگلیسی: analytic) بدل
شده‌است.[۱۳]

زبان انگلیسی به گروه آنگلو-فریسی تعلق دارد. خود آنگلو-فریسی زیرگروهی از شاخهٔ
غربی زبان‌های ژرمنی و عضو زبان‌های هند-اروپایی است. انگلیسی امروزی به طور مستقیم
از انگلیسی میانه و خود آن به طور مستقیم از انگلیسی باستان گرفته شده‌است و
انگلیسی باستان از نسل زبان نیا-ژرمنی (Proto-Germanic) است. مانند بیشتر زبان‌های
ژرمنی، انگلیسی به خاطر داشتن فعل‌های کمکی از دیگر زبان‌ها متمایز می‌شود. تقسیم
فعل‌ها به دو گروه قوی و ضعیف و نوع آواهایی که در آن به کار رفته، این زبان را از
دیگر زبان‌های نیا-هندواروپایی جدا می‌کند، به این مطلب قانون گریم گفته می‌شود.
نزدیک‌ترین زبان‌های زندهٔ موجود به انگلیسی عبارتند از: اسکاتس (که در اسکاتلند و
بخش‌هایی از ایرلند شمالی صحبت می‌شود) و زبان‌های فریسی (که در کناره‌های جنوبی
دریای شمال در دانمارک، هلند و آلمان صحبت می‌شود)

به غیر از زبان اسکاتس، هیچ‌یک از زبان‌های دیگر نسبت به انگلیسی برای دو کاربر آن
قابل فهم نیست حتی با وجود اینکه در نحو، معناشناسی و واج‌شناسی آن‌ها می‌توان نقاط
مشترک پیدا کرد. جدا قرار گرفتن جزیره‌های بریتانیا باعث شده انگلیسی و اسکاتس
مستقل از زبان‌های ژرمنی توسعه یابند و از تاثیرها و تغییرهای آن‌ها به دور بمانند.
درنتیجه با آنکه ارتباط قوی میان زبانی‌هایی مانند هلندی و انگلیسی وجود دارد،
بویژه با انگلیسی باستان اما این دو زبان برای کاربران آن‌ها به صورت متقابل قابل
فهم نیست.[۱۴]

علاوه بر جدا ماندن انگلیسی از زبان‌های ژرمنی، عامل دیگری که این شکاف را بیشتر
می‌کند وجود حجم زیادی از واژگان لاتین و فرانسه در زبان انگلیسی است که باعث شده
این قدر دایرهٔ واژگان انگلیسی از زبان‌های ژرمنی فاصله بگیرد. برای نمونه واژهٔ
لاتین "exit «به معنی «خروج» در برابر واژهٔ هلندی»uitgang" قرار می‌گیرد که نزدیک
به عبارت انگلیسی «out-going» است همچنین خود عبارت "outgang" نیز در انگلیسی
کاربرد دارد.[۱۵] و یا واژهٔ فرانسوی "change" به معنی «تغییر» در برابر واژهٔ
آلمانی «Änderung» قرار می‌گیرد که عیناً می‌شود «alteration, othering». و یا
"movement «(فرانسوی) در برابر»Bewegung" (آلمانی) قرار می‌گیرد، شبیه به عبارت
«be-way-ing» در انگلیسی به معنی «پیش رفتن در طول مسیر».

با وجود تمام واژه‌هایی که انگلیسی از دیگر زبان‌ها قرض گرفته با این حال هنوز این
زبان به عنوان یک زبان ژرمنی شناخته می‌شود و این به دلیل ساختار و دستور زبانش
است. به این ترتیب واژه‌هایی وجود دارند که بومی نیستند ولی با دستور و قانون‌های
صرف و نحو ژرمنی کاربرد دارند و چنان رفتار می‌کنند که گمان می‌کنیم این‌ها
واژه‌های بومی ژرمنی گرفته شده از انگلیسی باستان اند. برای نمونه فعل reduce که در
انگلیسی به صورت I reduce - I reduced - I will reduce به کار می‌رود، از واژهٔ
لاتین redūcere گرفته شده‌است اما خود واژهٔ لاتین در کاربردش به صورت redūcō -
redūxī - redūcam رفتار می‌کند که با انگلیسی تفاوت دارد. اما در مقابل عبارت
انگلیسی John's life insurance company اگر بخواهد به هلندی برگردد می‌شود Johns
levensverzekeringsmaatschappij که به ترتیب ترجمهٔ آن چنین است: leven (life) +
verzekering (insurance) + maatschappij (company). همچنین عبارت انگلیسی the
company of insurance life of John در برگردان فرانسه می‌شود la compagnie
d'assurance-vie de John. به صورت کلی در زبان انگلیسی پسوندهای دستوری که به اسم،
فعل، صفت و قید افزوده می‌شود همگی ژرمنی اند. در انگلیسی پسوندی که به اسم می‌چسبد
پسوند جمع معمولی است: s- و es- مانند apple - apples برابر آن در دیگر زبان‌ها
عبارت است از: در فریسی appel - appels و در هلندی appel - appels. نشان مالکیت در
انگلیسی -'s و -s' است مانند Brad's hat به آلمانی Brads Hut به هلندی Brads hat.
در فعل‌ها پسوندهایی که افزوده می‌شوند در حال سادهٔ سوم شخص مفرد عبارتند از -s و
-es مانند he stands یا he reaches در حال استمراری عبارت است از ing- با برابر
هلندی ende- و برابر آلمانی -end(e) و در گذشته ساده و گذشتهٔ نقلی (ماضی نقلی)
عبارت است از ed- با برابر سوئدی -ade یا -ad. مصدر فعل در انگلیسی با پیشوند to
ساخته می‌شود مانند to drive که برابر آن در انگلیسی باستان tō drīfenne در هلندی
te drijven در آلمانی سفلا to drieven و در آلمانی zu treiben می‌شود. قیدها در
انگلیسی معمولاً با ly- به پایان می‌رسند که این در آلمانی به صورت lich- و در
سوئدی به صورت ligt- است. صفت‌ها و قیدهای برتر و برترین در انگلیسی با استفاده
more و most یا er- و est- ساخته می‌شوند مانند hard/harder/hardest با برابر هلندی
hard/harder/hardst. در انگلیسی امروزی تمامی پیشوندها و پسوندهایی که گفته شد
آزادانه و بدون توجه به ریشهٔ واژه‌ها بسته به کاربرد آن‌ها به آغاز یا پایان
واژه‌ها اضافه می‌شوند مانند: tsunamis; communicates; to buccaneer; during;
calmer; bizarrely دلیل این آزادی عمل این است که سرچشمهٔ تمام این‌ها به انگلیسی
باستان بازمی‌گردد. بسیاری از پسوندها و بخش‌های پایانی فعل که در انگلیسی باستان
وجود داشته‌اند مانند -e,a،u,o،an با گذر زمان کم رنگ و در نهایت حذف شده‌اند (zero
or null (-Ø) affixes) و گاهی تنها تلفظ آن‌ها باقی‌ماند. برای نمونه جملهٔ ic
singe در انگلیسی باستان به I singe تبدیل شد و درنهایت بخش پایانی در انگلیسی
امروزی حذف شد I sing-Ø و به شکل «I sing» باقی‌ماند. نمونهٔ دیگر: wē þōhton
انگلیسی باستان به we thoughte(n) سپس با حذف بخش پایانی we thought-Ø به «we
thought» دگرگون شد.

انگلیسی، زبان مادری نزدیک به ۳۷۵ میلیون نفر در دنیا است.[۱۶] پس از زبان چینی
ماندارین و اسپانیایی، انگلیسی سومین زبان دنیا از نظر تعداد سخنوران است.[۱۷][۱۸]
اما اگر تعداد کسانی که زبان مادری آنها انگلیسی است و کسانی که تنها به این زبان
سخن می‌گویند را با هم بشماریم، آنگاه می‌توان گفت که انگلیسی پرکاربردترین زبان در
سطح جهان است. البته اگر با مجموعهٔ زبان‌های چینی مقایسه شود ممکن است که در
جایگاه دوم قرار گیرد. (این بسته به این است که در دسته‌بندی میان گویش و زبان
تفاوت در نظر بگیریم یا خیر)[۳][۱۹]

برآوردها از سخنوران زبان دوم نشان داده‌است که آنها شماری میان ۴۷۰ میلیون تا بیش
از یک میلیارد می‌توانند داشته باشند بسته به اینکه تنها به این زبان صحبت می‌کنند
(بدون نوشتار) یا بر آن تسلط کامل دارند.[۲۰][۲۱] دیوید کریستال، دانشمند
زبان‌شناس، حساب کرده‌است که شمار کسانی که زبان مادری شان انگلیسی نیست از کسانی
که انگلیسی زبان مادری شان است بسیار بیشتر است و این دو نسبت ۱ به ۳ دارند.[۲۲]

بر پایهٔ آمار سال ۲۰۰۶ کشورهای با بیشترین جمعیت سخنوران مادری انگلیسی از جمعیت
بیشتر به کمتر عبارتند از: ایالات متحدهٔ آمریکا ۲۵۱ میلیون،[۲۳] بریتانیا ۶۱
میلیون،[۲۴] کانادا ۱۸٫۲ میلیون،[۲۵] استرالیا ۱۵٫۵ میلیون،[۲۶] نیجریه ۴
میلیون،[۲۷] ایرلند ۳٫۸ میلیون،[۲۴] آفریقای جنوبی ۳٫۷ میلیون[۲۸] و زلاندنو ۳٫۶
میلیون نفر.[۲۹]

همچنین کشورهایی مانند فیلیپین، نیجریه و جامائیکا دارای میلیون‌ها سخنور با
زنجیرهٔ گویشی از کریول با پایه انگلیسی تا انگلیسی استاندارد است. در میان
کشورهایی که انگلیسی زبان دومشان است، هند بیشترین شمار از این گونه سخنوران را
دارد (انگلیسی هندی). کریستال ادعا می‌کند که اگر شمار انگلیسی زبانان مادری و غیر
مادری را با هم در نظر بگیریم هند نسبت به دیگر کشورها بیشترین تعداد مردمی را دارد
که انگلیسی را می‌فهمند یا سخن می‌گویند.[۳۰][۳۱]

کشورهایی که انگلیسی زبان اصلی آن‌ها است عبارتند از:آنگویلا، آنتیگوا و باربودا،
استرالیا، باهاما، باربادوس، بلیز، برمودا، قلمرو بریتانیا در اقیانوس هند، جزایر
ویرجین بریتانیا، بخش انگلیسی زبان کانادا، جزایر کیمن، دومینیکا، جزایر فالکلند،
جبل طارق، گرنادا، گوآم، جزایر چنل، گویان، بخش‌های انگلیسی ایرلند، جزیرهٔ من،
جامائیکا، جرزی، مونتسرات، نائورو، بخش انگلیسی زبان زلاند نو، جزایر پیت‌کرن، سنت
هلن، سنت کیتس و نویس، سنت وینسنت و گرنادین‌ها، سنگاپور، جزایر جورجیای جنوبی و
ساندویچ جنوبی، ترینیداد و توباگو، جزایر تورکس و کایکوس، بریتانیا و ایالات متحده
آمریکا.

در برخی کشورها انگلیسی زبان اصلی مردمانشان نیست ولی زبان کارهای اداری و مدارک
رسمی آن‌ها است. این کشورها عبارتند از: بوتسوانا، کامرون، ایالات فدرال میکرونزی،
فیجی، گامبیا، غنا، هند، کنیا، کیریباتی، لسوتو، لیبریا، ماداگاسکار، مالت، جزایر
مارشال، موریس، نامیبیا، نیجریه، پاکستان، پالائو، پاپوآ گینه‌نو، بخش انگلیسی
فیلیپین، رواندا، سنت لوسیا، ساموآ، سیشل، سیرالئون، جزایر سلیمان، سری‌لانکا،
سودان، سودان جنوبی، سوازیلند، تانزانیا، اوگاندا، زامبیا و زیمبابوه. همچنین
کشورهایی وجود دارند که انگلیسی در بخش‌هایی از خاک آن‌ها زبان اداری دوم (به عنوان
مکمل) کاربرد دارد؛ سن اندرسی پروویدنسیا در کلمبیا و ساحل موسکیتو (Mosquito
Coast) در نیکاراگوآ از این دسته‌اند. این گونه نفوذ زبان انگلیسی به دلیل دوران
استعمار بریتانیا در این منطقه‌ها است.

همچنین انگلیسی یکی از ۱۱ زبان رسمی در آفریقای جنوبی است. در منطقه‌های وابستهٔ
استرالیا مانند جزیرهٔ نورفک، جزیرهٔ کریسمس و جزیرهٔ کوکوس و بخش‌های متعلق به
آمریکا مانند ساموآی آمریکا، گوآم، جزایر ماریانای شمالی، پورتوریکو و جزایر
ویرجین[۳۷] و بخش‌های بریتانیایی هنگ کنگ، انگلیسی زبان رسمی است.

انگلیسی زبان رسمی ایالات متحده نیست[۳۸] و دولت فدرال آمریکا هیچ زبان رسمی را
معرفی نکرده‌است ولی ۳۰ ایالت از ۵۰ ایالت آن انگلیسی را به عنوان زبان رسمی
پذیرفته‌اند.[۳۹] در کشورهای تحت حمایت بریتانیا مانند بحرین، بنگلادش، برونئی،
قبرس، مالزی و امارات متحده عربی انگلیسی زبان مهمی به شمار می‌رود.

واکه‌ها در انگلیسی از منطقه‌ای به منطقه‌ای دیگر متفاوت است؛ ولی معمولاً طول و
کشیدگی آواها در معنی واژه تفاوتی ایجاد نمی‌کند بویژه در انگلیسی آمریکای شمالی.

زبان انگلیسی با توجه به ریشه آلمانی‌اش در گذشته دارای جنسیت برای اسامی بوده است.
این جنسیت در طول زمان از بین رفته و امروزه تنها تأثیر آن بر روی ضمایر سوم شخص
مفرد (He, She, it) دیده می‌شود. در زبان انگلیسی امروزی جنسیت گرامری تقریباً همه
اسامی با جنسیت طبیعی آنها یکسان است، این یعنی وقتی مثلاً دربارهٔ یک مرد صحبت
می‌شود همیشه ضمیر مذکر برای اشاره به آن استفاده می‌شود. البته با توجه به تأثیر
اندک جنسیت در زبان انگلیسی، تقریباً دانستن جنسیت اسامی در این زبان اهمیتی
ندارد.[۴۱]

فعل‌ها را از جنبه‌های گوناگون می‌توان طبقه‌بندی کرد ضمن اینکه بعضی فعل‌ها
می‌توانند نقش‌های گوناگون و متضادی را بازی کنند (مانند افعال to be و to have).
مثلاً می‌توان افعالی که صورتهای صرفی ناقص دارند (مانند اکثر افعال کمکی و افعالی
که برای آب و هوا به کار می‌روند) را تحت عنوان افعال ناقص در مقابل سایر افعال که
صورتهای صرفی کامل دارند قرار داد. یا می‌توان افعالی که صرفاً جنبه پیوند دهندگی
بخش نهاد جمله با قسمت غیر فعلی گزاره را دارند (مانند افعال to be(وقتی به عنوان
فعل اصلی بیاید) , to become , to seem را تحت عنوان افعال ربطی از سایر افعال که
جنبه کنشی دارند (افعال تام) جدا کرد. یا می‌توان افعالی که در جمله صرفاً جنبه
نقشی (functional) دارند و برای فراداد مقوله‌های دستوری نمود، زمان دستوری، وجهیت
یا جهت فعل به کار می‌روند را با عنوان افعال کمکی از سایر افعال که به عنوان فعل
اصلی یا قاموسی هستند جدا کرد.

افعال کمکی (auxiliary verbs) در زبان انگلیسی، افعالی هستند که برای سؤالی کردن،
منفی کردن، ساختن زمان‌های خاص و حالت مجهول به جمله اضافه می‌شوند. این افعال
عبارتند از be, do, have, will. هر یک از این افعال ممکن است شکل ساده یا گذشته
داشته باشند که کاربردی مختص به خود دارد.[۴۲]

افعال مدال (modal verbs) یا افعال کمکی وجهی، شامل افعال can, could, may, might,
must, need not, shall/will, should/ought to می‌شوند. این افعال توانایی، اجازه،
امکان انجام و … را در جمله نشان می‌دهند. شکل افعال مدال با توجه به زمان جمله
تغییر می‌کند در نتیجه باید در زمان استفاده از آنها به زمان جمله توجه کرد. این
افعال ساختار و کاربردی متفاوت نسبت به افعال کمکی یا افعال اصلی دارند. در واقع
افعال مدال بدون معنا نیستند اما برخی از نقش‌های افعال کمکی (مانند منفی کردن یا
سؤالی کردن) را ایفا می‌کنند.[۴۳]

صفت کلمه‌ای است که دربارهٔ اسم توضیحی می‌دهد و آن را توصیف می‌کند و معمولاً قبل
از اسم می‌آید.



https://fa.wikipedia.org/wiki/%D8%B4%D9%87%D8%A7%D8%A8_%D8%AD%D8%B3%DB%8C%D9%86%DB%8C

سید شهاب الدین حسینی تنکابنی (زاده ۱۴ بهمن ۱۳۵۲ در تهران) بازیگر سینما و
تلویزیون، مجری، کارگردان و گوینده ایرانی است.[۱] شهاب حسینی در سال ۱۳۸۷ با بازی
در فیلم سوپر استار، سیمرغ بلورین بهترین بازیگر نقش اول مرد جشنواره فیلم فجر را
دریافت نمود. شهاب حسینی در جشنواره فیلم کن ۲۰۱۶ با ایفای نقش در فیلم فروشنده به
کارگردانی اصغر فرهادی، توانست جایزه بهترین بازیگر مرد جشنواره فیلم کن را به خود
اختصاص بدهد. همچنین او خرس نقره‌ای بهترین بازیگر مرد جشنواره بین‌المللی فیلم
برلین ۲۰۱۱ را به‌همراه گروه بازیگران فیلم جدایی نادر از سیمین کسب کرد.[۲][۳]

نام کامل شهاب حسینی، سید شهاب‌الدین حسینی تنکابنی می‌باشد. وی در سال ۱۳۵۲ در
تهران متولد شد. او اولین فرزند خانواده است و یک برادر و دو خواهر دارد. اصلیت او
به تنکابن مازندران برمی‌گردد. تحصیلات دانشگاهی‌اش در رشته روان‌شناسی دانشگاه
تهران بود که آن را به قصد مهاجرت به کانادا ناتمام گذاشت. حسینی در سال ۱۳۷۴
ازدواج کرد، فرزند اولشان به نام محمدامین در زمستان ۱۳۸۲ و فرزند دومشان به نام
امیرعلی در تابستان ۱۳۹۰ به دنیا آمدند.[۴] او کار خود را با تئاتر دانشجویی و سپس
گویندگی در رادیو آغاز کرد.[۵][۶]

شهاب حسینی در سال ۱۳۸۰ با بازی در فیلم رخساره ساخته امیر قویدل وارد سینما شد.
حسینی در سال‌های ۱۳۸۱ تا ۱۳۸۳ در فیلم‌های واکنش پنجم به کارگردانی تهمینه میلانی
و این زن حرف نمی‌زند به کارگردانی علیرضا امینی و زهر عسل به کارگردانی ابراهیم
شیبانی و رستگاری در هشت و بیست دقیقه به کارگردانی سیروس الوند ایفای نقش کرد و به
عنوان یک بازیگر بیش از پیش مطرح شد و توانست برای بازی در شمعی در باد با کارکتر
بابک و رستگاری در هشت و بیست دقیقه با کارکتر فؤاد دو سال پیاپی کاندید سیمرغ
بلورین بهترین بازیگر نقش مکمل مرد جشنواره فیلم فجر شود. وی در سال ۱۳۸۴ در قتل
آنلاین به ایفای نقش پرداخت.

او سال‌های بعد برای بازی در فیلم‌های بچه‌های ابدی، شمعی در باد، محیا و دل شکسته
در سال ۱۳۸۶ مورد توجه قرار گرفت. حسینی در سال ۱۳۸۶ برای فیلم محیا موفق به کسب
دیپلم افتخار بهترین بازیگر نقش اول مرد جشنواره فیلم فجر شد. سال ۱۳۸۷ و ۱۳۸۸ دو
سال درخشان برای وی بود. او در دل شکسته ساخته علی روئین‌تن، درباره الی ساخته اصغر
فرهادی، سوپراستار ساخته تهمینه میلانی، حوالی اتوبان ساخته شهرام اسدی و پرسه در
مه ساخته بهرام توکلی بازی‌های متفاوت و قابل توجهی را به نمایش گذاشت و با کارکتر
کوروش زند در فیلم سوپر استار به اوج محبوبیت و شهرت رسید.

حسینی برای فیلم سوپر استار سیمرغ بلورین بهترین بازیگر نقش اول مرد جشنواره فیلم
فجر را دریافت کرد و همچنین به خاطر فیلم‌های پرسه در مه و درباره الی برنده جایزه
بهترین بازیگر نقش اول مرد جشن خانه سینما شد. وی در درباره الی یکی از مهمترین
بازی‌های خود را با کارکتر احمد ایفا نمود و در پرسه در مه با کاراکتر امین بازی
متفاوتی را از خود به نمایش گذاشت. نیلوفر ساخته سابین ژمایل در سال ۲۰۰۸ اولین کار
او با کارگردان غیر ایرانی بود. حسینی در سال ۱۳۸۹ بار دیگر با اصغر فرهادی همکاری
کرد و در فیلم جدایی نادر از سیمین به ایفای نقش در کارکتر حجت پرداخت. این فیلم
برای او اولین دست‌آورد بین‌المللی اش را به ارمغان آورد و توانست خرس نقره‌ای
بهترین بازیگر مرد جشنواره بین‌المللی فیلم برلین ۲۰۱۱ را به همراه دیگر بازیگران
مرد این فیلم به دست آورد و تندیس زرین بهترین بازیگر نقش مکمل مرد جشن خانه سینما
و دیپلم افتخار جشنواره فیلم فجر را دریافت نمود و بازی او مورد توجه انجمن
بین‌المللی سینه فیلی قرار گرفت و نامزد دریافت جایزه آی سی اس بهترین بازیگر نقش
مکمل مرد شد. حسینی در این فیلم بازی سرشار از ظرایف تکنیکی را از خود به نمایش
گذاشت. شهاب حسینی در نظرسنجی برنامه هفت سال ۱۳۹۲ به عنوان بهترین بازیگر دهه
هشتاد ایران انتخاب شد. یکی می‌خواد باهات حرف بزنه در سال ۱۳۹۰، هیس! دخترها فریاد
نمی‌زنند، حوض نقاشی و تعبیر خواب در سال ۱۳۹۱ از دیگر آثار قابل توجه او در چند
سال اخیر به شمار می‌رود. بازی وی در حوض نقاشی با سبک متد اکتینگ در کارکتر رضا
یکی از بازی‌های قابل توجه او محسوب می‌شود و وی به خاطر ایفای نقش در این فیلم
جایزه ویژه بهترین بازیگر مرد جشنواره فیلم لیسبون را دریافت نمود. حسینی در سال
۱۳۹۳ به پروژه فیلم دوران عاشقی پیوست و با بازی خود برای دومین بار کاندید سیمرغ
بلورین بهترین بازیگر نقش اول مرد جشنواره فیلم فجر شد. وی در همین سال اولین
فعالیت کارگردانی خود را با فیلم ساکن طبقه وسط آغاز نمود و خود در ۳۸ نقش متفاوت
در این فیلم بازی کرد. حسینی در سال ۱۳۹۴ به پروژه فروشنده، هفتمین فیلم بلند اصغر
فرهادی پیوست و کارکتر عماد را بازی کرد. حسینی در سال ۲۰۱۶ به موفقیت بزرگی دست
یافت و توانست با ایفای نقش در فیلم فروشنده جایزه بهترین بازیگر مرد جشنواره فیلم
کن را به دست آورد. این سومین همکاری وی با اصغر فرهادی به شمار می‌آید. دریافت این
جایزه که برای اولین بار در تاریخ بازیگری سینما و هنر ایران اتفاق افتاد با
واکنش‌های مثبت ایرانیان روبرو شد. حسینی در همین سال جایزه بهترین بازیگر مرد
جشنواره فیلم اکشن ان فیلم آمریکا را برای بازی درفیلم هیس! دخترها فریاد نمی‌زنند
به دست آورد.[۷]

حسینی در سال ۱۳۷۹ با سریال پس از باران پا به عرصه بازیگری گذاشت. رخساره در سال
۱۳۸۰ اولین تجربه سینمایی او بود وی در همین سال در سریال پلیس جوان به ایفای نقش
پرداخت. وی در سال ۱۳۸۵ در سریال مدار صفر درجه در نقش حبیب پارسا به ایفای نقش
پرداخت و این سریال دوره اوج وی در تلویزیون بود. مدار صفر درجه ساخته حسن فتحی
محصول مشترک کشورهای ایران، مجارستان، فرانسه و لبنان است. حسینی در سال ۱۳۸۸ در
نقش عباس بابایی در سریال شوق پرواز ظاهر شد و این سریال نیز به موفقیت در نزد
مخاطبین دست یافت. شهرزاد در سال ۱۳۹۳ اولین کار رسانه خانگی و دومین همکاری او با
حسن فتحی است. شهاب حسینی در شهرزاد در کاراکتر قباد بازی می‌کند.

شهاب حسینی به همراه چند تن از دوستانش و همچنین برادرش سید مهدی حسینی، گروه
موسیقی هفت را تأسیس کردند. تاکنون چهار مجموعه آهنگ از این گروه منتشر شده است که
شهاب حسینی در آلبوم یک و دو به دکلمه پرداخته و در آلبوم سه و چهار خوانندگی کرده
است. هفت سین (به صورت هم‌خوان)، وقت رفتن، پرواز، خدا و خداحافظ (به صورت سولو)
نام آهنگ‌هایی است که شهاب حسینی در آلبوم هفت ۳ خوانندگی کرده است. همچنین در
آلبوم هفت ۴ آهنگهای پریچهر، آشنای غریب و بدرود را به صورت سولو (تک‌خوان) و
همچنین تک آهنگ شهزاده رؤیا را خوانندگی کرده است.[۸]

شهاب حسینی در سال ۱۳۹۲ کارگردانی را با فیلم ساکن طبقه وسط آغاز کرد، فیلم داستان
مردی را روایت می‌کند که با ورودش به یک ساختمان جدید، اتفاقات تازه‌ای در زندگی او
رخ می‌دهد. وی در سال ۱۳۹۴ فیلم بیا با من را به همراه علیرضا نسایی و سینا آذین
کارگردانی نمود.[۹]

شهاب حسینی در انتخابات ریاست‌جمهوری ایران با انتشار فایل صوتی از میرحسین موسوی
حمایت کرد و همچنین از امضا کنندگان بیانیه فهرست ۸۰۰ نفره حمایت از نامزدی میرحسین
موسوی در انتخابات ریاست‌جمهوری بود.[۱۱]

شهاب حسینی در اولین اثر خود در مقام کارگردان که به عنوان بازیگر نیز در این فیلم
به ایفای نقش می‌پردازد. شهاب حسینی علاوه بر کارگردانی، در ساکن طبقه وسط نقش ۳۸
شخصیت متفاوت را بازی می‌کند که به نوعی یک رکورد جهانی به حساب می‌آید. پیشتر در
سینمای جهان نیز این اتفاق افتاده بود که می‌توان به بازیگرانی چون پیتر سلرز در
فیلم دکتر استرنج‌لاو ساخته استنلی کوبریک و دیتر هالروردن در فیلم دی دی و ارثیه
فامیلی اشاره کرد که در چند نقش بازی کرده بودند.[۱۲]

شهاب حسینی بعد از دریافت جایزه بهترین بازیگر فستیوال کن گفت: این جایزه به نوعی
از مردم من آمده بنابراین آن را به خودشان برمی‌گردانم. این جایزه را با تمام وجود
و از اعماق قلبم و با عشق به مردم سرزمینم تقدیم می‌کنم.[۱۳] شهاب حسینی در بازگشت
به ایران در کنفرانس مطبوعاتی با اشاره به اینکه جایزه بهترین بازیگر مرد در
جشنواره فیلم کن را در نیمه شعبان، روز تولد امام دوازدهم شیعیان دریافت کرده است،
گفت: بخشی از این موفقیت را که خود در آن سهیم بودم را به عنوان هدیه به منجی بشریت
تقدیم می‌کنم. این خواسته مورد توجه روزنامه فیگارو قرار گرفت.[۱۴]

پس از دریافت جایزه بهترین بازیگر جشنواره فیلم کن به توسط وی و برگزاری جشن دنیای
تصویر و فروش بالای سینمای ایران و موفقیت فیلم فروشنده، روزنامه‌های جریان اصولگرا
و تندرو بیانیه و مطلب‌های تندی علیه و با ضدیت بر وضعیت سینمای ایران منتشر کردند.
نشریه یا لثارات الحسین بعد از برگزاری جشن حافظ مطلبی را با عنوان همه سرمایه‌های
یک جشن و دیوث کیست منتشر نمود که حاوی توهین تند و بی‌سابقه‌ای علیه هنرمندان بود.
شهاب حسینی با انتشار متنی در صفحه شخصی خود در اینستاگرام نسبت به متن توهین‌آمیز
نشریه یالثارات دربارهٔ هنرمندان سینما واکنش نشان داد و نوشت: آقایان نه چندان
محترم و مجهول‌الحال که با وقاحت تمام اقدام به چاپ مطلبی در شرمنامه خود کردید،
پاسخ سوالتان ساده است. دستان شما شایسته حرمت قلم نیست. آن را زمین بگذارید و به
هم کیشان داعشی خود بپیوندید. برای آوردن نام هنر و هنرمندان این مرز و بوم دهان
خود را آب بکشید که به هیچ عنوان صلاحیت اظهار نظر در مورد محبوبین دل این مردم را
ندارید.[۱۵]



https://fa.wikipedia.org/wiki/%D9%BE%D9%88%D9%86%D9%87_%D8%AD%D8%A7%D8%AC%E2%80%8C%D9%85%D8%AD%D9%85%D8%AF%DB%8C

پونه حاج‌محمدی (زادهٔ) یک هنرپیشه ایرانی ساکن بریتانیاست. وی از سال ۲۰۱۰ میلادی
تاکنون مشغول فعالیت می‌باشد.

پونه حاج‌محمدی بازیگری رو از سال ۷۶-۷۷ با کلاس‌های خانم مهین اسکویی شروع کرد و
بعد وارد دانشگاه سوره شد و موفق لیسانس بازیگری و فوق لیسانس کارگردانی تئاتر رو
از دانشگاه هنر و معماری تهران دریافت کرد.

در سریال مزرعه کوچک نقش پونه، در سریال خانه‌ای در تاریکی ساخته سعید سلطانی نقش
شیرین السلطنه را نقش آفرینی کرده است و در فیلم‌های سینمایی نیمه پنهان ساخته
تهمینه میلانی در نقش زهره رو در کنار نیکی کریمی و عروسک فرنگی در کنار خسرو
شکیبایی بازی کرده است.در تئاتر می توان به بازی وی در نمایش حسنک کجایی نوشته و
کار حسن وارسته در کنار محسن تنابنده و افشین کتانچی اشاره کرد.

در مصاحبه‌ای که با بخش فارسی صدای آمریکا داشت در مورد پایان حضورش در سینمای
ایران اشاره نمود هنگامی که وی با رئیس جشنواره فیلم نانت که در هتل لاله تهران
حضور داشته دست داده است و به همین خاطر به مدت یکسال ممنوع‌الکار شد.

وی هم اکنون ساکن کشور بریتانیا است و در این مدت مشغول نوشتن دو سناریو بنام‌های
«تونل» و «عروس باکره» بوده و همچنین در یک سریال بنام The Bill بازی کرده است و
همچنین در یک فیلم پرهزینه انگلیسی بنام «ماشین» Machine که آوریل ۲۰۱۳ برای اولین
بار در جشنواره ترایبکا در نیویورک اکران عمومی شد.



https://fa.wikipedia.org/wiki/%D8%B1%D8%B3%D9%88%D8%A7%DB%8C%DB%8C_%D9%81%DB%8C%D8%B4%E2%80%8C%D9%87%D8%A7%DB%8C_%D8%AD%D9%82%D9%88%D9%82%DB%8C_%D9%85%D8%AF%DB%8C%D8%B1%D8%A7%D9%86_%D8%AF%D9%88%D9%84%D8%AA%DB%8C_%D8%A7%DB%8C%D8%B1%D8%A7%D9%86

رسوایی فیش‌های حقوقی مدیران دولتی که در رسانه‌های انگلیسی‌زبان به افتضاح فیش
حقوقی (به انگلیسی: Payslip-gate) نیز شهرت یافت،[۱] به انتشار سلسله‌ای از فیش‌های
حقوقی برخی مدیران دولتی ایران در زمان ریاست جمهوری حسن روحانی و تعدادی مربوط به
دوره‌های پیش از آن اشاره دارد. این جنجال در خرداد ۱۳۹۵ با انتشار فیش‌های حقوقی
مدیران بیمه مرکزی ایران، رئیس صندوق توسعه ملی، مدیران بانک رفاه کارگران و
مسئولان و مدیران چند سازمان دیگر رخ داد و بازتاب گسترده‌ای در رسانه‌ها و افکار
عمومی در پی داشت. علاوه بر استعفای چند نفر از مدیران صنعت بیمه، بانک‌ها و موسسات
اقتصادی دیگر، نام اشخاصی مانند حسین فریدون، برادر رئیس جمهور ایران هم در جریان
این جنجال‌ها مطرح شده است.[۲]

مصطفی کواکبیان نماینده تهران در مجلس گفت: «آماری وجود دارد که حدود سه هزار فیش
بین ۲۰ تا ۵۰ میلیون تومان وجود دارد که قانونی نیست، البته ۳۰۰ فیش هم بالای ۵۰
میلیون تومان داریم که پوشش قانونی ندارد».[۳]

۱۶ اردیبهشت ۱۳۹۵ در چند شبکه تلگرامی و وبسایت سیاسی فیش حقوقی یکی از مدیران بیمه
مرکزی منتشر شد. روز بعد در ۱۷ اردیبهشت، اخبار ساعت ۲۱ شبکه اول صدا و سیما در
گزارشی با ارجاع به فیش‌های حقوقی منتشر شده در وبسایت‌ها گفت سه مدیر ارشد بیمه
مرکزی در اسفند ماه ۱۳۹۴ روی هم ۱۸۰ میلیون تومان حقوق و مزایا گرفته‌اند. سپس در
۱۹ اردیبهشت خبرگزاری میزان، وابسته به قوه قضاییه هم با انتشار تصاویری از فیش‌های
حقوقی چند ده میلیون تومانی معاونان بیمه مرکزی خبر داد. سه روز پس از آن رئیس بیمه
مرکزی استعفا کرد. پس از آن موج انتشار فیش‌های حقوقی و سایر مدارک مالی مرتبط با
مدیران ارشد سازمان‌های مختلف در ایران شروع شد.[۴]

حقوق و مزایای چندصدمیلیونی در حالی به مدیران پرداخت شده که به استناد به ماده ۷۶
قانون خدمات کشوری هیچ‌کس در دولت نباید بیش از ۷ برابر حداقل حقوق یک کارمند عادی
(یعنی حداکثر ۵۲ میلیون و ۵۰۰هزار ریال) حقوق بگیرد.[۵][۶]

روزنامهٔ آفتاب یزد با استناد به مصوبه‌ای در اواخر دولت دهم با امضای محمدرضا
رحیمی، حقوق‌های نجومی مدیران دولتی را مصوبه دولت سابق برشمرد.[۷] این در حالی است
که طبق بخشنامه اسحاق جهانگیری معاون اول رئیس‌جمهور در مرداد ۱۳۹۲ اجرای تمام
مصوبات دولت دهم از تاریخ ۱ خرداد ۱۳۹۲ به بعد، به منظور بررسی بیشتر متوقف شده
بود[۸] که پس از بررسی‌ها، طی بخشنامه‌ای دیگر در شهریور همان سال، توقف موقت اجرای
مصوبات دولت پیشین را رفع و اجازه اجرای آنها را خطاب به وزارتخانه‌ها، سازمان‌ها و
ارگان‌ها صادر کرد.[۹]

به گفته فیاض شجاعی، دادستان دیوان محاسبات ایران ماده قانونی که پرداخت‌های بالا
بر اساس آن انجام شده از سال ۹۰ لازم‌الاجرا بود، اما مجوز اعمال آن در سال ۹۳ صادر
شده است. اما هم حسن روحانی و هم اسحاق جهانگیری معاون اول او آغاز روند پرداخت
حقوق‌های بالا را مربوط به دولت محمود احمدی‌نژاد دانسته‌اند.

در بهمن ۱۳۹۵ رئیس کمیسیون اصل ۹۰ مجلس اعلام کرد دیوان محاسبات تمامی اضافه دریافت
نجومی مدیران را به خزانه بازگردانده است.[۱۰]

پیشینه پرداخت حقوق‌های کلان غیرمتعارف به سال ۱۳۸۲ بازمی‌گردد. در آن سال وزیر
صنایع و معادن وقت، حقوق و مزایای کارکنان بانک صنعت و معدن را با حقوق و مزایای
سازمان گسترش و نوسازی صنایع مطابقت داد. در بانک صنعت و معدن از آن تاریخ،
پرداخت‌ها بر آن منوال انجام می‌شد.[۱۱]

روزنامه ایران روز اول تیرماه ۱۳۹۵ در گزارشی اعلام کرد که طبق اسناد موجود، در
دولت احمدی‌نژاد «پاداش‌های یک میلیارد و ۴۰۰ میلیون تومانی، ۶۸۰ میلیون تومانی و
۴۵۶ میلیون تومانی» به هیئت مدیره بانک‌ها و شرکت‌های دولتی پرداخت می‌شده است.[۱۲]

هیئت وزیران حداکثر حقوق کارکنان دولت را هفت برابر حداقل حقوق کارکنان دولت تعیین
کرده است. اما در همین مصوبه «اعضای هیئت علمی دانشگاه‌ها، قضات، وزارت اطلاعات،
دیوان محاسبات کشور، کارمندان سیاسی و شاغل در پست‌های سیاسی وزارت امور خارجه»
استثنا شده‌اند.[۴]

ماده ۱۱۷ قانون مدیریت خدمات کشوری که نظام پرداخت کارکنان دولت را تنظیم می‌کند،
نهادهای زیر نظر رهبر، وزارت اطلاعات، اعضای هیئت علمی دانشگاه‌ها، مجمع تشخیص
مصلحت و مجلس خبرگان را از شمول قانون مدیریت خدمات کشوری معاف می‌کند. علاوه بر
این کارکنان نهادهای عمومی غیردولتی از این قانون معاف می‌شوند، یعنی کارکنان
نهادهایی [مانند بانک‌ها] که خدماتشان جنبه عمومی دارد اما بیش از نصف بودجه‌شان را
از منبع غیردولتی تأمین می‌کنند. در همین قانون امتیاز شغلی مدیران عامل و اعضای
هیئت مدیره شرکت‌های دولتی که بنا به "سیاست‌های اصل ۴۴" دولتی مانده‌اند، "با توجه
به نوع وظایف، حساسیت، سطح تخصصی کارمندان، تأثیر و نقش اقتصادی شرکت، نوع تولید و
خدمات، کارآیی و اثربخشی و سهم شرکت در درآمد ملی" تعیین می‌شود؛ بنابراین بر اساس
قانون گفته شده، بعضی از مدیران می‌توانند استثنائاً از امتیازهای شغلی و مزایای
بیشتر برخوردار شوند.[۴]

در سال ۹۲ هیئت دولت به جای تصویب و ابلاغ دستورالعمل اجرایی فصل دهم قانون مدیریت
خدمات کشوری به منظور روشن شدن وضعیت بانک‌ها و بیمه‌ها و شرکت‌های دولتی، در تاریخ
۵ اردیبهشت ۹۲ مجوزی که سال ۱۳۸۲ برای بانک صنعت و معدن صادر شده بود، به سایر
بانک‌های دولتی تسری داده و در تاریخ ۱۶ مهرماه ۹۲ تسری آن مصوبه به بیمه ایران را
هم تصویب نمود. اما هر دوی این مصوبات به دلیل ایراد رئیس مجلس شورای اسلامی لغو
شد.[۱۱]

در تاریخ ۱ آبان ۹۲ کارگروه موضوع بند «ح» ماده ۵۰ قانون برنامه پنجم توسعه که از
سال ۹۰ لازم‌الاجرا بوده است، دستورالعملی مبنی بر فوق‌العاده خاص غیرمستمر برای
بانک‌ها و بیمه‌های دولتی تصویب کرد. به موجب این دستورالعمل به حقوق هیئت مدیره و
مدیران عامل شرکت‌های دولتی، بانک‌ها و بیمه‌ها ۴۲ میلیون ریال الی ۵۵ میلیون ریال
به صورت فوق‌العاده غیرمستمر افزوده می‌شد اما در عمل جزو حقوق پایه تلقی شده و در
بقیه فوق‌العاده‌ها نیز اثر گذاشته بود که در تاریخ ۱۸ آذر ماه ۹۳ دیوان محاسبات
ایراد و تذکر خود را به بانک‌ها و بیمه‌ها اعلام کرد که به علت عدم تمکین بیمه
مرکزی و بیمه ایران از این تذکر، دیوان محاسبات علیه آنان، اقدام به صدور دادخواست
نمود.[۱۱]

عمده افشاگری‌ها در رسانه‌های محافظه‌کار منتقد دولت حسن روحانی انجام شده است.
خبرگزاری‌های تسنیم و فارس و همچنین روزنامه‌های کیهان و وطن امروز به شدت پیگیر
اخبار مرتبط با این موضوع هستند.[۴]

عبدالله ناصری، از چهره‌های اصلاح‌طلب، گفته است که محافظه‌کاران منتقد دولت به
حدود سه هزار فیش حقوق مدیران دست پیدا کرده‌اند. او گفته است رسانه‌های
محافظه‌کاران از طریق «دستگاه‌های حراستی» به فیش‌های حقوقی دست پیدا کرده‌اند و
قصد دارند تا آستانه انتخابات ریاست جمهوری پیوسته این فیش‌ها را منتشر کنند.[۴]

وبسایت الف، نزدیک به احمد توکلی در موضعی مشابه آقای ناصری، گفته است در بعضی از
سازمان‌هایی که فیش‌های مدیرانشان افشا شده، علیه عده‌ای از کارکنان «پرونده سازی»
شده است.[۴]

در عین حال سخنگوی مرکز مبارزه با جرایم سایبری سپاه گفته است هکری که اخیراً
بازداشت شده با نفوذ به بانک اطلاعاتی سازمان‌های دولتی به حدود ۳ هزار فیش حقوقی
دست پیدا کرده بود؛ همان تعدادی که عبدالله ناصری به آن اشاره کرده بود.[۴]

البته سخنگوی مرکزی سایبری سپاه گفته است هکر بازداشت شده «از آنجایی که انگیزه
تبهکارانه نداشت» اطلاعات سه هزار فیش حقوقی را منتشر نکرده است.[۴]

سید صفدر حسینی بنا بر اثبات و انتشار فیش نجومی وی توسط یکی از کارکنان صندوق
توسعه ملی و نمایندگان سابق مجلس شورای اسلامی منجر به برانگیختن احساسات ملی و
واکنش‌های اجتماعی به فیش حقوقی میلیونی وی گردید؛[۱۳] صفر حسینی ماهانه ۵۷ میلیون
و ۴۰۰ هزار تومان حقوق دریافت می‌کرد که مواردی چون کمک‌هزینهٔ ورزش، خرید کتاب و
اوقات فراغت فرزندانش نیز در آن لحاظ شده بود. این گزارش‌ها در در روز پنجشنبه ۲۷
خرداد ۱۳۹۵ منتشر شدند.[۱۴] به‌عبارت دیگر حسینی در سال ۱۳۹۴ جمعاً حدود ۶۸۶ میلیون
تومان بابت حقوق بعلاوه ۳۰۰ میلیون تومان تسهیلات وام آن هم با نرخ سود ۴٪ از صندوق
توسعه ملی دریافت کرده است.[۱۵]

مرتضی حسنی عقدا، معاون توسعه مدیریت و منابع بیمه مرکزی از اولین کسانی بود که در
موج اخیر فیش حقوقی او منتشر شد. بر اساس فیش منتسب به او آقای حسنی عقدا در اسفند
۱۳۹۴، ۸۷ میلیون تومان دریافتی داشت. مطابق این فیش او چند صد میلیون تومان وام هم
دریافت کرده بود. بیمه مرکزی اعلام کرد بخش زیادی از آنچه به آقای حسنی عقدا و دیگر
مدیران این نهاد داده شده «معوقات» بوده، با این حال با تغییر رئیس بیمه مرکزی
مرتضی حسنی عقدا از مقام خود برکنار شد.[۴]

انتشار فیش‌های حقوقی برخی مدیران بیمه مرکزی و ارقام بسیار درشت آن شگفتی و انتقاد
بسیاری را برانگیخت. اختلاف دریافتی‌ها در فیش‌های حقوقی آنقدر زیاد بود که
واکنش‌های منفی زیادی را در رسانه‌ها و افکار عمومی موجب شد.[۱۶] این فیش‌های حقوقی
نشان می‌داد، تنها سه مدیر ارشد بیمه مرکزی ۱۸۰ میلیون تومان حقوق می‌گیرند و حقوق
تنها یک نفر ۸۷ میلیون تومان بود.[۱۷]

میزان حقوق، اضافه کار و مأموریت (ناخالص) برخی از مدیران ارشد بیمه مرکزی بیش از
۳۰۰ میلیون ریال بوده این در حالی است که از این مبلغ حدود ۸۴ میلیون کسورات ماهانه
بوده و خالص پرداختی به این مدیر طبق فیش حقوقی صادره در اسفند ماه حدود ۳۰۰ میلیون
ریال می‌باشد.[۵]

در ادامه جنجال فیش‌های حقوقی مدیران بیمه مرکزی، در ۲۲ اردیبهشت ۱۳۹۵ محمد ابراهیم
امین، رئیس کل این شرکت متن نامه استعفای خود را به علی طیب‌نیا وزیر امور اقتصادی
و دارایی منتشر کرد.[۱۸][۱۹]

در جلسه هیئت دولت با استعفای جمعی از اعضای هیئت عامل صندوق توسعه ملی «موافقت شد»
یا به تعبیر بعضی از خبرگزاری‌ها این اعضا «برکنار شدند».[۲۰]

روزنامه ایران در مورد مهرداد بذرپاش در گزارشی نوشت: «صورت‌های مالی شرکت
خودروسازی سایپا نشان می‌دهد که مهرداد بذرپاش (صاحب امتیاز فعلی روزنامه وطن
امروز) به عنوان مدیرعامل به همراه چهار عضو دیگر هیئت مدیره طی سال‌های ۸۷ و ۸۸؛
مبلغ ۶۰۰ میلیون تومان پاداش دریافت کرده‌اند که با احتساب نرخ تورم به مقدار کنونی
معادل یک میلیارد و ششصد میلیون تومان برآورد می‌شود.»[۲۱] اما اعضای هیئت مدیره
وقت شرکت سایپا و همچنین دفتر مهرداد بذرپاش با انتشار دو بیانیه این موضوع را
تکذیب کردند. در این بیانیه آمده که دریافتی اعضای هیئت مدیره شرکتهای سایپا بسیار
کمتر از مدیران بانک‌های دولتی است و روزنامه ایران قصد «فرافکنی» و «دروغ‌پردازی»
داشته است.[۲۲]و گفت از روزنامه ایران شکایت می‌کند.[۴]

انتشار اخبار دریافتی‌های علی صدقی مدیر عامل بانک رفاه کارگران، توسط یک سایت خبری
به جنجال و مباحث فراوانی پیرامون حقوق و مزایای مدیران انجامید. در خرداد ۱۳۹۵
سایت خبری دانا اسناد از دریافتی‌های گسترده در این بانک و هیئت مدیره و مدیر عامل
آن منتشر ساخت.[۲۳] مدیر عامل بانک رفاه در طول نزدیک به ۲۰ روز پایان سال ۹۴ بالغ
بر ۲۳۰ میلیون تومان دریافتی تحت عناوین مختلف داشته است.[۲۴]

پس از دیدار علی خامنه‌ای با هیئت دولت در در ۲ تیر ماه سال ۱۳۹۵ مبنی بر پیگیری و
برخورد با مدیرانی که حقوق‌های نجومی دریافت می‌کردند، گفته شد که علی صدقی از کار
برکنار شده و نیز ادعا شد ۲۴۰ میلیون تومان از حقوق و مزایای خود را مسترد کرده
است.[۲۵] آقای صدقی کمی بعد خبر برکناری خود را تکذیب کرد.[۲۲]

اما صدقی تمام این ادعاها را رد کرد و گفت برگه منشتر شده یک صورتحساب بانکی و گردش
حساب در مدتی طولانی است، نه یک فیش حقوقی؛ ولی ضمن رد امکان وجود حقوق ۲۰۰ میلیون
تومانی در هر بانکی، گفت که از آنجا که بانک رفاه یک بانک خصوصی است وزیر اختیار
عزل مدیر عامل آن را ندارد. وی گفت که از منتشر کنندگان اخبار کذب شکایت خواهد
کرد.[۲۶]

ناصر سراج، رئیس سازمان بازرسی کل کشور گفت با وجود اینکه علی صدقی «پرونده‌های
سنگین» داشته، با اصرار یکی از نزدیکان حسن روحانی رئیس جمهور ایران به این سمت
منصوب شده بود. با اینکه تقریباً تمام رسانه‌های ایران در ابتدا از قول آقای سراج
عنوان کردند که فردی که به انتصاب آقای صدقی اصرار داشته، حسین فریدون برادر و
دستیار ویژه حسن روحانی بوده اما بعداً بیشتر آنها این نام را حذف کردند.[۲۲][۲۷]
علی ربیعی، وزیر تعاون و رفاه ایران، در واکنشی مستقیم به سخنان ناصر سراج گفت که
در انتصاب علی صدقی روند قانونی طی شده بوده است.[۲۸]

جایگاه محمد ابراهیم مقدم نودهی[۲۹] از وقتی متزلزل شد که یک فیش حقوقی عجیب و غریب
از وی و برخی از اعضای هیئت‌مدیره بانک تجارت منتشر شد. چیزی که فیش حقوقی
تجارتی‌ها را از سایرین متمایز می‌کرد، بندهای شگفت‌انگیز پاداش‌ها بود. مثلاً وی
برای روز پدر یا هفته ولایت و عید فطر ۷ تا ۱۳ میلیون تومان عیدی و پاداش می‌گرفته
است.[۲۹] در پی افشای فیش‌های حقوقی منتشر شده مدیرعامل و رئیس هیئت مدیره بانک
تجارت، روابط عمومی این بانک در اطلاعیه‌ای نسبت به فیش‌های حقوقی منتشر شده واکنش
نشان داده و اعلام کرد که فیش حقوق مدیرعامل این بانک نشان می‌دهد که مدیر عامل
برای مدت بیست و یک ماه ۷۱۰ میلیون تومان حقوق خالص دریافت کرده است. همچنین برابر
اسناد منتشر شده، مدیرعامل بانک در سال ۹۳ یک میلیارد تومان هم تسهیلات قرض‌الحسنه
با کارمزد یک درصدی از بانک تجارت دریافت کرده که ۴۵ برابر حقوق ماهیانه او
است.[۳۰]

خبرگزاری تسنیم از تغییر اسماعیل للـه گانی مدیرعامل بانک صادرات ایران خبر داد و
اعلام کرد که او در پی دریافت حقوق و مزایای نامتعارف از سوی مسئولان اقتصادی کشور
برای ارائه توضیحاتی دعوت شده است که وی در پاسخ به این دعوت مدعی شده چنانچه از
سمتش عزل شود نزد بانک جهانی شکایت خواهد کرد.[۳۱][۳۲] للـه گانی ماهانه ۶۵ میلیون
تومان حقوق می‌گرفت.[۳۳] او مدعی شد استعفای خود را سه روز پیش از برکناری و
داوطلبانه اعلام کرده بوده است.[۳۴]

خبرگزاری تسنیم این ادعا را علیه مرتضی شهیدزاده، مدیرعامل بانک کشاورزی مطرح کرد
که حقوق ماهانه‌ای بالاتر از ۵۰ میلیون تومان می‌گرفته است. او همچنین متهم شد که
وام ۵۰۰ میلیون تومانی بدون بهره گرفته است. یک فیش حقوقی که از آقای شهیدزاده
منتشر شد نشان می‌داد که حقوق او در فروردین ۹۵، ۱۱ میلیون تومان بوده است.[۴]

علی رستگار سرخه‌ای به‌عنوان مدیر عامل بانک ملت فعالیت می‌کرد و در جریان رسانه‌ای
شدن فیش‌های حقوقی مدیران در تاریخ ۱۰ تیرماه ۹۵ از سمتش عزل گردید.[۳۵] خبرگزاری
تسنیم گزارش داد سازمان اطلاعات سپاه پاسداران در سه‌شنبه ۲۹ تیر ماه ۱۳۹۵ به دستور
مرجع قضایی رستگار سرخه‌ای به همراه معاون او در امور بین‌الملل بانک ملت را «به
دلیل فعالیت گسترده در یک باند سازمان یافته فساد بانکی» بازداشت کرد.[۳۶]

در شبکه‌های اجتماعی صورت جلسه‌ای از بانک گردشگری منتشر شد که مطابق آن اعضای هیئت
مدیره، از جمله مهدی جهانگیری، عضو هیئت مدیره بانک گردشگری، نائب رئیس اتاق
بازرگانی تهران و برادر اسحاق جهانگیری به خود ۲۰۰ میلیون تومان پاداش داده‌اند.
گفته شد با توجه به خصوصی بودن بانک گردشگری چنین پاداشی خلاف قانون و رویه‌های
متعارف نیست.[۴]

سیامک دولتی مدیرعامل بانک قرض‌الحسنه مهر ایران در پی رسوایی دریافت حقوق و مزایای
نامتعارف، بازنشستگی خود را به مسئولان بانکی کشور اعلام کرده است.[۳۱]

در پی دست به دست شدن اخباری درمورد پرداخت‌های نامتعارف به مقامات ارشد سپاه
پاسداران، سردار «رمضان شریف» مسئول روابط عمومی سپاه پاسداران در گفتگو با
«روزنامه شرق»، این ارقام را تکذیب کرد و غیرواقعی دانست. او که نامش در فهرست
شایعات بود، با شنیدن رقم ادعایی دریافتی دربارهٔ خودش، گفت: «اگر معذوریت‌های
حفاظتی نبود، حتماً فیش حقوقی خودم را منتشر می‌کردم تا رقم واقعی را ببینید».[۳۷]

در آستانه انتخابات مجلس این ادعا علیه علیرضا منادی، عضو سابق هیئت رئیسه مجلس و
نماینده رئیس دانشگاه آزاد در استان آذربایجان شرقی مطرح شد که او حقوق ماهانه‌ای
حدود ۱۵۰ میلیون تومان دریافت کرده است. آقای منادی گفت «همه دریافتی خود از
دانشگاه آزاد را به دانشجویان نیازمند هدیه کرده است» و ادعاهای مطرح شده علیه او
«جعلی و برای ضربه زدن به کارزار انتخاباتی‌اش» بوده است.[۴] اما در تیر ماه سال
۹۵، انتشار فیش‌های حقوقی رئیس و معاون مالی دانشگاه آزاد واحد تربت جام و سپس
برکناری آنها، شواهدی از پرداخت‌های نا عادلانه در این دانشگاه آشکار ساخت.

حمید رسایی این ادعا را علیه حسین هاشمی، استاندار تهران مطرح کرد که تحت عنوان
مأمور از شرکت آسکوتک (شرکت تابعه ایمیدرو مستقر در آلمان) ماهیانه معادل ۶۵ میلیون
تومان حقوق می‌گیرد. استانداری تهران گفت آقای هاشمی ماهانه ۱۷ میلیون تومان حقوق
می‌گیرد.[۴]

سایت دانا این ادعا را علیه عباس حسینی، مدیرعامل بیمه ایران مطرح کرد که وام ۶۰۰
میلیون تومانی با بهره پایین دریافت کرده است. فارس نوشت که این مبلغ به خزانه دولت
بازگردانده شده و حساب بانکی عباس حسینی مسدود شده است. عباس حسینی پس از طرح
ادعاهایی علیه او و دیگر اعضای هیئت مدیره بیمه ایران از مقام خود کنار رفت. او با
دفاع از عملکرد خود در بیمه ایران، بسته شدن حساب بانکی خود را تکذیب کرد و گفت به
دلیل اختلاف نظر با وزیر اقتصاد استعفا کرده است.[۴]

همچنین خبرگزاری فارس این ادعا را مطرح کرد که محسن پورکیانی، مدیرعامل جدید بیمه
ایران نیز پیش از انتصابش به مدیرعاملی ۱۷ میلیون تومان حقوق ماهانه می‌گرفته است و
یک وام ۳۵۰ میلیون تومانی هم با بهره پایین دریافت کرده است.[۴]

افزون بر این سایت دانا علیه غلامعلی فروزش، مشاور وزیر اقتصاد و عضو سابق هیئت
مدیره بیمه ایران نیز این ادعا را مطرح کرد که او ۴۷۵ میلیون تومان وام با بهره
پایین دریافت کرده است.[۴]

خبرگزاری فارس می‌گوید ۵۰ نفر از مدیران شرکت‌های نفتی در ایران حقوق ماهانه‌ای
بیشتر از ۵۰ میلیون تومان می‌گیرند.[۴][۳۸]

سایت «تابناک» خبری در خصوص دو برابر شدن پاداش و حق حضور برخی مدیران ایران‌خودرو
در سال ۹۴ منتشر کرد که برای این سال، «مبلغ ۳ میلیارد و ۲۷۵ میلیون ریال به عنوان
حق حضور و پاداش هیئت مدیره» این شرکت در نظر گرفته شده که این رقم نسبت به سال
۱۳۹۳، دقیقاً ۲ برابر شده است.[۳۹]

خبرگزاری تسنیم اعلام کرد مدیرعامل یکی از بانک‌های کشور از یک شرکت در خارج از
کشور ماهیانه حقوق چند هزار دلاری و سالانه پاداش چند ده هزار دلاری دریافت داشته
است که مسئولان اقتصادی کشور پیگیر موضوع هستند.[۳۱]

در کنار افشاگری‌هایی که علیه مدیران دولتی انجام شد، شماری از چهره‌های مجلس مثل
احمد توکلی و مسعود پزشکیان از دریافتی‌های بالای پزشکان و مدیران وزارت بهداشت
انتقاد کرده‌اند. آنها می‌گویند درآمد پزشکان در دوره حسن روحانی بیش از اندازه
بالا رفته است.[۴] بنظر می‌رسد این اظهارات قابل توجه باشد چون درحالی که به گفته
قائم مقام وزیر بهداشت و معاون درمان این وزارتخانه، سقف دریافتی پزشکان ۸۰ میلیون
تومان در ماه (یک میلیارد تومان در سال) تعیین شده است[۴۰] به اظهار سازمان نظام
پزشکی ایران، "در آمریکا متوسط درآمد یک پزشک متخصص رقمی معادل یک میلیارد تومان در
سال است.[۴۱]

عادل آذر رئیس دیوان محاسبات کشور خبر داد که تعداد ده نفر از مدیران نجومی‌بگیر
حقوق خود را پس نمی‌دهند که مرتضی امامی، مدیر عامل شرکت مدیریت طرح‌های صنعتی
ایران (شرکت زیرمجموعه ایدرو) یکی از این افراد بوده است.[۴۲][۴۳][۴۴]

اکثر مقامات از رهبر جمهوری اسلامی گرفته تا سران سه قوه و رئیس جمهوران پیشین و
مدیران رده بالای کشوری و لشکری خواستار مقابله جدی با این پدیده شدند و خواهان عزل
و برکناری و برگرداندن مبالغ دریافتی شدند بدون آنکه نقش خود در بوجود آمدن
پدیده‌ای که در زمان مسئولیت ایشان شکل گرفته را بپذیرند.[۴][۴۵]

در همین حال، در واکنش به این گزارش‌ها بعضی از مقام‌هایی که با این اتهامات روبه
رو شده‌اند استعفا دادند و در مواردی هم با دفاع از عملکرد خود، رسانه‌ها و
گزارش‌های طرح شده «مبالغه آمیز» ارزیابی کرده‌اند.[۳۸]

موضوع حقوق بالای مدیران دولتی ایران به جنجالی رسانه‌ای و مجادله‌ای سیاسی بدل
شد.[۴۶] رسانه‌های محافظه‌کاران در ایران بابت حقوق‌های بالای مدیران حملات زیادی
را متوجه دولت حسن روحانی کردند. در مقابل، طرفداران دولت گفتند فساد مالی و اداری
کنونی در اقدامات دولت محمود احمدی‌نژاد ریشه دارد.[۴۷]

حسن روحانی در واکنش به این موضوع در نامه‌ای خطاب به اسحاق جهانگیری، معاون اول
رئیس جمهور، دستور پیگیری داد و نوشت: «هرچند شاید با مقررات به‌جا مانده از
دوره‌های قبل توجیه‌پذیر باشد، با موازین عدالت و تعهد در قبال بیت‌المال و منشور
اخلاقی دولت ناسازگار و غیرقابل قبول است و حتی در برخی موارد مصداق سوء استفاده از
اعتماد دولت به شمار می‌رود. مقتضی است در اسرع وقت همه موارد تخلّف و سوءاستفاده
شناسایی، وجوهی که به ناحق پرداخت شده به بیت‌المال مسترد شود و مدیران متخلّف عزل
شوند.»[۴۸]

روز دوشنبه ۱۴ تیر خبرگزاری دولتی ایرنا گزارش داد، حسن روحانی وعده داد که دولت
«به فوریت»، لایحه‌ای را با هدف «اعمال یکپارچگی در نظام حقوقی پرداخت‌ها» تهیه و
به مجلس ارائه خواهد کرد. آقای روحانی، «حساسیت افکار عمومی» دربارهٔ «پرداخت‌های
غیرمتعارف» را «سرمایه گرانقدر» خواند و در هشت بند گزارشی از «اقدامات فوری» دولت
برای جلوگیری از پرداخت این حقوق‌ها را اعلام کرد. وی اعلام کرد که همه دستگاه‌ها
موظفند «تمام حقوق و مزایای دریافتی کلیه مقامات کشوری و لشکری را به صورت حداقل و
حداکثر دستمزد و پرداختی ماهانه» در سایت خود و همچنین در سایت سازمان مدیریت و
برنامه‌ریزی کشور منتشر کنند. آقای روحانی روز قبل گفته بود که پرداخت حقوق‌های
«نامتعارف» مشکلی «همگانی است» و تنها «مربوط به یک قوه و دستگاه خاصی
نیست».[۲][۴۹]

اسحاق جهانگیری، معاون اول رئیس جمهور ایران گفت که «دولت حسن روحانی مصمم به
برخورد با حقوق‌های بالای مدیران دولتی است.» او همچنین گفت: «حقوق‌های اضافی
پرداخت‌شده باید به خزانه بازگردانده شود و مدیرانی که در این زمینه تخلفی کرده‌اند
برکنار خواهند شد.» و افزود «روند پرداخت حقوق‌های بالا به دولت محمود احمدی‌نژاد
برمی‌گردد» و کابینه احمدی‌نژاد را متهم کرد که «در دولت به عنوان مهمترین رکن
تصمیم‌گیری این نظام نشستند دور خودشان و تصمیم گرفتند به خودشان نشان و سکه بدهند.
از یک جمع ۳۰ نفره دولت به ۲۷ نفر از خودشان نشان درجه دو و درجه یک با ۷۵ و ۱۰۰
سکه دادند.»[۴۷][۵۰]

ولی‌الله سیف، رئیس بانک مرکزی ایران گفت: «فیش‌های حقوقی تا حد زیادی مبالغه آمیز
بوده و تحت تأثیر شرایط سیاسی قرار داشته است.»[۴۶]

سید حسن قاضی‌زاده هاشمی وزیر بهداشت و آموزش و پزشکی دولت یازدهم در یادداشتی در
کانال تلگرامی خود، افشاگری در مورد فیش حقوق را «شمشیری دولبه» دانست که از یک طرف
آن روحانی و دولت او زده می‌شود، ولی با طرف دیگر، روحانیت و نظام نشانه قرار
گرفته‌است. قاضی‌زاده هاشمی با اشاره به ماجرای افشای هزینه ۱۷ هزار تومانی سفر سه
روزه حسن نزیه وزیر نفت دولت موقت بازرگان به مشهد و اقامتش در هتل‌هایت این شهر
توسط «توده‌ای‌ها» از آن ماجرا به عنوان نخستین مورد افشاگری نام برد و آن را با
عنوان «افشاگری توده‌وار» سنت حزب توده ایران نامید. قاضی‌زاده هاشمی فرد افشاگر را
مستوجب پیگرد قضایی دانست و سنت افشای دستمزدها را ضد ارزش‌های اخلاقی و اسلامی
عنوان کرد.[۵۱][۵۲][۵۳]

محمدرضا خباز نماینده چهار دوره مجلس شورای اسلامی و استاندار سمنان گفت: «هرچند
دریافت حقوق بالا مورد قبول نیست و افرادی که چنین حقوق‌هایی را دریافت می‌کنند،
مورد تأیید نیستند اما باید به آنها گفت که بذر این تفاوت حقوق در دولت یازدهم یا
دولت سابق به زمین ریخته شد.»[۵۴]

محمدباقر نوبخت، سخنگوی دولت ایران، روز سه‌شنبه ۲۲ تیر گفت که موضوع فیش‌های حقوقی
به اصطلاح نجومی تمام زحمات دولت را تحت‌الشعاع قرار داده است. او قول داد که دولت
موضوع «فیش‌های حقوقی نجومی» را «به صورت جدی» پیگیری خواهد کرد و تأکید کرد که
دولت در این زمینه «به عذرخواهی بسنده نکرده» بلکه در اقدامی عملی «حداقل ۱۳ نفر از
مدیران عالی» استعفا دادند و در پاره‌ای موارد برکنار شدند.[۵۵]

روز چهارشنبه ۲ تیر ماه ۱۳۹۵ سید علی خامنه‌ای در دیدار با اعضای هیئت دولت به
موضوع افشای حقوق‌های مدیران دولتی اشاره کرد و خواستار برخورد با پرداخت حقوق‌های
نجومی شد. رهبر جمهوری اسلامی در عین حال تأکید کرد که تعداد چنین مدیرانی «کم» است
و اکثر مدیران «پاک دست» هستند.[۳۶]

علی خامنه‌ای در نماز عید فطر بار دیگر بر پیگیری پرونده «حقوق‌های نجومی» تأکید
کرده و پرداخت و دریافت چنین دستمزدهایی را «نامشروع و خیانت به آرمان‌های انقلاب
اسلامی» ارزیابی کرد. او همچنین رواج «تجمل و اشرافی‌گری» در جامعه ایران را علت
بروز چنین پدیده‌ای دانست. علی خامنه‌ای ببا تأکید بر «پیگیری و برخورد قاطعانه با
این پدیده زشت» توصیه کرد مسئولان باید «مسئله عزل کردن و برکنار کردن و برگرداندن
آنچه از بیت‌المال به صورت نامشروع خارج شده است را در دستور قرار بدهند.» او هشدار
داد که «چنانچه این قضیه اتفاق نیفتد و دنبال گیری نشود، اعتماد مردم به نظام کاسته
می‌شود که این فاجعه بزرگی خواهد بود».[۳۸][۴۵]

غلامحسین محسنی اژه‌ای، معاون اول قوه قضائیه همزمان با اظهار نظر علی خامنه‌ای روز
در یک برنامه تلویزیونی اعلام کرد که دستگاه قضایی این پرونده را دنبال خواهد کرد و
این طور نیست که قوه قضائیه فقط با «آفتابه‌دزدها» برخورد کند. او گفت وزارتخانه‌ای
وجود دارد که در آن ۵۰ نفر بیشتر از ۴۰ میلیون تومان حقوق می‌گیرند و پرداخت چنین
حقوق‌هایی «اصلاً انصاف نیست.»[۳۶]

این در حالی است که جعفری دولت‌آبادی، دادستان عمومی و انقلاب تهران، در این رابطه
گفته بود: «رسانه‌ها حق ندارند با بزرگنمایی، اعتماد مردم به کارآمدی نظام اسلامی
را از بین ببرند.»[۵۶]

محمدجعفر منتظری، دادستان کل ایران گفت: «این فیش‌ها امروز به ابزاری برای
برخوردهای جناحی تبدیل شده است و دولت و قوه قضائیه باید به صورت جدی با آن برخورد
کنند.»[۲۲]

به نظر می‌رسد برخی از نمایندگان مجلس برای برخورد با حقوق‌های بالا تلاش‌هایی
کرده‌اند.[۴۶]

علی لاریجانی رئیس مجلس از پی گیری این مسئله توسط دیوان محاسبات کشور خبرداد.[۳۰]
او روز چهارشنبه ۱۶ تیرماه از کمیسیون اصل ۹۰ مجلس خواست ظرف دو هفته گزارشی در
این‌باره ارائه دهد. همچنین از این کمیسیون خواست که پیشنهادهای خود را برای
جلوگیری از تکرار چنین موضوعی مطرح کند.[۵۹]

مرکز پژوهش‌های مجلس ایران روز سه‌شنبه ۱۵ تیر در گزارشی موضوع حقوق «نامتعارف»
برخی مدیران را «مسبوق به سابقه» خواند و ضمن متهم کردن دولت سابق به «کم‌توجهی یا
بی‌تفاوتی» دربارهٔ این موضوع، اعلام کرد که تعدادی از دستگاه‌های دولتی از قوانین
مربوط به حقوق کارکنان دولت مستثنی شده بودند.[۳]

وب سایت خانه ملت وابسته به مجلس خبر داد که ویرایش نهایی گزارش مرکز پژوهش‌های
مجلس دربارهٔ «فیش‌های حقوقی غیرمتعارف» که با همکاری سازمان بازرسی کل کشور، دیوان
محاسبات و کمیسیون اصل ۹۰ تدوین شده است، در مجلس قرائت خواهد شد. احمد امیرآبادی
عضو هیئت رئیسه مجلس نیز روز دوشنبه خبر داد که تعدادی از نمایندگان طرح تحقیق و
تفحص از «پرداخت‌های نجومی» را ارائه کرده‌اند و هیئت رئیسه در حال بررسی این طرح
است.[۴۹]

علی مطهری، نایب رئیس مجلس شورای اسلامی، در گفتگویی تأکید کرد که «تخلف منحصر به
دولت نیست و در بسیاری از نهادهای حکومتی هم این مسئله وجود دارد». او از ستاد
اجرایی فرمان امام، نهاد اقتصادی و مالی تحت نظر علی خامنه‌ای به عنوان نمونه‌ای از
این مجموعه‌ها نام برد.[۴۵]

فیاض شجاعی دادستان دیوان محاسبات کشور گفت ۱۲۳ پرونده، شامل پرداخت‌های پرسنلی،
پرداخت به مدیران و پرداخت بدون مبنای قانونی به ارزش ۵۹ هزار میلیارد ریال مربوط
به سالهای ۹۰ تا ۹۴ تشکیل شده که به صورت محرمانه پیگیری خواهد شد.[۶۰]

عادل آذر رئیس دیوان محاسبات کشور در جلسه «ستاد مبارزه با مفاسد اقتصادی» در چهارم
آبان ۱۳۹۵ گفت در موضوع حقوق‌های «نامتعارف» ۴۹۲ نفر از مدیران همه دستگاه‌های کشور
از جمله قوای سه‌گانه و نهادهای عمومی «مرتکب تخلف شده‌اند». او اعلام کرد که ۳۹۷
مدیر جمعاً ۲۳ میلیارد تومان حقوق‌های «نامتعارف» دریافت کرده‌اند که تاکنون ۱۰
میلیارد تومان از این حقوق‌ها، بازپس گرفته شده و پرونده برای بازپس‌گیری کل این
مبلغ در حال پیگیری است.[۶۱]

این دیوان ۱۱ مهر در گزارشی در صحن علنی مجلس اعلام کرده بود که در سال ۹۴ از حدود
۹۳ هزار و ۴۶۰ نفر مقامات و مدیران کشور، ۱۳ هزار و ۸۷۳ نفر از مقامات و رده‌های
بالای مدیریتی بودند که ۳۹۷ نفر یعنی معادل ۴ دهم درصد آنان ماهانه بیش از ۲۰
میلیون تومان حقوق و مزایا دریافت کرده‌اند. بر اساس این گزارش، حقوق بقیه مدیران
دولت زیر ۲۰ میلیون تومان بوده است. با این حال ناصر سراج رئیس سازمان بازرسی کل
کشور روز ۲۱ تیر گفته بود «تنها سه درصد» از ۹۵۰ مدیری که پرونده آن‌ها توسط دیوان
محاسبات بررسی شده است، حقوق‌شان۴۰ میلیون و بیشتر بوده است. به گفته آقای سراج،
«۷۰ درصد» این مدیران تا ۲۰ میلیون و «۲۷درصد» از ۲۰ تا۳۰ میلیون تومان حقوق
می‌گیرند. محمد باقر نوبخت سخنگوی دولت حسن روحانی نیز پیش از این اعلام کرده بود
که تنها حدود ۴۰ نفر از مدیران حقوق «غیرمتعارف» دریافت کرده‌اند.[۶۱]



https://fa.wikipedia.org/wiki/%D9%81%D8%B1%D8%AC_(%D8%B9%D8%B6%D9%88)

فَرْج یا کُس به بخش بیرونی دستگاه تناسلی زنانه گفته می‌شود. متشکل از اندام جنسی
یک زن می‌باشد.[۱] بخش درونی این اندام مهبل، تپه ونوس، لبِ بزرگ، لبِ کوچک،
کلیتوریس، و مجرای ادرار نام دارند.[۲][۳] این اندام دارای قسمت‌های مختلفی است که
از آن جمله می‌توان به ورودی مهبل (واژن)، کلیتوریس (که حساس‌ترین قسمت جنسی فرج
است)، میزراه (یا پیشابراه، مجرای دفع ادرار) لب‌های کوچک، لب‌های بزرگ و موهای
شرمگاه اشاره کرد. فرج در آمیزش جنسی و برانگیختگی جنسی و دفع ادرار کارکرد دارد.

ساختار اصلی فرج عبارتند از: تپه ونوس، لبه‌ها (بزرگ و کوچک)، در ساختار درونی
فرنولوم، در ساخت برونی کلیتوریس، مجرای ادرار، و پرده مهبل، و غدد دهلیزی بزرگ و
کوچک.

در زبان پارسی میانه، کهن‌ترین واژه‌ها برای اندام زنانه «کُس» (آوانگاری: kōs) و
«چوچ» (آوانگاری: čuč) و نیز عبارت دوگانه «کُس–چوچ» هستند، که کُس هنوز در بسیاری
از نقاط ایران به همین گونه بر زبان می‌رود. کس را در پارسی میانه (یا پارسیک) به
خط پهلوی بگونه «» می‌نوشتند. چوچ در پهلوی بگونه «» نوشته می‌شده، و در بعضی
متن‌های پهلوی نیز با هزوارش «» آمده است.[۴]

درطی فعالیت جنسی، درصورت تحریک اعصابی که در ورودی مهبل و اطراف کلیتوریس متمرکز
هستند، لذت جنسی زنانه به وجود می‌آید. درطی برانگیختگی جنسی، به‌ویژه با تحریک
کلیتوریس، ماده خودروان‌کاری ترشح شده از سلول‌های دیواره‌های مهبل، از اصطکاک
ایجادشده در اثر فعالیت‌های گوناگون جنسی می‌کاهد. پژوهش‌ها نشان داده‌اند،
بخش‌هایی از کلیتوریس به درون فَرج و مهبل گسترش می‌یابند.[۵]



https://fa.wikipedia.org/wiki/%D8%BA%D9%84%D8%A7%D9%85%D8%B9%D9%84%DB%8C_%D8%B1%D8%B4%DB%8C%D8%AF

سردار سرلشکر غلامعلی رشید (متولد ۱۳۳۲ دزفول) با نام اصلی غلامعلی رشید علینور،
فرمانده قرارگاه مرکزی خاتم‌الانبیا[۱] و با حفظ سمت، معاون امور دفاعی دبیرخانه
شورای عالی امنیت ملی می باشد.

در سال ۱۳۳۲ در شهرستان دزفول و در خانواده‌ای سنتی، مذهبی و بسیار فقیر متولد شد.
تحصیلات ابتدایی و متوسطه را در دزفول ادامه داد و در سال ۱۳۵۰ برای نخستین بار
دستگیر شد. برای بار دوم در سال ۱۳۵۵ در اصفهان دستگیر و به تهران منتقل شد.

پس از انقلاب اسلامی به سپاه پاسداران پیوست. در طول جنگ از فرماندهان کلیدی سپاه
بود. پس از پایان جنگ عهده‌دار مناصب بسیاری شد. او هم‌اکنون فرمانده قرارگاه مرکزی
خاتم‌الانبیاء(ص) است.

وی در دوران جنگ ایران و عراق همراه با محسن رضایی، سید یحیی صفوی، علی شمخانی و
محمد جعفر اسدی از فرماندهان اصلی و تصمیم‌گیر جنگ به‌شمار می‌رفت. به‌دلیل همین
سوابق، وی در بین نیروهای سپاه از مقبولیت بالایی برخوردار است.



https://fa.wikipedia.org/wiki/%D9%84%D8%A6%D9%88%D9%86%D8%A7%D8%B1%D8%AF%D9%88_%D8%AF%DB%8C%E2%80%8C%DA%A9%D8%A7%D9%BE%D8%B1%DB%8C%D9%88

لئوناردو ویلهلم دی‌کاپریو (به انگلیسی: Leonardo Wilhelm DiCaprio) بازیگر و
تهیه‌کنندهٔ آمریکایی است. دی کاپریو کار خود را با حضور در تبلیغات تلویزیونی آغاز
کرد. او به خاطر نقش‌آفرینی در فیلم‌های مشهور و موفق هالیوود همچون تایتانیک،
جزیره شاتر و گرگ وال استریت شهرت بسیاری کسب کرده‌است. وی تا به حال ۶ بار نامزد
دریافت جایزهٔ اسکار شده که برای اولین بار در سال ۲۰۱۶ برای فیلم بازگشته موفق به
کسب جایزه بهترین بازیگر نقش اول مرد شد.[۲] وی در سپتامبر ۲۰۱۴ به سمت سفیر صلح
سازمان ملل متحد و نماینده این سازمان در امور تغییرات جوی برگزیده شد.[۳][۴]

لئوناردو، در ۱۱ نوامبر ۱۹۷۴ در شهر لس آنجلس در ایالت کالیفرنیا متولد شد. پدرش
جورج دی‌کاپریو نویسنده کتاب‌های کمیک و بازیگر-تهیه کننده فیلم‌های طنز و مادرش
ایرملین ایندربرکن و مادربزرگش هلنا ایندربرکن است. اجداد لئوناردو اهل ایتالیا و
آلمان بودند و سه چهارم دی کاپریو در واقع آلمانی است. نام لئوناردو توسط مادر او و
به خاطر نام لئوناردو داوینچی هنگامی که نقاشی این هنرمند را در ایتالیا مشاهده
نمود بر او گذاشته شد. مادر و پدر لئو هنگامی که تنها یک سال داشت از یکدیگر طلاق
گرفتند و لئوناردو همراه مادرش در محلهٔ فقیرنشینی با نام اکو پارک[۵] که موسوم به
زاغه‌های هالیوود است زندگی کرد و بزرگ شد. مادر بزرگ مادری دی کاپریو، هلن
ایندربرکن، در یلنا اسمیرنوا متولد شد، یک روسی مهاجر به آلمان بود.

آغاز کار لئوناردو در ۱۹۸۹ با بازی در نقش گری بکمن در سریال تلویزیونی بود در همین
هنگام بود که با یکی دیگر از بازیگران سینما توبی مگوایر توبی ماکیور آشنا شد و
دوستیشان تا کنون در جایش باقی‌است. دی کاپریو در واقع در سال ۱۹۹۱ با فیلم ترسناک
و علمی-تخیلی مخلوقات ۳ پا به عرصه سینما گذاشت. او بازیگری را در ۵ سالگی با بازی
در سریال تلویزیونی رامپر روم آغاز کرد اما به علت رفتارش از پروژه اخراج شد و پس
از آن تصمیم گرفت تا تحصیلاتش را به طور جدی آغاز کند و به مدرسه جان مارشال پیوست.
وی در سال ۱۹۹۲ پیشرفت چشم گیری کرد و توسط رابرت دنیرو از بین چهار صد جوانی که
برای تست بازی در فیلم زندگی این پسر شرکت کرده بودند، انتخاب شد و در آن فیلم در
کنار الن بارکین و خود رابرت دنیرو به ایفای نقش پرداخت. در ابتدای دوران کارش مدیر
آژانس و مدیر برنامه‌هایش به او گوش زد کردند که نام «لئوناردو» بیش از حد غیر
انگلیسی و خارجی است و او باید نامش را به لنی ویلیامز تغییر دهد اما لئوناردو
نپذیرفت و با بازی در فیلم زندگی این پسر در سال ۱۹۹۳ به صورت جدی تر وارد سینما
شد.

دی‌کاپریو در اواخر سال ۱۹۹۳ با ایفای نقش یک معلول ذهنی در فیلم چه چیزی گیلبرت
گریپ را می‌خورد در کنار جانی دپ قرار گرفت و خوش درخشید که موفق شد برای ایفای نقش
گلبرت گراپ کاندیدای جایزه اسکار بهترین بازیگر نقش مکمل مرد در سن نوزده سالگی
شود. در سال ۱۹۹۶ دی‌کاپریو در نقش رومئو در فیلم جدید رومئو و ژولیت اثر شکسپیر
حاضر گشت و موفق به برنده شدن خرس نقره‌ای جشنواره فیلم برلین شود. اما با این همه
فعالیت و کارنامهٔ خوب فیلم پر سرو صدای تایتانیک ۱۹۹۷ ساخته جیمز کامرون بود که او
را تبدیل به فوق ستاره‌ای در دنیای هالیوود کرد. دی کاپریو در این فیلم، نقش یک
جوان ۲۰ ساله از آمریکای شمالی را بر عهده داشت که برنده دو بلیط برای حضور در کشتی
سلطنتی تایتانیک می‌شود. دی کاپریو در ابتدا از پذیرفتن این نقش امتناع کرد ولی
سرانجام با اصرار و تشویق‌های جیمز کامرون، که به توانایی او در ایفای این نقش
ایمان داشت، نقش را پذیرفت. بر خلاف انتظارات، این فیلم موفقیتی بی نظیر در گیشه‌ها
کسب کرد و با فروشی بیش از ۱٫۸۴۳ میلیارد دلار آمریکا، در رده بالاترین فیلم پر
فروش آن زمان و تاریخ سینما قرار گرفت. این فیلم، دی کاپریو را در کنار محبوب‌ترین
بازیگرانی که عمده هوادارانشان زنان و دختران جوان بودند، قرار داد. او برای بازی
در این نقش نامزد جوایز بسیاری از جمله جایزه گلدن گلوب و جایزه سینمایی ام‌تی‌وی
شد.

بعد از موفقیت بزرگ تایتانیک او حضوری نه چندان دلچسب در فیلم شهرت وودی آلن داشت و
بعد از آن نیز در سال ۲۰۰۰ یعنی ۴ سال بعد از تایتانیک در مصاحبه‌ای با مجله تایم
اقرار کرد که دوران تایتانیک برای او سخت‌ترین دوران بوده‌است. لئوناردو می‌گوید:
«در زمان تایتانیک هیچ گونه رابطه‌ای با خود نتوانستم برقرار کنم، دیگر به آن شهرت
دست نخواهم یافت و انتظار مجددش را هم ندارم و چیزی نیست که من حال به دنبالش
باشم». بعد از آن لئو ناردو در فیلم ساحل ظاهر شد فیلمی که نه از نظر منتقدان و نه
از نظر تماشاگران راضی‌کننده نبود و با شکست تجاری شدید مواجه شد. در سال ۲۰۰۲
دی‌کاپریو خود را کمی از دنیای پر زرق و برق هالیوود و عکس‌های کلیشه‌ای مجلات دور
کرد و تمرکزش را به روی دو اثر موفق اگه می‌تونی منو بگیر[۶] به کارگردانی استیون
اسپیلبرگ با بازی تام هنکس و دار و دسته‌های نیویورکی[۷] به کارگردانی مارتین
اسکورسیزی با بازی دانیل دی-لوئیس را در کارنامه‌اش قرار داد که هر دو فیلم مورد
توجه منتقدین قرار گرفتند و نمرات زیادی را دریافت نمودند و هر دو نزدیک به هم
اکران شدند. او برای ایفای نقش فرانک آبیگنل جونیور در فیلم اگه می‌تونی منو بگیر
نامزد دریافت گلدن گلوب شد. بعد از آن نوبت به اثر قابل توجه هوانورد که بر اساس
زندگی واقعی هاوارد هیوز کارگردان و هوانورد معروف آمریکایی ساخته شده بود رسید.
دومین کار مشترک اسکورسیزی دومین کاندیدایی جایزه اسکار را بعنوان بهترین بازیگر
نقش اول مرد برای او به ارمغان آورد و همچنین موفق به دریافت جایزه گلدن گلوب
بهترین بازیگر مرد درام شد.

همچنان دی‌کاپریو همکاریش را با اسکورسیزی ادامه داده به طوری که او جایگزین رابرت
دنیرو در فیلم‌های هزاره جدید وی است.

دی‌کاپریو در سال ۲۰۰۵ مشغول همکاری سومش با اسکورسیزی به نام رفتگان[۸] با حضور
ستارگان دیگری چون جک نیکلسون، الک بالدوین و مت دیمون شد در ضمن هنوز دو همکاری
دیگر مارتین اسکورسیزی و دی‌کاپریو باقی مانده‌است. وی در سال ۲۰۰۶ برای بازی در
فیلم الماس خونین جلوی دوربین ادوارد زوئیک رفت. دی کاپریو برای سومین بار برای
بازی در فیلم الماس خونین نامزد دریافت جایزه اسکار بهترین بازیگر نقش اول مرد شد.

لئوناردو با موفقیت در سال ۲۰۰۶ به استراحتی کوتاه پرداخت و مشغول ساختن فیلمی در
مورد محیط زیست شد و این فیلم را به جشنواره فیلم کن برد. دی کاپریو ۲۰۰۸ را با
بازی در فیلم یک مشت دروغ ریدلی اسکات آغاز کرد. همچنین او در فیلم جاده انقلابی
۲۰۰۸ یک بار دیگر با کیت وینسلت همبازی شد. در سال ۲۰۱۰ او در دو فیلم جزیره شاتر و
تلقین حضور یافت که هردو پرفروش‌ترین فیلم‌های سال شناخته شدند. درآمد او در سال
۲۰۱۰ به ۶۰ میلیون دلار تخمین زده شد. این دو فیلم پشت سر هم جزو فیلم‌های موفق او
و کارگردان‌های کار بوده است. دی کاپریو همکاری خود با اسکورسیزی را در فیلم روان
شناختی مهیج جزیره شاتر که بر اساس رمانی با همین نام نوشته دنیس لهین بود ادامه
داد. جزیره شاتر با بودجه‌ای معادل ۴۱ میلیون دلار آمریکا فروش بی نظیری در گیشه‌ها
داشت و بیشترین موفقیت دی کاپریو و اسکورسیزی در گیشه‌ها تا آن زمان نام گرفت.
همچنین دی کاپریو در فیلم علمی-تخیلی تلقین کریستوفر نولان نیز که دربارهٔ رویاهای
فردی و وارد کردن رؤیا به ذهن بود، بسیار درخشید. لئو، در نقش دام کاب یک خارج
کننده اطلاعات و وارد کننده رویاهای خاص به ذهن افراد بود. او اولین بازیگری بود که
برای ایفای نقش در این فیلم توسط نولان انتخاب شد. این فیلم بسیار مورد توجه
منتقدان قرار گرفت و در روز اول اکران ۲۱ میلیون و در آخر همان هفته ۶۲٫۷ میلیون
دلار آمریکا فروش داشت. لئوناردو در سال ۲۰۱۱ به استراحت پرداخت و در سال ۲۰۱۲
درفیلم جنگوی آزاد شده ساختهٔ کوئنتین تارانتینو به بازی پرداخت و در سال ۲۰۱۳ در
دو فیلم گتسبی بزرگ که براساس رمانی به همین نام ساختهٔ باز لورمان و گرگ وال
استریت ساختهٔ مارتین اسکورسیزی که براساس کتاب دلال بزرگ جردن بلفورت ساخته شده
بود جلوی دوربین رفت و بازی درخشانی را به نمایش گذاشت، او که در این فیلم به عنوان
تهیه‌کننده نیز حضور داشت پنجمین همکاری خود را با اسکورسیزی تجربه کرد. برای
لئوناردو بازی در گرگ وال استریت چهارمین نامزدی جایزه اسکار بهترین بازیگر نقش اول
مرد و همچنین به دلیل آنکه یکی از تهیه کنندگان این فیلم بود پنجمین نامزدی جایزه
اسکار برای بهترین فیلم را به ارمغان آورد. همچنین دی کاپریو جایزه سینمایی
ام‌تی‌وی بهترین لحظه را نیز به دست آورد. در سال ۲۰۱۳ وی تهیه کنندگی دو فیلم رانر
رانر و خارج از کوره را بر عهده گرفت. دی کاپریو در سال ۲۰۱۵ با فیلم بازگشته
آلخاندرو گونزالز اینیاریتو بار دیگر به عنوان یک بازیگر قدرتمند مورد توجه قرار
گرفت و در ابتدا جایزه گلدن گلوب، جایزه انجمن منتقدان فیلم شیکاگو، جایزه بفتا و
جایزه ستلایت را از آن خود کرد. او در ادامه برای ششمین بار نامزد جایزه اسکار شد و
توانست این بار برای اولین بار جایزه اسکار بهترین بازیگر نقش اول مرد را به دست
آورد. پیام تبریک به او در توییتر رکورد بیشترین پیام اختصاص داده شده را شکست و به
مرز دو میلیون رسید و همچنین در اکثر نقاط کشورهای مختلف پس از دریافت اسکار وی دست
به خوشحالی و شادی زدند. در سال ۲۰۱۶ فعل Leo به معنی «بدست آوردن چیزی پس از سالها
تلاش» به گنجینهٔ دیکشنری آکسفورد اضافه گردید که این فعل برگرفته از نام لئوناردو
دی‌کاپریوست که توانست پس از سالها تلاش در این سال برندهٔ جایزهٔ اسکار شود.[۹]

دی کاپریو تنها فرزند ایرملین ایندربرکن و جورج دی کاپریو بود، که در لس آنجلس
کالیفرنیا متولد شد. مادر آلمانی الاصل او یک منشی حقوقی بازنشسته و پدرش نیز
بازیگر و تهیه کننده فیلم‌های کمدی زیرزمینی و توزیع کننده کتب طنز بود. مادر دی
کاپریو، در طول دهه ۱۹۵۰ از اور-ارکن‌اشویک در منطقه رور آلمان به آمریکا مهاجرت
کرد. در حالی که خانواده پدر وی که دو رگه ایتالیایی از ناحیهٔ ناپل و آلمانی از
ناحیهٔ باواریا در جنوب آلمان بودند از چهار نسل قبل در آمریکا زندگی می‌کردند.
مادر بزرگ مادری دی کاپریو، هلن ایندربرکن، در یلنا اسمیرنوا متولد شده و یک روسی
مهاجر به آلمان بود. در مصاحبه‌ای با مهم‌ترین کلیسا روسیه در سال ۲۰۱۰، دی کاپریو
بیان کرد که پدر بزرگ او نیز روس بوده و افزود: در نتیجه من هم یک نیمه روسی محسوب
می‌شوم. دی‌کاپریو دارای خانه‌ای در شهر لس‌آنجلس و آپارتمانی در شهر نیویورک
آمریکا است. وی همچنین صاحب جزیره‌ای در بلیز است. او از سال ۲۰۰۰ تا ۲۰۰۵ با ژیزل
بوندشن سوپر مدل برزیلی و از آن پس تا سال ۲۰۱۰ با بار رافائلی مدل اسرائیلی رابطه
عشقی داشته‌است. لئو در طی دوسال ۲۰۱۲ و ۲۰۱۳ با دو مدل دیگر به ترتیب با بلیک
لایولی و ارین هیثرتون رابطه داشته است. دی‌کاپریو درسال ۲۰۱۴ رابطه‌ای چند ماه
بایک مدل آلمانی به نام تونی گارن داشت و پس از آن شایعاتی مبنی بر رابطه او با
خواننده مشهور باربادوسی یعنی ریانا برسر زبان‌ها افتاد که هرگز رنگ واقعیت نگرفته
است.

او فعالیت‌های وسیعی را برای منابع طبیعی به خصوص در حفظ و نگه‌داری گوریل‌ها انجام
می‌دهد و نیز تقبل بخشی از کمک‌های بیمارستان لس آنجلس که مخصوص کودکان سرطانی‌است
را به عهده دارد. وی در سپتامبر ۲۰۱۴ به سمت سفیر صلح سازمان ملل متحد و نماینده
این سازمان در امور تغییرات جوی برگزیده شد. وی از سال ۱۹۹۸ تا کنون همواره برای
حفظ محیط زیست تلاش کرده است و در بنیادی که با نام او راه‌اندازی شده، فعالیت
می‌کند.[۳][۴] او در اکتبر ۲۰۱۴ برای ایجاد و گسترش مناطق حفاظت شده دریایی و
همچنین متوقف کردن صید غیرقانونی در دریاها و ۵ اقیانوس زمین، ۲ میلیون دلار کمک
کرد، مجموع کمک‌های مالی وی در این زمینه به بیش از ۳ میلیون دلار می‌رسد.[۱۰]
دی‌کاپریو در ۱۶ ژوئن ۲۰۱۶ در واتیکان با پاپ فرانسیس، رهبر مسیحیان جهان، به صورت
خصوصی دیدار کرد. این دو نفر در مورد نگرانی‌ها در زمینه محیط زیست سخن گفتند و
لئوناردو دی‌کاپریو از طرف مؤسسه خیریه‌اش چکی را به پاپ اهدا کرد. او همچنین کتاب
آثار هیرونیموس بوش، نقاش قرن پانزدهم میلادی را به پاپ هدیه داد. در عوض پاپ هم
نسخه‌ای جلد چرمی از لوداتو سی، بخشنامه‌ای که در خصوص محیط زیست نوشته، و کتاب
پیشینش «لذت تعالیم مسیح» را به لئوناردو دی‌کاپریو تقدیم کرد.[۱۱] فعالیت‌های وی
منتقدانی نیز دارد که او را به دورویی و ریاکاری متهم کرده‌اند و بیان داشتند که:
'دی کپریو از حفظ محیط زیست و گرمایش زمین سخن می‌گوید در حالی که خودش در یات‌های
عظیم مهمانی می‌گیرد و با جتهای خصوصی‌اش مسافرت می‌کند که مصرف سوخت بالایی داشته
و برای محیط زیست مضرند.'[۱۲][۱۳][۱۴][۱۵][۱۶]



https://fa.wikipedia.org/wiki/%DA%98%D9%88%D9%84%DB%8C%D8%AA_%D8%A8%DB%8C%D9%86%D9%88%D8%B4

ژولیت بینوش (به فرانسوی: Juliette Binoche) (زاده ۹ مارس ۱۹۶۴) هنرپیشهٔ فرانسوی
است.

بینوش از مادری هنرپیشه و پدری مجسمه‌ساز متولد شد. در ۲۳ سالگی پس از بازی در فیلم
سبکی تحمل‌ناپذیر وجود باعث توجه بسیاری از منتقدین سینما شد. در سال ۱۹۹۶ با اجرای
نقش هانا در فیلم پر فروش بیمار انگلیسی برنده جایزه اسکار شد. بینوش در سال ۲۰۰۰
با بازی در نقش وین روشه در فیلم شکلات نامزد دریافت اسکار بازیگر نقش اول زن شد.وی
همچنین برنده جایزه بهترین بازیگر زن جشنواره کن در سال ۲۰۱۰ برای بازی در فیلم کپی
برابر اصل ساخته عباس کیارستمی شد. وی با برنده شدن در این فیلم به نخستین زنی
تبدیل شد که تاج سه گانه را دریافت کرده است. [۳]

ژولیت بینوش پس از بازی در فیلم شیرین ساخته عباس کیارستمی در باره حضور خود با
پوشش روسری دراین فیلم گفته‌است که انجام این کار برای همدردی با زنان ایران و همه
زنانی که حجاب به آن‌ها تحمیل شده بود.[۴]



https://fa.wikipedia.org/wiki/%D8%B4%DB%8C%D8%B1%DB%8C%D9%86_(%D9%81%DB%8C%D9%84%D9%85)

شیرین عنوان فیلمی ایرانی ساخته عباس کیارستمی است که در سال ۱۳۸۷ خورشیدی (۲۰۰۸
میلادی) تولید شد. فیلم تصویرگر نگاه ۱۱۳ بازیگر زن، بدون هیچ سخنی به دوربین
فیلمبرداری است، در حالی که صداهایی از قرائت منظومه خسرو و شیرین نظامی گنجوی به
گوش می‌رسد.

همه بازیگران فیلم به جز ژولیت بینوش، ایرانی و همگی از هنرپیشگان حرفه‌ای سینما
هستند. در فیلم شیرین زنان هنرپیشه تک تک در برابر دوربین ظاهر شده و نگاه‌ها و
واکنش‌های خود را به نمایش گذاشته‌اند.

ژولیت بینوش درباره حضور خود در این فیلم با پوشش روسری گفته‌است که این کار برای
همدلی و همدردی با زنان ایران است که حجاب اسلامی به آن‌ها تحمیل شده‌است.[۱].

فیلم شیرین که به شیوه دیجیتال فیلم‌برداری شده‌است، در مراسم گشایش شصت و پنجمین
جشنواره فیلم ونیز و در بخش خارج از مسابقه به نمایش گذاشته شد.[۲]

شیرین ساخته کیارستمی در معرض نقدهای مختلف و متضادی قرار گرفت، برای مثال خبرگزاری
رویترز که خبر اعتراض ونیزی‌ها به فیلم را پوشش داده بود، گزارشی نیز به قلم دبورا
بانگ منتقد سرشناس سینما منتشر کرد که در آن از فیلم کیارستمی تمجید شده بود [۳] و
یا اندرو پولور منتقد روزنامه گاردین درباره فیلم اینطور اظهار نظر کرد:

فیلم شیرین در سی‌وهشتمین دوره جشنواره فیلم رتردام در هلند نمایش داده شد و
تماشاگرانی که در سه اکران عمومی این فیلم را تماشا کردند، آن را یکی از بهترین‌های
این جشنواره دانستند.[۵]

صدابرداری گفتار فیلم شیرین [۶]، در موسسه فرهنگ و هنر رها فیلم انجام شده است.
بخش‌هایی جذاب از پشت صحنه این صدابرداری در وب‌سایت موسسه[۷] قابل مشاهده است.



https://fa.wikipedia.org/wiki/%D8%A8%D8%A7%D8%B2%DB%8C%DA%AF%D8%B1_%D9%BE%D9%88%D8%B1%D9%86%D9%88%DA%AF%D8%B1%D8%A7%D9%81%DB%8C

بازیگر فیلم پورنوگرافی یا پورن استار (به انگلیسی: Pornstar/ Porn star) به
بازیگری گفته می‌شود که در فیلم‌های پورنوگرافی عمل آمیزش جنسی انجام می‌دهد.
فیلم‌های پورنوگرافی در زیرگونه‌های متفاوتی تولید می‌شوند و بازیگران بر حسب
توانایی در ایجاد خیال‌پردازی شهوانی متناسب با آن انتخاب می‌شوند. تقاضای بازار و
پسند مشتریان عمدتاً بر گونه و شکل فیلم پورنو تأثیرگذار است و بسته به این گونه
تولیدی فیلم است که سن، ظاهر، توانایی فیزیکی و قدرت ایجاد حالت جنسی مورد نیاز از
عوامل مهم در انتخاب بازیگر می‌باشد. این بازیگران با انجام اعمال جنسی در فیلم‌ها،
سعی در برانگیختگی جنسی و فکری مخاطبان دارند.

در تهیه فیلم‌ها برای مخاطبان مرد دگرجنس‌گرا مهمترین نکته زنانی است که در این
فیلم‌ها هستند که انتخاب آن‌ها براساس ظاهرشان در صحنه، جذابیت فیزیکی، و
توانایی‌شان در اجرای عملیات سکسی مورد نیاز است.

صنعت پورنوگرافی ایالات متحده اولین جایی بود که سیستم ستاره‌پروری در آن رونق گرفت
که بیشتر به دلایل تجاری بود. در دیگر کشورها این شیوه چندان معمول نیست و بازیگران
پورنو عمدتاً آماتور باقی می‌مانند. اکثر پورن‌استارها نام مستعار و تمایل دارند در
بیرون از صفحه ناشناس بمانند. برخی از بازیگران زن و مرد پورنوگرافی از خودشان
خودزندگی‌نامه بر جای گذاشته‌اند. خیلی به ندرت پیش می‌آید که یک بازیگر زن یا مرد
پورنوگرافی وارد عرصه بازیگری در فیلم‌های معمولی شود. بعضی از بازیگرهای
پورنوگرافی به عنوان رقصنده شهوانی در باشگاه‌های جنجالی کار می‌کنند.

عملکرد عالی یک بازیگر زن یا مرد پورنوگرافی توسط جوایز ای وی ان، ایکس آر سی او و
ایکس بیز ارزیابی می‌شود.

بازیگران این فیلم‌ها معمولاً از نام مستعار استفاده می‌کردند تا دچار تحریم قانونی
یا طرد اجتماعی نشوند. استفاده از نام مستعار در این حرفه یک نرم است، بازیگران
پورنوگرافی مشخصات خود را افشا نمی‌کنند تا ناشناس باقی بمانند. این یک سنت در این
حرفه است و وقتی بازیگر ژانر فیلم‌های خود را تغییر می‌دهد می‌تواند نام مستعار خود
را نیز تغییر دهد.

دهه ۱۹۷۰ میلادی عصر طلایی پورن نامیده شده است. در این دوران فیلم‌های پورنوگرافی
در تئاترهای عمومی به نمایش درآمده و برای مصرف همگانی مورد قبول (و یا حداقل تحمل)
شد.[۱]

امروزه در اروپا بیشتر بازیگران زن و مرد پورنوگرافی را از کشورهای موسوم به
کشورهای بلوک پورنوگرافی مثل رومانی، جمهوری چک، اسلواکی و مجارستان می‌آورند. در
فرانسه کاتسونی و یاسمین لافیت مشهور هستند. در سوئیس ویل اشتایگر مشهور است. در
مکزیک ماریتزا مندز و سیلویا لورت در سال‌های اخیر مشهور شده‌اند. در ایتالیا
مارینا لوتار سوئدی در دهه ۱۹۸۰ مشهور شد و از دیگر بازیگران مشهور پورنوگرافی در
این کشور موانا پوتسی، ایلونا استالر، لیلی کاراتی و باربارلا است.

التا اوشن، الکسیس تگزاس، لیندا لاولیس، جنا جیمسون، روکو سیفردی، رونالد جرمی و
سارا جی و برندی لاو و … از بازیگران شناخته‌شدهٔ صنعت پورنوگرافی هستند.

فیلم‌های پرورنوگرافی تلاش می‌کنند خیال‌پردازی شهوانی را به نمایش درآوردند و
بازیگران زنی را انتخاب می‌کنند که توانایی انجام این کار را داشته باشند. در
بسیاری از مواقع این خیال‌پردازی به خصوصیات فیزیکی بازیگر مثل تیپ ظاهری، اندازه
پستان، مدل مو، نژاد و نگرش مثبت در نمایش کارهای سکسی بستگی دارد. بازیگران باید
قادر باشند لذت وارد شدن به عملیات سکس را نشان دهند. این بازیگران باید همیشه در
دسترس باشند و هر عمل سکسی را که پارتنرشان هنگام فیلمبرداری بخواهد انجام بدهند.

بر اساس ژانر فیلم، ویژگی‌ای ظاهری و فیزیکی بازیگران، اینکه بتوانند به فیلم حالت
سکسی بدهند بسیار مهم است. بیشتر بازیگران در یک ژانر مخصوص مثل سکس لزبین، سکس
مقعدی، خوردن منی، دروگه و میلف بازی می‌کنند.

از آنجا که در فیلم‌سازی پورنوگرافی سکس شبیه‌سازی نشده انجام می‌شود که معمولاً
بدون کاندوم (سکس روباز) است احتمال ابتلای بازیگران پورنوگرافی به بیماری‌های
آمیزشی بالا است.



https://fa.wikipedia.org/wiki/%D8%A2%D9%84%D9%85%D8%A7%D9%86

آلمان (به آلمانی: Deutschland، دُیچلند) با نام رسمی جمهوری فدرال آلمان (به
آلمانی: Bundesrepublik Deutschland: BRD)، کشوری در قاره اروپا با پایتخت برلین
است. آلمان از شمال با دریای شمال، دانمارک و دریای بالتیک، از شرق با لهستان و
جمهوری چک، از جنوب با اتریش و سوئیس و از غرب با فرانسه، لوکزامبورگ، بلژیک و هلند
مرز دارد.[۳] مساحت آلمان قبل از [[جنگ جهانی اول]](۱۹۱۴میلادی) حدود ۵۸۳۲۸۰
کیلومتر مربع (۴۵امین کشور جهان با جمعیت ۱۵۰ میلیون نفر در زمان حال حاضر) و قبل
از [[جنگ جهانی دوم]](۱۹۳۹میلادی) حدود ۴۷۲۰۳۴ کیلومتر مربع(۵۳امین کشور جهان) و پس
از [[جنگ جهانی دوم]] و در پی قراردادهای [[معاهده ورسای|ورسای]](ژوئن ۱۹۱۹) ،
[[کنفرانس یالتا|یالتا]](فوریه ۱۹۴۵) و [[کنفرانس پتسدام|پتسدام]](جولای ۱۹۴۵)،
اکنون ۳۵۷۱۲۱٫۴۱ کیلومتر مربع (۶۳امین کشور جهان)است و با ۸۲ میلیون نفر،
پرجمعیت‌ترین کشور اروپا است[۴][۵]

اولین حضور جامعهٔ انسانی در سرزمین امروزی آلمان به حدود ۱۳۰٫۰۰۰ تا ۲۳۰٫۰۰۰ سال
پیش و انسان‌های نئاندرتال بازمی‌گردد. رمی‌ها اولین گروه از انسان‌های متمدن
بودند، که در آلمان ساکن شدند. تا سال ۸۰۰ میلادی آلمان حکومت مقتدری نداشت و مورد
تاخت و تاز همسایه‌ها بود. در این سال شارلمانی توانست کشورهای رم را متحد کند، اما
این اتحاد کوتاه مدت بود. از سرزمین‌های متعلق به وی، سه پادشاهی شکل گرفت، که یکی
از آن‌ها به آلمان امروزی ختم می‌شود. اولین پادشاه آلمانی‌زبان در این سرزمین،
لودویگ شاه آلمانی بود. دیگر کشورها از آن پس، مردم این سرزمین را با زبان آلمانی
می‌شناختند. پس از این دوره، حکومت به امپراطوری مقدس روم رسید، این دوره که شامل
قرون وسطی می‌شود با قدرت گرفتن کلیسای کاتولیک همراه بود. ظهور کلیسای پروتستان و
مارتین لوتر را می‌توان از رویدادهای مهم آن زمان برشمرد. پس از آن در اوایل قرن
۱۹ام امپراطوری پروس از اتحاد مناطق آلمانی در کنگره وین شکل گرفت. با پایان جنگ
جهانی اول، قیصر مجبور به استعفا شد، این دوره تا برآمدن فاشیسم را دوران جمهوری
وایمار می‌نامند. با بدتر شدن وضعیت اقتصادی در آلمان پس از جنگ جهانی اول و گسترش
نژادپرستی، حزب نازی در این کشور به قدرت رسید. این حزب تا پایان جنگ‌جهانی دوم و
شکست آلمان در این کشور حاکم بود. پس از جنگ‌جهانی دوم، کشور آلمان، به دو قسمت
شرقی و غربی تقسیم شد، تا در سال ۱۹۹۰ آلمان غربی و شرقی متحد گشته و جمهوری فدرال
آلمان را تشکیل دهند.[۶][۷]

آلمان دارای نظام سیاسی جمهوری فدرال دموکراتیک پارلمانی بوده و دارای ۱۶ ایالت
است. این ایالت‌ها می‌توانند در برخی مسایل مستقل عمل کنند. آلمان هم اکنون یکی از
صنعتی‌ترین کشورهای جهان است و به عنوان ثروتمندترین عضو اتحادیه اروپا، موتور
اقتصادیِ حوزهٔ پولیِ یورو محسوب می‌شود. شهرهای بزرگ آلمان برلین، هامبورگ، مونیخ
و فرانکفورت می‌باشند.[۴]

آلمان در دو جنگ جهانی اول و دوم نقش گسترده‌ای داشت و در پی این دو جنگ خسارت‌های
زیادی را متحمل شد. پس از پایان جنگ با وام‌هایی که از کشورهای متفق گرفت، توانست
کشور را بازسازی کند. جمهوری فدرال آلمان هم‌اکنون یکی از اعضای سازمان ملل متحد،
ناتو، کشورهای گروه هشت و گروه پنج بوده و از بنیانگذاران اتحادیه اروپا است.[۸]

واژه دویچ (به آلمانی: Deutsch) دارای معنای اولیه متعلق به مردم بوده‌است.[۹] در
سدهٔ پانزدهم میلادی، نام رسمی حکومت این سرزمین، تویتونیکوم رگنوم (به لاتین:
Teutonicum Regnum) یعنی حکومت کشورهای آلمانی به وجود آمد. واژهٔ Deutschland از
همین نام گرفته شد.[۱۰] در زبان فارسی و نیز بسیاری دیگر از زبان‌ها از جمله
فرانسوی و اسپانیایی نام این کشور از قبیلهٔ آلامان‌ها که در گذشته‌های دور در این
کشور می‌زیسته‌اند برگرفته شده است.

آلمان در اروپای غربی و اروپای مرکزی قرار دارد و از شمال با کشور دانمارک، از شرق
با لهستان و جمهوری چک، از جنوب با اتریش و سوئیس، از جنوب غرب با فرانسه و
لوکزامبورگ و از شمال غرب با بلژیک و هلند مرز مشترک دارد. عرض این کشور بین مدار
۴۷ درجه شمالی و مدار ۵۵ درجه شمالی و طول آن بین نصف‌النهار ۵ درجه شرقی و
نصف‌النهار ۱۶ درجه شرقی واقع شده‌است. آلمان همچنین از جنوب با دریاچه کنستانس که
سومین دریاچهٔ بزرگ در اروپای مرکزی است، هم‌مرز است.[۱۱] قلمرو کنونی آلمان
۳۵۷٬۰۲۱ کیلومترمربع (۱۳۷٬۸۴۷ مایل‌مربع) را پوشش می‌دهد که شامل ۳۴۹٬۲۲۳
کیلومترمربع (۱۳۴٬۸۳۶ مایل‌مربع) خشکی و ۷٬۷۹۸ کیلومترمربع (۳٬۰۱۱ مایل‌مربع) آب
است. آلمان بعد از تجزیه در جنگ‌های جهانی اول و دوم، از نظر مساحت، هفتمین کشور
بزرگ اروپا و ۶۲مین کشور بزرگ جهان است.[۱۲]

این کشور دارای ۱۶ ایالت است. بزرگترین ایالت بایرن یا باواریا در جنوب و کوچک‌ترین
برمن در شمال غربی است.[۱۳][۱۴]

آلمان ترکیبی از دشت و جنگل و کوه و ساحل و تعدادی جزیره و مجموعه‌ای از باتلاق‌ها
و دریاچه‌ها است. در شمال این کشور سرزمین‌های پست قرار دارند که سواحل آن سدبندی
شده‌است. دشت‌های پست شمالی به دشت‌های مرکز آلمان وصل می‌شوند. بزرگترین دشت‌های
آلمان دشت‌های راین بالا، وستفالن و دشت‌های منطقه لایپزیگ هستند. در شمال آلمان
تعداد زیادی برکه و دریاچه یافت می‌شود.[۱۵]

در قلب آلمان رشته‌کوه‌های مرکزی قرار دارند، این رشته‌کوه‌ها شمال و جنوب آلمان را
از هم جدا می‌کنند. کوه‌های هارتس، ارتس، فیشتل، هونسروک و جنگل‌های باواریا از
شمال به جنوب کشیده شده‌اند. بلندترین کوه آلمان تسوگ اشپیتسه، در قسمت آلمانی
رشته‌کوه آلپ در جنوب این کشور با ارتفاع ۲۹۶۲ متر است.[۱۶]

جمهوری فدرال آلمان مرکز قارهٔ اروپا قرار دارد. آن ۳۵۷۱۲۱٫۴۱ کیلومتر مربع است.
مرزهای زمینی این کشور در حدود ۳۷۵۷ کیلومتر است. همسایگان آلمان در شمال دانمارک،
در غرب بلژیک و هلند، در جنوب لوگزامبورگ، سوئیس، اتریش و فرانسه و در شرق لهستان و
جمهوری چک هستند. دریای شمال و دریای بالتیک راه‌های آلمان به آب‌های آزاد هستند.
سواحل آبی این کشور با این دو دریا حدود ۲۳۸۹ کیلومتر است. طولانی‌ترین رودهای
آلمان راین با ۸۵۶ کیلومتر، الب ۷۰۰ کیلومتر و دانوب ۶۴۷ کیلومتر هستند. آب‌وهوای
آلمان معتدل اقیانوس اطلس و قاره‌ای است. بادهای غالب بر آلمان از سمت غرب می‌وزند.

از نظر وضعیت جغرافیایی آلمان از دریای شمال و بالتیک تا رشته‌کوه‌های آلپ در جنوب
به پنج ناحیه بزرگ تقسیم می‌شوند، سرزمین‌های پست در شمال، رشته‌کوه‌های میانه،
دامنه‌های کم‌ارتفاع کوه‌های میانه در جنوب غربی، دامنه‌های کوه‌های آلپ، کوه‌های
آلپ در باواریا. آلمان به طور سنتی پس از جنگ به دو بخش آلمان شرقی و آلمان غربی
تقسیم می‌شود. البته پس از برچیده شدن دیوار برلین به قسمت شرقی به طور رسمی
ایالت‌های تازه و به قسمت‌های غربی ایالت‌های قدیمی می‌گویند.[۸]

به نقل از ادارهٔ فدرال آمار آلمان، بر اساس سرشماری سراسری که در سال ۲۰۱۱ انجام
شده‌است، جمعیت این کشور حدود ۸۰٫۲ میلیون نفر است. از این تعداد، حدود ۷۴ میلیون
(۹۲٫۳٪) دارای ملیت آلمانی هستند و حدود ۶٫۲ میلیون (۷٫۷٪) باقی‌مانده را اتباع
خارجی تشکیل می‌دهند. نوردراین وستفالن با حدود ۱۷ میلیون پر جمعیت‌ترین ایالت
آلمان است، پس از آن ایالت‌های بایرن و بادن-وورتمبرگ به ترتیب با ۱۲ و ۱۰ میلیون
جمعیت قرار دارند. ایالت‌های برمن و زارلند کم‌جمعیت‌ترین ایالت‌های آلمان
هستند.[۱۷]

بالاترین میزان حضور اتباع خارجی در ایالت‌های هامبورگ، هسن، برلین و بادن-وورتمبرگ
است. اتباع خارجی در ایالت‌های جدید کمتر از ۲ درصد جمعیت را تشکیل می‌دهند. حدود
۱۹٪ جمعیت آلمان، از خانواده‌های مهاجر هستند یا خود مهاجر بوده‌اند. هامبورگ
بالاترین میزان مهاجران را به خود اختصاص داده‌است. جمعیت مهاجران این ایالت به
نسبت کل جمعیت حدود ۳۰٪ است. جامعهٔ مهاجر آلمان از ۱۷٫۹٪ از ترکتباران، ۱۳٫۱٪
لهستانی‌ها، ۸٫۷٪ روس‌ها، ۸٫۲ قزاق‌ها و ۵٫۳٪ ایتالیایی‌تباران تشکیل شده‌است.[۱۷]

حدود ۴۰ میلیون نفر از جمعیت مشغول به کار هستند، از این تعداد ۵۳٫۲ درصد مرد و
۴۶٫۸ درصد را زنان تشکیل می‌دهند. تقریباً ۲٫۱ میلیون نفر نیز در آلمان فاقد کار
هستند که نرخ بیکاری بین این افراد (۱۵–۶۴ ساله) ۵٫۱٪ تا ٪ ۶٫۴ می‌باشد.[۱۸]

۴۱ میلیون از جمعیت آلمان را زنان و ۳۹ میلیون باقی‌مانده را مردان تشکیل می‌دهند.
حدود ۱۸ میلیون ازدواج در آلمان ثبت شده‌است. جمعیت زیر ۱۸ ساله‌های آلمان حدود
۱۵٫۷٪ کل جمعیت را تشکیل می‌دهد. ۱۴٫۱٪ جامعهٔ آلمان ۱۸–۲۹ سال سن دارند. ۲۸٫۲٪
جمعیت ۳۰–۴۹ ساله هستند. ۵۰–۶۴ ساله‌های این کشور ۲۰٫۸٪ جامعه را تشکیل می‌دهند و
۲۱٫۲٪ درصد جمعیت نیز بالای ۶۵ سال سن دارند.[۱۹]

زبان رسمی کشور آلمان، زبان آلمانی است.[۲۰] حدود ۹۵٪ مردم این کشور به این زبان
گویش می‌کنند. دو گویش اصلی این زبان، آلمانی معیار و زبان آلمانی پایین است. زبان
تلویزیون‌های رسمی و همچنین زبانی که به مهاجرین آموزش داده می‌شود، زبان آلمانی
بالا است. بیش‌تر گویش‌وران آلمانی بالا در جنوب و آلمانی پایین در شمال آلمان
زندگی می‌کنند. در عین حال زبان‌های اقلیت، دانمارکی ۰٫۰۶٪، فریسی ۰٫۰۱٪، رومی
۰٫۰۸٪ و سوربی توسط ۰٫۰۹٪ جمعیت نیز در آلمان استفاده می‌شوند.[۲۱][۲۲] بزرگترین
گروه زبانی که توسط مهاجران صحبت می‌شود، زبان ترکی است با ۱٫۸٪ جمعیت و زبان کردی
با ۰٫۳٪ جمعیت.[۲۲]

ژرمن‌ها در دوران باستان آمیزه ناهمگونی از قبایل بودند که اروپا را در محدوده میان
رودخانه‌های راین و ویستولا و میان رود دانوب و دریای شمال و دریای بالتیک اشغال
می‌کردند. رومیان برای شناسایی این اقوام صفت گرمانوس را به کار می‌بردند.[۲۳] با
تصرف سرزمین گل (۵۱ قبل از میلاد) در غرب اروپا توسط ژولیوس سزار امپراتور وقت روم،
جنگ‌های میان ژرمن‌ها و رومیان در کرانه‌های رود راین برای اولین بار به وقوع
پیوست. این جنگ‌ها در آغاز با پیروزی نیروهای رومی همراه بود ولی نیروهای رومی هرگز
درصدد اشغال دایمی مناطق آنسوی رود راین برنیامدند و این رودخانه همواره از سوی
رومیان به عنوان مرز ایده‌آل امپراتوری روم و ژرمن‌ها شناخته می‌شد.[۲۴]

فرانک‌ها دیگر ژرمن‌هایی بودند که از گرمانیا به سوی غرب روانه شدند. فرانک‌ها با
شکاندن رومیان، در سرزمین گل، حکومت اشان را پایه نهادند، به مسیحیت گرویدند و این
سرزمین را پایگاه تاخت و تازهای پسین شان به سرزمین‌های خاوری و دل امپراتوری روم
کردند. در شمال نیز فرانک‌ها، دیگر قبایل ژرمن را فرمانبردار خود کردند و رفته رفته
امپراتوری برزگی را به هم آوردند که مهار همهٔ اروپای باختری مگر شبه جزیره ایبری
را در دست داشت. اوج اقتدار امپراتوری فرانک در روزگار شارلمانی بود. او توانست
شمال ایتالیا، از جمله رم را به قلمرو اش بیفزاید. پس از ورود اش به رم، پاپ او را
امپراتور روم لقب داد. پس از شارلمان بنا بر سنت ژرمنان، قلمرو اش میان پسران اش
بخش شد. سرانجام با تجزیه شدن امپراتوری شارلمانی، در نواحی شرقی قلمرو آن،
امپراتوری قرون وسطایی آلمان شکل گرفت.[۲۶]

پس از آن دروان پادشاهی مقدس روم بود که در زمان پادشاهی اوتوی اول معروف به اوتوی
کبیر، که از سال ۹۳۶ میلادی آغاز شد؛ با تأسیس امپراتوری جدیدی، بر وحدت آلمان‌ها
افزوده گشت؛ و آلمان به صورت یکی از مطرح‌ترین قدرت‌های اروپایی درآمد.[۲۶]
اختلافات امپراتوری آلمان با مقام پاپ که از زمان هنری سوم و هنری چهارم بروز کرده
بود، منجر به قطع روابط با پاپ در زمان پادشاهی شارل چهارم شد. همزمان اصلاحات
مذهبی مارتین لوتر، مذهب پروتستان را به وجود آورد و اتحادیه پروتستان‌ها به سال
۱۶۰۸ تشکیل شد.[۲۶] جنگ‌های ۳۰ ساله که سراسر اروپا را فراگرفت(۱۶۱۸ تا ۱۶۴۸) موجب
شد در داخل سرزمین آلمان دو دولت نیرومند اتریش و پروس به وجود آمد.[۲۶]

سازماندهی دولتی بر پایهٔ قانون اساسی است. در رأس دولت رئیس جمهور قرار دارد که
نقش وی نمادین است. رئیس حکومت صدراعظم است. وی تعیین‌کنندهٔ سیاست حکومتی است.[۲۷]

اعلامیه جهانی حقوق بشر رکن جدایی‌ناپذیر قانون اساسی آلمان است. ماده ۲۰ قانون
اساسی نظام سیاسی، آلمان را با مشخصه‌های دموکراتیک بودن، اجتماعی بودن، مبتنی بر
قانون بودن و فدرال بودن معرفی می‌کند.[۲۷] قانون اساسی آلمان با باور به
سکولاریسم، هرگونه دخالت نهادهای مذهبی در حکومت را منع می‌کند.[۲۸]

بوندس‌تاگ صدراعظم را برمی‌گزیند. وی را پیش از انتخابات مجلس فقط می‌توان با «رأی
عدم اعتماد سازنده» برانداخت. منظور از سازنده این است که مجلس باید جانشینی برای
او داشته باشد و تا زمانی که مشخص نباشد چه کسی به جای او می‌نشیند، نمی‌توان او را
برکنار کرد. حکومت یا به اصطلاحی دیگر کابینه تشکیل شده‌است از صدر اعظم و وزیران.
صدراعظم لزوماً عضو مجلس است، وزیران معمولاً از دل مجلس در می‌آیند، اما حتماً
لازم نیست چنین باشد. صدراعظم در عمل قدرتمندترین مقام سیاسی است اما مقام تشریفاتی
آن پس از رئیس جمهور و رئیس بوندس‌تاگ قرار دارد.

آلمان دارای شانزده ایالت می‌باشد. هر ایالت دارای یک دولت و قانون اساسی و تا حد
زیادی خود مختار و بر اساس سازمان داخلی خود مدیریت می‌شود. مساحت و جمعیت بخش‌های
ایالت‌ها متفاوت است، مخصوصاً بین شهرها و سرزمین‌های بزرگ هر ایالت. برای مناطق
اداری پنج دولت محلی وجود دارد، یعنی بادن-وورتمبرگ، بارین، هسه، نوردراین-وستفالن
و ساکسونی شامل ۲۲ عدد دولت محلی می‌باشند. از سال ۲۰۰۹ آلمان ۴۰۳ منطقه می‌باشد،
این مناطق شامل ۳۰۱ منطقه روستایی و ۱۰۲ منطقه شهری می‌باشد. ایالت‌های آلمان به
صورت زیر می‌باشد:

امر سیاسی در آلمان در سطوح کشوری و ایالتی و تا حدی کمتر در سطح امور شهری از طریق
حزبها و با جانبداری حزبی پیش برده می‌شود. ادعای پیشبرد سیاست غیرحزبی یا فراحزبی
در آلمان بی‌معنا و حتی فریبکارانه جلوه می‌کند. علاوه بر احزاب، مردم می‌توانند
خواسته‌های سیاسی خود را از طریق انواع و اقسام تشکلهای پایدار یا موقتی پیش برند.
مردم آلمان اهل تشکل هستند. به ندرت خواسته‌ای وجود دارد که برای پیشبرد آن تشکلی
پدید نیاید.[نیازمند منبع]

امور و مسائل سیاسی در آلمان در سطوح کشوری و ایالتی و تا حدی کمتر در سطح امور
شهری از طریق حزبها و با جانبداری حزبی پیش برده می‌شود. ادعای پیشبرد سیاست
غیرحزبی یا فراحزبی در آلمان بی‌معنا و حتی فریبکارانه جلوه می‌کند.[۲۷]

تعداد کثیری هم حزب‌های کوچک وجود دارند که به ندرت می‌توانند به مجلس راه یابند،
زیرا برای ورود به مجلس در هردو سطح ایالتی و کشوری باید ۵ درصد آرا را به دست
آورد.[۲۷]

آلمان در سیاست خارجی بازیگر تنها نیست. سیاست آن تقویت بلوکی است که «غرب» خوانده
می‌شود. آلمان در این بلوک سیاست خود را پیش می‌برد. یک وجه اصلی سیاست خارجی آلمان
فعالیت آن در صحنهٔ اروپا و جهان در چارچوب اتحادیهٔ اروپاست. آلمان نزدیکی ویژه‌ای
با فرانسه دارد. همکاری و همراهی با ایالات متحده آمریکا رکن دیگری از سیاست خارجی
آلمان فدرال است. آلمان با اسراییل روابط دوستانهٔ ویژه‌ای دارد و تقویت مناسبات با
کشورهای عربی را نیز همواره جزو اولویتهای سیاسی خود قرار داده‌است. در سرتاسر جهان
مبنای اعلام‌شده سیاست خارجی آلمان تحکیم صلح، گسترش روابط مودت‌آمیز و کمک به رشد
اقتصادی خاصه در جهان سوم است. در سالهای اخیر حقوق بشر به یک مفهوم راهنمای عمدهٔ
در سیاست خارجی آلمان بدل شده‌است.

در سایت سفارت آلمان در تهران روابط آلمان و ایران چنین توصیف شده‌است: «ایران و
آلمان به تاریخی طولانی در روابط سیاسی خود می‌نگرند که تا به اوایل قرن هفدهم
می‌رسد. در سال ۱۸۸۵ اولین نمایندگان سیاسی بین ایران و در آن زمان امپراتوری آلمان
اعزام شدند. روابط دیپلماتیک بین ایران و جمهوری فدرال آلمان از سال ۱۹۵۲ وجود
دارد. این روابط در سال‌های گذشته خالی از تشنج نبوده. به عنوان مثال اعلام رأی
دادگاه معروف به میکونوس در آوریل ۱۹۹۷ بحرانی طولانی را به دنبال داشت. با سفر
موفقیت آمیز ریاست جمهوری اسلامی ایران، آقای خاتمی به آلمان در ژوئن ۲۰۰۰ زیربنایی
استوار برای روابط دو کشور گذاشته شد. اخیراً در کنار روابط بازرگانی و فرهنگی،
مسئله حقوق بشر و به ویژه نگرانی جامعه بین‌المللی در ارتباط با برنامه هسته‌ای
ایران درکانون روابط قرار گرفته‌است.»

در سایت سفارت جمهوری اسلامی ایران در برلین روابط ایران و آلمان چنین توصیف
شده‌است: «جمهوری اسلامی ایران و جمهوری فدرال آلمان از دیرباز دارای روابطی خوب و
سنتی بوده‌اند. روابط ایران و آلمان که از سابقه‌ای پانصد ساله برخوردار است متکی
به خواست و تمایل ملتهای آنهاست که در دورانهای مختلف نظر به ملاحظات امنیتی و
منافع مشترک آنها بوده‌است. از نظر تاریخی مجموعه‌ای از ملاحظات و عوامل سیاسی،
اقتصادی ـ بازرگانی و فرهنگی باعث نزدیکی دو کشور به هم بوده‌است. تاریخ دوکشور
فراز و نشیب‌های زیادی داشته و مناسبات دوجانبه را در دورانهای مختلف تحت تأثیر
قرار داده‌است.»

آلمان دارای یک بازار اقتصادی اجتماعی با نیروی کار مجرب، موجودی سرمایه بزرگ، سطح
پایین فساد، و سطح بالا از نوآوری است. آلمان بزرگ‌ترین اقتصاد ملی در اروپاست و هم
چنین جزو چهار تولیدکننده بزرگ در سال ۲۰۰۹ است. بخش خدمات ۷۱٪ از کل تولید ناخالص
داخلی، صنعت ۲۸٪ و کشاورزی ۱٪ است. به طور متوسط نرخ بیکاری در ماه مه در آلمان
۶٫۷٪ بوده‌است. عرضه نیروی کار نیز با کمبود روبرو بوده‌است و تعداد زیادی «کارگر
مهمان» (گاست آربایتر "Gastarbeiter") بویژه از ترکیه و یوگسلاوی سابق به کار گرفته
شده‌اند. از ۱۹۹۰ کمبود نیروی کار در غرب کشور با مهاجرت از شرق، جمهوری دموکراتیک
آلمان سابق، نیز مواجه شده‌است. با این حال نرخ متوسط بیکاری در این کشور با افراد
نیمه کار به دنبال کار تمام وقت گرفته شده‌است. نرخ بیکاری غیررسمی در این کشور در
سال ۲۰۱۱ ۵٫۷٪ بوده‌است.

کشور آلمان در اتحادیه اروپا قانون تعیین می‌کند و آلمان مدافع سیاسی و اقتصادی
اتحادیه اروپا است. آلمان سیاست‌های تجاری خود را به طور فزاینده‌ای در موافقت نامه
اتحادیه اروپا تأیید می‌کند. آلمان واحد پولی مشترک اروپا، یورو را از ۱ ژانویه سال
۲۰۰۲ معرفی کرده‌است. سیاست‌های پولی آلمان را اعضای بانک مرکزی اروپا تعیین
می‌کنند. دو دهه پس از اتحاد دو آلمان، استانداردهای زندگی و درآمد سرانه به طور
قابل ملاحظه بالا رفته‌است. نوسازی و یکپارچه سازی اقتصاد شرق آلمان یک فرایند
طولانی مدت است که تا سال ۲۰۱۹ به طول می‌انجامد، با انتقال سالانه از غرب به شرق
بالغ به حدود ۸۰ میلیارد دلار برنامه‌ریزی شده‌است. در ژانویه ۲۰۰۹ دولت آلمان
تصویب طرح محرک اقتصاد ۵۰ میلیارد یورو برای محافظت بخش‌های مختلف از رکود و متعاقب
آن افزایش بیکاری است.

از بین ۵۰۰ شرکت بزرگ دنیا «از لحاظ سرمایه» ۳۷تای آنها در آلمان می‌باشد. ده شرکت
برتر به ترتیب: دایملر، فولکس واگن، آلیانتس «سودده‌ترین»، زیمنس، دویچه بانک «دوم
در سودده»، ا.آن، دویچه پست، دویچه تلکوم، مترو و ب آ اس اف است. در این میان
بیشترین تعداد کارمند برای دویچه پست و بوش است. از برندهای معروف آلمان می‌توان به
مرسدس بنز، ب ام و، آدیداس، پورشه، فولکس واگن و نیوآ اشاره کرد. آلمان برای
شرکت‌های کوچک و متوسط تخصصی خود را به رسمیت شناخته شده‌است. حدود ۱۰۰۰ عدد از این
نوع شرکت‌ها، رهبران بازار جهانی در بخش خود هستند و دارای برچسب قهرمان پنهان
(واضح نیست برای عموم) هستند.

آلمان به دلیل وجود در مرکزاروپا، قطب حمل و نقل اروپا به حساب می‌آید. آلمان دارای
حمل و نقل متراکم و شبکه‌ای مدرن است و در شبکه بزرگراهی و اتوبانی از نظر مقدار و
طول رتبه سوم در جهان را داراست. این کشور دارای خط راه‌آهن پرسرعت است. قطارهای
سریع‌السیر در آلمان خدمات عمده‌ای را به شهروندان شهرستان‌ها می‌دهند و بعضی از با
سرعتی حدود ۳۰۰ کیلومتر در ساعت حرکت می‌کنند. بزرگترین فرودگاه آلمان فرودگاه
فرانکفورت است که سومین فرودگاه بزرگ اروپا و مرکز اصلی فعالیت لوفت‌هانزا می‌باشد؛
در حالی که فرودگاه برلین تگل و فرودگاه دوسلدورف مراکز فعالیت ایر برلین هستند.
عمده فرودگاه‌های دیگر عبارتند از فرودگاه هامبورگ، فرودگاه کلن/بن، و فرودگاه
اشتوتگارت.

آلمان بجز زغال سنگ معادن نسبتاً کوچک سنگ آهن، بوکسیت، سنگ مس، نیکل، قلع، نقره،
پتاس و نمک ذخایر طبیعی نسبتاً کمی دارد و شدیداً به واردات مواد اولیه متکی است.
در آلمان صنایع زیادی فعالند، صنایعی چون الکتریکی، مکانیکی، مواد شیمیایی،
منسوجات، غذایی و وسایل نقلیه. از آغاز دهه ۱۹۸۰ رشد کلانی در صنایع تکنولوژی
پیشرفته روی داده‌است. کارخانه‌های اتومبیل‌سازی بنز، بی. ام؛ و و فولکس واگن
محصولات خود را در تمام دنیا عرضه می‌کنند. مهمترین صادرات این کشور وسایل نقلیه
موتوری و وسایل الکتریکی است.

تعداد افراد شاغل در صنایع خدماتی نزدیک به دو برابر کارکنان صنعت تولیدی است.
بانکداری و امور مالی از منابع مهم درآمد ارز خارجی است و شهر فرانکفورت یکی از
مراکز اصلی امور مالی و تجاری در جهان و مقر بانک مرکزی اروپاست.

اتحاد دو آلمان در اکتبر ۱۹۹۰ چالش بزرگی را در پیش روی اقتصاد این کشور قرار داد.
در گذشته جمهوری دموکراتیک آلمان دارای موفقترین اقتصاد در بین کشورهای عضو شورای
تعاون اقتصادی کمکان بود، ولی بر حسب میزان و کیفیت تولید محصولات، و سطح زندگی
مردم کمتر از آلمان غربی سابق توسعه یافته بود. کیفیت زندگی در نیمه غربی آلمان
همچنان بالاتر از نیمه شرقی آن است. در سال ۲۰۰۸ آلمان ششمین کشور مصرف‌کننده انرژی
بود، که حدود ۶۰ درصد از انرژی اولیه آن از خارج وارد می‌شد. سیاست دولت آلمان
ترویج حفاظت از انرژی و استفاده از انرژی‌های تجدید پذیر است. دولت آلمان قصد دارد
تا کشور از منابع تجدید شونده تا سال ۲۰۵۰ استفاده کنند. در سال ۲۰۱۰ درصد استفاده
انرژی‌ها در کشور آلمان به صورت زیر بوده‌است: زغال سنگ (۲۲٫۹٪)، گاز طبیعی
(۲۱٫۸٪)، انرژی هسته‌ای (۱۰٫۸). ، برق آبی و باد(۱٫۵٪)، و دیگر منابع تجدید
پذیر(۷٫۹٪). در سال ۲۰۰۰، دولت و صنعت برق هسته‌ای، توافق کردند برای فازی از
نیروگاه‌های هسته‌ای سال ۲۰۲۱. آلمان متعهد است به پروتکل کیوتو و چند معاهدات دیگر
ترویج تنوع زیستی، استانداردهای گسیل کم، بازیافت و استفاده از انرژی تجدید پذیر و
پشتیبانی از توسعه پایدار در سطح جهانی است. دولت آلمان کاهش گسترده فعالیت‌های
انتشار و تولید گازهای گلخانه‌ای را آغاز کرده‌است. با این وجود این کشور بالاترین
میزان انتشار گازهای گلخانه‌ای در اتحادیه اروپا تا سال ۲۰۱۰ را دارا بوده است.
مطابق گزارش ACEEE، آلمان در سال ۲۰۱۴ از نظر بهره‌وری انرژی در جایگاه نخست جهان
قرار داشته است.[۳۰]

دستاوردهای آلمان در زمینه علم بسیار مهم و چشمگیر بوده است به طوری که اساس اقتصاد
کشور را بنا کرده است. جایزه نوبل تا سال ۲۰۱۰ به ۱۰۳ آلمانی رسیده است که پس از
آمریکا و بریتانیا در رده سوم برندگان قرار دارد. دانشمندان آلمانی موفق به دریافت
جوایز متعددی شده‌اند که این جوایز بیشتر در زمینهٔ پزشکی، فیزیک و شیمی هستند.

در نجوم یوهانس کپلر با کشف قوانین سه‌گانه کپلر علم نجوم را متحول کرد. کارهای
آلبرت انیشتین وماکس پلانک پایه‌گذار فیزیک کوانتوم هستند که بعدها توسط دو آلمانی
دیگر به نام‌های ورنر هایزنبرگ و ماکس بورن پیشرفت کرد. ویلهلم رونتگن موفق به کشف
اشعه ایکس شد و نخستین کسی بود که جایزه نوبل فیزیک را در سال ۱۹۰۱ به دست آورد.
اتو هان به عنوان پیشگام در پرتوزایی در سال ۱۹۳۸ موفق به کشف شکاف هسته‌ای شد. در
زیست‌شناسی، رابرت کخ و فردیناند کوهن میکروبیولوژی را توسعه دادند. تعداد بیشماری
از درخشانترین ریاضی دانان تاریخ مانند کارل فردریش گاوس، داوید هیلبرت، برنهارت
ریمان ،گوتفرید لایبنیتس و فلیکس کلاین در آلمان متولد شده‌اند.

مخترعان و مهندسانی مانند هانس گایگر، رودولف دیزل و کارل بنز خدمات مهمی به صنعت
خودروسازی داشته‌اند و یا کنراد تسوزه که مخترع نخستین رایانه دیجیتال
الکترومکانیکی است. ورنر فون براون موفق به ساخت اولین وی-۲ موشک بالستیک فضا پیما
شد که بعدها نظریات او در ناسا برای پروژه سفر به ماه استفاده شد.

کارهای ارزشمند هاینریش هرتز کاشف تابش الکترومغناطیسی نیز از خدمات بی مانند
دانشمندان آلمانی در زمینه مهندسی برق بوده است که به اختراع رادیو انجامید.

در حال حاضر انجمن فیزیک آلمان بزرگترین انجمن فیزیک در دنیاست و مرکز پژوهش دسی که
بزرگترین و پیچیده‌ترین شتابدهنده دنیا در زمان تأسیس خود بود در هامبورگ، آلمان
قرار دارند.

تیم ملی فوتبال این کشور ۴ بار قهرمان جام جهانی شده و چهار بار در این مسابقات به
مقام دوم دست یافته است. آلمان همچنین ۳ بار قهرمان اروپا شده و تنها دروازه‌بان
تاریخ که توپ طلای بهترین بازیکن رقابت‌های جام جهانی (۲۰۰۲) را گرفته الیور کان از
آلمان بوده است. لقب از اسارت تا قهرمان مربوط به فریتز والتر، فوتبالیست افسانه‌ای
این کشور بود.

باشگاه فوتبال بایرن مونیخ و باشگاه فوتبال بروسیا دورتموند از دو تیم مشهور این
کشور در سطح جهانی هستند که طی سالیانی است که در رقابت‌های معتبر بوندس لیگا، جام
حذفی آلمان، سوپر جام فوتبال آلمان و نیز در آخرین بار در قالب رقابت‌های لیگ
قهرمانان اروپا به مصاف هم رفته‌اند. از دیدار این دو تیم به نام کلاسیک آلمان یا
دِر کلاسیکر یاد می‌شود. موفق‌ترین راننده در مسابقات اتومبیل رانی، میشائیل شوماخر
با ۷ قهرمانی جهانی است.



https://fa.wikipedia.org/wiki/%DA%AF%D9%88%DA%AF%D9%88%D8%B4

فائقه آتشین با نام هنری گوگوش (زادهٔ ۱۳۲۹ خورشیدی در تهران)[۳] خواننده و
هنرپیشهٔ مشهور ایرانی است. وی از محبوب‌ترین خوانندگان تاریخ موسیقی ایران به شمار
رفته و در سایر کشورهای آسیای میانه و خاورمیانه نیز دوستداران بسیاری دارد.[۴][۵]

در سالهای دههٔ هفتاد میلادی و پیش از انقلاب ایران وی را «شاه‌ماهی موسیقی ایران»
می‌نامیدند.[۶] این لقب بعد از بازگشت وی به آمریکا دوباره بر سر زبان‌ها افتاد و
در تبلیغات رادیو تلویزیونی تور بازگشت از این نام بسیار استفاده شد. بهترین آلبوم
گوگوش در سال‌های اخیر حجم سبز نام دارد که همکاری دوباره گوگوش با ترانه‌سرای بزرگ
اردلان سرفراز بود.

فائقه آتشین در تهران زاده شد. خانوادهٔ وی اصالتاً از آذربایجانی‌هایی بودند که از
آذربایجان شوروی به ایران مهاجرت کرده‌بودند.[۷][۸] پدر و مادر گوگوش هنگامی که وی
۲ سال داشت از یکدیگر جدا شدند.

گوگوش نامی ارمنی برای پسران است. در کودکی دایه ارمنی اش او را با این نام صدا
می‌کرد و بعدها این نام را به عنوان نام هنری‌اش برگزید.[۹][۱۰] اما عده‌ای
می‌گویند این نام را از پسر همسایه ارمنی خود گرفته است؛ البته عشق کودکی وی نیز در
این امر بی تأثیر نبوده است. اما آن طور که گوگوش در مصاحبهٔ مفصل خود با خانم هما
احسان توضیح داده، این اسم را پدرش برای وی انتخاب کرده، اما ادارهٔ ثبت احوال به
علت عجیب بودن این اسم از ثبت آن در شناسنامهٔ نوزاد خودداری می‌کند و از پدر وی
می‌خواهد که یک اسم ایرانی یا عربی برای وی انتخاب نماید که در نهایت پدر وی نام
فائقه را برای نوزاد برمی‌گزیند. اما در خانه و به طور کلی مکان‌های غیررسمی از
همان کودکی وی را گوگوش صدا می‌زنند.[۱۱]

او از همان کودکی به همراه پدرش که یک شومن بود، خوانندگی و بازی در فیلم را آغاز
نمود و نخستین تجربه هنرپیشگی او در سن هفت سالگی بود. گوگوش بعدها در فیلم‌هایی
چون «پرتگاه مخوف» (۱۹۶۳ میلادی)، «شیطون بلا» (۱۹۶۵) و «پنجره» (۱۹۷۰) ظاهر شد.
ترانه‌های او که توسط آهنگ‌سازانی چون واروژان و حسن شماعی‌زاده نوشته‌شده و شعرهای
شهیار قنبری در آن به کار رفته بود، برای او موفقیت بزرگی پدیدآورد. تا حدی که سایر
خوانندگان پاپ زن ایرانی به تقلید از سبک او پرداختند. سبک او در دهه هفتاد میلادی،
در اوج شهرتش به عنوان خواننده و هنرپیشه، الگوی زنان ایرانی واقع شد که به‌جز گوش
سپردن به ترانه‌های او، از سبک پوشیدن جامه، مینی‌ژوپ و مدل موی کوتاه او معروف به
مدل گوگوشی تقلید می‌نمودند؛ و در حال حاضر نیز اکثر مدل‌های قدیمی به نام وی ثبت
شده است.[۳]

آهنگ هجرت با شعر شهیار قنبری و با آهنگسازی و تنظیم ناصر چشم آذر که قرار بود،
حسین اهنیان مقدم ملقب به افشین مقدم این ترانه را اجرا کند اما به دلیل تصادف فوت
می‌کند، و گوگوش این ترانه را اجرا می‌کند. به گفته عده‌ای از موسیقی دانان این
آهنگ یکی از شاهکارهای موسیقی ایرانیست.

گوگوش از جمله هنرمندانی بود که به جشن تولّد ولیعهد، رضا پهلوی دعوت شد و در آن
جشن، اجرای برنامه زنده داشت.[۱۲] همچنین وی در سال ۱۹۷۶ در جریان جنگ ظفار به عمان
رفت و برای سربازان ایرانی برنامه اجرا کرد.[۱۳]

او پس از انقلاب به دادگاه‌های انقلاب اسلامی احضار شد.[۱۴] با وقوع انقلاب ایران
در سال ۱۳۵۷ و برپایی نظام جمهوری اسلامی، موسیقی پاپ و آوازخوانی زنان در محافل
عمومی ممنوع اعلام شد. با وجود آن‌که اکثر هنرمندان ایرانی، مهاجرت از ایران را
انتخاب کردند؛ گوگوش که به هنگام وقوع انقلاب در ایالات متحده به سر می‌برد، به
ایران بازگشت؛ و گوشه‌گیری در پیش گرفت.[۳]

با وجود حاکمیت نظام اسلامی بر ایران، ترانه‌ها و موزیک ویدیوهای گوگوش به وفور و
سهولت در ایران یافت می‌شد و گوگوش هم‌چنان طرفداران بیشتری را جذب می‌کرد. با
انتخاب محمد خاتمی به عنوان رئیس‌جمهور ایران در سال ۱۳۷۶ بسیاری از محدودیت‌های
پیشین برداشته شد. به برخی از زنان (گوگوش میان آنان نبود) اجازه داده شد تا در
محافلی که همهٔ حضار، زن باشند به اجرای برنامه بپردازند. اگرچه پخش و توزیع موسیقی
پاپ هم‌چنان ممنوع بود، ولی مالکیت آن مشکلی نداشت.[۳]

گوگوش بعد از بیست و یک سال سکوت و گوشه‌گیری در ایران، در سال ۱۳۷۹ موفق به کسب
گذرنامه شد و با خروج از ایران فعالیت هنری خود را با ارائه آلبوم زرتشت که بخشی از
آن در ایران به صورت مخفیانه ضبط و در کانادا تکمیل و پخش شده بود، از سرگرفت و به
انجام سری کنسرت‌های بازگشت پرداخت که با استقبال بی‌نظیر ایرانیان و فارسی‌زبانان
خارج از ایران مواجه شد.

وی در سال ۱۳۸۳ آلبوم آخرین خبر و در سال ۱۳۸۵ آلبوم مانیفست را منتشر کرد که مورد
استقبال شدید دوستداران وی قرار گرفت. او بعد از ۲ سال سکوت مجدد، تور سال ۲۰۰۵
آمریکا را آغاز کرد که اولین کنسرت آن در تاریخ ۱۷ سپتامبر در فروم لس‌آنجلس اجرا
شد.

گوگوش تقریباً هر سال در شهر دبی، امارات کنسرت برگزار می‌کند. قیمت بلیط کنسرت‌های
او از ۳۵۰ تا ۲٬۰۰۰ درهم (از ۹۵ تا ۵۴۰ هزار تومان)[۱۵] است که باعث شده که
کنسرت‌هایش از گران‌ترین کنسرت‌های اجرا شده در دبی به حساب آید. هواداران بسیاری
از ایران و کشورهای فارسی‌زبان دیگر، تنها بخاطر دیدن اجرای زندهٔ گوگوش به دبی سفر
می‌کنند. [۱۶] تعداد تماشاچیان برخی از کنسرت‌های او در دبی، بیش ۱۲ هزار نفر
بوده‌است. [۱۷]

گوگوش همچنین در آخرین قسمت برنامه تلویزیونی آکادمی موسیقی گوگوش ۱۳۹۰، به اجرای
ترانهٔ «یه حرفایی» همراه با حاضرین پرداخت.



https://fa.wikipedia.org/wiki/%DA%AF%D9%84%D8%B4%DB%8C%D9%81%D8%AA%D9%87_%D9%81%D8%B1%D8%A7%D9%87%D8%A7%D9%86%DB%8C

گلشیفته فراهانی با نام شناسنامه‌ای «رهاورد فراهانی» (زاده ۱۹ تیر ۱۳۶۲ در تهران)
بازیگر و خواننده و نوازنده ایرانی ساکن فرانسه است.

وی بازی در سینما را در سال ۱۳۷۶ با فیلم درخت گلابی به کارگردانی داریوش مهرجویی
آغاز کرد. او همچنین در فیلم‌های دیگری چون زمانه، بوتیک''، اشک سرما، به نام پدر،
میم مثل مادر، گیس بریده، سنتوری و درباره الی به ایفای نقش پرداخت. او جوان‌ترین
بازیگری است که سیمرغ بلورین جشنواره فیلم فجر را دریافت کرده‌است. درخت گلابی
جایزه بهترین بازیگر نقش اول بخش بین‌الملل جشنواره فیلم فجر در سال ۱۳۷۶ را در سن
۱۴ سالگی برایش به ارمغان آورد.[۱] برای فیلم اشک سرما برنده تندیس بهترین بازیگر
نقش اول زن از هشتمین دوره جشن خانه سینما شد و برای فیلم بوتیک جایزه بهترین
بازیگر زن جشنواره بزرگ سه قاره (در نانت، فرانسه) را بدست آورد.

یک مشت دروغ اولین فیلم خارجی بود که او در آن به ایفای نقش پرداخت. در نخستین
پوستر رسمی این فیلم هالیوودی که از سوی کمپانی برادران وارنر منتشر شد، نام
گلشیفته فراهانی در فهرست بازیگران فیلم در مقام چهارم و به عنوان نخستین بازیگر زن
فیلم به چشم می‌خورد. لئوناردو دی کاپریو، راسل کرو و مارک استرانگ، بازیگرانی
هستند که نام‌هایشان پیش از فراهانی در پوستر فیلم قرار دارد.[۲]

جای اژدها به کارگردانی رولند جافه و خورشت آلو با مرغ به کارگردانی مرجان ساتراپی
و ونسان پارونو از دیگر فیلم‌های او در خارج از ایران هستند.[۳]

در مرداد سال ۱۳۸۷، خبر ممنوع‌الخروج شدن گلشیفته فراهانی به دنبال ایفای نقش وی در
فیلم مجموعه دروغ‌ها اعلام شد.[۴][۵] و بعد از مدتی خبری مبنی بر سفر او به آمریکا
در خبرگزاری‌ها پخش شد.[۶] او در تیزر فیلم مجموعه دروغ‌ها در کنار لئوناردو
دی‌کاپریو بدون حجاب دیده می‌شود.[۷][۸] وزارت فرهنگ و ارشاد اسلامی – که کنترل
فیلم‌ها را انجام می‌دهد – اعلام کرد که مسئول ممنوع‌الخروج کردن افراد نیست. در
همین حال، فراهانی بخاطر بازی در فیلم هالیوودی تذکر دریافت کرده بود. پس از این که
شایعه‌هایی مبنی بر پیش آمدن مشکلاتی برای وی در ایران رواج پیدا کرد، ریدلی اسکات
کارگردان فیلم تلاش کرد با تغییراتی در فیلمنامه شرایطی را بر اساس قوانین ایران
رعایت کند تا فیلم مشکلی برای فراهانی ایجاد نکند.[۹]

در تاریخ ۷ اکتبر ۲۰۰۸ میلادی، گل‌شیفته فراهانی در مصاحبه با روزنامه آمریکایی
دیلی‌نیوز گفت: «این فیلم برای من دردسرهای زیادی ایجاد کرد. گذرنامه من را توقیف
کردند و چندین بار از طرف وزارت اطلاعات بازجویی شدم. نهایتاً قاضی دادگاه انقلاب
اعلام کرد که باید ابتدا فیلم را ببیند تا نهایتاً حکم قضایی را برایم صادر
کند.»[۱۰]

جواد شمقدری، معاونت سینمایی وزارت ارشاد، در نشست مطبوعاتی خرداد ماه ۱۳۹۰،
دربارهٔ وضعیت گلشیفته فراهانی گفت:

به گفته فراهانی، در سال ۱۹۹۹ و در سال‌های ریاست جمهوری محمد خاتمی، او در حالی که
در ۱۶ سالگی در یکی از خیابان‌های تهران قدم می‌زده است مورد حمله فردی بنیادگرا
قرار می‌گیرد که به پشت وی اسید می‌پاشد. بر اثر این حادثه، بدن فراهانی سوخت و
شوکه شد.[۱۳]

گل‌شیفته، نخستین‌بار در برابر دوربین ژان موندینو، عکاس سرشناس فرانسوی و برای
مجله مادام فیگارو نیمه‌برهنه شد. هم‌چنین فیلم کوتاهی از او و پانزده بازیگر جوانِ
دیگر که نام‌شان برای نامزدی بخش «بهترین بازیگر مستعد» جایزه سزار مطرح شده‌بود،
منتشر شد که آن‌ها را در حال عریان‌شدن نشان می‌داد.[۱۵]

او بعدها گفت در آن ویدئوی جایزه سزار چیزی که به من گفتند این است که نما از بالای
سینه‌ام است، اما بعد دیدم که از زیر سینه گرفته‌اند.[۱۶]

خبر انتشار کلیپ و تصویر برهنه بازیگر بالیده در سال‌های پس از انقلاب ۵۷، در
شبکه‌های اجتماعی، سایت‌های خبری و وبلاگ‌های فارسی‌زبان، واکنش‌های گوناگونی را در
حمایت و یا اعتراض و محکومیت عریان‌شدنِ گل‌شیفته برانگیخت.[۱۷][۱۸][۱۹][۲۰]

مجله اگوئیست که یک مجله هنری فرانسوی است، در هفدهمین شماره خود تصاویری کاملاً
برهنه از گل‌شیفته فراهانی را منتشر کرد.[۲۱][۲۲] عکاس این مجموعه عکس‌ها پائولو
راورسی، عکاس سرشناس ایتالیایی مُد بود.[۲۲]

در سال ۲۰۱۰ و در شصت وسومین دوره جشنواره فیلم لوکارنو، گلشیفته فراهانی به عنوان
عضو هیئت داوران این جشنواره انتخاب شد.[۲۳]

فراهانی در سیزدهمین دوره جشنواره بین‌المللی فیلم مراکش در دسامبر ۲۰۱۳ جز هیئت
داوران بود.[۲۴]

گلشیفته فراهانی پس از خارج شدن از ایران در زمینهٔ خوانندگی نیز فعالیت کرد و
ترانه‌هایی نظیر سکوت، جستجوی سرنوشت و جز تو را اجرا کرد.[۲۷]

در آلبوم آخ از محسن نامجو، گلشیفته فراهانی در تنظیم، نواختن پیانو و همخوانی
همکاری نمود.[۲۸]

گلشیفته فراهانی در سال ۲۰۱۴ میلادی در نماهنگ (تک‌آهنگ) پولا (Pola) با خوانندگی
گروه فرانسوی جبرووکی ایفای نقش کرد.[۲۹]



https://fa.wikipedia.org/wiki/%D8%A7%D8%AD%D8%B3%D8%A7%D9%86_%D8%B9%D9%84%DB%8C%D8%AE%D8%A7%D9%86%DB%8C

احسان علیخانی (زادهٔ ۱۵ آبان ۱۳۵۸ در تهران) تهیه‌کننده، مجری تلویزیونی، دستیار
کارگردان و کارگردان اهل ایران است. او فارغ‌التحصیل رشته مدیریت بازرگانی از
دانشگاه تهران است. دو خواهر و یک برادر دارد و خودش فرزند آخر خانواده است. مادرش
پرستار بازنشسته است و به گفته خودش بهترین دوستش است. با دیدن اجرای جواد یحیوی به
کار اجرا علاقه‌مند شده. اولین برنامه زنده اش در سال ۱۳۸۰ بوده. او اجراهایی مانند
صبح آمد و ماه عسل و... را برعهده داشته است. او در دفتر یکی از فیلمسازان به عنوان
یکی از اعضای گروه صحنه و دستیار کارگردان فعالیتش را آغاز کرد، سپس به تلویزیون
وارد شد و به ساخت کارهای تبلیغاتی، تیزر سازی و مستند های کوتاه مشغول شد. اولین
بار در برنامه تلویزیونی «پسرهای ایرونی» به عنوان مجری، جلوی دوربین رفت و بعد از
اجرای برنامه «جزر و مد» با «ماه عسل» یک چهره شد.

علیخانی در جواب احمدی‌نژاد که گفته بود وسایل ضروری عید در سر کوچهٔ ما گران نیست،
مردم تهران می‌توانند بیایند و از محلهٔ ما خرید عید را انجام دهند، گفته بود گرانی
هست، مردم هم می‌بینند و نمی‌توانند از سر کوچهٔ شما خرید کنند و همین به توبیخ و
ممنوع‌الفعالیت شدن وی از تلویزیون انجامید.[۱][۲][۳][۴][۵] ولی پس از یک روز
شایعهٔ ممنوع‌التصویر شدن علیخانی تکذیب شد.[۶]

در تیرماه سال نود و چهار گمانه زنی‌هایی راجع به دستمزد پرداختی به احسان علیخانی
مطرح شد که خبر می‌داد او مبلغ یک میلیارد و دویست میلیون تومان را برای مجریگری
یک‌ماهه ویژه برنامه ماه عسل طلب کرده است. علاوه بر این، مبلغی بالغ بر دویست
میلیون تومان را برای حق آورندگی «تهیه کنندگی» دریافت کرده است. وی همچنین در یکی
از قسمت‌های این برنامه واکنش تندی به انتقادات اخیر نشان داد و اظهار داشت درآمد
فیلم برداری مجالس عروسی از یک تهیه کننده با سابقهٔ تلویزیون بیشتر است.[۷][۸] این
مسئله انتقادات زیادی را برانگیخت که چرا باید در شرایطی که بسیاری از مردم عامه
ایران با بحران اقتصادی مواجه‌اند و حتی قشر متوسط جامعه با ملاحظات اقتصادی
عدیده‌ای رو به رو هستند افرادی این چنین کسب ثروت کنند و حتی در برنامه‌هایی که
پیش از این رنگ و بویی دینی به خود گرفته و احساسات مردم را درگیر کرده به دنبال
کسب درآمدهای نا متعارف باشند.[۹] احسان علیخانی درنهایت در یکی دیگر از قسمت‌های
برنامهٔ ماه عسل در تاریخ ۱۲ تیرماه سال نود و چهار رقم مذکور را دانست و ادعا کرد
مبلغ دستمزد وی ۴۵ میلیون تومان می‌باشد. او همچنین اظهار داشت این مبلغ برای یک
سال تلاشش به منظور آماده‌سازی و تهیه سوژه و بررسی و فیلمبرداری برای ویژه نامهٔ
ماه عسل است.[۱۰][۱۱][۱۲][۱۳]



https://fa.wikipedia.org/wiki/%D8%B1%D9%88%D8%B2_%D9%82%D8%AF%D8%B3

روز قدس (نام رسمی در ایران: روز جهانی قدس)، مناسبتی رسمی در جمهوری اسلامی ایران
است که از یک سال پس از انقلاب ایران، در آخرین جمعهٔ ماه رمضان و در حمایت از ملت
فلسطین برگزار می‌شود.[۱]

هم‌چنین در این روز، گروه‌هایی از مسلمانان در نقاط مختلف جهان حمایت خودشان را از
مردم فلسطین به نمایش می‌گذارند.[۲] گروه‌هایی از یهودیان و طرفداران کشور اسرائیل
نیز در کشورهای اروپایی و آمریکا، تظاهراتی را علیه این مراسم به راه
می‌اندازند.[۳][۴][۵][۶]

روز قدس روزی رسمی در تقویم جمهوری اسلامی ایران است. با وجود این که رسماً گفته
می‌شود روز قدس در آخرین جمعهٔ رمضان برگزار می‌شود، به این دلیل که در ایران عید
فطر (و پایان رمضان) معمولاً یک یا دو روز دیرتر از دیگر کشورهای مسلمان برگزار
می‌شود، در صورتی که روز آخر ماه رمضان جمعه یا شنبه باشد روز قدس معمولاً یک هفته
زودتر برگزار می‌شود.[نیازمند منبع]

قدس نام عربی اورشلیم است. هم‌چنین روز قدس با یوم یروشالاییم در اسرائیل، (به
معنای: روز اورشلیم) که تعطیل رسمی و روز جشن یک‌پارچه‌شدن شهر اورشلیم است، متفاوت
است.

به پیشنهاد ابراهیم یزدی، وزیر خارجه دولت موقت مهدی بازرگان، نام‌گذاری آخرین جمعه
ماه رمضان به نام روز قدس مطرح گردید.[نیازمند منبع] بازرگان پیرامون چگونگی مطرح
شدن روز قدس و اهداف ان می‌گوید:

در ۱۶ مرداد ۱۳۵۸، پس از بمباران جنوب لبنان توسط نیروهای دفاعی اسرائیل، سید
روح‌الله خمینی بدون اشاره به ابراهیم یزدی، از مسلمانان جهان خواست تا آخرین جمعهٔ
ماه رمضان را به عنوان «روز قدس» انتخاب کنند و در این روز همبستگی خود را در حمایت
از «حقوق قانونی مردم مسلمان فلسطین» به نمایش بگذارند.

ابراهیم یزدی البته در همان ایام در گفتگوی خود با محمدمهدی جعفری که در کتاب
خاطرات وی درج شده از اینکه خمینی بدون اشاره به ابراهیم یزدی از این پیشنهاد
استفاده کرد گله می‌کند[نیازمند منبع]:

آیت‌الله خمینی در مورد روز قدس گفته بود: «روز قدس فقط روز فلسطین نیست، روز اسلام
است؛ روز حکومت اسلامی است. روزی است که باید جمهوری اسلامی در سراسر کشورها بیرق
آن برافراشته شود. روزی است که باید به ابرقدرتها فهماند که دیگر آنها نمی‌توانند
در ممالک اسلامی پیشروی کنند. من روز قدس را روز اسلام و روز رسول اکرم می‌دانم، و
روزی است که باید ما تمام قوای خودمان را مجهز کنیم.»[۷][۸] همچنین او در شرح جهانی
بودن این روز گفت: «روز قدس، جهانی است، و روزی نیست که فقط اختصاص به قدس داشته
باشد. روز مقابله مستضعفین با مستکبرین است، روز مقابله ملتهایی است که در زیر فشار
ظلم آمریکا و غیر آمریکا بودند، روزی است که باید مستضعفین مجهز بشوند، در مقابل
مستکبرین، و دماغ مستکبرین را به خاک بمالند... روز قدس، روزی است که باید سرنوشت
ملتهای مستضعف معلوم شود باید ملتهای مستضعف در مقابل مستکبرین اعلان وجود بکنند،
باید همان‌طور که ایران قیام کرد، و دماغ مستکبرین را به خاک مالید، و خواهد مالید،
تمام ملتها قیام کنند، و این جرثومه‌های فساد را به زباله‌دانها بریزند.»[۹]

پس از دعوت آیت‌الله خمینی، این روز در ایران به عنوان روز جهانی قدس نامگذاری شد.
همه ساله در ایران گروه‌هایی از مردم قبل از اقامه نماز جمعه به راهپیمایی در حمایت
از مردم فلسطین می‌پردازند. در شماری از کشورهای اسلامی نظیر ترکیه، اندونزی،
بحرین، لبنان و پاکستان و حتی برخی از کشورهای غیر اسلامی نظیر ایالات متحده آمریکا
و انگلستان نیز، تظاهراتی در برخی از مراکز اسلامی و با حضور گروهی از مسلمانان و
غیرمسلمانان برگزار می‌شود.[۱۰][۱۱][۱۲][۱۳][۱۴][۱۵][۱۶]

در این روز، گروه‌هایی از یهودیان و طرفداران کشور اسرائیل و طرفداران جنبش
صهیونیسم در برخی کشورهای اروپایی و در ایالات متحده آمریکا، تظاهراتی راعلیه این
مراسم به راه می‌اندازند.

در اسرائیل نیز تظاهراتی در اعتراض به برگزاری مراسم روز قدس که آن را نماد
صهیونیسم‌ستیزی می‌دانند، برگزار می‌شود.[نیازمند منبع]

تظاهرات روز قدس سال ۱۳۸۸ در روز ۲۷ شهریور برگزار شد. در این روز طرفداران جنبش
سبز اعلام کردند که در تظاهرات روز قدس شرکت می‌کنند، با وجود بیانیه سپاه پاسداران
علیه این تصمیم، ده‌ها هزارتن از گروه‌های طرفدار جنبش سبز در تظاهراتی در تهران
شرکت کردند.[۱۷] در راهپیمایی‌های مشابه در شهرهای شیراز، اصفهان، اهواز، مشهد،
تبریز، کرمانشاه و رشت، شعارهایی به نفع میرحسین موسوی و مهدی کروبی سر داه شد.[۱۸]



https://fa.wikipedia.org/wiki/%D8%AF%D9%87_(%D9%81%DB%8C%D9%84%D9%85_%DB%B1%DB%B3%DB%B8%DB%B0)

در فیلم ده یک زن درون خودرویی نشسته‌است و در ده سکانس با ده شخص گفتگوهایی انجام
می‌دهد و نمایی از زندگی زن امروزی در ایران را نشان می‌دهد. در این فیلم شخصیت
اصلی داستان با پسرش، خواهرش، یک عروس آینده، یک فاحشه و زنی که به دنبال خواندن
نماز است گفتگو می‌کند.

فروش ویدیویی فیلم در آمریکا بیش از ۱۰۰ هزار دلار گزارش شده‌است. طی یک نظرخواهی
که توسط فهرست مجله امپایر در سال ۲۰۰۸ از میان ده هزار سینمارو صورت گرفت، فیلم ده
در فهرست ۵۰۰ فیلم برتر تاریخ سینما و در رده ۴۴۷ قرار گرفت.[۱]

کیارستمی دربارهٔ این فیلم می‌گوید ساخت فیلم تن بدون دوربین دیجیتال امکان‌پذیر
نبود. وی برای این فیلم و چند فیلم دیگر دیگر مجبور نبوده فیلمنامه‌ای به یک
تهیه‌کننده یا وزارت ارشاد برای گرفتن مجوز بدهد. ماشین از دید وی مکانی ایده‌آل
برای فیلم با دو صندلی خیلی راحت است که دو فرد کنار هم نشسته‌اند و نه روبروی هم.
در حالیکه محیط خانه برای بحث همیشه ایده‌آل نیست. همچنین به فایده حذف موسیقی متن
در این فیلم تأکید می‌کند. از دید او هر یک از بازیگران غیرحرفه‌ای مانند مدرسه
بازیگری برای او بودند. نابازیگران فقط از عهده یک نقش برمی آیند و آن هم نقش
خودشان است. به گفته کیارستمی در حالیکه بسیاری از شخصیت‌های فیلم حقیقی هستند، هیچ
فاحشه‌ای متقاعد نشده در فیلمش بازی کند و او به ناچار از یک بازیگر خواسته تا نقش
فاحشه را بازی کند. لباسهای نابازیگران لباسهای خودشان و آرایش خودشان بوده‌اند و
به گفته او این نشان‌دهند شخصیت آنها بوده‌است اما در یک سکانس روسری سفید انتخاب
او بوده. او نخواسته خود را به عنوان کارگردان فیلم (Réalisateur) و کارگردان
سینمایی (Metteur_en_scène) محدود کند.[۲][۳][۴][۵][۶][۷][۸][۹][۱۰][۱۱][۱۲]

در نظرسنجی بی‌بی‌سی این فیلم در رده نود و هشتم فیلم‌های برتر قرن ۲۱ قرار گرفت.
در این نظرسنجی که در سال ۲۰۱۶ صورت گرفت از ۱۷۷ نفر از منتقدان، نویسندگان،
پژوهشگران و استادان دانشگاه در حوزه فیلم و سینما از سراسر جهان خواسته شده بود که
۱۰۰ فیلم محبوب خود که در قرن بیست و یکم میلادی ساخته شده است را انتخاب کنند.[۱۳]



https://fa.wikipedia.org/wiki/%D8%A2%D9%85%DB%8C%D8%B2%D8%B4_%D8%AC%D9%86%D8%B3%DB%8C_%D8%AF%D8%B1_%D8%A7%D9%86%D8%B3%D8%A7%D9%86

آمیزش جنسی در انسان یا سکس و یا خفت‌وخیز[ف ۱] معمولاً به ورود اندام تناسلی مرد
در اندام تناسلی زن گفته می‌شود.[۱] در صورت موفقیت عمل تولیدمثل، سلول‌های اسپرم
جنس مذکر وارد بدن جنس مؤنث شده و تخمک‌های زن بارور می‌شود. این کار باعث تشکیل
اندامگان جدیدی می‌شود. در زمان برانگیختگی جنسی، بدن با بالا بردن ضربان نبض و
انقباض ماهیچه‌ها خود را برای آمیزش آماده می‌کند. در مردان خون به سمت آلت تناسلی
روان شده که موجب بزرگتر شدن و سفت شدن آن می‌شود تا ورود آلت مرد در مهبل زن
ساده‌تر گردد. در زنان دیواره‌های مهبل نمناک شده، بخش درونی مهبل منبسط شده و
کلیتوریس بزرگ می‌شود. در مرحلهٔ اوج لذت جنسی فشارهای عصبی-ماهیچه‌ای که در مراحل
قبل جمع شده در چند ثانیه آزاد می‌شود. مهبل شروع به انجام یک سری انقباضات منظم
می‌کند و آلت مردانه نیز بصورت موزونی جمع شده که اسپرم‌ها و منی را دفع کند. آمیزش
جنسی با خروج منی (حاوی اسپرم‌ها و مایع حاوی مواد غذایی برای اسپرم‌ها، آب، نمک و
متابولیتها) درون کانال مهبلی زن پایان می‌پذیرد. نهایتاً اندام‌های جنسی به حالت
اولیهٔ قبل از تحریک بازمی‌گردند.[۲]

روشی مورد ترجیح یک زوج برای آمیزش جنسی از فرهنگ آنها تأثیر می‌پذیرد. به عنوان
مثال مردمان برخی فرهنگ‌ها روش آمیزش چهره به چهره را بر روش‌های دیگر ترجیح
می‌دهند در حالی که در برخی فرهنگ‌ها این روش آمیزش محبوبیت آنچنانی ندارد.[۱]
آمیزش جنسی توسط انسانها ممکن است به صورت دسته جمعی نیز صورت گیرد که به آن سکس
گروهی می‌گویند.

برای بسیاری از جوامع باستانی و سنتی، روابط جنسی دارای معانی برجسته مذهبی
بوده‌است. عموماً برای این موضوع از تمثیل «حاصلخیزی یا باروری» استفاده
می‌شده‌است. مشخص نیست که آیا قدیمی‌ترین جامعهٔ یک‌جانشین کشاورز (که حدود ۷۰۰۰
سال قبل از میلاد در ناحیه مدیترانه بوجود آمدند)، از ارتباط علی و معلولی بین
«آمیزش جنسی» و «حامله شدن» آگاه بوده‌اند یا خیر، ولی به نظر می‌آید که آمیزش جنسی
به عنوان بخشی از نظام باروری طبیعت نگریسته می‌شده زیرا تطبیقی بین زن و «زمین
مزرعه»، بین مرد و «شخم»، و بین آمیزش جنسی و «عمل شخم‌زدن» در این فرهنگ‌ها دیده
می‌شود. از اقوام گذشته داستان‌های آفرینش زیادی که صحبت از خلق کیهان به دلیل
آمیزش جنسی موجودات نخستین و یا خودارضایی یک موجود نخستین می‌کنند، به دست
رسیده‌است. همچنین رابطهٔ جنسی بین خدایان و انسان‌های مؤنث موضوعی است که در
فرهنگ‌های مختلف بسیار به چشم می‌خورد.[۳]

در مذاهب و فرهنگ‌های مختلف نگرش‌های متفاوتی نسبت به آمیزش جنسی دیده می‌شود. یک
رویکرد آن را «مثبت» و «طبیعی» قلمداد کرده و مراسم مذهبی خاصی نیز برای آن پیشنهاد
می‌دهد، و یک رویکرد دیگر نگاهی «منفی» نسبت به آمیزش جنسی دارد.[۳] به عنوان مثال
قرآن آمیزش جنسی را شیطانی و یا لزوماً موجب دلبستگی به دنیا در نظر نمی‌گیرد اگرچه
شهوت برای زنان را مثالی از شیفتگی به لذت‌های دنیا می‌داند.[۴]

فلاسفه در شاخه‌ای از فلسفه به نام «فلسفه سکس» به بررسی آمیزش جنسی و موضوعات
مربوط به آن از دیدگاه مفهومی، اخلاقی، متافیزیکی، و هنجاری می‌پردازند.[۵]
ارزش‌گذاری اخلاقی بر روی رابطه جنسی به نگاه فرد به ماهیت برانگیختگی و امیال جنسی
در انسان بستگی دارد. در این زمینه فلاسفه به دو دستهٔ عمدهٔ خوشبین‌ها و بدبین‌ها
تقسیم می‌شوند. فلاسفهٔ بدبین برانگیختگی جنسی و انجام عملی بر اساس آن را در حد
کرامت و شأن انسان نمی‌بینند. فلاسفهٔ خوشبین آمیزش جنسی را مکانیزمی در نظر
می‌گیرند که بصورت طبیعی و از روی شادی پیوندی جنسی و غیرجنسی میان دو نفر برقرار
می‌کند.[۶]

مصداق‌های سوء استفاده جنسی در قوانین ذکر می‌شود و این قوانین بسته به زمان و مکان
تغییر می‌کند. تقریباً در تمامی نظام‌های قضایی تجاوز جنسی جرمی با مجازات سنگین
محسوب شده‌است.[۷]

در زبان پهلوی برای آمیزش جنسی دو کلمهٔ «گادَن» و «مُرزیدَن» به کار رفته است. در
زمان‌های مختلف تاریخی کلمات مختلفی مانند «کَردن»، «خُفت‌وخیز»، «جِماع»، «گُشنی
کَردن»، «مقاربه»، «نزدیکی کردن»، «آمیزش جنسی»، «سِکس»، «سپوختَن[سِ/سَ/سُ]» در
زبان فارسی استفاده شده است. برخی از این کلمات معانی اصلی متفاوتی داشته‌اند و در
طول زمان معنی اصلی آنها تغییر کرده‌است.[ف ۲] برابر انگلیسی آمیزش جنسی واژه «Sex»
می‌باشد که در سال‌های ۱۴۰۰–۱۳۵۰ میلادی از کلمه لاتین «Sexus» ساخته شده‌است. گمان
می‌رود که کلمه «Sexus» هم‌خانوادهٔ کلمه «Secāre» به معنی «تقسیم کردن» بوده که
کلمهٔ امروزی «Section» از آن برگرفته شده است.[۸]

در حالی که بصورت کلی زبان از درون و یا تحت تأثیر عوامل بیرونی دچار تغییر و تحول
می‌شود، اما لغات مربوط به آمیزش جنسی از جمله حوزه‌هایی می‌باشند که نرخ جهش و
تکامل سریعی می‌دارند. یکی از فرایندهایی که می‌تواند اتفاق بیفتد این است که بجای
کلمهٔ اصلی، کلمه‌ای لطیف‌تر و کمتر وقیحانه استعمال شود. به عنوان مثال در انگلیسی
کلمه «عشق‌ورزی» (making love) به جای «سکس» (Sex) رایج شد. با رایج شدن آن واژه و
گذشت زمان، آن لغت، خود به کلمه‌ای وقیحانه و غیرلطیف تبدیل شده و در فهرست
واژه‌های تابو قرار گرفته است.[۹][۱۰]

چرخه واکنشهای جنسی مرد و زن را می‌توان به چهار مرحله تقسیم کرد: تحریک،
برانگیختگی جنسی، اوج لذت جنسی (ارگاسم) و مرحله آرامش.[۲] در مرحله تحریک، بدن خود
را با بالا بردن ضربان نبض و سفت کردن ماهیچه‌ها برای آمیزش آماده می‌کند. در مردان
خون به سمت آلت مردانه روان شده که موجب بزرگتر شدن و سفت شدن آن می‌شود (نعوظ). در
زنان دیواره‌های مهبل نمناک شده، بخش درونی مهبل پهن‌تر شده و کلیتوریس بزرگ
می‌شود. در مرحله برانگیختگی جنسی تنفس شدید می‌شود و سخت شدن ماهیچه‌ها ادامه
می‌یابد. غده‌های سر آلت مردانه متورم شده و خایه‌ها بزرگ می‌شوند. در زنان مهبل
خارجی خودش را جمع کرده و کلیتوریس منقبض می‌شود. در مرحله اوج لذت جنسی یا ارگاسم
فشارهای عصبی-ماهیچه‌ای که در مراحل قبل جمع شده در چند ثانیه آزاد می‌شود (انزال).
در زنان، مهبل شروع به انجام یک سری انقباضات منظم می‌کند و در مردان آلت مردانه
نیز بصورت موزونی جمع شده که اسپرم‌ها و منی را دفع کند. نهایتاً در مرحله آرامش
آلت مردانه به وضعیت قبلی بازمی‌گردد و در زنان مهبل و بقیه اجزای دستگاه جنسی به
حالت اولیه قبل از تحریک بازمی‌گردند. مردان در طول این مدت قابلیت انجام آمیزش
جنسی را از دست می‌دهند. این مرحله می‌تواند از چند دقیقه تا چند ساعت به طول
بینجامد. زنان چنین حالت بازگشتی را ندارند و می‌توانند در هر زمانی پس از مرحله
آرامش مجدد تحریک شوند.[۲]

در صورتی که اسپرمها با موفقیت به تخمک برسند موجب تشکیل سلول تخم و بارداری
می‌شود. برای جلوگیری از بارداری از وسایلی چون کاندوم و داروهای حاوی استروژن و
پروژسترون[۱۱] استفاده می‌شود. بارداری برای انسان ۳۸ هفته طول می‌کشد و زمان شروع
آن از آخرین قاعدگی است. نوزادانی که زودتر از ۳۸ هفته به دنیا بیایند نارس نامیده
می‌شوند.

در اغلب موارد پرده بکارت زنان در اولین آمیزش جنسی پاره شده که می‌تواند همراه با
درد و خونریزی باشد[۱۲] (جنس مؤنث انسان از نظر داشتن پرده بکارت و خونریزی در
هنگام پاره شدن آن در میان پستانداران یکتا است).[۱۳] اما در برخی زنان پرده بکارت
بجای پاره شدن کشیده می‌شود. مواردی هم وجود دارد که پرده حتی در هنگام زایمان نیز
پاره نمی‌شود. پرده بکارت همچنین ممکن است به دلیل استفاده از تامپون، حرکات ورزشی
شدید و یا نوازش شدید پاره شود.[۱۲]

روشی مورد ترجیح یک زوج برای آمیزش جنسی به فرهنگ آنها بستگی دارد. به عنوان مثال
آمریکاییان روش آمیزش چهره به چهره را بر روش‌های دیگر ترجیح می‌دهند در حالی که در
برخی فرهنگ‌ها این روش آمیزش محبوبیت آنچنانی ندارد. بگفته جان پال مک‌کینی از
دانشگاه ایالتی میشیگان محبوبیت روش آمیزش چهره به چهره در آمریکا بحدی است که بر
اساس آمار یک کتاب منتشر شده در سال ۱۹۶۷، ۷۰ درصد زوج‌ها در آمریکا اصلاً روش
آمیزش دیگری را بجز روش چهره به چهره امتحان نکرده بودند.[۱]

از دیدگاه زیست‌شناسی لذت جنسی نتیجه واکنش‌های شیمیایی است که در مغز رخ
می‌دهد[۱۴] (برخی از فیلسوفان معادل بودن فرایندهای شیمیایی مغزی و کیفیات ذهنی از
جمله لذت ارگاسم را نمی‌پذیرند).[۱۵] اکثر مطالعات روان‌پزشکان عصب‌شناس نشان
می‌دهد که لذت جنسی ناشی از تحریک مسیر دوپامینرژیک می‌باشد.[۱۴][۱۶] اوج لذت جنسی
(ارگاسم) در مردان با عمل تولید مثلی خروج اسپرم به واژن همراه است اما اوج لذت
جنسی در زنان هم از طریق واژن و هم از طریق چوچوله ممکن است و می‌تواند از طریق
چوچوله و بدون دخول هم اتفاق بیفتد. تفکیک لذت جنسی و عمل آمیزش از موضوعات مورد
مناقشه میان زیست‌شناسان در مورد بوده‌است. برخی پیشنهاد داده‌اند که وجود اوج لذت
جنسی در زنان از ملزومات تولیدمثل زنان نیست یعنی برای تلقیح اسپرم و تخمک نیازی به
ارگاسم زن نیست. در نتیجه لزومی نداشته که در مسیر فرگشت این دو با یکدیگر تطبیق
کامل پیدا کنند.[۱۷]

بگفته برنارد کمپبل تکامل انسان و گسترش قشر مغز خصوصاً لوب پیشانی و لوب آهیانه‌ای
تأثیر مهمی بر رفتار جنسی انسان داشته‌است. از یک طرف محدودهٔ تحریکاتی که
می‌توانند منجر به پاسخ جنسی در انسان شوند گسترش یافته و از طرف دیگر قابلیت
امتناع از آمیزش -زمانی که تمام تحریکات برای آمیزش جنسی فراهم است، بوجود
آمده‌است. در مورد «گسترش محدوده تحریکاتی که می‌تواند منجر به پاسخ جنسی شود»
می‌توان گفت که به عنوان مثال بصورت یک قانون کلی در پستانداران، جنس مؤنث قبل از
بلوغ به رفتارهای جنسی روی نمی‌آورد در حالی که جنس مذکر قبل از بلوغ گاهی اوقات به
آن روی می‌آورد. شامپانزهای مؤنث تا حدی علاقه به آمیزش قبل از بلوغ دارند. اما در
انسان در صورتی که کنترل جامعه وجود نداشته باشد، هم پسر و هم دختر غیربالغ تقریباً
تمامی رفتارهای جنسی ممکن را (بجز خروج منی) از خود نشان می‌دهند. از طرف دیگر
«گسترش قابلیت امتناع از آمیزش» تا حدی افزایش یافته که مردان براحتی می‌تواند در
طول عمر خود دست به آمیزش جنسی نزنند. در زنان تمایل جنسی مربوط به استروس تقریباً
از بین رفته‌است. در حالی که ترشح استروژن هنوز وجود دارد، این هورمون نقش مشخصی
بازی نمی‌کند و رابطهٔ جنسی به دلیل تحریک جنسی تقریباً در هر زمانی می‌تواند
برقرار شود.[۱۸]

اختلال عملکرد جنسی (به انگلیسی: sexual dysfunction) به مجموعه مشکلات مربوط مراحل
تحریک، برانگیختگی جنسی و ارگاسم در چرخه واکنشهای جنسی گفته می‌شود. در ابتدای قرن
بیستم پزشکانی مانند کرافت-ابینگ[۲۱] اختلال عملکرد جنسی را ناشی از استمنا در
دوران کودکی، و فعالیت جنسی بیش از حد پس از بلوغ می‌دانستند و جهت معالجه آن
ممانعت از استمنا در کودکان و کاهش فعالیت جنسی بالغین را پیشنهاد می‌کردند. دیدگاه
دیگری که بعدها توسط فروید رواج یافت اختلالات جنسی را از عوارض حل نکردن عقده ادیپ
می‌دید. این توضیح از اختلالات جنسی برای سالها غالب بود اگر چه روان‌درمانی
پیشنهادی فروید برای رفع اختلالات جنسی ناکارآمد بود. اولین روانپزشکانی که دیدگاه
فروید را به چالش کشیدند رفتاردرمان‌گرانی مانند ژوزف ولپی بودند که تشویش و اضطراب
را علت اصلی اختلال عملکرد جنسی می‌دانستند. این روان‌پزشکان جهت کاهش اضطراب از
بیمار می‌خواستند که سلسله مراتبی از رفتار جنسی را در حالتی که در آرامش عمیق
ماهیچه‌ای قرار دارد تصور کند. بیمار سپس همان رفتارها را در همان وضعیت آرامش
انجام می‌داد.[۲۲] تحقیقات بعدی ویرجینیا جانسون و ویلیام مسترز نقش عمده‌ای در
توسعه روش‌های درمانی اختلال جنسی ایفا کرد. آنها توضیح روانی بهتری از عملکرد
جنسیتی ارائه کرده و روش‌های درمانی جدیدی را پیشنهاد کردند. جانسون و مسترز تأکید
می‌کردند که اختلالات جنسی مشکل هر دو شریک جنسی است و نه مشکل یکی از آنها. از این
جهت معالجه هر دو نفر را تجویز می‌کردند. آنها رابطه جنسی را رفتاری طبیعی در نظر
می‌گرفتند که قابل یادگیری نبوده، بلکه باید به افراد در حذف موانعی که در بروز
رفتار جنسی معمولی آنها وجود دارد کمک کرد. جانسون و مسترز معتقد بودند که موضوعاتی
مانند شرطی شدن فرهنگی، نگاه خانواده و دوران کودکی به آمیزش جنسی، نگاه‌های مذهبی،
مهارت‌های بیانی ضعیف و بسیاری عوامل دیگر در رشد اختلالات جنسی مؤثر هستند. پیشرفت
بعدی کمی بعد توسط هلن کاپلان در کتابش با عنوان «سکس درمانی جدید» (به انگلیسی:
The New Sex Therapy) بدست آمد.[۲۳] هم اکنون برای اختلال در نعوظ از داروهایی که
در آن از «سیلدنافیل آنزیم غیرفعال کننده گوانزین مونوفسفات حلقوی» استفاده
می‌شود[۱۱]

رابطه جنسی باعث کاهش اضطراب، افزایش حس شادی، تقویت سیستم ایمنی، تسکین درد، کاهش
روان‌رنجوری و کاهش خطر ابتلا به سرطان پروستات می‌شود.[۲۴] افزایش رابطه جنسی در
میانسالی ممکن است انسان را باهوش‌تر کند و اثرات مخرب افزایش سن بر نگهداری و
فراخوانی اطلاعات از حافظه را جبران کند.[۲۵] قسمت هیپوکامپ مغز جایی است که در آن
حافظه بلندمدت شکل می‌گیرد. با افزایش سن در پستانداران و از بین رفتن نورون‌های
این قسمت مغز، آنها دچار انواع «فراموشی» ها می‌شوند. موش‌ها پس از قرارگرفتن در
معرض مداوم و درازمدت رابطه جنسی، عملکرد حافظه و شناخت‌شان بهبود یافته است.
همچنین بررسی‌های مغز این موش‌ها نشان از حضور سلول‌های عصبی جدید به ویژه در قسمت
هیپوکامپ داشته است. رابطه جنسی و سکس به عنوان یک نوع تعامل احساسی و فیزیکی با
افراد دیگر، موجب کاهش استرس و افزایش رشد سلول‌های ناحیه هیپوکامپ می‌شود.[۲۶][۲۷]

بیماری‌های آمیزشی یا جنسی، یا مقاربتی، بیماری‌های گوناگونی هستند که از طریق
انواع روش‌های آمیزش جنسی (آمیزش جنسی دهانی، مهبلی، مقعدی) انتقال پیدا می‌کنند
مانند هپاتیت ب، ایدز، سیفلیس، سوزاک، کلامیدیا تراکوماتیس، شانکروئید، تبخال، CMV،
شپش عانه، کوندیلوما آکومیناتوم و... برخی از این بیماریها از روشهای غیر جنسی نیز
منتقل می‌شوند مثلاً از طریق انتقال خون، سوزن مشترک در معتادان به مواد مخدر
تزریقی و یا در زایمان.[ف ۳] بیماریهای مقاربتی (STD) یا منتقله از راه جنسی یا
آمیزشی را بر اساس تظاهرات عمده اولیه (موضعی) می‌توان به سه گروه تقسیم کرد:[ف ۳]

برخی از بیماریهای منتقله از راه جنسی مانند ایدز و هپاتیت تظاهرات موضعی خاصی
ندارند؛ برخی از این بیماریها عامل غیرمیکروبی دارند مثلاً قارچ تنیا کروریس یا
حشره جرب (گال) و شپش عانه. البته عوامل غیرمیکروبی مانند شپش عانه و جرب هر چند
ممکن است ناحیه تناسلی را درگیر سازند ولی چون از راه آمیزشی منتقل نمی‌شوند بلکه
از راه تماس مستقیم پوست فرد آلوده با فرد سالم منتقل می‌شوند، بهتر است جزء
بیماریهای منتقلهٔ جنسی محسوب نشوند.[ف ۳]

به عنوان یک اصل کلی در درمان این بیماریها نیاز به درمان همزمان شریک جنسی وجود
دارد و باز به عنوان یک اصل کلی ابتلای مادران به این بیماری می‌تواند به جنین آسیب
بزند.[ف ۳]

برای بسیاری از جوامع باستانی و سنتی، روابط جنسی دارای معانی برجسته مذهبی
بوده‌است. تمثیلی که عموماً برای این موضوع استفاده می‌شده، «حاصلخیزی یا باروری»
بوده که در سطح انسان‌ها و یا در سطح کیهانی نمایان می‌شده‌است. این تمثیل‌ها با
مفاهیم خاص مذهبی مانند دوجنسی بودن خدایان و یا استقرار مجدد نهادهای اجتماعی، نظم
اخلاقی و وضعیت زیبایی که پیش از خلقت جهان وجود داشته پیوند می‌خورد.[۳] در اینکه
آیا قدیمی‌ترین جامعهٔ یک‌جانشین کشاورز (که حدود ۷۰۰۰ سال قبل از میلاد در ناحیه
مدیترانه بوجود آمدند)، از ارتباط علت و معلولی بین «آمیزش جنسی» و «حامله شدن»
آگاه بودند اختلاف نظر وجود دارد ولی تطبیقی بین زن و «زمین مزرعه»، بین مرد و
«شخم»، و بین آمیزش جنسی و «عمل شخم زدن» مکرراً دیده می‌شود؛ بنابراین به آمیزش
جنسی به عنوان بخشی از نظام باروری طبیعت نگریسته می‌شد.[۳]

فرهنگ‌های مختلف از طریق مؤسسات اجتماعی و چهارچوب‌های هنجاری به موضوع میل جنسی
پاسخ داده و آن را کنترل می‌کنند. این چهارچوب‌ها بازتاب‌دهنده دیدگاه‌ها و
ارزش‌های فرهنگی در مورد اهداف، عملکرد، ماهیت سکسوالیته هستند. این دیدگاه‌ها و
ارزش‌های فرهنگی از طریق تأکید یا به حداقل رسانی جنبه‌هایی مانند لذت، نزدیکی،
تولید مثل، وظایف والدین، ساختارهای خانوادگی، اقتصادی و مراتب اجتماعی بروز پیدا
می‌کند. به عنوان مثال در کشورهای غربی امروزی تأکید بیشتری روی شخص، آزادی، تساوی
گرایی و ارضای شخصی شده که بازتاب دهنده دیدگاه‌های دوره فراروشنگری می‌باشد، در
حالی که در برخی از کشورهای آسیایی تأکید روی هویت اجتماعی، سلسله مراتب اجتماعی،
مسئولیت اجتماعی افراد و وابستگی‌های اجتماعی می‌باشد. البته در فرهنگ‌های مختلف
نکات مشابهی هم به چشم می‌خورد: مثلاً تمامی فرهنگ‌ها بر تقسیم‌بندی انسان‌ها به زن
و مرد، تولید ساختارهایی اجتماعی برای قانونمندکردن آمیزش جنسی، و ایجاد فضایی برای
رشد فرزندان توافق دارند. به عقیده هیتر لوی، از نکات مشترک دیگر این است که تمامی
فرهنگ‌هایی که مکتوبات مفصلی از آنها برجای مانده مرتبه پایینتری به زنان در مقایسه
با مردان واگذار کرده و زنان را تحت سلطه مردان قرار می‌دهند. بگفته هیتر لوی کنترل
جنسی زنان توسط مردان به دلایل تولید مثلی یا اقتصادی، اجتماعی می‌باشد و اگر چه
میزان آن از فرهنگ تا فرهنگ فرق می‌کند ولی حتی در فرهنگ غربی مدرن نیز به عنوان
حقیقتی باقی‌مانده‌است.[۲۸]

در اکثر دوران تاریخ و ماقبل تاریخ به زمین نه تنها به عنوان یک دنیای زنده بلکه به
عنوان یک موجود جنسی که با خودش از طریق اجزای مختلفش عشق‌بازی می‌کند، نگریسته
می‌شد؛ که جذب شدن مرغ مگس‌خوار توسط گل‌های کوهستانی؛ شکافته شدن صخره‌ای سخت توسط
آب روان نمونه‌هایی از آن به شمار می‌رفتند. رابطهٔ جنسی متضادها را در یک جا جمع
کرده و باعث می‌شود که یک کل یکپارچه را تشکیل دهند. به عقیده محقق هاردین این نحوه
نگاه صمیمانه با طبیعت و با قوای جنسی فردی با گذشت زمان تغییر کرده چنانچه امروزه
رابطهٔ جنسی پر زرق و برق و تجاری و بیگانه‌تر نسبت به طبیعت شده‌است که دلایل آن
قوت گرفتن مذاهبی در قرون وسطی بود که امیال جنسی را سرکوب می‌کردند؛ حرکت از جوامع
کشاورز به جوامع شهرنشین، و ظهور پدیده واقعیت مجازی مانند ویدئوهای شهوانی، و غیره
می‌باشد.[۲۹] برخی بوم‌شناسان فمینیست بحران محیط زیست را به آنچه نگاه مردسالارانه
و یکتاپرستانه ادیان ابراهیمی و تصورات جنسیتی این ادیان می‌خوانند، نسبت
می‌دهند.[۳۰]

در نگاه‌های مذهبی به آمیزش جنسی چندگونگی دیده می‌شود. یک نحوه برخورد آن را
«مثبت» و «طبیعی» قلمداد کرده و مراسم مذهبی خاصی نیز برای آن پیشنهاد می‌دهد، و یک
نحوه برخورد دیگر نگاهی «منفی» نسبت به آمیزش جنسی دارد که خود را در زاهدان،
مرتاضان و یا تکنیک‌های کنترل جنسی‌ای که به عنوان مثال در میان تائوئیست‌های چین
باستان رایج بود، نشان می‌دهد. برخی مذاهب مانند هندوها و سنت الماس‌راه بودایی‌ها
به آمیزش جنسی به عنوان راهی برای پیشرفت‌های روحانی می‌نگرند.[۳]

فرهنگ‌های مختلف در مورد آمیزش جنسی اسطوره‌های مختلفی را تبیین کرده‌اند. بحث در
مورد اسطوره‌های جنسی نیازمند تعریف کردن «اسطوره» می‌باشد. نزد اسطوره شناسان،
تعریف «اسطوره» در معنای خاص آن، داستانی است که عموماً شخصیت‌های الهی یا
شگفت‌انگیز در آنها رفتاری که از جهاتی شبیه رفتار انسان‌ها است، نشان می‌دهند.
«اسطوره» در معنای عام آن، به سیستم تفکری اشاره دارد که یک گروه خاص از مردمان آن
را به عنوان حقیقت پذیرفته و دیدگاه‌های مخالف آن را مردود می‌دانند، در حالی که
مردمان فرهنگ‌های دیگر ممکن است آنرا به عنوان خرافات رد کنند.[۳۱]

در معنای عام آن، اسطوره‌های جنسی در تمامی جامعه‌ها وجود داشته و کارکردهایی مانند
معنی دار کردن تجربیات جنسی شخصی، پاسخ به سؤالات بنیادین، و ارتباط دادن شخص با
طرح کلی تر دنیا دارد. هنگام مواجهه با حس شدید جنسی، مردمان فرهنگ‌های مختلف ممکن
است از تأثیر الهه آفرودیته و یا میزان سطح هورمونها جهت فهم و معنی بخشی به آن
استفاده کنند. همچنین مواجه شدن به این واقعیت که بین رشد کردن و آب رفتن ماه در
آسمان با عادت ماهانه و یا بارداری زنان ارتباط وجود دارد شگفت‌انگیز بوده‌است.
بسیاری از فرهنگ‌های قدیمی جهت توضیح و فهم تجربیات خود از خدایان به عنوان
نماینده‌های نیروهای طبیعی استفاده می‌جستند و با آنها رابطه برقرار می‌کردند. به
عنوان مثال با درک اینکه غذای آنها از زمین خارج می‌شود، جهت ترغیب زمین به باروری
«الهه زمین» را می‌پرستیدند و عموماً در مراسم مربوطه آداب آمیزش جنسی نیز بجا
می‌آوردند. بگفته سارا دنین این نحوه برخورد نمادین و شاعرانه با طبیعت، بسیار
متفاوت از اسطوره دنیای امروزی (در معنای عام آن) که روش علمی را تنها راه معتبر
پرسیدن سؤال و یافتن پاسخ می‌داند، می‌باشد.[۳۱] داستانهای خلقت زیادی صحبت از خلق
کیهان به دلیل آمیزش جنسی موجودات نخستین و یا استمنای یک موجود نخستین می‌کنند. یک
کیهانشناسی رایج در مصر باستان خلقت را ناشی از رابطه جنسی خدای نخستین با دست خودش
توصیف می‌کند.[۳] رابطه جنسی بین خدایان و زنان نوع بشر موضوعی است که در فرهنگ‌های
مختلف بسیار به چشم می‌خورد. در برخی از فرهنگ‌ها، این واقعه افسانه‌ای در مراسمی
مکرراً مطرح می‌شود و باور بر این است که این مراسم «قدرت» های روحانی‌ای را از یک
الاهه به انسان منتقل می‌کند. در مراسمی با نام «رابطه جنسی با بوفالو» که میان
شاین‌ها مرسوم است زنانی که ازدواج کرده‌اند با پیران قبیله رابطه جنسی برقرار
می‌کنند تا این «قدرت» روحانی را به شوهران خود منتقل کنند. این مراسم در استمرار
داستانی که در آن یک زن با روح بزرگ (که احتمالاً به شکل یک بوفالو ظاهر شده بود)
رابطه جنسی برقرار کرد، مؤثر است. مراسم قربانی کردن اسب در ایرلند و هند نیز به
داستان مشابهی از رابطه جنسی بین یک خدا و یک موجود فانی اشاره دارد.[۳]

متون مقدس بودایی هنگام بحث در مورد آمیزش جنسی عموماً تمرکز اصلی خود را بر مفاهیم
«میل» و «قدرت» قرار می‌دهند. بوداییان امور شهوانی را جزوی از امیال طبقه‌بندی
کرده و معتقدند که امیال (بهمراه تنفر و جهالت) وجود انسان را آلوده کرده و این
آلودگی از طریق باززایی (یا تناسخ) ادامه می‌یابد. متون بودایی با این استدلال که
جهت کاهش آرزوها، امیال باید تحت کنترل شخصی در آیند، بر لزوم پاکدامنی تأکید
می‌کنند و این را در خروج از چرخه تولد مجدد مؤثر می‌دانند. بعلاوه اعتقاد بوداییان
هندی بر این بوده یک راهب با اجتناب از آمیزش جنسی قدرتی روحانی بدست می‌آورد (در
هند این دیدگاه رایج بوده که خروج منی باعث ضعیف شدن مرد می‌شود). بودایی‌ها از دست
دادن انرژی هنگام آمیزش را «مرگ کوچک» نامگذاری کرده و رابطه جنسی یک راهب با یک زن
را غیراخلاقی و نقض هنجار صومعه می‌دانستند. البته اجتناب از آمیزش از بوداییان
معمولی غیر راهب انتظار نمی‌رفت. برخی از راهبه‌ها حتی تا آن حد پیش می‌رفتند که
خود را اخته می‌کردند. صومعه در واکنش اخته کردن را محکوم کرد. آمیزش با حیوانات
نیز برای راهبان ممنوع بود اگر چه حساسیت روی آن کمتر از حساسیت آمیزش با زن بود.
خودارضایی نیز گناه بزرگی محسوب می‌شد که می‌توانست مجازات تبعید موقتی را به همراه
داشته باشد. خودارضایی در نگاه بوداییان شکست معنوی، اسراف انرژی و نیروی حیاتی به
حساب می‌آمد.[۳۲] موضوع دیگری که نگاه بوداییان به آمیزش جنسی را تحت تأثیر قرار
می‌داد نگاه آنها به بدن انسان بود. در قرون اولیه، تا پیش از تأثیر تانترا در قرن
چهارم میلادی، بوداییان بدن انسان را ناپاک می‌دانستند. خصوصاً بدن زن به دلیل جذبه
شدید آن برای راهب‌ها و «آلوده شدن» آن با حیض بیش از بدن مرد مورد نکوهش قرار
می‌گرفت.[۳۲]

تائوئیسم و کنفوسیانیسم (از مذاهب چینی) همانند بقیه مذاهب طرفدار تربیت و رشد
فرزندان بودند. بگفته کنفوسیوس یک مرد نجیب باید از خودش شرم بکند که یک زمین به
علت نبود مردان کافی اسراف شود. البته دانشمندان کنفوسیانیسم نسبت به خطر جمعیت
زیاد و منابع کم هشدار داده بودند. تائوئیسم طرفدار یک حکومت کوچک با جمعیت کم بود
زیرا از دیدگاه آنان جمعیت زیادی می‌تواند نظم جامعه را به هم بزند. به همین دلیل
آنها با برنامه‌های تنظیم خانواده و سقط جنین مخالفتی نداشتند. موضوع دیگری که به
این امر کمک می‌کرد این دیدگاه بود که آمیزش جنسی اساساً برای باروری نیست و معتقد
بودند که لذت جنسی مشروعیت و هدف خودش را دارد. آمیزش جنسی از دیدگاه آنان مشکلی
نبود بلکه طبیعی بود. بگفته فیلسوف کائوتسه[۳۳] در کتاب منسیوس «ما بصورت طبیعی از
غذا و آمیزش جنسی لذت می‌بریم».[۳۴]

تائوئیسم آمیزش جنسی را مقدس به حساب می‌آورد. این تقدس را می‌توان به عنوان مثال
در لغاتی که برای رحم استعمال می‌شود (مانند «قصر بچه‌ها»، «اتاق خواب قرمز»، «حصار
جواهر») که همچنین به معنی جاهای خاص و ارزشمندی می‌باشد، دید. همچنین گردن رحم با
نام «قلب گل» و «درونی‌ترین گره» در زبان چینی خوانده می‌شود.[۳۵]

دستورالعمل‌های چینی آمیزش جنسی مربوط به سلسله دودمان هان شرقی (از سال ۲۵ تا ۲۲۰
میلادی) به تکنیک‌های کنترل جنسی تائوئیست‌ها اشاره می‌کنند. این تکنیک‌ها روش‌هایی
برای «تغذیه اصل حیات» در نظر گرفته می‌شد که بوسیله آن تائوئیست می‌توانست به
جاودانگی برسد. بجز این تکنیک، دو دستورالعمل دیگر به نام‌های «تنفس جنینی» و
دآاویین «ژیمناستیک» نیز انجام می‌شده که توصیف آن بر جا مانده‌است: اصولاً تکنیک
فشار آوردن بر روی مجرای منی برای جلوگیری از خروج منی بوده‌است. اینگونه تصور
می‌شده که این کار باعث می‌شود بذر به محل اولش بازگشته، به سمت مغز بالا رفته و
نهایتاً بازیابی شود. همچنین تصور این بوده که مایه زنانه جذب مجدد می‌شود و به
طولانی شدن عمر زن کمک می‌کند. در یکی از این آداب، توصیه شده بود که شرکت کننده
شریک جنسی‌اش را تا جایی که ممکن است مکرراً عوض کند (متون بدست رسیده تا هزار شریک
را ذکر می‌کنند ولی ده شریک به‌نظر میزان معمول بوده‌است). اگر چه کنفوسیانیسم این
آداب را غیراخلاقی و مخرب سلامت در نظر می‌گرفت، این آداب تا قرن شانزده میلادی
همچنان مرسوم بود.[۳]

یهودیت بر خلاف مسیحیت و همانند اسلام، امتناع از آمیزش جنسی را ارزش بحساب
نمی‌آورد. قانون خاخامی ازدواج و تولیدمثل را برای تمامی مردان لازم دانسته و حقوق
ازدواجی به زنان می‌دهد. تنخ در جاهای متعددی راجع به تولیدمثل و موضوعات مربوطه به
آن صحبت می‌کند. به عنوان مثال در کتاب پیدایش فصل یک،آیات ۲۸-۲۹ اینگونه بیان
می‌کند:[۳۶]

تنخ همچنین مرز بین آمیزش جنسی مشروع و غیرمشروع را مشخص کرده و ازدواج با محارم،
زنا، همجنسگرایی مرد، آمیزش با حیوانات و آمیزش با زنی که در عادت ماهانه است را
ممنوع می‌کند. محققی بنام دیوید بیال معتقد است که انگیزه برخی از این قوانین
جلوگیری در اختلال در تولید مثل و یا از بین بردن خطوط شجره نامه‌ای است. برخی از
پیامبران در تنخ بت‌پرستی را بصورت استعاره‌ای «زنا علیه خدا» در نظر گرفته‌اند
(کتاب هوشع۱-۲ ، کتاب حزقیال16).[۳۶] داشتن آمیزش جنسی در روز شنبه ممنوع است.[۳۷]
در سنت یهودی ضوابط خاصی برای رابطه جنسی در نظر گرفته شده: به عنوان مثال آمیزش
باید با متانت و افتادگی باشد، و در تاریکی انجام شود در حالی که مرد بر روی زن
است. اگر زن علاقه به آمیزش ندارد، یا اینکه خیلی مشتاق است نباید رابطه برقرار
شود؛ البته در عین حال مرد باید نیاز جنسی زن را در نظر داشته باشد و اجازه محروم
کردن زن از آمیزش را ندارد.[۳۸] بر اساس قوانین عهد عتیق تجاوز جنسی به زنی که
ازدواج کرده مجازات مرگ دارد، تجاوز جنسی به زنی که مجرد است پرداخت پنجاه «شِکِل»
به پدر دختر و ازدواج دختر با فرد تجاوز کننده می‌باشد.[۳۹]

در دوره متأخر دنیای باستان خاخامها محرک‌های جنسی را مشکل ساز دانسته و آن را
«سیرت شیطانی» (به عبری: יצר הרע) نامیدند. دیوید بیال معتقد است که ممکن است این
مفهوم تحت تأثیر فرهنگ یونانی آن زمان شکل گرفته باشد. البته خاخام‌ها معتقد بودند
که در صورتی که این سیرت شیطانی هدایت صحیح بیابد در واقع منشأ ازدواج، ساختن خانه،
بدنیا آوردن فرزند و خیرهای زیادی می‌باشد. خاخام‌ها تولیدمثل را برای تمامی مردان
(و نه زنان) واجب کردند. دیوید بیال معتقد است ممکن است این دستور فقط برای مردان
صادر شده باشد تا به مقابله با امتناع از ازدواج آن گروه از نخبگان خاخام‌ها
بپردازد که ترجیح می‌دادند در خانه مانده و تمام وقت خود را به مطالعه
بپردازند.[۳۶]

در دوران قرون وسطی، فلاسفه یهودی به سمت بی‌ارزش خواندن دنیای مادی و ارزش «روح»
مقابل «جسم» متمایل شده بود و به عنوان مثال موسی بن میمون معتقد بود که آمیزش جنسی
فقط باید برای تولیدمثل انجام شود و لذتی که به شخص به هنگام آمیزش می‌رسد را باید
به حداقل رساند. استدلال موسی بن میمون این بود که ختنه بدین دلیل وضع شده که تمایل
جنسی را هم از نظر جسمی و هم از نظر روحی کاهش دهد. به عقیده دیوید بیال این فلاسفه
قرون وسطی تحت تأثیر دیدگاه‌های سیستم فلسفی ارسطو و فلسفه افلاطونی نوین قرار
داشته‌اند.[۳۶]

متصوفین یهودی قرون وسطی هم مانند فلاسفه حس دوگانه‌ای نسبت به آمیزش جنسی داشتند.
اما تفاوت آنها این بود که معتقد بودند نحوه صحیح آمیزش بین زن و مرد باعث می‌شود
که تجلیات الاهی‌ای که در این دو قرار داده شده بروز پیدا کرده و باعث وحدت آنها
شود. این نحوه صحیح آمیزش تنها در سایه پایبندی کامل به قوانینی که خداوند وضع کرده
بدست می‌آید و در هنگام آمیزش تمامی افکار انسان باید به سمت خدا رفته و از لذات
بدنی دور شود. به همین دلیل کتاب‌های معروف متصوفین یهودی مانند زوهر و همچنین
اسحاق لوریا از تصاویر قوی جنسی استفاده می‌کردند. البته زوهر حتی کوچکترین تخلف
جنسی مانند «انزال در حال خواب» را گناهی بزرگی می‌دید. داستان‌هایی از خاخام‌های
حسیدی قرن هجدهم میلادی نقل شده که حتی از آمیزش جنسی درون ازدواج نیز امتناع
می‌کردند.[۳۶]

غالب یهودیان در قرون وسطی آمیزش جنسی بین شوهر و همسر را اصلی‌ترین راه برای
جلوگیری از آمیزش‌های نامشروع و یا تخیلات جنسی می‌دیدند. همچنین در زمان‌هایی در
فرهنگ عامه مردم یهودی قرون وسطی آداب جنسی‌ای بوجود آمد که با قانون خاخامی
سازگاری نداشته‌است.[۳۶]

کلیسای باستان در درون دنیای یونانی-رومی رشد پیدا کرد. جریان فکری کلیسای اولیه در
مورد آمیزش جنسی از این جهت تحت تأثیر ارزش‌ها و ساختارهای دنیای یونانی-رومی قرار
گرفت که می‌بایست به دیدگاه‌های رایج آن زمان پاسخ دهد؛ این پاسخ می‌توانست از طریق
پذیرش، یا رد کردن ارزش‌ها و نحوه نگاه‌های موجود در آن جامعه باشد. در دنیای
یونانی-رومی ساختار طبقاتی اجتماعی شدیدی حاکم بود و مردها تقریباً قدرت مطلقی بر
زنان، فرزندها و برده‌ها داشتند؛ دیدگاه‌های فلسفی و مذهبی آن زمان ذات انسان را به
بدن مادی (که شیطانی و معوج فرض می‌شد) و روح جاویدان غیرمادی (که پاک و ایده‌آل
فرض می‌شد) تقسیم می‌کرد. رواقیون بر امتناع از لذات جسمی و امتناع از آمیزش جنسی
تأکید داشتند. پدران کلیسای اولیه مانند ژروم، اریگن، ترتولیان و آگوستین ضمن تأیید
خوبی ازدواج و تولیدمثل، بشدت از قدرت، شدت و لذت امیال و آمیزش جنسی ابراز نگرانی
می‌کردند. آنها معتقد بودند که در هر فعالیت جنسی شهوت و در نتیجه گناه دخیل بوده،
و به همین دلیل توصیه می‌کردند که از فعالیت جنسی تا جای ممکن (حتی برای افراد
متأهل) اجتناب شود. باکرگی، اجتناب از ازدواج و پاکدامنی پس از ازدواج تشویق
می‌شد.[۴۰]

تا اوایل قرن یازدهم میلادی ازدواج و تعدد زوجات برای کشیش‌ها ممنوع نبوده، در سال
۱۱۲۲ پاپ بندیکت هشتم برای حفظ اموال کلیسا هر گونه ازدواجی را برای کشیش‌ها ممنوع
اعلام کرد و در سال ۱۱۳۹ پاپ اینوسنت دوم ازدواج همهٔ کشیش‌ها را باطل کرد و دستور
داد تا همه کشیش‌ها همسران خود را طلاق دهند و پس از آن تنها به کسانی اجازه داده
می‌شد کشیش شوند که ازدواج نکرده باشند و تا آخر هم عمر مجرد باقی بماندند.[۴۱]

رهبران اصلاحات پروتستانی دیدگاه سنتی مسیحیت در مورد «امتناع اجباری کشیش‌ها از
ازدواج» را رد کرده، و ازدواج و آمیزش جنسی را هدیه خدا که باید از آن لذت برد
تعریف کردند. رهبران اصلاحات همچنین دیدگاه سنتی که لذت آمیزش جنسی را ذاتاً چیز
بدی می‌دید را رد کرده اگر چه به خطراتی که این نیرو می‌تواند داشته باشد اذعان
داشتند.[۴۰]

امروزه اختلاف نظراتی در مورد نحوه تفسیر کتاب مقدس در مورد مسائل جنسی در دنیای
مدرن وجود دارد. برخی از مسیحیان معتقدند که گفته‌ها و دستورالعمل‌های کتاب مقدس
مطلق و جهانی بوده؛ برخی معتقدند که گفته‌ها و دستورالعمل‌های کتاب مقدس هیچ ربطی
به مسائل و فهم مدرن مسائل جنسی ندارد؛ و گروهی دیدگاهی مابین این دو دارند و
معتقدند که کتاب مقدس به مسائل سکس در قالب یک فرهنگ خاص پاسخ داده، و پس از فهم
مناسب آن فرهنگ و یافتن اصول کلی‌تری که دستورالعمل‌ها در جهت برقراری آن حرکت
می‌کردند، می‌توان بشکل انعطاف‌پذیری آن اصول کلی را به فرهنگ حال حاضر اعمال
کرد.[۴۰]

در حالی که قرآن شهوت برای زنان را به عنوان مثالی از شیفتگی به لذت‌های دنیا ذکر
می‌کند (مثلاً آل‌عمران ۱۴)، آمیزش جنسی را شیطانی و یا لزوماً موجب دلبستگی به
دنیا در نظر نمی‌گیرد. قرآن آمیزش جنسی را ویژگی مهمی از دنیای طبیعی دانسته و در
مورد آن قوانینی وضع می‌کند. قرآن بصورت خاص لذت جنسی را تأیید کرده و آمیزش را
تنها و تنها وسیله‌ای برای تولید مثل در نظر نمی‌گیرد. قرآن آمیزش را به حوزه
نهادهای ازدواجی و برده‌داری منحصر کرده، ازدواج با محارم، زنا، فاحشگی، و رابطه
همجنسگرایی مرد را محکوم کرده و مقاربت‌های جنسی ای که در عربستان قبل از اسلام
موجود بوده را از طرقی تغییر داده و یا محدود کرده‌است.[۴]

از دیدگاه قرآن وجود جفت‌ها بخشی از نظم و ترتیب موجود در طبیعت است و شاهدی بر
وجود خدا و یکتا بودن او می‌باشد («و از هر چیزی جفت خلق کردیم باشد شاید شما متذکر
شوید»[ذاریات ۴۹]) و این اصلی است که انسان نیز مشمول آن است. قرآن می‌گوید: «و یکی
از آیات او این است که برای شما از خود شما همسرانی خلق کرد تا به سوی آنان میل
کنید و آرامش گیرید و بین شما مودت و رحمت قرار داد و در همین نشانه‌ها هست برای
مردمی که تفکر می‌کنند.»[روم ۲۱] قرآن همچنین صحبت از آفرینش انسان از یک نفس واحد
کرده: «اوست که شما را از یک تن آفرید و همسر او را از او آفرید تا بدو آرام گیرد»
که به عقیده دوین استوارت (به انگلیسی: Devin J. Stewart) اشاره‌ای به این دیدگاه
دارد که دلیل جاذبه بین زن و مرد این است که از یک نفس خلق شده‌اند، ایده‌ای که در
آثار افلاطون و در متون یهودی دوران پس از تثبیت کتاب مقدس یافت می‌شود. البته قرآن
از ذکر داستانی که در آن حوا از دنده آدم خلق می‌شود و سلسه مراتب مربوطه، اجتناب
کرده و حدیثی هم موجود است که زنان را شقائق (نیمه) مردان توصیف می‌کند. آیه ۱۸۷
سوره بقره می‌گوید: «ایشان پوشش شما و شما پوشش ایشان هستید... پس با ایشان
درآمیزید و از خدا آنچه که برایتان مقدر کرده طلب کنید.»[بقره ۱۸۷] امتناع از آمیزش
جنسی و تجرد در اسلام هیچگونه ارزشی به حساب نمی‌آید. قرآن در نساء ۲۳ لیستی از
آمیزش‌های جنسی غیر مشروع را ذکر کرده‌است. همچنین قرآن رسم قبل از پیدایش اسلام که
به ارث بردن یا ازدواج با زنان پدر یک شخص بوده را ممنوع کرد.[۴]

به عقیده دوین استوارت اگر چه برخی از آیات قرآن صحبت از رابطه متقارن بین زن و مرد
می‌کنند ولی آیات دیگری نشان می‌دهند که حقوق زن و مرد متفاوت می‌باشد. با استناد
به اینکه خطاب قرآن در خیلی از آیات پیرامون آمیزش جنسی و ازدواج به مردان است، و
به عنوان مثال به مردان چندهمسری را اجازه می‌دهد نتیجه می‌گیرد که هدف ازدواج
ارضای نیازهای مردانه و ادامه نسل او از طریق مرد می‌باشد. البته دوین استوارت این
را می‌افزاید که آیاتی نیز هستند که به زنان حقوق ازدواجی اعطا کرده و فرای مسئله
تولید مثل، به نیاز آنها به آمیزش جنسی و بهره بردن از معاشرت توجه می‌کند.[۴] زنان
مسلمانی مانند اسما بارلاس تفاسیری غیر مردسالارانه از قرآن ارائه کرده‌اند.[ف ۴]

طبق دانشنامهٔ قرآن، قرآن محدودیتی در مورد نحوه انجام آمیزش جنسی مقرر
نمی‌کند:«زنان شما کشتزار شمایند از هرجا و یا هر وقت[انی شئتم] که خواستید به
کشتزار خود درآئید و درصدد پدیدآوردن یادگاری و نسلی برای خود برآئید.»[بقره ۲۲۳]
تفاسیر ذکر می‌کنند که شأن نزول این آیه رد دیدگاه برخی از یهودیان معاصر محمد بود
که آمیزش جنسی فرجی از پشت (با آمیزش مقعدی اشتباه گرفته نشود) را رد کرده و معتقد
بودند باعث کج شدن چشم بچه‌ها می‌شود. قرآن راجع به آمیزش مقعدی صحبتی نمی‌کند اگر
چه احادیثی هست که آن را ممنوع کرده و احادیث اندکی هم آن را اجازه می‌دهند.[۴]
آمیزش مقعدی در بین اهل سنت حرام بوده و در بین شیعیان شدیداً مکروه می‌باشد.
استدلال امامان شیعه برای حرام ندانستن آمیزش جنسی مقعدی گفتار لوط پیغمبر است که
دختران خود را به قومش عرضه کرد[ف ۵] در حالیکه می‌دانست آن مردم دخترانش را فقط
برای وطی از دبر می‌خواهند.[ف ۶]

آمیزش جنسی با زنان در حال حیض (بقره ۲۲۲) ممنوع شده‌است. در احادیث ذکر شده که
هنگام آمیزش افراد روی خود را بپوشانند. به مردان توصیه شده که تا زمانی که شریکشان
ارضا نشده آمیزش را قطع نکنند. روایتی از محمد نقل شده که می‌گوید: «بر روی زنانتان
همانند یک حیوان نیافتید. بگذارید بین شماها رسولی باشد.» پرسیدند «آن چیست، ای
رسول خدا؟» او پاسخ داد «بوسیدن و حرف زدن». برخی گزارش‌ها و دستورالعمل‌های آمیزشی
از محمد نقل قول می‌کنند که نسبت به تولید صداهای هیجان‌آمیز و ناله هنگام آمیزش
اعتراضی نداشته‌است.[۴]

قرآن در آیه (مائده ۵) اجازه ازدواج میان اهل کتاب و مسلمانان را صادر می‌کند.
همچنین در آیه (بقره ۲۲۱) می‌گوید «با زنان مشرک ازدواج[لا تَنکِحُوا] مکنید تا
ایمان آورند و یک کنیز باایمان بهتر است از زنی مشرک هر چند آن زن مورد شگفت و
خوشایندتان باشد.» این آیه به طرق مختلف ممکن است معنا شود زیرا نکاح هم به معنی
ازدواج و هم آمیزش جنسی می‌باشد؛ بعلاوه برخی از فقها مشرکین را اعم از یهودیان و
مسیحیان هم دانسته و آیه ۲۲۱ سوره بقره را ناسخ آیه ۵ سوره مائده در نظر
گرفته‌اند.[۴۲] علی‌رغم این بحث‌ها، بسیاری از فقهای شیعه ازدواج میان مردان مسلمان
و زنان اهل کتاب را مجاز می‌دانند. اما بصورت سنتی اتفاق نظری در رد ازدواج زنان
مسلمان با مردان غیرمسلمان وجود دارد.[۴۳] در دوران معاصر برخی استنتاجات فقهی
مربوط به این حکم را زیر سؤال برده‌اند.[۴۴] بگفته یوهانان فریدمن آیه ۲۲۱ سوره
بقره برای مسلمانان مشکل‌ساز بوده: بر اساس دیدگاه غالب فقهای قدیمی مسلمانان
نمی‌توانستند با کنیزان مشرک یا زرتشتی آمیزش داشته باشند. یوهانان فریدمن می‌گوید
که فقها راه حل خلاقانه «اجبار به پذیرش اسلام» برای این مشکل پیشنهاد کردند، بدون
اینکه به آنچه فریدمن تناقض آن با آیهٔ «هیچ اکراهی در این دین نیست»[بقره ۲۵۶]
می‌خواند، توجه کنند. به عنوان مثال احمد بن حنبل می‌گوید که زنان مشرک و زرتشتی که
به اسارت گرفته می‌شوند، باید مجبور به پذیرش اسلام شوند؛ اگر پذیرفتند آمیزش جنسی
با آنها مجاز است؛ اگر نپذیرفتند فقط باید خدمتکاری کنند و آمیزش جنسی با آنها مجاز
نیست. از طرف دیگر محمد ادریس شافعی در هنگام پرداختن به این موضوع صحبتی از اجبار
برای پذیرش اسلام نمی‌کند.[۴۲]

بر اساس برخی نظر سنجی‌ها در آمریکا ۷۲ درصد دانش‌آموزان سال‌های آخر دبیرستان
آمیزش جنسی داشته‌اند.[نیازمند منبع] حداقل نیمی از کسانی که برای انعقاد ازدواج به
روحانیون مسیحی مراجعه می‌کنند، در حال داشتن آمیزش جنسی بوده‌اند. بر اساس
نظرسنجی‌های منتهی به سال ۲۰۰۵، در نروژ تعداد جفت‌هایی که بدون انجام ازدواج با هم
زندگی می‌کنند ۶۴٪ رشد داشته‌است. در غرب به‌شکل فزاینده‌ای شاهد افزایش تعداد
بیوه‌ها و مردان همسر مرده‌ای هستیم که بدون عقد ازدواج و فقط برای معاشرت و نزدیکی
با هم رابطه جنسی دارند. این افراد به دلایل مختلف شخصی و اقتصادی ازدواج را
غیرعملی می‌یابند. بطور متوسط در غرب از هر سه ازدواج یکی به طلاق می‌انجامد و از
هر سه ازدواجی یکی ازدواج مجدد است. کلیسا در پاسخ به این پدیده و همچنین در پاسخ
به همجنسگرایی چند دسته شده و مناظرات شدیدی در میان آنها در جریان است. برخی
کلیساها ازدواج همجنسگرایان و حتی کشیش شدن آنها را به رسمیت شناخته‌اند و برخی
علیه آنها فعالیت می‌کنند. برخی از محافظه‌کاران که با ازدواج همجنسگرایان مخالفند
با شکلی از «پیمان همبستگی مدنی» که حقوق مدنی همجنسگرایان را تضمین کند موافقند.
اما دیگر محافظه‌کاران چنین پیمان‌هایی را خطرناک می‌دانند چون ممکن است که برخی از
زوج‌های غیر همجنسگرا هم جهت فرار از مسئولیت‌های ازدواج به آن روش روی بیاورند. از
سوی دیگر فمینیست‌ها در غرب برای برابری کامل جنسی زنان و مردان در حال مبارزه
هستند و نقش جنسی سنتی زنان و مردان را ساختاری اجتماعی و نه ذاتی می‌دانند، و به
آشکارسازی «استثمار و ظلم به زنان» می‌پردازند. علی‌رغم سالها تلاش برای
دوباره‌سازی ساختارهای اجتماعی، دیدگاه‌های فمینیست‌ها برای برخی مردان و زنان سنتی
غربی، گیج کننده و مضطرب کننده بوده‌است.[۴۵]

به عقیده مایکل رز، در فرهنگ اروپای غربی اعتقادی مبنی بر اینکه انجام آمیزش جنسی
عواقب بدی دارد، وجود دارد. او به عنوان مثال به فیلم‌های وحشتناک غربی اشاره
می‌کند که در این فیلم‌ها معمولًا دخترانی که زودتر از بقیه رابطه جنسی دارند زودتر
می‌میرند، و کسانی که باکره هستند برخلاف بقیه قطعه قطعه نمی‌شوند. همچنین در سنت
مسیحی امتناع از آمیزش جنسی مثبت به حساب می‌آمد و به طور خاص کشیشان کاتولیک از
داشتن روابط جنسی منع شده‌اند؛ اگر چه در عمل مواردی عدم اطاعت از این دستورها
گزارش شده‌است.[۴۶]

اغلب زنان در ایران از آمیزش قبل از ازدواج امتناع می‌کنند تا از آن به عنوان
ابزاری برای واداشتن طرف مقابل به پیشنهاد ازدواج استفاده کنند. اما در این بین، در
میان آن دسته از جوانان ایرانی ساکن شهرها که به طبقه اجتماعی متوسط و یا بالا تعلق
دارند، آمیزش جنسی قبل از ازدواج بسیار رایج است. در یک مطالعه تحقیقاتی که در آن
از ۵۰ زن از تهران، مشهد و شیراز مصاحبه می‌شد، ۷۵ درصد بیان کردند که به گونه‌ای
به عمل جنسی با جنس مخالف قبل از ازدواج دست زده‌اند. از میان این افراد، کسانی که
نمی‌خواستند بکارت خود را از دست بدهند به آمیزش مقعدی، دهانی و غیره دست زده
بودند. تنها حدود نیمی از افراد مورد مطالعه آمیزش فرجی داشتند. از میان آنها دو
نفر بوسیله جراحی بکارت خود را بازسازی کرده بودند، و پنج نفر بیش از یک بار سقط
جنین انجام داده بودند. به دلیل وجود تابوهای اجتماعی، برای این زنان یافتن منابعی
برای جلوگیری یا کاهش احتمال بارداری و یا کاهش خطرات بهداشتی آمیزش سخت
می‌باشد.[۴۷]

آمیزش جنسی پس از ازدواج نه تنها مجاز، بلکه اجباری است. (به این معنی که اگر مرد
یا زن از انجام آن امتناع کند، می‌تواند زمینه را برای طلاق فراهم آورد) در ایران
زن فقط حق آمیزش با شوهر را دارد، ولی مرد می‌تواند با حداکثر چهار همسر دائم و
بی‌نهایت همسر موقت آمیزش کند. گاهی اوقات زنان از آمیزش جنسی به عنوان ابزاری برای
خریدن آنچه دوست دارند، و یا گرفتن اجازه برای انجام کارهایی که دوست دارند استفاده
می‌کنند.

؛ کلاس‌های آموزش جنسی در ایران ایران سرمایه‌گذاری زیادی در زمینه ارائه کلاس‌های
آموزش جنسی کرده‌است. چنانچه در سال ۲۰۰۲ میلادی تعداد زیادی مقاله در نشریات غربی
مبنی بر اینکه ایران از آمریکا در زمینه آموزش جنسی پیشرفته‌تر است به چاپ رسید.
محققی با نام مستعار پروانه هوشمند بر اساس تحقیقی که در سال ۲۰۰۴ میلادی انجام
داده به تفاوت‌هایی در تعریف «آموزش‌های جنسی» در ایران با تعریف آن در آمریکا،
نحوهٔ انتقال اطلاعات جنسی در ایران، مشکلاتی که در انتشار اطلاعات وجود دارد و
آنچه به عقیده او جوانان نمی‌دانند ولی شاید باید بدانند می‌پردازد.[۴۸]

تعریف اتخاذ شده در ایران از آموزش جنسی تعلیم مسائل مربوط به عادت ماهیانه، بلوغ،
باکرگی، تولیدمثل و اهمیت نداشتن آمیزش جنسی قبل از ازدواج است. اما به عقیده این
پژوهشگر مباحثی که خیلی از جوانان دوست دارند بدانند و توجه کمتری به آنها در این
برنامه‌های آموزشی می‌شود بیماری‌های قابل انتقال از آمیزش جنسی، روش‌های جلوگیری
از باردار شدن، هویت جنسی آنها، و مبانی ارتباط رفتاری بین مردان و زنان
می‌باشد.[۴۸]

به عقیده پروانه هوشمند، اکثر فعالان آموزش جنسی در ایران اطمینان بیش از حد نسبت
به سیستم آموزشی خود دارند. به عقیده این محقق مشکل اصلی این است که اکثر این
فعالان درباره جوانان صحبت می‌کنند، ولی کمتر کسی با جوانان صحبت می‌کند. مطالعات
او نشان می‌دهد که ۸۰ درصد کسانی که مورد مصاحبه قرار گرفتند نمی‌توانستند حتی یکی
از امراض جنسی را نام ببرند. همهٔ آنها اچ‌آی‌وی را با نام ایدز که در واقع نوع
پیشرفته اچ‌آی‌وی است می‌شناختند ولی هیچ‌کدام آنها قادر نبودند که دقیقاً بگویند
چگونه اچ‌آی‌وی انتقال می‌یابد، یا مراحلی که برای پیشگیری از انتقال از آن باید
انجام داد چیست. زنان جوان بصورت خاص در مورد نحوهٔ تنظیم خانواده از چیزی بجز قرص
و استفاده از کاندوم آگاهی نداشتند و در مورد سطح محافظتی که روش‌های مختلف جلوگیری
از بارداری فراهم می‌کنند اطلاعات دقیقی نداشتند. تقریباً تمامی کسانی که مورد
مصاحبه قرار گرفتند اشتیاق داشتند که اطلاعات بیشتری راجع به سکسوالیته خود بدست
آورند. هویت جنسی، نیازها و امیال خود را مورد سؤال قرار دهند، و از روش‌های دیگر
کنترل جمعیت آگاهی یابند.[۴۸]

روش اصلی انتقال اطلاعات جنسی‌ای که خیلی از جوانان مشتاق شنیدن آن هستند صحبت‌های
شخصی است. شصت درصد افراد گفتند که اولین اطلاعات خود راجع به آمیزش جنسی را «از
طریق یک دوست» آموخته‌اند. بقیه به اینترنت، تلویزیون‌های ماهواره‌ای غربی، موسیقی،
و تا حد کمتری والدین اشاره کردند. اکثر افرادی که مورد مصاحبه قرار گرفتند در پاسخ
به اینکه بهترین راه انتقال اطلاعات چیست، پاسخ دادند که یک کتابچه کوچک، و یا یک
سایت اینترنتی که توسط حکومت فیلتر نشود. برخی گفتند که اگر مشاورانی اینترنتی نیز
فراهم شود مفید خواهد بود زیرا استفاده از خطوط تلفنی که در حال حاضر برای این کار
تهیه شده خیلی خجالت‌آور است. آنها همچنین گفتند که اگر مشاوران از بین خود جوانان
باشند برای آنها خیلی بهتر خواهد بود. چون اغلب اینگونه کلاس‌ها توسط زنان چادری
مسن‌تر از آنها ارائه می‌شوند و برای گروهی از جوانان ارتباط با این زنان چادری سخت
می‌باشد زیرا احساس می‌کنند که این افراد آنها را مورد قضاوت قرار می‌دهند یا اینکه
نمی‌توانند آنقدر به آنها اعتماد بکنند که با آنها راحت باشند.[۴۸]

بیشتر مطالعات موجود در مورد رفتار جنسی در هند به نواحی شهرنشین مربوط می‌شود و
اطلاعات کمتری از رفتار جنسی روستانشینان و حومه‌نشینان هند (که ۷۰ درصد جمعیت هند
را تشکیل می‌دهند) وجود دارد. بصورت سنتی آمیزش جنسی قبل از ازدواج مردان و زنان
بشدت تقبیح می‌شده‌است. همچنین جامعه هند بصورت سنتی بر ازدواج زودهنگام زنان تأکید
می‌کرده است، زیرا جنسیت زنانه را نیرومند و دارای توانایی‌های سرکشانه و خطرناک
می‌دانسته است.[۴۹]

مطالعه‌ای که از قشر کم درآمد هندیان بمبئی (اعم از مسلمان و هندو) انجام شده نشان
می‌دهد که خیلی از این زنان در خانواده‌هایی بزرگ شده‌اند که آمیزش جنسی را کثیف و
گناه آلود می‌دیده‌اند و به آنها راجع به مسائل جنسی اطلاعات داده نمی‌شده‌است.
بسیاری از این زنان کم درآمد آمیزش جنسی اول خود را ناگوار و خجالت آور (به دلیل
نبود حریم خصوصی) یافته، و می‌گفتند که لذت جنسی بتدریج بوجود می‌آید. خیلی از این
زنان معتقد بودند که لزوم کار بیرون، مادری و خانه‌داری تأثیر منفی بر لذت بردنشان
در هنگام آمیزش دارد. همچنین به زنان آموزش داده شده بود که باید نیازهای جنسی
شوهرشان را برآورده کنند. این زنان برای اجتناب از آمیزش از روش‌های مختلف بهره
می‌جستند: آوردن کودکان به تخت خوابشان، بهانه شیر دادن به کودکان، مریضی، در حیض
بودن، و همچنین مقاومت کردن فیزیکی از پیشروی جنسی شوهر. زنان ضعف خود و ترس از
اینکه شوهرانشان آنها را ترک کنند را از دلایل پرهیزشان بیان می‌کردند. این زنان
بهترین راه مقابله با باردار نشدن را عدم آمیزش جنسی تصور می‌کردند.[۵۰]

مطالعه دیگر نشان می‌دهد که زنان از بیان نیاز به آمیزش جنسی امتناع می‌ورزیدند
زیرا این تصور در آنها وجود داشت که ممکن است شوهرانشان این را ناشی از دانش و
تجربیات از طریق رابطه جنسی خارج از ازدواج در نظر بگیرند. البته زنان جهت ارضای
نیازهای جنسی شان از روش‌های غیرکلامی مختلفی بهره می‌بردند. برخی از این روش‌ها
پختن غذای مورد علاقه شوهر، خواباندن زود بچه‌ها، بوسیدن، نوازش کردن بودند.[۴۹]

تا پیش از سال ۱۹۶۰ جامعه آمریکا بصورت کلی آمیزش جنسی پیش از ازدواج را
نمی‌پذیرفت. اما از آن هنگام تصور کلی جامعه آمریکا تغییر کرده‌است. همین موضوع
انجام تحقیقات آماری در مورد آمیزش قبل از ازدواج را ساده‌تر کرده‌است.[۵۱] محققین
علوم اجتماعی همچنین سعی در پاسخ به این سؤال داشته‌اند که این تغییر در جامعه
آمریکا چه تأثیراتی در معنا، ماهیت و عملکرد ازدواج داشته‌است. مطالعات متعددی
افزایش احتمال فروپاشی در ازدواج را با آمیزش جنسی پیش از ازدواج مرتبط دانسته‌اند
چنانچه برخی مطالعات زیاد شدن احتمال طلاق را تا پنجاه درصد تخمین زده‌اند. یک
مطالعهٔ آماری به این نتیجه رسیده‌است که عامل مؤثر «داشتن رابطه جنسی یک زن با
مردان مختلف قبل از ازدواج» است، و داشتن «رابطه جنسی یک زن تنها با شوهر آینده‌اش»
عامل مؤثری در نرخ طلاق به حساب نمی‌آید.[۵۲]

برخی مطالعات نشان می‌دهند که اولین آمیزش جنسی تجربه برجسته‌ای در زندگی فرد است،
و تعهد افراد را نسبت به شریک جنسی شان افزایش می‌دهد. همچنین اگر اولین آمیزش پس
از اینکه دو فرد به درجه تعهد بالاتری نسبت به هم رسیده‌اند اتفاق بیفتد، باعث
افزایش عشق و نزدیکی بین دو فرد می‌شود و امکان ازدواج آنها را افزایش می‌دهد.[۵۱]

تحلیل‌های آماری در آمریکا نشان می‌دهند که وقوع و تکرر آمیزش جنسی درون ازدواج در
طول زندگی کاهش می‌یابد. مهمترین عاملی که عموماً به آن اشاره می‌شود افزایش سن است
که انگیزه و توانایی مردان و در زنان سطح تستوسترون را کاهش می‌دهد. همچنین افزایش
سن میزان بیماری‌ها را افزایش می‌دهد و همچنین تأثیرات روانی بر فرد می‌گذارد که
خود بر کاهش تکرر آمیزش تأثیر می‌گذارد؛ ولی این عامل نمی‌تواند کاهش میزان آمیزش
در مدت زمان کمی پس از ازدواج را توجیه کند. توضیح دیگری که برای کاهش آمیزش داده
می‌شود از بین رفتن هیجان اولیه، در دسترس بودن شریک جنسی، و قابل پیشبینی شدن
رفتار جنسی فرد مقابل می‌باشد. اما این دیدگاه نمی‌تواند کم شدن تدریجی آمیزش پس از
کسب شناخت جنسی را توجیه کند. از جمله دلایل دیگری که در افت تکرر آمیزش ذکر می‌شود
افزایش مشغولیت یکی از زوجین است که شامل کار خارج و رسیدگی به امور کودکان
می‌باشد. همچنین هنگام سه‌ماهه آخر حاملگی میزان آمیزش کاهش می‌یابد. تولد نوزاد هم
رابطه زن و شوهر را شدیداً تغییر می‌دهد و توجه آنها را از یکدیگر به سمت نوزاد و
فرزندان کوچک برده که این خود باعث خستگی آنها و کاهش زمانی می‌شود که با هم هستند.
در نتیجه موقعیت‌هایی که آمیزش جنسی دارند نیز کاهش می‌یابد. عامل مهم دیگر میزان
رضایت زن و شوهر از ازدواج آنها است: زن و شوهر که از ازدواجشان راضی هستند بیشتر
با هم آمیزش جنسی خواهند داشت. عوامل اجتماعی مانند کاتولیک بودن و یا زندگی در
مناطق روستایی در برخی مطالعات بر کاهش میزان آمیزش مؤثر شناخته شده‌اند ولی
مطالعات دیگر چنین تغییری را گزارش نمی‌کنند. یک مطالعه آماری بر اساس داده‌های
آمریکا در سال ۱۹۸۸ به این نتیجه رسیده‌است که زوج‌هایی که قبل از ازدواج رابطه
جنسی داشته‌اند، در مقایسه با آنهایی که این تجربه را نداشته‌اند در کوتاه مدت با
تکرر بیشتری آمیزش جنسی انجام می‌دهند؛ اما تأثیرات بلند مدت آن مشخص نمی‌باشد.[۵۳]

سایت جستجوگر گوگل آمار مربوطه به میزان جستجوی واژه sex (سکس) را پیوسته گزارش
می‌کند.[۵۵] بر اساس این آمار بطور کلی در طی سالیان گذشته توزیع جستجو واژه sex به
شرح زیر است (بروزرسانی ۱۵ آذر ۱۳۸۹ - این آمار به دلیل فیلترینگ در ایران ممکن است
صحیح نباشد):

ازدواج بدون آمیزش جنسی موضوع رایج در برخی کشورهاست. تخمین زده می‌شود که در
آمریکا در ۲۰ میلیون خانواده رابطهٔ جنسی به میزان بسیار کم وجود دارد.[۵۸] براساس
تخمین سازمان جهانی بهداشت، در ژاپن حدود یک‌چهارم شرکای جنسی با یکدیگر در طول سال
رابطهٔ جنسی ندارند. بر اساس آمار شرکت‌های تولیدکنندهٔ کاندوم در ژاپن، متوسط
تعداد آمیزش جنسی زوج‌های ژاپنی ۴۵ مرتبه در طول سال است، درحالی‌که متوسط جهانیِ
آن ۱۰۳ بار در طول سال می‌باشد.[۵۹] این موضوع باعث تأثیر بازار یک میلیارد دلاری
فروش فیلم پورنوگرافی در ژاپن و افزایش فیلم‌های پورنوی سالمندان شده‌است.[۶۰]

فلسفه سکس که به بررسی فلسفی آمیزش جنسی و موضوعات مربوطه می‌پردازد به فلسفه
مفهومی سکسوالیته، فلسفه متافیزیکی سکسوالیته و فلسفه هنجاری سکسوالیته تقسیم‌بندی
می‌شود.[۵]

؛ فلسفه مفهومی فلسفه مفهومی سکس به موضوعات «میل جنسی»، «فعالیت جنسی» و «لذت
جنسی» می‌پردازد. چه چیزی باعث بوجود آمدن احساسات جنسی می‌شود؟ درگیر شدن
ارگان‌های جنسی لزومی ندارد زیرا بخش‌های دیگر بدن نیز می‌توانند لذت جنسی بدهند.
یک عمل جنسی دقیقاً چه چیزی است؟ لمس بازو یک شخص ممکن است رفتاری دوستانه، تجاوز،
و یا فعالیتی مربوط به آمیزش جنسی باشد؛ و خواص فیزیکی به تنهایی امکان‌ها را از هم
تمیز نمی‌دهد. ارتباط مفهومی بین لذت جنسی و فعالیت جنسی چیست؟ به‌نظر می‌آید که نه
«قصد ایجاد لذت جنسی» و نه «خود تجربه لذت جنسی» ملزوماتی برای اینکه ماهیت یک عمل
را جنسی در نظر بگیریم نیستند. بجز سؤالات مفهومی در مورد اینکه «چه چیزی یک عمل را
جنسی می‌کند»، سؤال دیگر این است که چگونه اعمال خاص جنسی را تعریف کنیم؟ مثلاً چه
نوعی از آمیزش جنسی «تجاوز» محسوب می‌شود؟ از نظر مفهومی آیا تفاوتی بین «مجبور
کردن یک نفر با نیروی فیزیکی به آمیزش جنسی» و یا «پول دادن به شخص برای انجام
آمیزش جنسی» هست؟ و اگر هست این تفاوت‌های مفهومی دقیقاً چه هستند؟[۵]

؛ فلسفه متافیزیکی این شاخه از فلسفه مسائل مربوط به آمیزش جنسی را از دیدگاه
هستی‌شناسی و شناخت‌شناسی مورد بحث قرار می‌دهد: جایگاه سکس در ذات انسان چیست؟
روابط بین سکسوالیته، احساسات، و ادراک چیست؟ معنی سکسوالیته برای یک شخص، یک گونه،
و یا کل کیهان چیست؟ آمیزش جنسی دربارهٔ چیست؟ این دیدگاه که میل جنسی غریزه‌ای
هدایت شده توسط هورمون‌ها است که توسط یک خدا و یا بوسیله طبیعت در ما قرار داده
شده تا در خدمت بقای گونه‌ها باشد، با دیدگاه دیگر که آمیزش جنسی جنبه روحانی بسیار
برجسته‌ای داشته باشد، لزوماً متناقض نیست. اما دیدگاه دیگر این است که آمیزش جنسی
تفاوت چندانی با خوردن، نفس کشیدن، و ادرار کردن ندارد؛ اما شاید (علاوه بر این)
رفتار جنسی تا حدی مشخص کننده شخصیت اخلاقی شخص نیز باشد.[۵]

؛ فلسفه هنجاری فلسفه هنجاری سکسوالیته به بررسی سؤالاتی در مورد اخلاقیات جنسی
می‌پردازد. در چه شرایطی انجام آمیزش جنسی، فعالیت جنسی، و یا تجربه لذت جنسی از
نظر اخلاقی مجاز است؟ انجام آن با چه کسی مجاز است؟ با چه بخش‌هایی از بدن؟ به چه
مدت؟ این شاخه از فلسفه همچنین به سؤالات حقوقی، اجتماعی و سیاسی مربوطه نیز
می‌پردازد. آیا جامعه باید مردمش را به سمت ازدواج، خانواده و دور شدن از
همجنس‌گرایی سوق دهد؟ آیا قوانینی در ممنوعیت فاحشگی و همجنس‌گرایی باید وضع شود؟
این سؤالات جنبه اخلاقی دارند. اما این شاخه فلسفه به سؤالات غیر مرتبط به اخلاق
نیز می‌پردازد: آمیزش جنسی خوب چیست؟ آمیزش جنسی خوب تأثیری در زندگی خوب دارد؟[۵]

ارزش گذاری اخلاقی بر روی رابطه جنسی به نگاه فرد به ماهیت برانگیختگی و امیال جنسی
در انسان بستگی دارد؛ و این فلاسفه را به دو دسته عمده خوشبین‌ها و بدبین‌ها
تقسیم‌بندی کرده‌است.[۶]

فلاسفه بدبین برانگیختگی جنسی و انجام عملی بر اساس آن را در حد کرامت و شأن انسان
نمی‌بینند. به عقیده آنها هنگامی که کسی نسبت به شخص دیگر تمایل جنسی پیدا می‌کند،
چه قبل و چه در هنگام آمیزش در واقع آن شخص دیگر را در حد یک شئ برای لذت خودش
پایین می‌آورد. در تمایل جنسی در واقع نسبت به بدن، لبان، باسن و بخش‌های مختلف طرف
مقابل تمایل وجود دارد، و این بخش‌ها متمایز از خود آن شخص هستند. بعلاوه بنظر
می‌آید که گونه‌هایی از تأثیرگذاری ماهرانه و گمراه کننده قبل از درگیر آمیزش شدن
لازم است، و اینگونه رفتارهای اغوا کننده آنقدر رایج هستند که بنظر می‌آید که بخشی
ذاتی از تجربه جنسی هستند. به عنوان مثال ما خود را جذاب تر از آنچه هستیم و مورد
تمایل طرف مقابل نشان می‌دهیم، و تلاش زیادی می‌کنیم که نقص‌های خود را بپوشانیم.
بعلاوه برانگیختگی جنسی قابل کنترل نیست. هنگام بر انگیختگی جنسی ممکن است فرد کاری
را انجام بدهد که حتی در حالت عادی فکرش را هم نمی‌کرده‌است. در هنگام آمیزش شخص
کنترل بر نفسش را از دست می‌دهد و حتی ممکن است تهدیدی برای طرف مقابل هم به حساب
بیاید. نیاز به آمیزش جنسی می‌تواند شرایطی را ایجاد کند که یک نفر را به دلیل
احتیاج به رابطه جنسی تحت سلطه شخص دیگر قرار داده و بازیچه او کند.[۶]

از طرف دیگر فلاسفه خوشبین آمیزش جنسی را مکانیزمی در نظر می‌گیرند که بصورت طبیعی
و از روی شادی پیوندی جنسی و غیرجنسی میان دو نفر برقرار می‌کند. آمیزش جنسی لذت
دادن به خود و به دیگری بصورت همزمان است که خود می‌تواند باعث ایجاد حس قدردانی و
محبت شود و باعث عمق یافتن رابطه زوج شود. این دسته از فیلسوفان معتقدند که آمیزش
جنسی به خودی خود ارزشمند است (نه به عنوان وسیله‌ای برای رسیدن به هدفی دیگر). اگر
چه آمیزش جنسی شباهت‌هایی با اشتهاهایی مانند گرسنگی و تشنگی دارد، اما تفاوت مهمی
که با آنها دارد این است که به ما امکان می‌دهد که از ذهن و شخصیت و بدن محظوظ
شویم. اینکه افراد چگونه تحت تأثیر رابطه جنسی قرار می‌گیرند و به آن پاسخ می‌دهند
بسته به شخصیت خود فرد دارد و نه به ماهیت ذاتی تمایلات جنسی. تمایلات جنسی به خودی
خود بد یا خوب نیستند؛ شخصی که تمایلات مبتذل دارد تجربه جنسی بد و شخصی که تمایلات
غیرخودپرستانه و اخلاقی دارد تجربه جنسی خوب خواهد داشت. اگر چه برخی از افراد ممکن
است شریک جنسی خود را به عنوان شئ ای نگاه کنند که پس از استفاده از آنها کنار
گذاشته می‌شوند، اما این «ویژگی قطعی» تمایلات جنسی نیست. آمیزش جنسی بصورت ذاتی
اشخاص را تبدیل به شئ نمی‌کند؛ بر عکس آمیزش وسیله‌ای در نظر گرفته شود که افراد به
همدیگر از طریق بدنشان پاسخ می‌دهند. آمیزش جنسی می‌تواند افراد را نسبت به حضور
همدیگر بیدار کرده و آنها را قادر می‌سازد که ارتباطی واقعی با طرف مقابلشان برقرار
کنند.[۶]

بسیاری از گروه‌های تبهکار در این زمینه تحت عنوان موسسه‌های خیریه مشغول به کار
هستند. براساس گزاش‌های سازمان یونیسف هر ساله بیش از یک میلیون کودک در سراسر جهان
با اهداف مختلف از جمله به عنوان روسپی قاچاق می‌شوند. این نوع قاچاق، سومین تجارت
پر سود جهان بعد از مواد مخدر و سلاح محسوب می‌شود. بخش اعظم قربانیان تجارت جنسی
را کودکان ۱۲ تا ۱۷ سال تشکیل می‌دهند. تا سال‌ها پیش تایلند به عنوان یکی از
کشورهایی بود که تجارت جنسی در آن به شکل گسترده رواج داشته اما اکنون برزیل با
پیشی گرفتن از تایلند یکی از مقاصد مهم برای افرادی است که به قصد رابطه جنسی
مسافرت می‌کنند. یونیسف تخمین می‌زند که حدود ۲۵۰ هزار روسپی کودک در برزیل زندگی
می‌کنند. ضعف و عدم نفوذ دولتهای مرکزی در مرکز و غرب آفریقا، جنوب آسیا و آمریکای
لاتین بستر مناسبی برای قاچاق کودک فراهم آورده‌است.[۶۱][۶۲]

در سال ۲۰۰۹ کشورهای آسیایی در نشستی که در سیدنی در استرالیا برگزار شد تصمیم به
اجرای عملیات مشترک بزرگی گرفتند که هدف آن جلوگیری از قاچاق انسان برای استفاده در
تجارت سکس بوده‌است. به گفته این کشورها قاچاق انسان و تجارت سکس بسیار سازماندهی
تر شده از آن است که آن‌ها فکر می‌کردند.[۶۳]

قوانین حقوقی اعمالی که سوء استفاده جنسی محسوب می‌شوند را تعریف می‌کند. این
قوانین بسته به زمان و مکان تغییر می‌کند. تقریباً در تمامی سامانه‌های قانون‌گذاری
تجاوز جنسی جرمی با مجازات سنگین محسوب شده‌است. در برخی جوامع مجازات آن مرگ
بوده‌است. نمونه‌های دیگر مجازات کور کردن دو چشم و اخته کردن (که در دوره نورمن‌ها
در انگلیس اجرا می‌شده است)، چند سال حبس و پرداخت جریمه، یا تبعید و یا موارد دیگر
بوده‌است.[۷]

تخمین زده می‌شود که امروز حدود ۱۰ درصد تمامی پسران و ۲۰ درصد تمامی دختران قربانی
سوء استفاده جنسی باشند هرچند به دلیل پنهان‌کاری میزان دقیق سوء استفاده جنسی
کودکان مشخص نیست.[۶۴] اولین قوانین حکومتی محافظت کننده از سوءاستفاده جنسی از
کودکان در اروپا در قرن ۱۶ میلادی در انگلستان ایجاد شد. در سال ۱۵۴۸ قانونی تصویب
شد که پسران از را تجاوز به زور، و دختران زیر ۱۰ سال را از تجاوز با زور حمایت
می‌کرد.[۶۵] هر دوی این قوانین برای متخلف مجازات مرگ را در نظر گرفته بودند.[۶۶]
در همین قرن در آلمان قوانینی تصویب شد که پسران زیر ۱۴ سالی که تن‌فروشی می‌کردند
را مجازات می‌کرد.[۶۵] پس از انقلاب فرانسه مجازات اعدام برای تخلفات جنسی حذف و
بسیاری از انواع رابطه جنسی آزاد شد. عموم کشورهای اروپایی به پیروی از فرانسه
پرداختند، اما انگلستان و آمریکا از این کار امتناع کردند. در قرن ۱۸ میلادی در
انگلیس مراجعه به پلیس در مورد سوءاستفاده جنسی کودکان کمتر بود زیرا طبق قوانین
انگلستان هنگام انجام جرم جنسی بر روی کودکان هم قربانی و هم مجرم خطاکار محسوب
می‌شدند و هر دو مجازات می‌شدند. در طی قرن‌های ۱۹ و ۲۰ میلادی قوانین محافظت از
کودکان بهبود یافته که اکثر تلاش‌ها در این زمینه به ۲۵ سال آخر قرن بیستم میلادی
بازمی‌گردد.[۶۶]

از ابتدای دهه ۸۰ میلادی قرن بیستم تعاریف مربوط به سوء استفاده جنسی گسترش یافت تا
شامل مواردی مانند تجاوز توسط همسر و آزار جنسی بشود. همچنین تمهیداتی اندیشیده شده
که تعقیب قانونی اینگونه جرم‌ها را در نظر قربانی کمتر تهدیدآمیز کند.[۶۷]

در حقوق اسلامی تمامی انواع رابطهٔ جنسی خارج از چارچوب ازدواج، هرچند با رضایت
طرفین، قابل مجازات است.[ف ۷] نوع مجازات‌ها با توجه به معیارهایی چون وضعیت تأهل،
مذهب، نسبت خویشاوندی دو طرف و شکل رابطهٔ جنسی متفاوت است و برای برخی وضعیت‌ها
مجازات‌های سنگسار و اعدام نیز در نظر گرفته شده‌است.

در قانون مجازات عمومی، اولین قانون کیفری ایران در سال ۱۳۰۴ زنا و لواط جرم تلقی
شده و مجازات‌هایی برای آن در نظر گرفته شد، اما در اصلاحات سال ۱۳۱۲ عنوان زنا حذف
شده و به جای آن از عناوین مجرمانه‌ای چون «هتک ناموس به عنف»، «رابطهٔ نامشروع» و
«ازالهٔ بکارت» استفاده شد. آن‌طور که از این قانون برمی‌آمد رابطهٔ جنسی با جنس
مخالف در صورتی که هر دو طرف مجرد بوده و زن به سن بلوغ رسیده و باکره نبوده و عمل
نیز در ملاء عام صورت نگرفته و بدون تهدید و زور بوده باشد، جرم تلقی نمی‌شد و
کیفری نداشت. اما پس از انقلاب ۱۳۵۷ اصطلاح زنا دوباره به قوانین برگشت و علاوه بر
آن اعمالی چون مساحقه (همجنس‌گرایی زنانه)، تفخیذ (لاپایی)، تقبیل (بوسیدن)، مضاجعه
(هم‌خوابگی بدون آمیزش جنسی)، و اصطلاحاتی چون «اعمال منافی عفت علنی» و «تظاهر به
فعل حرام» نیز جرم و قابل مجازات شناخته شدند.[ف ۸]



https://fa.wikipedia.org/wiki/%DA%A9%D8%B1%DB%8C%D8%B3%D8%AA%DB%8C%D8%A7%D9%86%D9%88_%D8%B1%D9%88%D9%86%D8%A7%D9%84%D8%AF%D9%88

کریستیانو رونالدو دوس سانتوس آویرو (به پرتغالی: Cristiano Ronaldo dos Santos
Aveiro) (زادهٔ ۵ فوریه ۱۹۸۵)،[۳] که عموماً با نام کریستیانو رونالدو شناخته
می‌شود، بازیکن فوتبال اهل کشور پرتغال است که در پست مهاجم برای باشگاه فوتبال
رئال مادرید و تیم ملی پرتغال بازی می‌کند.

او در سال ۲۰۰۹ با انتقال ۸۵ میلیون پوندی‌اش (۹۴ میلیون یورو، ۱۳۱٫۶ میلیون دلار)
از منچستر یونایتد به رئال مادرید، به گران‌ترین بازیکن تاریخ فوتبال جهان تبدیل
شد. رکوردی که بر اساس گزارش‌های منتشر شده، با انتقال ۱۰۰ میلیون یورویی گرت بیل
از تاتنهام به رئال مادرید در سال ۲۰۱۳، شکسته شد.[۴] با حقوق سالیانه ۲۱ میلیون
یورو، دارای بالاترین درآمد بین بازیکنان فوتبال جهان است[۵] و رقم قیدشده در
قراردادی وی برای جدایی از رئال مادرید، ۱ میلیارد یورو می‌باشد.[۶] در حال حاضر،
برخی وی را بهترین بازیکن فوتبال در جهان[۷][۸][۹][۱۰] و یکی از بهترین‌های تاریخ
فوتبال می‌دانند.[۱۱][۱۲][۱۳]

او فوتبالش را در نوجوانی در تیم آندورینها آغاز کرد. بعد از دو سال به ناسیونال
پیوست و پس از آن، به باشگاه اسپورتینگ لیسبون ملحق شد. او در این تیم، نظر الکس
فرگوسن سرمربی وقت منچستر یونایتد را به خود جلب کرد و در سال ۲۰۰۳ با قراردادی به
ارزش ۱۳٫۲۴ میلیون پوند (۱۶ میلیون یورو) به منچستر یونایتد پیوست. او نخستین جامش
در منچستر یونایتد را با قهرمانی در جام حذفی سال ۲۰۰۴ به دست آورد.

وی تا سال ۲۰۰۹ با منچستری‌ها هم‌بازی بود و چندین بار جام حذفی و لیگ برتر
انگلستان را با آنان فتح‌کرد. او با شیاطین سرخ قهرمان لیگ قهرمانان اروپا، جام
خیریه انگلستان و جام باشگاه‌های جهان و هم‌چنین برندهٔ جایزهٔ انفرادی کفش طلای
اروپا شد و آرزوی چهل‌سالهٔ منچستر را برآورده‌کرد.[۱۴][۱۵] رونالدو در فصل
۰۸–۲۰۰۷، با ۴۲ گل در طول فصل، رکورد ۴۰ سالهٔ تاریخ باشگاه که دست جورج بست با ۳۳
گل بود را شکست.[۱۶] در همان سال، کفش طلای اروپا را با هشت امتیاز جلوتر از مهاجم
اسپانیایی، دنیل گویزا کسب‌کرد.[۱۷]

رئال مادرید در تابستان سال ۲۰۰۹ با قراردادی ۹۴ میلیون یورویی، با کریس به توافق
رسید و رکورد گران‌قیمت‌ترین فوتبالیست جهان را شکست. بزرگ‌ترین موفقیت او در
باشگاه مادریدی جدید خود، فتح لا لیگا و همچنین جام باشگاه‌های اروپا بوده است. او
در فصل ۱۱–۲۰۱۰، رکورد ۴۰ گل تلمو زارا و ۳۸ گل هوگو سانچز در یک فصل رئال را شکست.
او با به‌ثمر رساندن ۵۱ گل در یک فصل، رکورد تاریخ باشگاه که دست فرانس پوشکاش با
۴۹ گل بوده‌است را شکست. او برترین گلزن تاریخ رئال مادرید در لالیگا است. رونالدو
همچنین اولین بازیکن در تاریخ لالیگاست که در زمین حریف موفق به زدن ۵ گل شده است.
او پس از لیونل مسی دومین گلزن برتر تاریخ لالیگا است.[۱۸][۱۹] همچنین رکورددار
گلزنی در تاریخ رئال مادرید است.[۲۰] او با ثبت ۳۶ هت تریک، به همراه مسی رکوردار
هت تریک لالیگا نیز هست. همچنین با زدن ٩٨گل در لیگ قهرمانان اروپا رکورددار گل زده
است.[۲۱]

رونالدو در فصل ۲۰۱۴–۲۰۱۵ لیگ قهرمانان اروپا با دو گلی که در مرحله یک هشتم نهایی
رقابت‌ها در بازی برگشت در مقابل شالکه به ثمر رساند، رکورد رائول و لیونل مسی را
شکست و با ۷۸ گل رکورددار گل تمام رقابت‌های اروپایی شد. همچنین با این دو گل با ۷۵
گل زده مشترکاً به همراه لیونل مسی رکورددار گل لیگ قهرمانان اروپا شد.[۲۲]

رونالدو در سال ۲۰۰۳ به تیم ملی پرتغال راه‌یافت و در سال ۲۰۱۰، کاپیتانی تیم
ملی‌اش را بر عهده گرفت. او ۱۱۴ بازی در تیم ملی پرتغال بازی کرده و ۵۰ گل به‌ثمر
رسانده‌است. موفق‌ترین سال‌های حضور او در تیم ملی، سال‌های ۲۰۰۴، ۲۰۰۶ و۲۰۱۶
بوده‌است که در جام ملت‌های اروپا ۲۰۰۴ نایب قهرمان و جام جهانی فوتبال ۲۰۰۶ آلمان
چهارم شده‌است. او همچنین در سال ۲۰۱۶ در جام ملتهای اروپا در فرانسه توانست بعنوان
قهرمانی با تیم پرتغال دست پیدا کند. رونالدو آمیزه‌ای از سرعت، قدرت بدنی، شوت‌های
پر قدرت، تکنیک و حرکات نمایشی است، او یکی از سریعترین بازیکنان جهان و رکوردار
بلندترین پرش در بین فوتبالیست‌های جهان است. او اکنون دارای ۴ توپ طلا نیز
می‌باشد[۲۳][۲۴]

کریستیانو رونالدو دوس سانتوس آویرو (۵ فوریه ۱۹۸۵، فونچال) کوچک‌ترین فرزند خوزه
دینیس آویرو و ماریا دولورس دوس سانتوس آویرو است. او برادری به‌نام هوگو و دوخواهر
به‌نام‌های آلما و لیلیانا کاتیا دارد.[۳][۲۵] پدرش نام رونالدو را از روی نام
رئیس‌جمهور ایالات متحده آمریکا برگرفته است.

رونالدو برای نخستین‌بار در هشت‌سالگی برای باشگاه فوتبال آندورینها توپ‌زد؛
باشگاهی که پدرش مدیر تدارکات آن بوده‌است. در سال ۱۹۹۵، در ده‌سالگی به باشگاه
ناسیونال مادیرا پیوست و موفق به کسب عنوان قهرمانی لیگ جوانان شد.[۲۶] پس از آن با
اسپورتینگ لیسبون قرارداد امضا کرد. هیچ اطلاعات دقیقی از مبلغ قرارداد او با
اسپورتینگ در دست رهبران باشگاه و عموم مردم نیست.[۲۷]

او در آکادمی اسپورتینگ لیسبون پیوست، در مجموعه ورزشی آلکوچته آموزش دید. او تنها
فوتبالیست پرتغالی است که در رده‌های سنی نوجوانان، زیر ۱۶ سال، زیر ۱۷ سال و زیر
۱۸ سال بازی کرده و در نخستین حضور خود در «تیم ب» بازی داده‌شد.[۲۸] او در نخستین
بازی لیگ خود در ردهٔ زیر ۱۶ سال، دوگل به باشگاه فوتبال موریرنز زد. او در تیم ملی
زیر ۱۷ سال نیز به‌خوبی ایفای نقش کرده‌است.

او در ۱۵ سالگی گرفتار بیماری قلبی شد و به‌نظر می‌رسید که باید فوتبال را کنار
می‌گذاشت. باشگاه از او و خانواده‌اش پشتیبانی‌کردند و رونالدو زیر یک عمل جراحی با
لیزری حساس قرار گرفت و مشکلش حل‌شد و دوباره به فوتبال بازگشت.[۲۹]

در سال ۲۰۰۳ باشگاه فوتبال بارسلونا قصد به خدمت گرفتن او را داشت.[۳۰] اما سرانجام
به منچستر یونایتد پیوست و الکس فرگوسن او را به یک اسطورهٔ فوتبالیست
تبدیل‌کرد.[۳۱]

رونالدو در فصل ۰۴–۲۰۰۳ با مبلغ ۱۲ میلیون پوند به باشگاه فوتبال منچستر یونایتد
پیوست. او نخستین فوتبالیست پرتغالی این باشگاه بود.[۳۲] او قصد داشت در منچستر
پیراهن شمارهٔ ۲۸ را بپوشد، اما الکس فرگوسن درخواست او را نپذیرفت و گفت: «تو باید
پیراهن شمارهٔ ۷ را بپوشی که پیش از این، بازیکنان افسانه‌ای باشگاه از جمله جورج
بست، برایان رابسون، اریک کانتونا و دیوید بکهام آن را می‌پوشیدند و این برای تو یک
افتخار است. »[۳۳]

او در نخستین مسابقهٔ خود در منچستر، ۶۰ دقیقه مقابل بولتون واندررز بازی کرد. وی
نخستین گل خود در این باشگاه در ماه نوامبر، در یک ضربهٔ آزاد مقابل پورتسموث
به‌ثمر رساند. پس از ماه نوامبر، رونالدو هزارمین گل تاریخ باشگاه مقابل میدلزبورو
به‌ثمر رساند؛ اگرچه منچستر در این بازی به‌شدت شکست‌خورد.[۳۴]

در نوامبر و دسامبر ۲۰۰۶، رونالدو به‌عنوان بازیکن برتر ماه لیگ انگلستان
برگزیده‌شد. او پس از دنیس برکمپ و رابی فاولر سومین بازیکن تاریخ لیگ انگلستان است
که دوماه متوالی به‌عنوان بازیکن برتر برگزیده شده‌است.[۳۵][۳۶]

در فصل بهار سال ۲۰۰۷، خبر ورود رونالدو به رئال مادرید منتشر گردید. رئال آماده
بود تا ۸۰ میلیون یورو برای خرید او پرداخت‌کند.[۳۷] با این حال، او پیشنهاد رئال
را نپذیرفت و قراردادی معادل ۱۲۰ هزار یورو به‌شکل هفتگی با منچستر تمدید کرد. او
گران‌قیمت‌ترین بازیکن تاریخ باشگاه منچستر یونایتد بوده‌است.[۳۸][۳۹]

در این فصل، جوایزی از جمله بازیکن جوان سال به او اهدا گردید. طرفداران منچستر، او
را بهترین در جهان فوتبال می‌دانستند.[۴۰]

در فصل ۰۸–۲۰۰۷، رونالدو با خطایی که بر روی ریچارد هیوز انجام داد، کارت قرمز گرفت
و از سه‌بازی بعدی منچستر محروم‌شد.[۴۱][۴۲] در بازی منچستر و اسپورتینگ لیسبون در
لیگ قهرمانان اروپا ۰۸–۲۰۰۷، هردوگل منچستر را رونالدو به‌باشگاه پیشین خود زد.[۴۳]

در ماه دسامبر همین سال، توپ طلای فوتبال به ریکاردو کاکا داده‌شد و رونالدو بر
جایگاه دوم ایستاد؛ اما لیونل مسی را پشت سر گذاشت و او سوم شد.[۴۴][۴۵]

در ۱۲ ژانویه، باشگاه فوتبال نیوکاسل یونایتد با نتیجه ۰–۶ از منچستر یونایتد
شکست‌خورد که گل نخست را رونالدو به‌ثمر رساند.[۴۶] او در این فصل در لیگ قهرمانان
اروپا، در ۱۱ بازی، ۸ گل به‌ثمر رساند.[۴۷] در مرحلهٔ یک‌هشتم نهایی این جام میان
منچستر و المپیک لیون، شخصی ناشناس از هواداران لیون مداوم بر روی صورت رونالدو و
وین رونی لیزر سبز می‌انداخت و یوفا پرونده‌ای علیه لیون درست‌کرد.[۴۸] در نتیجه،
لیون را ۵۰۰۰ فرانک سوئیس مجازات کرد.[۴۹]

در ۱۹ مارس، رونالدو نخستین‌بار در بازی با بولتون واندررز، بازوبند کاپیتانی
منچستر را بر بازو بست. این بازی با پیروزی ۰–۲ منچستر خاتمه‌یافت که هر دو گل را
رونالدو به‌ثمر رساند.[۵۰] او با به‌ثمر رساندن ۳۳ گل در این فصل، رکورد جورج بست
با ۳۲ گل را شکست.[۵۱]

در پایان فصل، او کفش طلای اروپا را به‌دست‌آورد و با هشت امتیاز بیشتر نسبت به
دنیل گویزا، بر جایگاه نخست ایستاد.[۵۲]

منچستر در دیدار پایانی لیگ قهرمانان اروپا ۰۸–۲۰۰۷ با باشگاه فوتبال چلسی بازی
کرد. منچستر در آغاز، بازی را به‌دست گرفت و گل نخست را به‌ثمر رساند؛ چلسی گل
تساوی را زد و نود دقیقه با تساوی ۱–۱ دو تیم خاتمه‌یافت. سی دقیقهٔ وقت‌های اضافه
نیز بدون گل سپری‌شد و بازی به ضربات پنالتی کشیده‌شد. رونالدو نخستین کسی بود که
پنالتی را وارد دروازه نکرد؛ جان تری و نیکولا آنلکا پنالتی‌هایشان را گل‌نکردند و
در پایان، منچستر قهرمان لیگ قهرمانان اروپا شد.[۵۳] در پایان فصل، با حساب همهٔ
مسابقات، او ۴۲ گل به‌ثمر رسانده‌است که هنوز هم در زندگی حرفه‌ای او یک رکورد
محسوب می‌شود. رکورد بهترین گلزن منچستر در یک فصل، دست دنیس لا است که رونالدو
موفق‌نشد این رکورد را بشکند.[۵۴]

اسکای اسپورت در ۵ ژوئن گزارش‌دادند: «رئال مادرید با قیمت سال گذشته باری دیگر به
رونالدو پیشنهاد پیوستن به کهکشانی‌های مادریدی را داد. »[۵۵] بنابراین، منچستر
یونایتد این درخواست غیرقانونی رئال را به فیفا گزارش‌داد.[۵۶][۵۷] حدس‌ها و
گمانه‌زنی‌ها در ۶ اوت به پایان‌رسید؛ هنگامی که رونالدو اعلام کرد که تنها یک سال
دیگر در منچستر خواهد ماند.[۵۸]

در اوایل سال، او به‌دلیل مصدومیت مچ پا سفر به آمستردام را از دست‌داد.[۵۹] در ۱۷
سپتامبر، مصدومیت او رفع‌شد و در بازی با ویارئال در لیگ قهرمانان اروپا، جایگزین
پارک جی سونگ شد.[۶۰] در روز ۲۴ سپتامبر، نخستین گل خود در لیگ را مقابل میدلزبورو
به‌ثمر رساند.

در ۱۵ نوامبر، او ۱۰۰مین و ۱۰۱مین گل خود در منچستر را مقابل استوک سیتی به‌ثمر
رساند و در پیروزی ۰–۵ منچستر سهیم‌بود و این روز را جشن گرفت.[۶۱] او با سه‌رقمی
شدن تعداد گل‌های خود در این باشگاه، در فهرست ماندگارترین بازیکنان منچستر قرار
گرفت.[۶۲] در ۲ دسامبر، توپ طلای اروپا به او تعلق‌گرفت و با کسب ۴۴۶ امتیاز در
مجموع و ۱۶۵ امتیاز بالاتر از لیونل مسی، بر جایگاه نخست ایستاد. پیش از او، واپسین
کسی که توپ طلای اروپا را به‌دست آورده‌بود، جورج بست بود که این موفقیت را در سال
۱۹۶۸ به‌دست آورده‌بود.[۶۳]

او در روز ۸ ژانویه، با خودروی فراری خود تصادفی جدی داشت و جلوی خودرو به‌کلی از
بین رفت؛ اما آسیبی به وی نرسید. چهار روز بعد، او به‌عنوان بازیکن سال فوتبال جهان
برگزیده‌شد؛[۶۴] افتخاری که پیش از او واپسین‌بار برای پرتغال، لوئیس فیگو در سال
۲۰۰۱ کسب کرده‌بود.[۶۵]

او نخستین گل خود در این فصل لیگ قهرمانان اروپا را مقابل اینترمیلان در مرحلهٔ
یک‌هشتم نهایی به‌ثمر رساند.[۶۶] در مرحلهٔ بعد، از فاصلهٔ ۴۰ متری به پورتو پرتغال
گل‌زد و به یکی از بهترین گل‌هایش در زندگی حرفه‌ای تبدیل‌شد و هم‌چنین، جایزه
پوشکاش فیفا را دریافت‌کرد.[۶۷][۶۸] منچستر دوباره به مرحلهٔ پایانی رسید؛ اما ۰–۲
از بارسلونا شکست‌خورد و نایب‌قهرمان شد.[۶۹]

در ۱۱ ژوئن، منچستر یونایتد پیشنهاد بی قید و شرط ۸۰ میلیون پوندی رئال مادرید را
پذیرفت و رونالدو به کهکشانی‌های مادریدی پیوست.[۷۰] رونالدو پس از رفتن به رئال
مادرید دربارهٔ الکس فرگوسن گفت: «الکس فرگوسن، پدر من در ورزش بوده‌است، یکی از
مهم‌ترین عوامل مؤثر در زندگی من است. »[۷۱][۷۲]

در ۲۶ ژوئن ۲۰۰۹، باشگاه فوتبال رئال مادرید تأیید کرد که رونالدو در ۱ ژوئیه به
این باشگاه خواهد پیوست. رونالدو شش سال با این باشگاه قرارداد امضا کرده‌است.[۷۴]
این باشگاه هر فصل ۱۳ میلیون یورو و در مجموع شش سال، ۹۴ میلیون یورو به او پرداخت
خواهدکرد و قیمت خروج او از رئال ۱ میلیارد یورو تعیین‌شده که یک رکورد
است.[۷۵][۷۶] طی مراسم استقبال از او در ۶ ژوئیه، ۸۰ هزار نفر به ورزشگاه سانتیاگو
برنابئو آمدند که این تعداد استقبال‌کننده نیز یک رکورد به‌شمار می‌رود. این تعداد
استقبال‌کننده، رکورد ورود دیگو آرماندو مارادونا به باشگاه فوتبال ناپولی را شکست.
پیش از این، رکورد استقبال‌کنندگان مادریدی دست خاویر ساویولا
بوده‌است.[۷۷][۷۸][۷۹][۸۰]

برای آماده‌سازی رونالدو در رئال، یک بازی میان رئال و شامروک روورز انجام‌گرفت.
این بازی با گل دقایق پایانی کریم بنزما پایان‌یافت. رونالدو نخستین گلش در باشگاه
جدید خود را مقابل باشگاه فوتبال ال‌دی‌یو کیتو در اکوادور به‌ثمر رساند.[۸۱]
نخستین گل او در لا لیگا، مقابل باشگاه فوتبال دپورتیوو لاکرونیا بود و گل دوم
باشگاهش را به‌ثمر رساند.[۸۲] او فصل خوبی را با رئال در لیگ قهرمانان اروپا
۱۰–۲۰۰۹ تجربه‌کرد و در مرحلهٔ گروهی، دوبار در ضربهٔ آزاد به باشگاه زوریخ گل‌زد و
در پایان، رئال بازی را ۲–۵ برد.[۸۳] این دوگل، نخستین گل‌های او در رئال در لیگ
قهرمانان اروپا بوده‌است. سپس با به‌ثمر رساندن دوگل مقابل ویارئال، به اولین
بازیکنی تبدیل شد که در چهار بازی اول لالیگایی‌اش موفق به گلزنی می‌شود.[۸۴][۸۵]
در بازی بعدی لیگ قهرمانان اروپا، دوگل را مقابل باشگاه فوتبال المپیک مارسی به‌ثمر
رساند.[۸۶] سپس دچار آسیب‌دیدگی مچ پا شد و به‌سختی مقابل باشگاه سویا بازی
کرد.[۸۷]

در ماه اکتبر، در بازی با تیم ملی فوتبال مجارستان در مسابقات مقدماتی جام جهانی،
دوباره مچ پای او آسیب‌دید و نتوانست تا ماه نوامبر فوتبال بازی کند.[۸۸] او
هم‌چنین در بازی ال کلاسیکو که رئال بازی را ۰–۱ به بارسلونا واگذار کرد، از
مصدومیت مچ پا رنج می‌برد.[۸۹] رئال در این فصل در لا لیگا به مقام دوم رسید و در
یک‌هشتم نهایی لیگ قهرمانان اروپا از المپیک لیون شکست‌خورد و نتوانست به مرحلهٔ
یک‌چهارم نهایی راه پیداکند.[۹۰]

با خروج رائول گونزالس از رئال، پیراهن شمارهٔ ۷ این باشگاه به رونالدو واگذار
شد.[۹۱] در ۲۳ اکتبر، او رکورد فردی خود را در بازی مقابل ریسینگ سانتاندر
افزایش‌داد و چهار بار گلزنی‌کرد.[۹۲][۹۳] رکورد تعداد گل‌های او در یک ماه، ۱۱ است
که سه‌گل را نیز در لیگ قهرمانان اروپا به‌ثمر رسانده‌است. پیش از شکست سنگین ۰–۵
رئال در ال کلاسیکو، او برای دومین بار اتلتیک بیلبائو را هت‌تریک کرد.[۹۴] رئال
هم‌چنین در مسابقات کوپا دل ری ۱۱–۲۰۱۰، باشگاه لوانته را ۰–۸ شکست‌داد.[۹۵]

رئال در این فصل، آغاز موفقی‌داشت و چندین رکورد باشگاه را شکست.[۹۶][۹۷] رئال فصل
جدید لا لیگا را با پیروزی مقابل ختافه و ویارئال آغاز نمود. رونالدو در بازی مقابل
ویارئال، روی پاس ریکاردو کاکا، رئال را به‌گل رساند.[۹۸][۹۹] بعدها، آمار گلزنی او
بارها افزایش و کاهش‌یافت.[۱۰۰] در ۳ مارس، او باشگاه مالاگا را هت‌تریک کرد و طی
یک جراحی جزئی، مجبور شد دو هفته فوتبال بازی‌نکند. در ماه آوریل، او باری دیگر به
فوتبال بازگشت و در پایان ماه، چهلمین گل فصل خود را به‌ثمر رساند. سپس در مسابقهٔ
پایانی جام حذفی اسپانیا، رئال با تک گل رونالدو بارسلونا را شکست‌داد و قهرمان جام
حذفی شد.[۱۰۱] در هر دو وب‌گاه اینترنتی مارکا و رئال مادرید، رأی‌دهندگان او را
به‌عنوان برترین گلزن سال برگزیدند.[۱۰۲][۱۰۳] رونالدو با به‌ثمر رساندن چهل گل در
لا لیگا، رکوردهای تلمو زارا و هوگو سانچز با ۳۸ گل را شکست. در طول این فصل،
رونالدو ۵۳ گل در مجموع مسابقات به‌ثمر رساند و رکورد تاریخ باشگاه با ۴۹ گل توسط
فرانس پوشکاش را شکست.[۱۰۴]

رئال مادرید در سال‌های گذشته برای آماده‌سازی خود با باشگاه‌های ایالات متحده
آمریکا بازی می‌کرده‌است. رونالدو در هر دو بازی با لس‌آنجلس گلکسی و گوادالاخارا
گلزنی‌کرد؛ به‌ویژه این که سه‌بار به گوادالاخارا گل‌زد و هت‌تریک کرد.[۱۰۶][۱۰۷]
او در ۲۳ و ۲۹ اوت در سوپرجام فوتبال اسپانیا، دوگل مقابل باشگاه فوتبال بارسلونا
به‌ثمر رساند.[۱۰۸] سرانجام لا لیگا در ۲۸ اوت با بازی رئال مادرید و رئال ساراگوسا
آغاز گردید.[۱۰۹]

در ۲۴ سپتامبر، او نهمین هت‌تریک خود در رئال را مقابل رایو والکانو به‌عمل آورد.
در ۲۲ اکتبر، باری دیگر مقابل مالاگا هت‌تریک کرد. با پیروزی ۱–۷ رئال مقابل
اوساسونا در ۶ نوامبر، ثابت‌شد که گارد سلطنتی نیمه‌راه قهرمانی را رفته‌است.[۱۱۰]
در ۲۶ نوامبر، رونالدو دوبار در دربی مادرید مقابل اتلتیکو مادرید گلزنی‌کرد. او
یکی از سه‌نامزد پایانی کسب توپ طلای فوتبال بود، اما در پایان لیونل مسی این توپ
را به‌دست‌آورد. نامزد دیگر این توپ، ژاوی هرناندز بود. رونالدو یک‌صدمین گل رسمی
خود در رئال را مقابل لیون به‌ثمر رساند.[۱۱۱]

رونالدو هم‌اکنون از بهترین و سریع‌ترین فوتبالیست‌های جهان است و قهرمانی در لا
لیگا ۱۲–۲۰۱۱ را با رئال مادرید تجربه‌کرد. رونالدو در پایان کار خود در رئال
مادرید گفته‌است: «من دوست دارم تا آخر عمرم در رئال مادرید بمانم و ۱۰ سال دیگر با
رئال مادرید قرار داد امضا کنم. »[۱۱۲][۱۱۳]

در ۲۳ اوت ۲۰۱۲، رونالدو نخستین گل در فصل را مقابل بارسلونا در ورزشگاه نیوکمپ طی
یکی دیگر از بازی‌های ال کلاسیکو به‌ثمر رساند.[۱۱۴] در بازی برگشت که در ورزشگاه
سانتیاگو برنابئو انجام می‌گرفت، رئال با گل رونالدو بازی را ۱–۲ برد و قهرمان
سوپرکوپا د اسپانیا شد. رکورد رونالدو آن‌زمان درمورد گلزنی در پنج بازی متوالی ال
کلاسیکو با رکورد ایوان زامورانو برابری می‌کند.[۱۱۵] او جهت کسب جایزه بهترین
بازیکن سال اروپا در فصل ۱۲–۲۰۱۱، رقابت تنگاتنگی با لیونل مسی داشت؛ در حالی که
آندرس اینیستا این جایزه را به‌دست‌آورد.[۱۱۶]

در ۲ سپتامبر ۲۰۱۲، رونالدو گلی که مقابل گرانادا به‌ثمر رساند، دویستمین گل او در
لیگ‌های برتر انگلستان، لا لیگا و لیگ برتر پرتغال محسوب می‌شود. وی افزود: «من طی
۱۴۹ بازی که در رئال انجام داده‌ام، ۱۵۰ گل به‌ثمر رسانده‌ام. » او یکی از بهترین
گلزنان تاریخ Real Madrid C.F. در همهٔ مسابقات به‌شمار می‌رود. او در یکی از
بازی‌هایش در این فصل، با برخورد به هم‌باشگاهی خود، گونسالو ایگواین، گرفتار
مصدومیت جزئی ران شد.[۱۱۷]

پس از بازی، رونالدو ادعا کرد که از موضوع حرفه‌ای‌بودن خود ناخشنود است و به‌دلیل
صد و چهل و نهمین و صد و پنجاهمین گل خود در این باشگاه، جشن گرفت.[۱۱۸] چند تن از
هم‌باشگاهی‌های او ادعا می‌کنند که رونالدو به‌شدت از باشگاه و اعضای آن پشتیبانی
می‌کند.[۱۱۹][۱۲۰][۱۲۱] نمایندهٔ او، خورخه مندس، اصرار دارد که رونالدو بازی در
رئال مادرید را ناخشنود می‌داند.[۱۲۲] رونالدو این موضوع را رد کرد و ادعا کرد که
میل به یک قرارداد جدید با این باشگاه دارد.[۱۲۳] رئیس باشگاه رئال مادرید،
فلورنتینو پرز، ادعا کرده‌است که رونالدو قصد ترک باشگاه را ندارد و به دلایلی دیگر
ناخشنود است.[۱۲۴] رئیس پیشین بارسلونا، خوآن لاپورتا، اظهار داشت که رونالدو تحت
فشار است و پس از انجام بازی‌های ملی، بیشتر بر روی موفقیت‌های خود در باشگاه
متمرکز شده‌است.[۱۲۵][۱۲۶][۱۲۷] سرمربی رئال مادرید، ژوزه مورینیو می‌گوید: «اگرچه
رونالدو پر از غم و اندوه‌است، اما نقش خود را برای من به‌عنوان یک بازیکن به‌طور
کامل بازی می‌کند[۱۲۸] و برگزیدن آندرس اینیستا به‌عنوان بازیکن سال اروپا، یکی از
دلایل ناخشنودی او است. »[۱۲۹]

در ۱۵ سپتامبر، رونالدو فرصت مهمی را در بازی مقابل سویا از دست داد و رئال بازی را
۰–۱ به سویا واگذار کرد.[۱۳۰] در ۱۸ سپتامبر، او نخستین گل خود در لیگ قهرمانان
اروپا را مقابل منچستر سیتی به‌ثمر رساند و رئال بازی را ۲–۳ از منچستر سیتی
برد.[۱۳۱] در ۳۰ سپتامبر، رونالدو باری دیگر در لا لیگا، این بار مقابل دپورتیوو
لاکرونیا هت‌تریک کرد و بازی با پیروزی ۱–۵ رئال به پایان رسید.[۱۳۲][۱۳۳] در روز ۴
اکتبر، رونالدو باری دیگر در لیگ قهرمانان اروپا مقابل آژاکس آمستردام هت‌تریک کرد
و رئال بازی را ۱–۴ برد.[۱۳۴] در هفتهٔ بعد، رونالدو دوگل در ورزشگاه نیوکمپ به
بارسلونا زد و بازی با نتیجهٔ ۲–۲ به پایان رسید. دوگل بارسلونا را نیز لیونل مسی
به‌ثمر رساند. رونالدو هم‌اکنون تنها بازیکنی است که توانسته‌است در ۶ بازی متوالی
ال کلاسیکو، گل بزند.[۱۳۵] در ۲۴ اکتبر ۲۰۱۲، او پنجمین گل خود در لیگ قهرمانان
اروپا را مقابل بروسیا دورتموند به‌ثمر رساند. این بازی با شکست ۱–۲ رئال مقابل
دورتموند به پایان رسید.[۱۳۶] در ۲۸ اکتبر ۲۰۱۲، او در پیروزی ۰–۵ رئال مادرید
مقابل رئال مایورکا نیز گل دوم و چهارم رئال را به‌ثمر رساند.[۱۳۷]

رونالدو در فینال لیگ قهرمانان اروپا در سال ۲۰۱۶ موفق شد که آخرین پنالتی را برای
رئال مادرید وارد دروازه کند و قهرمانی یازدهم کهکشانی‌ها را رقم بزند. آن‌ها در سن
سیرو مقابل اتلتیکو مادرید در ۱۲۰ دقیقه به نتیجه مساوی ۱–۱ رسیده بودند، رونالدو
همین‌طور آقای گل مسابقات شد و به جمع بازیکنانی پیوست که سه قهرمانی اروپا را در
کارنامه دارند.[۱۳۸]

رونالدو در نخستین بازی ملی خود در تاریخ ۲۰ اوت ۲۰۰۳ در برابر تیم ملی فوتبال
قزاقستان بازی کرد.[۱۳۹] او در جام ملت‌های اروپا ۲۰۰۴ پرتغال، دوگل برای تیم ملی
خود به‌ثمر رساند: نخستین گل او در بازی‌های گروهی مقابل یونان[۱۴۰] و گل دوم او
مقابل هلند در مرحلهٔ نیمه‌نهایی بود.[۱۴۱] با گل او به هلند، پرتغال به مرحلهٔ
پایانی راه‌یافت؛ اما در نهایت از یونان شکست‌خورد و نایب‌قهرمان شد.[۱۴۲] در همان
سال، با تیم ملی خود در بازی‌های المپیک تابستانی ۲۰۰۴ شرکت‌کرد.[۱۴۳][۱۴۴]

رونالدو در جام ملت‌های اروپا ۲۰۰۴،[۱۴۵] نخستین گل ملی خود را در مرحلهٔ گروهی
مقابل یونان به‌ثمر رساند و پرتغال بازی را ۱–۲ از یونان باخت.[۱۴۶] او دومین گل
ملی خود را نیز در نیمه‌نهایی این مسابقات مقابل هلند به‌ثمر رساند و پرتغال بازی
را ۱–۲ از هلند برد.[۱۴۷] او در ستارگان تیم‌های فینالیست جام ملت‌های اروپا، با
به‌ثمر رساندن دوگل از نامزدهای برجسته به‌شمار می‌رفت.[۱۴۲] او هم‌چنین نمایندهٔ
پرتغال در المپیک تابستانی ۲۰۰۴ بود.[۱۴۸][۱۴۹]

رونالدو در مقدماتی جام جهانی فوتبال، دومین گلزن برتر اروپا با به‌ثمر رساندن
هفت‌گل بوده‌است.[۱۴۲] او نخستین گل خود در جام جهانی فوتبال را در جام جهانی ۲۰۰۶
آلمان مقابل تیم ملی فوتبال ایران در یک ضربهٔ پنالتی به‌ثمر رساند.[۱۵۰]

در مرحلهٔ یک‌چهارم نهایی جام جهانی ۲۰۰۶، رونالدو مقابل تیم ملی فوتبال انگلستان و
هم‌باشگاهی خود در منچستر یونایتد، وین رونی بازی کرد. رونی بر روی مدافع پرتغال،
ریکاردو کاروالیو خطاکرد؛ با رونالدو درگیر شد و توسط داور اخراج‌شد. رسانه‌های
انگلیسی بر این باورند که رونالدو پس از کارت قرمز گرفتن رونی، به‌داور بازی،
هوراسیو الیزوندو اعتراض کرده‌است؛ اما پس از اخراج رونی به نیمکت پرتغال چشمک
زده‌است و این مسئله کمی مشکوک به‌نظر می‌رسد. پس از مسابقه، رونالدو اصرار داشت که
رونی دوست او بوده‌است.[۱۵۱] در ۴ ژوئیه، الیزوندو اعلام کرد که اخراج رونی به علت
درگیری او با رونالدو نبوده‌است.[۱۵۲]

واکنش‌های رسانه‌های انگلیسی سبب شد رونالدو، منچستر را ترک‌کند.[۱۵۳] او در مصاحبه
با یک روزنامهٔ ورزشی اسپانیایی به‌نام مارکا گفته‌است که قصد دارد به رئال مادرید
بپیوندد.[۱۵۴] فرگوسن دستیار پرتغالی خود، کارلوس کیروش را پیش رونالدو فرستاد تا
ذهنیت او را عوض‌کند.[۱۵۵][۱۵۶] سرانجام، رونالدو در آوریل ۲۰۰۷ قراردادی پنج‌ساله
با منچستر امضا کرد.[۱۵۷]

پرتغال در نیمه‌نهایی جام جهانی ۲۰۰۶، از تیم ملی فوتبال فرانسه شکست‌خورد[۱۵۸] و
در مرحلهٔ رده‌بندی نیز از میزبان بازی‌ها، آلمان شکست‌خورد و به مقام چهارم
نائل‌آمد.[۱۵۹] رونالدو شانس کسب جایزهٔ بهترین بازیکن جوان سال را با رایانامههای
مبارزاتی انگلیسی‌ها از دست داد. رأی‌گیری آنلاین فقط تحت تأثیر تعداد آرا انجام
نمی‌گیرد؛ بلکه، گروه مطالعات فیفا به مطالعات فنی می‌پردازند و آن زمان، لوکاس
پودولسکی از تیم ملی فوتبال آلمان را لایق کسب این جایزه دانستند.[۱۶۰]

رونالدو یک روز پس از تولد ۲۲ سالگی خود، در یک بازی دوستانه میان پرتغال و برزیل،
برای نخستین‌بار در تاریخ ۶ فوریه ۲۰۰۷، بازوبند کاپیتانی تیم ملی خود را بر بازو
بست.[۱۶۱] این کاپیتانی به‌شکل مستقیم توسط رئیس کنفدراسیون فوتبال پرتغال، کارلوس
سیلوا دو روز پیش از مرگ خود صادر گردیده‌بود. لوئیس فیلیپه اسکولاری می‌گوید:
«آقای سیلوا از من خواست تا[رونالدو] را به‌عنوان کاپیتان پرتغال برگزینم…[او] بیش
از حد جوان بود، اما آقای سیلوا از من درخواست‌داشت و هم‌اکنون دیگر پیش ما نیست.
»[۱۶۲]

رونالدو هشت گل برای پرتغال در مقدماتی جام ملت‌های اروپا ۲۰۰۸ به‌ثمر رساند[۱۶۳] و
در پشت فوتبالیست لهستانی، اوزیبیوس اسمولارک جای‌گرفت؛ اما در مسابقات جام ملت‌های
اروپا ۲۰۰۸، فقط ۱ گل مقابل تیم ملی فوتبال آلمان در یک‌چهارم نهایی به‌ثمر
رساند.[۱۶۴] هنگامی که کارلوس کیروش به‌عنوان سرمربی جدید پرتغال در ژوئیه ۲۰۰۸
برگزیده‌شد،[۱۶۵] رونالدو را به‌عنوان کاپیتان تیم ملی پرتغال منصوب کرد.[۱۶۶]

رونالدو هم‌چنین به‌عنوان مرد بازی پرتغال و جمهوری چک در گروه A جام ملت‌های اروپا
۲۰۰۸ برگزیده‌شد.[۱۶۷]

در ۱۵ ژوئن ۲۰۱۰، پرتغال در افتتاحیهٔ جام جهانی، مقابل ساحل عاج بازی کرد و با
انجام یک خطا بر روی گای دمل، از داور کارت زرد گرفت. روز بعد، پرتغال با فیفا
تماس‌گرفت و درخواست‌کرد که کارت زرد رونالدو را ببخشد؛ اما درخواست پرتغال توسط
فیفا ردشد.[۱۶۸]

رونالدو در هرسه بازی پرتغال در گروه G جام جهانی، به‌عنوان بهترین بازیکن میدان
برگزیده‌شد.[۱۶۹][۱۷۰][۱۷۱] او در مسابقات جام جهانی ۲۰۱۰، فقط یک گل مقابل کره
شمالی در ۲۱ ژوئن به‌ثمر رساند.[۱۷۲] این بازی را پرتغال ۰–۷ از کرهٔ شمالی برد.
این گل، نخستین گل ملی او پس از ۱۶ ماه بوده‌است.[۱۷۳] سرانجام، پرتغال توسط
اسپانیا در مرحلهٔ یک‌هشتم نهایی حذف‌شد.[۱۷۴]

رونالدو هفت گل برای پرتغال در مرحله مقدماتی جام ملت‌های اروپا ۲۰۱۲ به‌ثمر رساند؛
از جمله، دو گل مقابل بوسنی و هرزگوین در مرحلهٔ پلی‌آف به‌ثمر رساند. در قرعه‌کشی
جام ملت‌های اروپا، پرتغال به‌همراه هلند، دانمارک و آلمان در گروه B موصوف به گروه
مرگ قرارگرفت.[۱۷۵] در مصاحبه با مجلهٔ ورزشی کیکر، رونالدو اظهار داشت: «من با این
زندگی حرفه‌ای سراسر فوتبالی که دارم، برای پرتغال یک غنیمت محسوب می‌شود.
»[۱۷۶][۱۷۷][۱۷۸][۱۷۹]

پس از شکست مجدد پرتغال مقابل آلمان، رونالدو مورد انتقاد قرارگرفت و بر اثر
ناامیدی و اشتباهات خود در بازی و پیاده‌روی در زمین، پس از پایان مسابقه، بدون
تشکر از هم‌تیمی‌های خود به اتاق‌های پرتغال رفت. هم‌تیمی او، نانی بیان‌کرده‌است:
«او خشمگین زمین را ترک‌کرد و نیاز به درمان دارد. او به‌خوبی کار تیمی را انجام
داد و به‌شدت تحت فشار بوده‌است و به‌زودی منتقدان خود را ساکت خواهدکرد. » لوئیس
فیگو باتوجه به انتقاد از رونالدو و رفتار او، بیان‌کرد: «او باید همیشه کاپیتان
موفقی برای تیم ملی خود باشد؛ اگرچه این نتیجه حاصل شده‌است. »[۱۸۰]

در طول مسابقهٔ پرتغال و دانمارک، هرگاه توپ به‌پای رونالدو می‌رسید، طرفداران
دانمارک شعار می‌دادند و نام لیونل مسی را تکرار می‌کردند. او دو فرصت عالی و یک
فرصت معمولی را از دست داد و ناامید شد.[۱۸۱] در پاسخ به پرسش دربارهٔ شعارهای مسی،
رونالدو گفت:

در واپسین مسابقهٔ گروهی میان، رونالدو دو گل مقابل هلند به‌ثمر رساند و صعود
پرتغال به مرحلهٔ بعدی را تضمین‌کرد. این بازی با پیروزی ۱–۲ پرتغال مقابل هلند به
پایان رسید. او هم‌چنین دوبار در مسابقات گروهی، به‌عنوان بهترین بازیکن میدان
شناخته‌شد.[۱۸۵][۱۸۶]

رونالدو برای عملکرد خود مقابل جمهوری چک در مرحلهٔ یک‌چهارم نهایی، مورد تقدیر
قرارگرفت. روی ارسال توپ ژوآئو موتینیو و ضربهٔ سر رونالدو، پرتغال بازی را ۰–۱
مقابل جمهوری چک برد و به نیمه‌نهایی راه‌یافت. او پس از به‌ثمر رساندن گل، جلوی
دوربین دوید و ریش‌خندان شعار مسی را داد.[۱۸۷][۱۸۸]

او شانس‌های متعددی را برای پرتغال مقابل اسپانیا در نیمه‌نهایی از دست داد؛ اما،
سه‌بار شوت او به تیر دروازه برخورد کرد[۱۸۹] و بهترین شانس خود را در دقیقهٔ ۹۰ از
دست داد.[۱۹۰] این بازی با ضربات پنالتی به سود اسپانیا خاتمه‌یافت. رونالدو نامزد
شده‌بود تا پنجمین ضربهٔ پنالتی پرتغال را بزند و پرتغال با شوت او به مسابقهٔ
پایانی برسد؛ اما، نوبت به او نرسید و پرتغال در ضربات پنالتی از اسپانیا
شکست‌خورد.[۱۹۱] سرمربی پرتغال، پائولو بنتو گفت: «این طرح من بوده‌است که رونالدو
پنجمین ضربه را بزند و پرتغال با ضربهٔ او، به مسابقهٔ پایانی برسد. »[۱۹۲][۱۹۳]

رونالدو پیش از مسابقات و در طول آن، بارها و بارها به‌خصوص توسط دیه‌گو آرماندو
مارادونا مورد ستایش قرارگرفت. مارادونا گفته‌است: «رونالدو بهترین بازیکن بر روی
این سیاره‌است و هم‌میهنان او، باید برای او یک بنای تاریخی در لیسبون بسازند.
»[۱۸۴][۱۹۴] رونالدو به‌همراه پنج بازیکن دیگر، جزء بهترین گلزنان مشترک این جام با
سه گل قرارگرفت؛ اگرچه فرناندو تورس، کفش طلای اروپا را به‌دست‌آورد.[۱۹۵]

در جام ملت‌های اروپا ۲۰۱۶ تیم پرتغال موفق شد به قهرمانی این سری رقابت‌ها دست
یابد.[۱۹۶] این در حالی بود که رونالدو دو نیمه اول بازی مصدوم شد و چون قادر به
ادامه بازی نبود، در دقیقه ۲۵ بازی تعویض شد.[۱۹۷]

پدر رونالدو، به دلیل بیماری کبد ناشی از اعتیاد به الکل، در سپتامبر ۲۰۰۵ و زمانی
که رونالدو ۲۰ سال داشت، درگذشت.[۱۹۹][۲۰۰] رونالدو اعلام کرده که الکل نمی‌نوشد و
خبر روزنامه دیلی میرر مبنی بر مصرف زیاد الکل در هنگام بهبودی مصدومیتش در ژوئیه
۲۰۰۸، افترا بوده است.[۲۰۱]

در اکتبر ۲۰۰۵، یک ماه پس از مرگ پدرش، رونالدو به اتهام تجاوز جنسی به زنی در هتلی
در لندن بازداشت شد و با قید وثیقه آزاد شد.[۲۰۲] رونالدو این اتهام را تکذیب کرد و
در نوامبر ۲۰۰۵، او در اسکاتلندیارد به دلیل «ناکافی بودن مدارک» از این اتهام
تبرئه شد. رونالدو در بیانیه‌ای اعلام کرد: «من همیشه قویاً بر بی‌گناهی‌ام تأکید
داشته‌ام و خوشحالم که این ماجرا به پایان رسید تا بتوانم روی بازی کردن در منچستر
یونایتد تمرکز کنم.»[۲۰۳]

رونالدو در ۱۷ ژوئن ۲۰۱۰ پدر شد.[۲۰۴] پسر او، کریستانو نامیده شد و خانواده‌اش،
نام مستعار کریستیانینو را بر روی او گذاشتند.[۲۰۵] او در ایالات متحده به دنیا
آمده[۲۰۶] و رونالدو اعلام کرد که حضانت کامل وی در اختیار اوست.[۲۰۷] رونالدو هرگز
به صورت عمومی هویت مادر پسرش را فاش نکرده است.[۲۰۸]

رونالدو در سال ۲۰۱۰ رابطه‌ای را با ایرینا شایک آغاز کرد. این زوج در ژانویه ۲۰۱۵
به رابطهٔ خود پایان دادند.[۲۰۹] رونالدو در سال ۲۰۱۵ پس از قطع رابطه با ایرینا
شایک[۲۰۹] رابطه‌ای را با لوسیا ویالون مجری و گزارشگر تلویزیونی در اسپانیا آغاز
کرد.[۲۱۰]

او پس از سونامی ۲۰۰۴ در اندونزی و زنده پیدا کردن پسری که پیراهن تیم ملی پرتغال
را بر تن داشت یک خانه برای او خرید. نام این پسر مارتونیز است و هم اکنون در تیم
اسپورتینگ لیسبون بازی می‌کند.[۲۱۲]



https://fa.wikipedia.org/wiki/%D8%B9%D8%A8%D8%AF%D8%A7%D9%84%D9%85%D8%AC%DB%8C%D8%AF_%D8%B4%D8%B1%D8%B9%E2%80%8C%D9%BE%D8%B3%D9%86%D8%AF

عبدالمجید شرع‌پسند (متولد ۱۳۳۸ کرج[۱]) معلم ایرانی است. او نماینده شهرستان کرج و
اشتهارد در ادوار دوم و سوم مجلس شورای اسلامی ایران بود. در سال ۱۳۶۰ او در جنگ
ایران و عراق مجروح شد و در پایش ترکش وجود دارد او همچنین برادر مهدی شرع‌پسند
فرمانده کشته شده سپاه در جنگ ایران و عراق است.[۲] او جوانترین نماینده مجلس دوم
با ۲۵ سال سن بود.[۳] در انتخابات مجلس سوم افرادی همچون حسن روحانی علیه انتخاب وی
سخنرانی کردند ولی با این وجود او به عنوان نفر اول به نمایندگی انتخاب شد. در مجلس
ابتدائاً اعتبارنامهٔ وی رد شد ولی پس از سخنرانی وی آن را به تصویب رساندند.[۲]

در ۱۱ تیر ۱۳۶۸ در آستانه چهلمین روز درگذشت آیت‌الله خمینی، شرع پسند بطور
غیرمنتظره و بی آنکه کسی از مضمون نطق او باخبر باشد، با استفاده از وقت سه
دقیقه‌ای که یکی از ناطقین پیش از دستور به او قرض داده بود، استعفای خود را از
نمایندگی مجلس سوم اعلام کرد.[۴] و دلایل این استعفا را بدین شرح اعلام کرد:

از جمله مهدی کروبی نایب رئیس مجلس گفت: «حقاً آقای شرع پسند بداند که کل مخالفین
قسم خورد نظام جمهوری اسلامی اعم از منافقین، چپی‌های صددرصد، توده‌ای را خوشحال
کرد و هر کدامشان پشت این تریبون بودند دیگر مطمئناً از آن بدتر نمی‌گفتند! نکته‌ای
که من دربارهٔ فرمایشات آقای شرع پسند با آقایان نماینده‌ها دارم این است که آقای
شرع پسند تقاضای استعفا کرده‌اند. نمایندگان مجلس اگر صلاح بدانند خواهش می‌کنم
بعضیها نیایند شفاعت بکنند یا بگویند که ایشان آگاه نیست چون کاملاً آگاه است از
حرفهایی که می‌زند. معلوم است خلاصه سخنگوی یک مجموعه ویک جریان ویک طیفی هست. آقای
شرع‌پسند وقتی به مجلس آمد به روحانیون بزرگوار جسارت کرد واقعاً آن موقع ما فکر
کردیم جوانی است ناآگاه نمی‌داند ... من به او گفتم آقای شرع پسند این چه حرفی بود
که شما زدید؟ خلاصه گفت که من اشتباه کردم جوانی است و نادانی! یک چیزی اینجوری
گفت. من گفتم خوب حالا یک جوانی است یک چیزی گفته که یک وقت آمد گفت «آنهایی که
سیرت رضاخانند و صورت مدرسند»! ببینید این نشان دهنده طرز تفکر است. حالا هم آمده
این مسائل را مطرح کرده است. ... به هر جهت براساس منطق ما، اینجا بهترین جاست و
آقای شرع پسند شایستگی اینجا بودن را ندارد، از نظر منطق آقای شرع پسند، اینجا مال
مرتجعین و لیبرالها و آنها هستند که برای اسلام سالها جان کنده‌اند دارد هدم اسلام
می‌کند. برود دنبال آنهائی که برای اسلام یا برای خلق دفاع می‌کنند و کسی شفاعت
اورا نکند»[۴]

این استعفا با ۱۹۱ رای موافق بدون مخالف از ۱۹۷ حضار مورد موافقت مجلس قرار
گرفت.[۷] دو برادر او با نامهای مهدی و جعفر از سرداران جنگ ایران و عراق بودند که
کشته شدند. پدر او از ناحیه دو چشم در جنگ مصدوم شد.[۸]

هاشمی رفسنجانی در خاطرات خود مضامین استعفانامهٔ شرع پسند را ضدانقلابی و زیر سؤال
برندهٔ رهبری و آینده انقلاب خوانده که باعث باعث ناراحتی شدید اکثریت نمایندگان
شده بوده است.[۹]

پس از استعفای شرع پسند تجمعی در کرج برگزار شد و عده‌ای سعی داشتند نام پادگان
شهید شرع پسند را عوض کنند. این که وی چرا و با چه انگیزه‌ای دست به این کار زد
هنوز مشخص نیست. وی ۸ ماه پیش از استعفا طی نطق پیش از دستور در تاریخ ۶۷/۸/۱۰ از
رفع توقیف اموال کسانی که با پیروزی انقلاب به خارج فرار کرده بودند و نیز مطرح شدن
ژاپن بعنوان الگوی بازسازی ایران پس از جنگ انتقاد کرد و اظهار داشت: "اخیراً
بعضی‌ها تلاش می‌کنند ژاپن را به عنوان مدینه فاضله الگوئی برای رشد و توسعه
کشورمان در جریان بازسازی معرفی نمایند و با طرح و تبلیغ برخی ارزش‌های فرهنگی و
بومی ژاپن و با تکیه برپیشرفت تکنولوژیک آن روابط مناسبات ظالمانه سیستم سرمایه
داری ژاپن را توصیه می‌نمایند. بخصوص براین نکته تأکید می‌وزند که رمز سعادت ژاپن
آزادی بخش خصوصی است؛ و نیز در این شبها شاهد نمایش سریالها و فیلمهای ژاپنی پشت سر
هم در سیمای جمهوری اسلامی می‌باشیم. باید پرسید چرا سیمای جمهوری اسلامی سرانجام
ذلت بار کشورهای انقلابی کرده و آزاد شده از نظر سیاسی که خیال رشد و توسعه به دام
کشورهای سرمایه داری گرفتار شده‌اند را نمایش نمی‌دهد؟ ... و مردم را به سریالهای
پدر مجرد و اوشین معتاد می‌کنند !"[۱۰]

شرع پسند از زمان استعفا از آنجا که فضا را برای صحبت کردن مناسب نمی‌دیده به گفتهٔ
خود در حالت قهر فعال به سر برده است.[۲]



https://fa.wikipedia.org/wiki/%D9%82%D8%A7%D8%B3%D9%85_%D8%B3%D9%84%DB%8C%D9%85%D8%A7%D9%86%DB%8C

قاسم سلیمانی (۱۳۳۵، شهرستان رابر) فرمانده نیروی قدس سپاه پاسداران انقلاب اسلامی
است.[۷] او در طول جنگ هشت ساله ایران و عراق فرمانده لشکر ۴۱ ثارالله کرمان
بود.[۸] وی در ۴ بهمن ۱۳۸۹ درجهٔ سرلشکری دریافت کرد. آیت الله علی خامنه‌ای رهبر
ایران در تقدیر از عملکرد قاسم سلیمانی از او به عنوان «شهید زنده» نام برده
است.[۹]

طبق منابع غربی، سلیمانی نقش مهمی دردادن قدرت نظامی به حزب‌الله لبنان، عقب راندن
اسرائیل از جنوب لبنان، جنگ افغانستان، شکل‌دهی به فضای سیاسی عراق پس از سرنگونی
رژیم صدام، تغییر روند جنگ داخلی سوریه و مقابله با داعش در عراق داشته است. وی تا
پیش از حضور علنی در جنگ علیه داعش در عراق، از حضور در انظار عمومی پرهیز می‌کرد؛
ولی حکومت ایران از زمان حضورش در عراق در نبرد علیه داعش و انتشار تصاویر متعددش
با مدافعان عراقی، شروع به معرفی و شناساندن چهره وی کرد.[۱۰]

قاسم سلیمانی که در سال ۱۳۳۵ خورشیدی در شهرستان رابر از توابع کرمان به دنیا آمد،
در نوجوانی به کار بنایی مشغول بود اما پس از انقلاب سال ۱۳۵۷ به سپاه پاسداران
پیوست.[۱۱]

وی پس از پیروزی انقلاب، درعین ادامه کار در سازمان آب کرمان، به عضویتِ مجموعهٔ
«سپاه افتخاری»، که به وسیلهٔ پدرِ شهید قاضی تأسیس شده بود، درآمد.[۱۲] سلیمانی
بیان می‌کند که به محض بازگشت از مهاباد به ریاست پادگان قدس سپاه در کرمان منصوب
می‌شود. با حمله عراق به ایران، سلیمانی چندین گردان از سپاهیان کرمان را آموزش
می‌دهد و به جبهه‌های جنوب اعزام می‌کند و کمی بعد، خود در رأس یک گروهان به
سوسنگرد اعزام می‌شود تا جلوی پیشروی عراق در جبههٔ مالکیه را بگیرد. سلیمانی در
بیشتر عملیات عمدهٔ نظامی دوران جنگ با عراق شرکت کرد.

با پایان یافتن جنگ در ۱۳۶۷، لشکر ۴۱ ثارالله به فرماندهی سلیمانی به کرمان بازگشت
و درگیر جنگ با اشرار و قاچاقچیان بزرگ مواد مخدر شد که از مرزهای شرقی کشور هدایت
می‌شدند. قاسم سلیمانی تا هنگام انتصاب به فرماندهی سپاه قدس، این سمت را عهده‌دار
بود.[۱۲] قاسم سلیمانی یکی از امضا کنندگان نامه تهدیدآمیز فرماندهان سپاه در جریان
وقایع ۱۸ تیر ۱۳۷۸ به محمد خاتمی رئیس جمهوری وقت ایران بود.[۱۳]

قاسم سلیمانی در سال ۱۳۷۶، هم‌زمان با اوج‌گیری طالبان در افغانستان، به فرماندهی
نیروی قدس سپاه پاسداران انقلاب اسلامی منصوب شد.[۱۲] انتصاب سلیمانی به فرماندهی
سپاه قدس همزمان با قدرت گرفتن طالبان یک پیشامد محض نبود. او از این رو انتخاب شد
که بومیِ یک منطقه کوهستانی به نام رابر در کرمان بود و با نظام سیاسی جوامع
قبیله‌ای به طور کلی و با جامعه افغانستان به ویژه آشنایی نزدیک داشت. او با
تجربه‌ای که از جنگ داخلی کردستان داشت نیز گزینهٔ مناسبی بود، چون بنا بود در
افغانستانِ عصر طالبان که درگیر جنگ‌های داخلی بود وارد عمل شود. از همه مهم‌تر
این‌که سلیمانی در هشت سال جنگ با عراق و نیز مبارزه با باندهای مواد مخدر در مناطق
مرزی ایران و افغانستان تا پیش از انتصابش به فرماندهی سپاه قدس تجربهٔ بی‌مانندی
اندوخته بود.[۱۲]

مئیر داگان رئیس سابق موساد می‌گوید «او با هر گوشه از نظام رابطه دارد. او کسی است
که من به آن می‌گویم باهوش از نظر سیاسی.»[۱۴]

موفق الربیعی سیاست‌مدار و وزیر سابق امنیت ملی عراق در مصاحبه‌ای با روزنامه الشرق
الاوسط، سلیمانی را «بدون شک قدرت‌مندترین مرد در عراق» خوانده است.[۱۵] به گفتهٔ
او سپاه قدس به فرماندهی سلیمانی در تمامی زمینه‌های سیاسی، اقتصادی و امنیتی و به
ویژه در منطقه سبز بغداد (که سفارت‌خانه‌های غربی و عربی و ادارات و خانه‌های
مقامات دولتی و اعضای پارلمان عراق در آن قرار دارد) نفوذ دارد.[۱۶][۱۷] نیروی قدس
به رهبری سلیمانی نقش تأثیرگذاری در روند جنگ عراق داشته است.

در ۱۱ ژانویهٔ ۲۰۰۷، استنلی مک‌کریستال ژنرال آمریکایی مطلع شد محمدعلی جعفری
فرمانده سپاه و قاسم سلیمانی از طریق چند خودرو در حال حرکت به مرز ایران و عراق
هستند. در عراق آمریکایی‌ها در حال تعقیب آن‌ها بودند. کاروان خودروها وارد ساختمان
ناشناخته‌ای در شهر اربیل کردستان عراق شدند که روی آن فقط نوشته بود «کنسولگری»،
که نشان می‌داد افراد داخل ساختمان تحت پوشش دیپلماتیک عملیات انجام می‌دهند.
نظامیان آمریکایی وارد ساختمان شدند و ۵ ایرانی که همگی پاسپورت دیپلماتیک داشتند
را دستگیر کردند، اما اثری از محمدعلی جعفری و قاسم سلیمانی نبود. به گفتهٔ
مک‌کریستال، هر پنج نفر از اعضای سپاه قدس بودند. ۹ روز بعد از این واقعه، ۹ تا ۱۲
شبه نظامی به رهبری گروه شبه نظامی شیعهٔ عصائب اهل الحق طی حمله‌ای به مقر
فرماندهی نظامیان آمریکا در کربلا که در بین مراکز فرماندهی پلیس عراق واقع است،
سوار بر تعدادی خودروی نظامی با گذشتن از چندین لایهٔ امنیتی، به ساختمان اصلی
فرماندهی که در آن هنگام ۳۰ آمریکایی در آن مستقر بود نفوذ کردند و ۴ نظامی
آمریکایی را اسیر گرفتند و از منطقه خارج شدند و به نزدیکی رود فرات رفتند، در
نهایت با تعقیب هلیکوپترهای آمریکایی شبه نظامیان فرار کردند و در مجموع پنج نظامی
آمریکایی کشته شدند. این عملیات «برجسته‌ترین و پیچیده‌ترین عملیات در طول چهار سال
جنگ» در عراق توصیف شده و افسران آمریکایی و مقامات عراق ادعا کرده‌اند ایران در آن
نقش داشته و پاسخی به اسارت ۵ ایرانی در اربیل بوده است. این نخستین بار بود که
آمریکایی‌ها مستقیماً به قاسم سلیمانی و نقش او در عراق اشاره کردند.[۱۴]

در سال ۲۰۰۹، گزارشی افشا شد که ریموند تی. اودیرنو و کریستوفر آر. هیل (بالاترین
مقامات آمریکا در بغداد در آن هنگام) در دفتر جلال طالبانی (که از دهه‌ها پیش با
سلیمانی ارتباط داشته است) با قاسم سلیمانی ملاقات کرده‌اند. هیل و اودیرنو بعداً
این خبر را رد کردند.[۱۸]

در ۲۲ دسامبر ۲۰۱۰، جیمز جفری (سفیر آمریکا در عراق) و لوید آستین (فرمانده ارشد
نظامیان آمریکا در عراق)، در بیانیه‌ای تشکیل دولت جدید عراق به رهبری نوری المالکی
را تبریک گفتند. به گفتهٔ سران عراقی، هنگام انتشار این بیانیه، آمریکایی‌ها خودشان
می‌دانستند که در واقع سلیمانی آن‌ها را از عراق بیرون کرده است. حزب ایاد علاوی
سیاست‌مدار سکولار طرف‌دار آمریکا، اکثریت اعضای پارلمان را داشت ولی در نهایت به
قدرت نرسید چون آمریکا او را به نفع نوری المالکی کنار زد. به گفتهٔ خود علاوی، اگر
او نخست‌وزیر می‌شد نیازمند حمایت آمریکا بود، اما آمریکا مایل بود عراق را ترک
کند، و «عراق را به ایران داد». درنهایت جلال طالبانی و نوری المالکی که هر دو از
نزدیکان و کاندیداهای مورد ترجیح سلیمانی بودند، به قدرت رسیدند. رهبر سابق عراق
می‌گوید «ما به آمریکایی‌ها می‌خندیدیم … سلیمانی کاملاً آن‌ها را ضربه‌فنی کرد، و
آمریکایی‌ها در ظاهر تشکیل دولت جدید را به یکدیگر تبریک می‌گفتند.»[۱۴]

گفته شده است سلیمانی پیامکی را از طریق جلال طالبانی برای دیوید پترائوس ژنرال
آمریکایی و رئیس سازمان سیا فرستاده است با این محتوا که: «پترائوس عزیز، شما باید
بدانید که من سیاست‌های ایران در قبال عراق، لبنان، غزه و افغانستان را کنترل
می‌کنم. در واقع سفیری که در بغداد است از اعضای نیروی قدس است. شخصی که قرار است
جایگزین او شود هم از اعضای نیروی قدس است.»[۱۴]

سلیمانی خود در نشست مقدماتی «کنفرانس جوانان و بیداری اسلامی» گفت: «ایران در جنوب
لبنان و عراق نیز حضور دارد. در واقع این مناطق به نوعی تحت تأثیر عملکرد و تفکر
جمهوری اسلامی ایران هستند.» اما تعدادی از نمایندگان پارلمان عراق در بیانیه‌ای
سخنان سلیمانی را محکوم کرده و وی را دچار توهم خواندند.[۱۹]

پس از یورش پیکارجویان افراطی دولت اسلامی عراق و شام (داعش) در ژوئن ۲۰۱۴ (خرداد
۱۳۹۳) به شمال عراق و تصرف برخی از شهرهای این کشور از جمله موصل و تکریت و از هم
پاشیدن ارتش عراق و ناتوانی نیروهای مسلح این کشور در نبرد با داعش و پس از جدی شدن
خطر تصرف بغداد (پایتخت عراق) توسط این گروه تروریستی، روزنامه ساندی تایمز انگلیس،
وال‌استریت ژورنال و نیویورک تایمز مدعی شدند ایران فرماندهی ارتش از هم فروپاشیده
عراق را برعهده گرفته تا با نیروهای گروه تروریستی داعش مقابله کند. قاسم سلیمانی
فرمانده سپاه قدس ایران، عملیات دفاع از بغداد پایتخت عراق را در مقابل حملات
نیروهای گروه تروریستی داعش، فرماندهی می‌کند. یک منبع عراقی مدعی شد: سردار
سلیمانی با ۶۷ مشاور ارشد خود به عراق سفر کرد و فرماندهی عملیات‌ها را برعهده گرفت
و بر استقرار نیروهای عراقی و برنامه‌ریزی برای عملیات، نظارت
دارد.[۲۰][۲۱][۲۲][۲۳][۲۴]

در تابستان ۱۳۹۳ به دنبال هک شدن ایمیل نماینده اقلیم کردستان عراق در ایران
مکاتباتی افشا شد که این مقام باسابقه کرد در تهران را مقابل پرسش رسانه‌ها قرار
داد. در این مکاتبات، به یک مقام ایرانی بیش از بقیه اشاره شده بود: قاسم سلیمانی.
این نخستین بار بود که یک مقام ارشد حکومت اقلیم کردستان عراق با صراحت و با جزئیات
به نقش تعیین‌کننده فرماندهی می‌پرداخت که سال‌ها پیش رسانه‌های عراق به او لقب
«ژنرال بی‌سایه» داده بودند. در بسیاری از این نامه‌ها از شخص سومی با اسم اختصاری
«حاجی» یاد می‌شود؛ فردی که آقای دباغ در برنامه اخیر تلویزیونی خود، او را
این‌گونه معرفی کرد: «طبیعتاً وقتی اسم سپاه قدس می‌آید، در رأس آن نام قاسم
سلیمانی نیز تداعی می‌شود؛ او شخصِ اول خاورمیانه است.»[۲۵] سردار امیرعلی حجازی
سرپرست واحد هوافضای سپاه پاسداران مهر ماه ۱۳۹۳ طی گفتگویی تأیید کرد که آقای
سلیمانی و ۷۰ نفر از سربازان او به جنگجویان کرد عراقی کمک کردند مانع پیشروی داعش
شدند.[۹]

به گزارش خبرگزاری مهر به نقل از رسانه‌های اقلیم کردستان عراق، در مردادماه ۱۳۹۳،
سلیمانی نسبت به حمله داعش به اربیل هشدار می‌دهد. به دنبال یورش داعش در ۱۶ مرداد
۱۳۹۵، بارزانی از آمریکا و ترکیه تقاضای کمک می‌کند. دو روز بعد جنگنده‌های
آمریکایی در اربیل به پرواز در می‌آیند. این در حالی است که ۴۸ ساعت قبل از پیوستن
جنگنده‌های آمریکایی به عملیات دفاع از اربیل، یگانی از نیروهای ویژه به فرماندهی
سلیمانی و بنا به درخواست شخص بارزانی در کنار پیشمرگان کرد در حال نبرد با داعش
بودند. به دنبال دفع خطر داعش، مسعود بارزانی شخصاً یک نامه تشکر برای ریاست جمهوری
ایران با این مضمون فرستاد که ایران بار دیگر در سخت‌ترین شرایط به دفاع از اقلیم
کردستان عراق برخواسته است.[۲۶]

جان مگوایر افسر سابق سیا گفته است نبرد القصیر که منجر به بازپس‌گیری شهر
استراتژیک القصیر توسط ارتش سوریه و نقطهٔ عطفی در جنگ بود، تحت نظارت و فرماندهی
سلیمانی بوده است و این نبرد را «یک پیروزی بزرگ» برای او خوانده است.[۱۴]

پس از وقوع یک انفجار مهیب در دمشق که به کشته و زخمی شدن چندین مقام سوری انجامید
رسانه‌های جهان گزارش دادند که قاسم سلیمانی نیز در میان کشته‌شدگان قرار دارد و
شایعه دخالت ایران در سوریه و کمک به بشار اسد برای سرکوب مخالفان قوت گرفت. چند
روز پس از این ادعا قاسم سلیمانی در دیدار مسئولان نظام ایران با سید علی خامنه‌ای
در تهران حضور یافت.

مجلهٔ وایرد او را در نخستین جایگاه فهرست «خطرناک‌ترین مردم جهان» قرار داده
است.[۲۷] نشریه نیویورکر وی را تاثیرگذارترین فرمانده نظامی جنگ داخلی سوریه لقب
داده است.[۲۸]

مقامات وزارت امورخارجه ایالات متحده آمریکا وی را متهم به همکاری با نیروهای
امنیتی سوریه در جریان اعتراضات در این کشور و سرکوب مخالفان بشار اسد کرده‌است. در
پی این اتهام وزارت خزانه‌داری ایالات متحده آمریکا وی را تحریم کرده‌است.[۲۹]

پس از تکرار بسیار نام قاسم سلیمانی در رسانه‌های جهان، خبرگزاری فرانسه خبری را
منتشر ساخت که از احتمال ترور وی توسط دولت آمریکا پرده برمی‌داشت. بر اساس این خبر
جک کین فرمانده سابق نیروی زمینی ارتش آمریکا که در نشست استماع کنگره آمریکا حضور
داشت با اشاره به طرح ترور مقامات ایرانی به ویژه مقامات ارشد سپاه پاسداران جمهوری
اسلامی ایران، گفت: چرا آن‌ها را به قتل نرسانیم؟ آنها قریب به هزار آمریکایی را
کشته‌اند، چرا ما عامدانه آنها را ترور نکنیم؟ نمی‌گویم که اقدام نظامی انجام دهیم،
من پیشنهاد می‌دهم عملیات محرمانه انجام دهیم. باید فشارهای شدیدی روی آن‌ها اعمال
کنیم. همچنین رویل مارک گریچ از کارشناسان مؤسسه به دفاع از دموکراسی اظهار داشت:
آنان به اندازه ما دارای منطق نیستند، فکر نمی‌کنم بتوانید بدون به قتل رساندن یکی
از آن‌ها، مرعوب‌شان کنید. قاسم سلیمانی خیلی زیاد سفر می‌کند، بروید او را دستگیر
کنید یا به قتل برسانید! به گزارش خبرگزاری فرانسه در ادامه این اظهارت برخی از
نمایندگان آمریکایی اعلام کردند ما انجام هرگونه اقدامی دربارهٔ ایران را دور از
ذهن نمی‌دانیم اما از ابراز موافقت با اظهارات جک کین سر باز زدند.[۳۰]

شماری از کاربران یوتیوب ترانه‌ای عربی را منتشر کردند. شعر این ترانه که از آبان
تا دی ۱۳۹۳ از سوی وب سایت‌های ایرانی بازنشر شد، را علی برکات خواننده لبنانی
طرفدار حزب‌الله سروده است. او در سال ۱۳۹۳ برای مدت کوتاهی به دلیل اشعار ضد سعودی
اش بازداشت شد.[۳۴] بسیاری از وب سایت‌های ایرانی این ترانه را تحت عنوان «ترانه‌ای
برای ترساندن اسرائیل و داعش» منتشر کرده‌اند.[۳۵]

شاکر العبودی، خواننده عراقی، در مدح سلیمانی ترانه‌ای به عربی خوانده که در بهمن
ماه ۱۳۹۳ در YouTube منتشر شد. بسیاری از وب سایت‌ها و وبلاگ‌های ایرانی این ترانه
را بازنشر کردند. این کلیپ در یوتیوب توسط کاربری بنام «محمد الاعقابی» منتشر شد و
عنوان آن «شعری برای فرمانده حاج قاسم سلیمانی» است.[۳۶]



https://fa.wikipedia.org/wiki/%D9%85%D8%A7%D9%84%DB%8C%D8%A7%D8%AA_%D8%A8%D8%B1_%D8%A7%D8%B1%D8%B2%D8%B4_%D8%A7%D9%81%D8%B2%D9%88%D8%AF%D9%87

مالیات بر ارزش افزوده «مالیات غیر مستقیمی» است که مصرف‌کننده (خریدار) آن را به
همراه بهای خرید کالا یا خدمات می‌پردازد و دریافت کننده (فروشنده) موظف است مقدار
مالیات دریافتی را به خزانه دولت واریز کند. از آنجا که خود فروشنده نیز ضمن خرید
اولیه چنین مالیاتی را پرداخته ولی مصرف‌کننده محسوب نمی‌شود، اینست که او حق دارد
کل «مالیات‌های ارزش افزوده» پرداختی خود را از کل «مالیات بر ارزش افزوده» های
دریافتی کسر کرده و مابه تفاوت را به دولت بپردازد.

مالیات بر ارزش افزوده به تمامی خدمات و کالاهایی تعلق می‌گیرد که در برابر پول در
داخل کشور داد و ستد می‌شوند، مگر آنکه در قانون برای آن شرایط ویژه، از جمله
تخفیف‌هایی در نظر گرفته باشند. کالا هایی که صادر می‌شوند از این مالیات معاف
هستند: ر.ک. Duty-free. به همین دلیل گردشگران (که در کشور محل سفر و خرید اقامت
رسمی و دائم ندارند) می‌توانند ضمن خرید، از فروشنده «برگه تفکیک بهای خرید و
مالیات برارزش افزوده» (Export document) درخواست کنند. این برگه می‌بایستی ضمن
خروج از کشور (حد اکثر سه ماه پس از خرید) توسط اداره گمرک مرزی، پس از رویت اجناس،
تأیید شود. خریدار سپس می‌تواند از راه‌های مختلف، از جمله طی سفر بعدی از طریق خود
فروشنده یا شرکت‌های ویژه مستقر در بخش ترانزیت فرودگاه یا در خاک کشور مقصد،
مالیات پرداختی را دریافت کند. ساکنین کشورهای اتحادیه اروپا در داخل مرزهای این
اتحادیه امکان باز دریافت مالیات را ندارند. فروشگاه‌های واقع در سالن ترانزیت
فرودگاه ها، در محوطه سفارت خانه ها، سازمان ملل٬ یونسکو٬ فائو و سایر مکان‌های در
این رده٬ که خرید در آنها تحت شرایط ویژه ای امکان دارد٬ «Duty-free shop» محسوب
شده و مالیات بر ارزش افزوده را از مشتری دریافت نمیکنند.

اداره گمرک برای کالاهایی که داخل کشور میشوند (واردات تجاری، بوسیله مسافر یا از
راه پست) پس از کسر مبلغ سقفی مجاز، مالیات بر ارزش افزوده بهای حقیقی یا تخمینی آن
کالا را از مالک کسب میکند. در این رابطه استثناء هایی وجود دارد که قانون هر کشوری
تعیین میکند. مثلا در اکثر کشور های اروپایی واردات شیر مادر، اعضای بدن انسان، خون
و محصولات جانبی خون، برخی کشتی های اقیانوس پیما و بسیاری اقلام دیگر از مالیات بر
ارزش افزوده وارداتی معاف هستند (ر ک قوانین کشوری)

اداره مالیات در حالت عادی «تک پست» های دریافتی و پرداختی کسبه را در نظر نمی‌گیرد
(ولی ممیزی مالیاتی اداره دارایی اینکار را می‌کند)، بلکه جمع کل را در انتهای سال
مورد محاسبه قرار می‌دهد. یک بازرگان یا تولیدکننده در انتهای سال حجم تمامی
مالیات‌های پرداختی (برای آب، برق، بخاری، خریدهای شرکت، بنزین خودروها، تعمیر
خودروها و صدها پست دیگر) را از کل مالیات‌های دریافتی از مشتریان کسر نموده و وجه
تفاوت را به دولت می‌پردازد.

تاجر یا کشاورز جنگلدار یک کیلوگرم چوب درخت را به بهای ۱۰ ریال به کارخانه
کاغذسازی می‌فروشد و ۱۰٪ یعنی ۰٬۹ ریال مالیات نهفته ارزش افزوده کسب می‌کند [ ۱۰
ریال =( ارزش افزوده ۰٬۹ + بهای چوب ۹٬۱) ]. کاغذ تولید شده از دست دهها تولیدکننده
و بازرگان و دلال عبور می‌کند تا در انتها به شکل یک کتاب با قیمت فروش ۵۰۰۰۰ ریال
(با مالیات نهفته ۱۰ درصدی = ۴۵۴۵٬۴۵ ریال) به دست مصرف کننده برسد. در این بین
خزانه دولت شاید ده‌ها یا صدها بار مالیات بر ارزش افزوده کسب کرده و باید کل مبالغ
تفاوت ارزش‌های افزوده دریافتی را به پرداخت کننده‌ها یعنی همه «ارزش افزا ها» که
در تبدیل چوب به کتاب سهیم بوده‌اند، از جمله: کارخانه چوب بُری، کارخانه اره سازی،
فروشنده‌های عمده و خرده اره، تا کاغذ ساز، کاغذ فروش، شرکت‌های باربری و ترابری،
شرکت های بیمه٬ شرکت برق، شرکت آب، شرکت تلفن، شرکت خدمات اینترنت٬ شرکت دفع زباله،
سازنده رنگ کاغذ، سازنده رنگ چاپ، فروشنده رنگ کاغذ، فروشنده رنگ چاپ، عمده
فروش‌های مختلف، چاپخانه کتاب، صحافی کتاب، شرکت‌های تبلیغات و تک فروش کتاب
بازگرداند، زیرا مالیات بر ارزش افزوده حقیقی را فقط باید مصرف کننده انتهایی
بپردازد. این امر کار بخش خصوصی و اداره‌های مالیات را بسیار سنگین می‌کند. به همین
خاطر گهگاهی بحث آن مطرح می‌شود که بهتر است این مالیات را از داد و ستدهای بین
«ارزش افزاها» (تولید کننده گان، فروشنده‌های میانی و دلال‌ها) حذف کنند.

در بسیاری کشورها چند نوع و درصد مختلف برای این مالیات وجود دارد. مثلا آلمان:
مالیات استاندارد ۱۹٪ است. ولی خوراک، آب منازل٬ مطبوعات و کتاب ۷٪ و اجرت پزشک٬
خدمات شهری و دولتی و خرید خانه صفر٪ (به هرینه های ساختن خانه مالیات تعلق
میگیرد!) ولی دارو ۱۹٪ است. کمترین سطح مالیات بر ارزش افزوده را در اروپا سوئیس با
۸٪ و بالاترین را ایسلند با ۲۵،۱٪ داراست. در کشورهای دیگر جهان نیز بین ۴ تا ۲۵٪
رایج است (ژاپن ۵٪، ترکیه ۱٪، ۸٪ و ۱۸٪، سوئیس صفر تا ۸٪، ایالات متحد آمریکا از
این نوع مالیات (با این نام) استفاده نمی‌کند[۱])

- مالیات بر ارزش افزوده برای غذا، جهت خوردن در داخل رستوران ۱۹٪ است ولی اگر
مشتری همان غذا را با خود به بیرون از رستوران ببرد ۷٪ تعلق می‌گیرد. به همین خاطر
صندوق دارهای رستورانهای سرپایی (Fast food) قبل از جمع‌بندی سفارشات از مشتری
می‌پرسند: "غذا را اینجا می‌خورید یا که با خودتان می‌برید؟" (اگر مشتری غذا را با
خود به بیرون ببرد، تخفیف مالیاتی (۷٪ بجای ۱۹٪) به نفع فروشنده در صندوق رستوران
می‌ماند)

۱۰۰ ریال + ۱۰٪ = ۱۱۰ ریال ← افزودن ارزش (دلالی، فروش یا تولید فرق نمی‌کند) ←
فروش به قیمت ۲۷۲/۷۳ ریال + ۱۰٪ مالیات (= ۲۷/۲۷) = ۳۰۰ ریال

بنا بر قوانین بسیاری از کشورها از جمله در تمامی اتحادیه اروپا، فروشنده ها وظیفه
دارند قیمت کل و حاوی «مالیات بر ارزش افزوده» را روی کالا بنویسند. روش قیمت گذاری
به شکل «قیمت پایه» + «مالیات بر ارزش افزوده» ممنوع است و جرم سنگینی محسوب میشود.
فروشنده ها موظف هستند در فاکتور نویسی (مثلا رسید صندوق) در انتهای محاسبه «مبلغ
قابل پرداخت»، رقم «مالیات بر ارزش افزوده» را به صورت جداگانه استخراج کرده و به
همراه نرخ درصد آن بنویسند. نمونه: ۱۱۰ ریال بهای فروش کل← رسید صندوق: قیمت کل =
۱۱۰ ریال. دارای ۱۰ ریال مالیات بر ارزش افزوده به نرخ ۱۰٪.[۲]

دولت انگلستان در سال ۲۰۱۰ میلادی ۱۱۰ میلیارد یورو مالیات بر ارزش افزوده کسب
کرده، دولت اتریش ۲۳ میلیارد یورو و دولت آلمان ۱۸۰ میلیارد یورو. این رقم برابر
۴۸٬۳٪ کل مالیات‌ها در آلمان است. در سال ۲۰۱۵ در اتحادیه اروپا ۱۰۰۰٫۰۰۰٫۰۰۰٫۰۰۰
یورو مالیات بر ارزش افزوده کسب شده و تخمینا ۱۷۰٫۰۰۰٫۰۰۰٫۰۰۰ یورو مالیات بر ارزش
افزوده با روش‌های غیرقانونی به عنوان «فرار مالیاتی» به دست دولت‌ها نرسیده.
همچنین سالانه ۵۰.۰۰۰.۰۰۰.۰۰۰ یوروی دیگر نیز از طریق کلاهبرداری شبه قانونی به نام
تجارت «چرخ فلکی» (به انگلیسی carousel fraud یا Missing trader fraud) به دست دولت
ها نمیرسد. در این روش کالا های سبک ولی گرانبها چون تلفن همراه یا مدار مجتمع بین
بازرگانان چند کشور اروپایی گردانده (دست به دست) میشوند تا اینکه بازرگان آخر خط٬
یکباره چرخه گردان را در بازار ترک میکند «Missing trader»٬ ضمنی که بازرگانان قبلی
بخاطر تجارت صادراتی مالیات لازم را نپرداخته اند یا اگر تجارت داخلی بوده٬ مالیات
خود را پس گرفته اند. ردگیری اینگونه وجوه مالیات بسیار مشکل و پیچیده است. دولت
های اروپا از سال ۲۰۱۵ موانع ویژه ای برای اینگونه کلاه برداری ها طرح ریزی کرده
اند[۳].

مبدأ اصلی روش مالیات‌گیری به صورت مالیات بر ارزش افزوده، کشورهای توسعه‌یافتهٔ
اروپا می‌باشد، اما برخی کشورها با نگرشی متفاوت به اقتصاد، از این روش از
مالیات‌گیری بهره نمی‌برند. از جملهٔ کشورهایی که در آنها مالیات‌گیری از نوعِ
مالیات بر ارزش افزوده استفاده نمی‌شود می‌توان کشورهایی همچون ایالات متحده آمریکا
و عربستان سعودی را نام برد.[۴][۵][۶][۷]

دولت‌ها مصارف ویژه‌ای را برای این مالیات درنظر می‌گیرند. این مالیات از مهم ترین
درآمدهای خزانه استانداریها، شهرداریها و دولت‌های مرکزی محسوب می‌شود. این مالیات
به حساب خزانه دولت مرکزی وارد و از آنجا طبق قانون بین استان‌ها و شهرها پخش
می‌شود.

مالیات‌ها اصولا و این نوع مالیات‌های «همه گیر» خصوصا، برای دولت‌ها افزار کنترل و
هدایت اقتصاد و جامعه محسوب می‌شوند. به عنوان مثال: آلمانی‌ها برای "زنده" نگاه
داشتن شهر تجزیه شده برلین در دوران جنگ سرد قانونی به اجرا گذاشتند که اجازه
می‌داد تا کسبه برلین غربی در تجارت با آلمان غربی «مالیات بر ارزش افزوده» را حذف
کنند. با این ترفند مالیاتی هدفمند، صدها شرکت و کارخانه در برلین غربی شعبه دایر
کرده بودند.[۸]

درسال ۱۳۷۰ بخش امور مالی صندوق بین‌المللی پول، در راستای اصلاح نظام مالیاتی
جمهوری اسلامی ایران، اجرای سیاست مالیات بر ارزش افزوده را بعنوان یکی از عوامل
اصلی افزایش کارایی و اصلاح نظام مالیاتی پیشنهاد نمود. با توجه به نظرات کارشناسان
صندوق بین‌المللی پول، مطالعات و بررسی‌های متعددی در این زمینه در وزارت امور
اقتصادی و دارایی صورت پذیرفت و اجرای مالیات بر ارزش افزوده در سمینارها و
کمیته‌های مختلف علمی با حضور کارشناسان داخلی و خارجی مورد تاکید قرار گرفت، وزارت
امور اقتصادی و دارایی در راستای طرح ساماندهی اقتصادی کشور، انجام اصلاحات اساسی
در سیستم مالیاتی از جمله حذف انواع معافیتها، حذف انواع عوارض وگسترش پایه مالیاتی
را با تاکید خاص بر کارایی نظام مالیاتی، شروع نمود و مطالعات جدید امکان‌سنجی در
این زمینه به عمل آورد. با توجه به اهمیت بسط پایه مالیاتی بعنوان یکی از اصول
اساسی سیاستهای مالی طرح ساماندهی اقتصاد کشور، معاونت درآمدهای مالیاتی وزارت امور
اقتصادی و دارایی مطالعات علمی متعددی را با در نظر گرفتن خصوصیات فرهنگی، اجتماعی
و اقتصادی کشور در زمینه اجرای مالیات بر ارزش افزوده، از دی ماه ۱۳۷۶ آغاز کرد.
لایحه مالیات بر ارزش افزوده، اکنون با در نظر گرفتن اثرات اقتصادی ناشی از اجرای
این مالیات با اصلاحات و بازنگری‌های متعدد، به مجلس شورای اسلامی ارائه شده‌است.

قانون مالیات بر ارزش افزوده با اختیارات ناشی از ماده ۸۵ قانون اساسی جمهوری
اسلامی ایران در ۵۳ ماده و ۴۷ تبصره در تاریخ ۱۳۸۷/۲/۱۷ در کمیسیون اقتصادی مجلس
شورای اسلامی تصویب شده‌است تا در مدت آزمایشی ۵ سال از تاریخ اول مهرماه ۱۳۸۷ به
اجرا گذاشته شود. از ابتدای سال ۱۳۹۳ میزان این نوع از مالیات در ایران مجدداً
افزایش خواهدیافت و از ۶درصد به ۸درصد تغییر خواهد کرد.[۹] (این قانون جایگزین
قانون تجمیع عوارض شده‌است)

بنا بر کتیبه‌های گلی یافت شده خزانه دار دولت در زمان هخامنشیان، به نسبت درآمد هر
کاسبی که از راه فروش اجناس انباشته بود از او مالیات می‌خواست. بنابر این گروهی از
تاریخنگاران ادعا می‌کنند که اساسا سیستم مدرن مالیاتی را هخامنشیان به دنیا نشان
دادند.[۱۰]

در اروپا آلمان‌ها به عنوان اولین قوم در قرن پانزدهم میلادی شروع به کسب نوعی
مالیات بر فروش کردند. در سال ۱۷۵۴ «گراف برول» از اهالی ساکسون رسما و با کتاب
قانون، عبارت «مالیات بر فروش» را رایج کرد و به کار گرفت.

در سال ۱۹۱۶ طی جنگ جهانی اول این قانون در سرتاسر آلمان به صورت واحد رسمی شد. رقم
سقفی این مالیات از ۰/۲٪، در سال ۱۹۳۵ به ۲٪ و درسال ۱۹۴۶ به ۵٪ افزوده شد.

← مقاله اصلی. ارزش افزوده به ارزشی که در فرایند تولید به ارزش کالاهای واسطه‌ای
افزوده می‌شود، گفته می‌شود. این مفهوم به فرایند تولید مربوط است و نه به کالای
خاص. ارزش افزوده اقتصادی معیاری برای سنجش عملکرد مالی شرکت بر اساس ثروت مازاد
است که با کسر هزینه سرمایه از سود عملیاتی (پس از کسر مالیات) محاسبه می‌شود.
ارزش‌افزوده اقتصادی با عنوان «سود اقتصادی» نیز شناخته می‌شود. فرمول محاسبه
ارزش‌افزوده اقتصادی عبارت است از: سود عملیاتی پس از کسر مالیات منهای هزینه
سرمایه. این معیار توسط شرکت مشاوره Stern Stewart & Co شناسایی و معرفی شد که
می‌تواند نشان‌دهنده سود اقتصادی حقیقی یک شرکت باشد.[۱۱]



https://fa.wikipedia.org/wiki/%D8%A2%D9%85%DB%8C%D8%B2%D8%B4_%D8%AC%D9%86%D8%B3%DB%8C_%D9%85%D9%82%D8%B9%D8%AF%DB%8C

سکس مقعدی نام نوعی از آمیزش جنسی است که در آن از مقعد به عنوان عضو جنسی استفاده
می‌شود. سکس مقعدی میان یک زن و مرد، عبارت است از انجام عمل جنسی (خفت و خیز) توسط
دخول آلت تناسلی مردانه به مقعد. سکس مقعدی بین دو مرد را لواط می‌گویند.

در صورت رعایت نکردن روش‌های درست، سکس مقعدی می‌تواند یکی از راه‌های شیوع
بیماری‌های جنسی مانند ایدز باشد. چرا که در این روش سکس، احتمال خراش و در نتیجه
انتقال خون میان دو فرد بالا می‌باشد. ضمناً در مورد زیاده روی در این روش ممکن است
به عضلات بندآر (اسفنکتر) صدمه وارد شود که در سنین کهولت باعث عدم کنترل مدفوع
خواهد شد[۱] به صورت خلاصه امکان بروز موارد زیر وجود دارد:

لذت بخش بودن رابطه جنسی از طریق مقعد به علت وجود میزان زیاد پایانه‌های عصبی در
بخش مقعد است. در مردان رابطه مقعدی همچنین باعث تهیج و تحریک پروستات می‌گردد. اما
از طرف دیگر به دلیل وجود پایانه‌های عصبی بسیار، ممکن است که در صورت کم توجهی و
یا عدم آگاهی هر یک از شرکای جنسی، درد زیادی در رابطه مقعدی تجربه شود و خوشی یا
لذت نزدیکی فروکش کند. ممکن است چنین تجربه‌ای باعث شود که بسیاری از این نوع آمیزش
چشم پوشی کنند.[۳]

تحریک توسط آمیزش مقعدی می تواند تحت تاثیر فهم و نمایش عمومی از آن (مانند
پورنوگرافی) قرار بگیرد. در پورنوگرافی، رابطه جنسی مقعدی معمولا به عنوان یک روش
معمول و مطلوب بدون درد به تصویر کشیده است. این می تواند باعث شود زوجین این عمل
را بدون مراقبت انجام دهند، و مردان و زنان گمان کنند که غیر معمول است زنان به جای
لذت بردن از این نوع رابطه، دچار ناراحتی یا درد شوند. [۴] [۵][۶][۷] در مقابل،
عضلات تنگ کننده مقعد افراد واکنش متفاوتی به دخول نشان می دهد، و عضلات مقعدی
دارای بافتی هستند که بیشتر مستعد ابتلا به پارگی هستند، و این می تواند باعث آسیب
به مقعد شود. [۸][۹]

رابطه جنسی مقعدی می تواند انجام دهندگانش را در معرض دو خطر اصلی قرار دهد: عفونت
هایی به دلیل تعداد بیشتر میکروارگانیسم های عفونی که در جاهایی دیگر بدن یافت نمی
شود، و آسیب فیزیکی به مقعد و راست روده [۱۰] [۱۱]دخول محافظت نشده آلت تناسلی به
مقعد بیشتر در معرض خطر انتقال بیماری های مقاربتی است، چرا که بافت ماهیچه مقعد
ظریف است، و به راحتی دچار پارگی می شود، که می تواند برای شرایط را برای ورود
عوامل بیماری زا آماده نماید. [۱۰][۱۱] تمرکز فراوان گلبول های سفید خون اطراف
مقعد، همراه با خطر پارگی و عملکرد روده بزرگ در جذب مایع، باعث احتمال بیشتر
بیماری های مقاربتی در رابطه جنسی مقعدی است. [۱۱] گر چه استفاده از کاندوم باعث
کاهش خطر انتقال بیماری های مقاربتی است، با این حال کاندوم ممکن است در طول رابطه
جنسی مقعدی پاره شود. در رابطه جنسی مقعدی نسبت به دیگر اعمال جنسی، به دلیل اصطکاک
ناشی از تنگی عضلات مقعد، پارگی کاندوم بیشتر رخ می دهد.[۱۱]

رابطه جنسی مقعد محافظت نشده با یک شریک دارای ایدز به احتمال زیاد منجر به انتقال
ایدز است. [۱۰] [۱۲] [۱۱] عفونت های دیگری که می توان با رابطه جنسی مقعد محافظت
نشده منتقل کند عبارتند از: ویروس پاپیلوم انسانی (که می تواند خطر ابتلا به سرطان
مقعد را افزایش دهد[۱۳])؛ حصبه؛ [۱۴] آمیبیاز؛ کلامیدیا؛ [۱۲] انگل
کریپتوسپاریدیوز، عفونت های اشریشیا کلی؛ ژیاردیاز؛ سوزاک، [۱۲] هپاتیت آ، هپاتیت
ب، هپاتیت سی، تبخال [۱۲] تومور بدخیم کاپوزی (HHV-8)؛ [۱۵] لنفوگرانولوما
ونروم(ورم غده های لنفاوی)؛ مایکوپلاسما هومینیس؛ مایکو پلاسما ژنیتالیوم؛ شپش
ناحیه تناسلی؛ [۱۲] عفونت توسط باکتری سالمونلا؛ شیگلا؛ سیفلیس؛ [۱۲] سل؛ و اوره
آپلاسما. [۱۶]

در کشورهای اسلامی با توجه به ممنوعیت آن در دین نمی‌توان تحقیقات علمی جامعی در
این زمینه به عمل آورد. اما با توجه به جایگاه و بینش افراد نسبت به موضوعاتی مانند
پرده بکارت و همچنین عدم پذیرش سکس پیش از ازدواج بین دخترها و پسرهای جوان احتمال
آن داده می‌شود که رویکرد به آمیزش مقعدی چه در رابطه (دختر– پسر) و چه در رابطه
(پسر– پسر) در ابتدای بلوغ جنسی و گذار به مرحله سن بلوغ و شکل گیری هویت جنسی، به
عنوان شکلی از پاسخگویی به کنجکاوی‌های جنسی و رشد شکل شخصیت جنسیتی آنان بیشتر
مورد توجه این گروه سنی باشد.[نیازمند منبع]

به خصوص در بین زنان جوان به دلیل توجه به حفظ پرده بکارت ممکن است که دختران پیش
از ازدواج بیشتر به چنین شیوه‌ای روی آورند؛ که این امر در صورت عملکرد نادرست خطر
انتقال بیماری‌های آمیزشی از جمله ایدز را مانند مردان همجنسگرا دربین زنان جوان به
یک میزان بالا می‌برد.[۳]

در دین اسلام به سکس مقعدی بین دو مرد لواط و به سکس مقعدی مرد با زن نیز وطی دبر
گفته می‌شود. عمل لواط در این دین به شدت منع شده و حرام و از گناهان کبیره است و
برای آن مجازات اعدام وجود دارد.[۱۷] اما در مورد جواز سکس مقعدی مرد و زن اختلاف
وجود دارد به گونه‌ای که برخی معتقدند این عمل کاملاً حرام است و اگر کسی انجام داد
باید توبه کند و برخی معتقدند اگر زن راضی نباشد حرام و در غیر اینصورت شدیداً
مکروه است.[۱۸] اهل سنت این کار را شدیداً حرام می‌دانند و حتی برخی از علمای آنان
فتوا داده‌اند که اگر مردی چنین کاری انجام دهد زنش می‌تواند فوراً از او طلاق
بگیرد.[۱۹]



https://fa.wikipedia.org/wiki/%DA%AF%D8%B1%D8%AC%D8%B3%D8%AA%D8%A7%D9%86

مختصات: ۴۱°۴۳′ شمالی ۴۴°۴۷′ شرقی﻿ / ﻿۴۱.۷۱۷° شمالی ۴۴.۷۸۳° شرقی﻿ / 41.717;
44.783

گُرجِستان (به گرجی: საქართველო، ساکارْتْوِلُ) (با نام Georgia") کشوری است در
قفقاز که بین دریای خزر و دریای سیاه قرار گرفته است.

گرجستان یکی از کشورهایی است که در هر دو قارهٔ اروپا و آسیا قرار داشته و یکی از
اهداف مقامات سیاسی تفلیس پایتخت گرجستان، عضویت در اتحادیه اروپا و ناتو است؛ که
گرجستان در حال حاضر عضو ناظر در اتحادیه اروپا و ناتو می‌باشد و همکاری‌های زیادی
با این دو سازمان دارند لازم است ذکر شود که کلیه قوانین گرجستان مانند قوانین
اتحادیه اروپا است.

مردم بومی گرجستان، مردم گرجی مسیحی ارتدکس و پیرو کلیسای ارتدکس گرجی هستند.
گرجی‌ها به زبان گرجی سخن می‌گویند که زبان رسمی کشور گرجستان است و با الفبای گرجی
نوشته می‌شود که یکی از چهارده الفبای موجود در جهان می‌باشد.

دیرینگی زندگی انسان در گرجستان به ۱٬۸۰۰٬۰۰۰ (یک میلیون و هشتصد هزار) سال پیش
می‌رسد که گروهی از انسان‌های نخستین موسوم به انسان گرجی در آن می‌زیسته‌اند.
گرجستان یکی از قدیمی‌ترین کشورها و یکی از غنی‌ترین فرهنگ‌ها را داراست.

گرجستان در زمان باستان با نام ایبریا شناخته می‌شده است و امروزه در اکثر زبان‌ها
با اشکال گوناگون واژهٔ یونانی "گِئُرْگیا" (Georgia به معنای "کشاورزی") شناخته
می‌شود.

از زمان بنیان پادشاهی گرجستان باستان یا همان ایبریا توسط پارناواز یکم در سدهٔ
چهارم پیش از میلاد تا زمان حمله مغول به گرجستان در سدهٔ ۱۳ میلادی، دورهٔ صلح و
آرامش در تاریخ گرجستان است و از حمله مغول به بعد، گرجستان تاریخی پر فراز و نشیب
را با ایستادگی در برابر حملات ایرانیان، عثمانی‌ها و روس‌ها گذرانده که واپسین
مورد آن حملهٔ روسیه به گرجستان در سال ۲۰۰۸ میلادی است.

نقطهٔ اوج تاریخ ارتباط گرجستان و ایران، دوران صفویه بوده که مهم‌ترین رویدادهای
آن عبارتند از:

پس از صفویان، نادر شاه افشار به گرجستان حمله کرده و ۳۰٬۰۰۰ (سی هزار) گرجی را به
خراسان تبعید کرد. آغامحمدخان قاجار نیز پس از حمله به تفلیس، با قتل‌عام مردم آن
شهر، یکی از خونبارترین وقایع تاریخ گرجستان را رقم زد و ۱۵٬۰۰۰ گرجی را نیز به
ایران کوچاند.[۱]

با امضای عهدنامه گرجیوسک در سال ۱۷۸۳، گرجستان تحت‌الحمایهٔ روسیه شد و حدود بیست
سال بعد یعنی در سال ۱۸۰۱ میلادی، روسیه، گرجستان را به عنوان یکی از فرمانداری‌های
خود اعلام نمود و رژیم تزاری در گرجستان برقرار شد. در پی انقلاب ۱۹۱۷ امپراتوری
روسیه، گرجستان، در ۲۶ مه ۱۹۱۸ اعلام استقلال کرد، اما ارتش سرخ شوروی در سال ۱۹۲۱
میلادی (۱۳۰۰ شمسی) به گرجستان حمله کرده و به مدت ۷۰ سال، گرجستان یکی از
جمهوری‌های شوروی بود تا اینکه در سال ۱۹۹۱ میلادی (۱۳۷۰ شمسی)، مستقل
شد.[۲][۳][۴][۵][۶]

این کشور به صورت طولی در امتداد مدارات کشیده شده و طول آن حدود ۳۷۰ کیلومتر،
حداکثر عرض آن ۲۰۰ کیلومتر و طول قطر بزرگ آن ۶۱۳ کیلومتر است. مساحت گرجستان
۶۹٬۹۰۰ کیلومتر مربع و اندکی بزرگتر از سری‌لانکا و کوچکتر از سیرالئون است. این
کشور بزرگتر از کشورهای اروپای مرکزی و آسیا شرقی مانند هلند و بلژیک و نروژ و
اتریش و دانمارک و کره جنوبی و ارمنستان و کرواسی و اسلونی و استونی و لتونی و
لیتوانی می‌باشد. طول مرزهای گرجستان جمعاً ۱۹۶۹٫۸ کیلومتر است. این کشور از شمال
با فدراسیون روسیه هم‌مرز می‌باشد، سراسر این خطوط مرزی، منطبق بر آب فشان رشته
کوه‌های قفقاز کبیر است و ۸۰۷٫۶ کیلومتر مرز مشترک را در بر می‌گیرد. این مرز از
نظر استراتژی نظامی اهمیت بسیاری دارد. در حقیقت این مرز سرحدات طبیعی روسیه را در
جنوب تشکیل می‌دهد، در جنوب آن گرجستان و در شمال آن جمهوری‌های خودمختار داغستان،
چچن، اینگوش، اوستیای شمالی، کاباردینو-بالکاریا، کاراچای-چرکسیا، همچنین سرزمین
کراسنودار را شامل می‌شود. مهم‌ترین راه‌های ارتباطی قفقاز مرکزی و غربی که روسیه
را با گرجستان، ارمنستان و ایران پیوند می‌دهد، از این مرز می‌گذرد. محافظت و
نگهبانی از این مرز برای روسیه جنبه حیاتی دارد، همان‌طور که در دوره شوروی پیشین و
روسیه تزاری نیز دارای اهمیت بسیار بود و جنگ‌های بسیاری برای دستیابی به این
سرحدات به وقوع پیوسته‌است.

گرجستان در شرق با جمهوری آذربایجان هم‌مرز است که طول آن ۳۷۴٫۴ کیلومتر می‌باشد.
دو راه عمدهٔ ارتباطی گرجستان با شرق، دریای خزر و ایران از این نقطه می‌گذرد (جاده
زمینی و راه آهن) علاوه بر آن، لولهٔ انتقال نفت باکو-سوپسا نیز از این مرز
می‌گذرد.

در جنوب، گرجستان به ترتیب از شرق به غرب با جمهوری آذربایجان، ارمنستان و ترکیه
هم‌مرز است. طول خط مرزی بین گرجستان و ارمنستان ۲۱۶٫۷ کیلومتر و با ترکیه ۲۵۶٫۱
کیلومتر است. در غرب، مرز گرجستان به دریای سیاهمی‌رسد که طول مرز ساحلی آن ۳۱۵
کیلومتر است.

جمهوری خودمختار آجاریا با مساحت ۳ هزار کیلومتر مربع در بخش جنوبی ساحل دریای سیاه
در ترکیب کشور قرار دارد.

استان خودمختار اوستیای جنوبی یا سامچابلو نیز با مساحت ۳٫۹ هزار کیلومتر در
دامنه‌های جنوبی قفقاز بزرگ در ترکیب جمهوری گرجستان قرار دارد.

گرجستان با ۶۹٬۹۰۰ هزار کیلومتر مربع مساحت، دومین جمهوری قفقاز جنوبی از نظر مساحت
و جمعیت (پس از جمهوری آذربایجان) به شمار می‌رود.

درازای سواحل گرجستان در دریای سیاه ۳۵۰ کیلومتر است که میان دهانهٔ رود دماغهٔ
«گونیو» کشیده شده‌است. همچنین شهر سوچی و استان چچن در روسیه و استان لوری در
ارمنستان و دو استان ارتوین و اردهان در ترکیه و استان زاکاتالا در جمهوری
آذربایجان تا ۳۰ سال گذشته جزو مناطق گرجستان بوده اما روسیه این مناطق را به زور
از گرجستان جدا و تجزیه کرده و هم اکنون هم روسیه قصد تجزیه ساختن گرجستان را دارد.

کشور گرجستان به ۸ استان، یک منطقه خود مختار (اوستیای جنوبی به مرکزیت تسخینوالی)
و ۲ جمهوری خودمختار به نام‌های آجاریا به مرکزیت باتومی و آبخازیا به مرکزیت
سوخومی تقسیم می‌گردد. آجاریا و آبخازیا زیر نظر و تحت حاکمیت دولت مرکزی گرجستان
به فعالیت می‌پردازند و فرمانداران این مناطق از طرف دولت مرکزی انتصاب و هدایت
می‌شوند. اوستای جنوبی نام رسمی این استان نمی‌باشد و روسیه به این منطقه اوستای
جنوبی می‌گوید نام اصلی و باستانی این منطقه استان سامچابلو می‌باشد.

پایتخت این کشور تفلیس (به گرجی: თბილისი)، (تلفظ: تْبیلیسی) و شهرهای مهم آن
کوتائیسی، روستاوی، گوری، پوتی، باتومی، سوخومی، متسختا، چیاتورا، تقیبولی،
زوگدیدی، تسقالتوبو، تقوارچلی، گاگرا و تلاوی و تسخینوالی می‌باشند.[۷]

سرزمین گرجستان از دید اقلیمی منحصر به فرد است، یعنی هر چهار فصل سال دیده می‌شود
به طوری که در یک زمان در کناره‌های دریای سیاه هوای تابستانی در میان نخل‌های حکم
فرماست؛ در تپه ماهورهای پایکوهی، رویش علف‌های تازه و گل‌های بهاری، همچنین در
کوهستان، مه غلیظ همچون ابری که با ریزش برف و باران همراه‌است وجود دارد.

اما کوه‌های قفقاز بزرگ همچون قازبگی و دیگر کوه‌ها، از برف ضخیم پوشیده شده‌اند.
در مجموع آب و هوای گرجستان تابعی است از موقعیت جغرافیایی این سرزمین، توده‌های
هوای اشباع شده از بخارات آب دریای سیاه از سمت غرب وارد دالان قفقاز و در گرجستان
غربی باعث بارندگی متناوب می‌شود و با از دست دادن نسبتی رطوبت از رشته کوه‌های
سورامی، مسختی و ارسیانی وارد گرجستان شرقی می‌شود.

شاید به همین دلیل است که گرجستان شرقی بارندگی کمتری را دریافت می‌کند و آب و هوای
آن خشک‌تر است.[۸]

برخلاف کلیات عمومی کوه شناسی، قسمت گرجستان قفقاز بزرگ، در مطابقت با زمین‌شناسی و
ساختار اصلی ناهمواری، به سه قسمت غربی، مرکزی و شرقی تقسیم شده‌است.[۹]

با گذر از غرب به شرق در امتداد رشته کوه قفقاز بزرگ، امکان مشاهدهٔ افزایش تدریجی
آب پخشان اصلی بین رودخانه‌های دامنه‌های شمالی و جنوبی و همچنین کوه‌های نوک نیزی
که به طرف سواحل دریای سیاه و اراضی پست کولخیس، کشیده شده‌اند، وجود دارند. همهٔ
نواحی کوهستانی که بین دره «پسو» و مرزهای شرقی جمهوری خودمختار آبخازیا کشیده
شده‌اند، «قفقاز غربی» نامیده می‌شود. رشته اصلی قفقاز غربی همچون برآمدگی‌های
عظیمی، پوشیده از قلل صخره‌ای برافراشته‌است که در بین آن، یخچال‌هایی در عمق
حفره‌های سیرکی قرار دارند. ستیغ عظیم قفقاز بزرگ، نزدیک هزار متر بالاتر از خط
برف‌های دائمی است. گذرگاه‌های کوهستانی، که در اغلب موارد، جاده‌ای مالروست. در
ارتفاع ۲۴۰۰ تا ۳۰۰۰ متری از سطح دریا قرار دارند.

قلل قفقاز بزرگ پوشیده از برف‌های دائمی است. واریزهای موجود درپای قله‌ها حاصل
قرن‌ها فرسایش هوازدگی است. اختلاف شدید بین دمای شبانه روز، سبب تخریب حتی سنگ‌های
سختی جون گرانیت، گنیس و شیست‌های دگرگون می‌شود که بیشترین قسمت رشته کوه‌ها را
تشکیل می‌دهند.

در قسمت شرقی قفقاز غربی، رشته کوه‌های آهکی کوتاه ترند و برآمدگی‌های نسبتاً
کوتاهی را تشکیل می‌دهند. یکی از این رشته کوه‌ها توسط رود گالیدزگا به طور عمیق
بریده شده‌است. از بالای کانیون، مجدداً می‌توان دامنه‌های شیبدار کوه‌ها را دید.
این‌ها، هرچند از آهک تشکیل نیافته‌اند، اما عمدتاً ماسه سنگ‌های سخت صخره‌های آتش
فشانی قدیمی هستند.

در پرتگاه‌های نوک تیز، که اخیراً با جنگل‌های غیرقابل نفوذی پوشیده شده، یکی از
مراکز صنعتی گرجستان، شهر تقوارچلی قرار دارد که در دورهٔ شوروی ساخته شده‌است. در
این ناحیه، زغال سنگ در ماسه سنگ‌های ژوراسیک یافت شده‌است.[۱۰]

در طول رشته کوه سورامی، شاخه شرقی اراضی پست بین کوهی گرجستان واقع شده‌است. این
منطقه طبیعت گوناگونی دارد. در جنوب دامنه‌های پلکانی رشته کوه‌های تریالتی
سربرافراشته‌اند.

در طول پایکوه‌های آن دره رود متکواری قرار دارد که در حاشیه بستر آن راه آهن کشیده
شده‌است.

قسمتی از منطقه کوهستانی، قفقاز کوچک است که در امتداد مرزهای گرجستان کشیده
شده‌است. این منطقه دارای دو قسمت جداگانه از نظر ساختار و ناهمواری است. قسمت
شمالی، رشته کوه‌های چین خورده حاشیه‌ای و بلندی‌های آتش فشانی جاواختی است. قسمت
بعدی که از دریای سیاه تا تفلیس کشیده شده‌است، عمدتاً از سنگ‌های آتش فشانی
ترشیاری پایین تشکیل شده‌اند. اراضی مرتفع آتش فشانی از لایه‌های جوان ترشیاری بالا
و گدازه‌های کواترنری تشکیل شده‌اند که فلات بلندی را با زنجیره‌ای از مخروط‌ها و
گنبدی‌های آتش فشان‌های خاموش به وجود آورده‌است.[۱۱]

رشته کوه‌های سورامی، متسختی و ارسیانی، رودهای گرجستان را به دو حوضهٔ دریای سیاه
و دریای خزر تقسیم می‌کنند. به علت بارندگی فراوان، رودهای حوضهٔ دریای سیاه شبکه
متراکم تری را تشکیل داده و حجم آب بیشتری را نسبت به گرجستان شرقی، جاری می‌سازد.
گرجستان غربی با تعداد زیادی از رودهای کوچک که از نزولات باران و قسمتی از
مرداب‌ها تغذیه می‌شوند، مشخص می‌شوند. این رودها مستقیماً وارد دریای سیاه
می‌شوند. در حوضه رود متکواری چنین نمونه‌هایی از رودهای مردابی وجود ندارد، اما
رودها دارای جریان‌های فصلی هستند و در تابستان این رودها خشک می‌شوند. در گرجستان
غربی، جایی که سنگ‌های کربناته، گسترش یافته‌است، رودهای زیادی از چشمه‌ها یا
جویبارهایی سرچشمه می‌گیرند که از حفره‌های کارست‌های زیرزمینی بیرون می‌آیند. در
سرزمین‌های بلند جاواختی در گرجستان جنوبی رودهایی وجود دارند که توسط دریاچه‌ها و
به مقدار زیاد از آب‌های زیرزمینی تغذیه می‌شوند.

رودخانه‌های گرجستان دارای اهمیت اقتصادی بسیارند. بر طبق برآوردهای منابع برق آبی،
گرجستان جای مهمی را در بین کشورهای مستقل مشترک‌المنافع (CIS) اشغال می‌کند و
بسیاری از کشورهای خارجی از جمله فرانسه، ایتالیا، اسپانیا، اتریش، یونان، پرتغال،
صربستان، مجارستان، آلمان و بلژیک جلوتر است.[۱۲]

سرزمین‌های بلند جاواختی بیشترین تعداد دریاچه هارا داراست. در گرجستان شرقی دریاچه
«بازالتی» قرار دارد و در داخل محدوده شهر تفلیس دریاچه کوچک «لیسی» واقع شده‌است.
تعداد زیادی دریاچه‌های مصنوعی در گرجستان ایجاد شده‌است. تعدادی از آنها حتی از
دریاچه‌های طبیعی است.[۱۳]

در رشته کوه قفقاز مرکزی در قلمرو گرجستان، تعداد زیادی یخچال وجود دارد. این مورد
طبیعی است، زیرا حد برف‌های دائمی در قسمت غربی این رشته کوه در ارتفاع ۳۰۰۰ متری و
در قسمت شرقی در ارتفاع ۳۴۰۰ متری از سطح دریا قرار دارد. صدها کوه از رشته کوه‌های
قفقاز بزرگ، بالاتر از این ارتفاع واقع شده‌اند. بسیاری از یخچال‌های گرجستان در
دامنه‌های جنوبی قفقاز بزرگ، متمرکز شده‌اند. بسیاری از یخچال‌های گرجستان کاملاً
بزرگ و گسترده هستند. به ویژه تعداد یخچال‌های بزرگ در حوضه رود «اینگوری» به حدود
۱۷۰ یخچال می‌رسد. بزرگترین آنها عبارت اند از: «تویبری» (به طول ۱۰ کیلومتر)،
«لکزیری» (به طول ۱۳٫۵ کیلومتر) و «تسانری» (به طول ۱۲ کیلومتر).

یخچال‌ها دارای اهمیت اقتصادی قابل توجهی هستند. این یخچال‌ها رودهای بزرگ گرجستان
را تغذیه می‌کنند. در تابستان، یخ‌های ذوب شده در یخچال‌ها آب رودخانه‌های ریونی،
اینگوری، تِرِک، و سایر رودها را با حجم زیاد تغذیه می‌کنند.[۱۴]

قفقاز جنوبی، به ویژه در گرجستان، ناحیهٔ آتش فشان‌های فعال دوره‌های اخیر
زمین‌شناسی است، که ناحیه‌ای زلزله خیز متراکم با حرکت‌های تکتونیکی جدید است.
فعلیت نیروهای تحت‌الارضی با چشمه‌های آب گرم و معدنی مشخص می‌شود که در بسیاری از
قلمرو گرجستان از زمین خارج می‌شوند.

«آب حیات» را می‌توان به چشمه‌های آب گرم و رادیواکتیویته «تسقالتوبو» لقب داد.
چشمه‌های معدنی قلیایی-کربنیک مرکز آسایش گاهی «برجومی» در سراسر جهان شناخته
شده‌است. آب‌های معدنی «منجی» با آب‌های «ماتسستا» در نزدیکی «سوچی» قابل
مقایسه‌است. چشمه‌های قلیایی-نمکی «سایرمه»، «لوگلا»، «زواره» در «جاوا» شبیه
چشمه‌های «سِن توکی» هستند. سرانجام اینکه چشمه‌های گوگردی-قلیایی تفلیس بسیار
معروف می‌باشند.[۱۵]

با وجود تفاوت‌های طبیعی اساسی بین گرجستان شرقی و گرجستان غربی، خاک‌های این دو
ناحیه نیز به ویژه در اراضی پست بین کوهی، با هم تفاوت دارند. خاک‌های
چمنی-کوهستانی سرزمین‌های بلند آتش فشانی گرجستان جنوبی، ویژگی‌های مخصوص خود را
دارا هستند. در این جا، در فلات «آخالکالاکی»، در همسایگی «تسالکا»، «دمانیسی» و
«گومارتی» تا ارتفاع ۱۲۰۰–۲۰۰۰ متری، خاک‌های چرنوزیوم کوهستانی، خاک‌های غالب است.
اندکی بالاتر، در رشته کوه‌های «جاواختی»، «تریالتی» و «سامسارا» این خاک‌ها با
خاک‌های چمنی-کوهستانی جایگزین می‌شوند. خاک‌های چمنی-کوهستانی گرجستان پوشیده از
چمنزارهای آلپی و نیمه آلپی است که اساس دامپروری را تشکیل می‌دهد.[۱۶]

پوشش سبز زمین‌های پست کولخیس و تپه‌های پایکوهی گرجستان غربی بسیار غنی است.
جنگل‌های درختان بارونده در خاک‌های باتلاقی کولخیس رشد کرده‌اند. گونه‌های متعددی
از بلوط (ایمرتیاتی، ایبریایی، هارتویس) راش، شاه بلوط، ممرز و توسکا متناوباً با
افرا، خرمالو، زبان گنجشک، زیرفون، گلابی، سیب و راش شرقی جایگزین می‌شود.

چمنزارهای کوتاه آلپی و گونه‌های فرش مانند، بلندی‌ها از ۲۳۰۰–۲۴۰۰ تا ۲۹۰۰–۳۰۰۰
متری از سطح دریا، پوشش گیاهی غالب را تشکیل می‌دهند. در این جا گیاهان کوتاه با
گل‌های درشت و زیبا (جنتیانای زرد، علف خُنازیر، شقایق قفقازی و…) می‌رویند. در
بالای ناحیهٔ آلپی، کوهستان‌ها عاری از پوشش گیاهی ممتد است.[۱۷]

در گرجستان جانوران زیادی وجود دارد که به جهت گوناگونی چشم‌اندازها منحصر به فرد
است، (از ناحیه جنب مداری تا کوهستان‌های پوشیده از برف). در این جا گونه‌های
جانوری بومی، از جمله جانوران مهاجر از سایر نواحی جانوری، یافت می‌شود. در گرجستان
نواحی جانوری در ارتباط با ارتفاع کاملاً مشخص هستند (از نواحی استپی و جنب مداری
مرطوب تا نواحی آلپی). در نواحی آلپی قفقاز بزرگ، گونه‌های متفاوتی از گوسفند و بز
کوهی زندگی می‌کنند.

پرندگانی که در ناحیه آلپی لانه می‌سازند شامل خروس برفی، زاغی، خروس زیبای قفقازی،
که در بیشه‌ها زندگی می‌کنند و پرندگان شکاری از قبیل عقاب طلایی و کرکس ریشدار
است.

ماهی‌های زیادی در آب‌های داخلی این کشور وجود دارد. رود متکواری و شاخابه‌های آن
مسکن مارماهی خزری، ماهی آزاد، ماهی سفید، گربه ماهی، شاه ماهی، اردک ماهی و ماهی
کپور است. رودهای کوهستانی مملو از ماهی قزل آلاست.[۱۸]

در سال ۲۰۰۶ میلادی کشور گرجستان دارای ۴٬۶۶۱٬۴۰۱ تن جمعیت بوده که از این تعداد
۲٬۲۳۷٬۴۷۲ تن (۴۸٪) مردان و ۲٬۴۲۳٬۹۲۸ تن (۵۲٪) را زنان تشکیل داده‌اند. نرخ رشد
جمعیت در گرجستان از سال ۱۹۷۵ تا ۲۰۰۵ میلادی، ۰٫۳- درصد بوده‌است. بر اساس آمار
سال ۲۰۰۳ میلادی، نسبت زاد و ولد ۸ در ۱۰۰۰ و نسبت مرگ و میر ۱۰ در ۱۰۰۰ اعلام
گردیده‌است.[۱۹]

بر اساس آمار موجود در سال ۲۰۰۷ میلادی، ۱۹٪ از کل جمعیت کشور گرجستان زیر ۱۴ سال،
۶۶٪ بین ۱۵ تا ۶۴ سال و ۱۵ ٪ بالای ۶۵ سال را تشکیل می‌دهند. میزان امید به زندگی
در سال ۲۰۰۴ میلادی، در گرجستان ۷۰٫۶ سال بوده‌است.[۲۰]

جمعیت شهری این کشور در سال ۲۰۰۱ میلادی، ۳٬۱۰۰٬۰۰۰ تن (۵۷٪) بوده‌است. این رقم در
سال ۱۹۸۰ میلادی، ۲٫۶۰۰٫۰۰۰ تن (۵۲٪) اعلام گردیده‌است.[۲۱]

قانون اساسی گرجستان تحصیلات در مدارس تا کلاس نهم را به طور رایگان پیش بینی
نموده‌است. هم چنین در دانشگاه‌های دولتی، دانشجویان از امکانات تحصیل رایگان
برخوردار می‌باشند. در گرجستان مدارسی به زبان‌های روسی، ارمنی، آذربایجانی، آسی و
آبخازی وجود دارد.

با توجه به تغییراتی که در دورهٔ پیش از دانشگاه به وجود آمده، مدت تحصیل در مدارس
در مجموع به ۱۲ سال رسیده‌است؛ از اول تا ششم: دوره ابتدایی، از هفتم تا نهم: دوره
پایه، از دهم تا دوازدهم: دوره تحصیلات متوسطه می‌باشد. از اول تا کلاس نهم اجباری
و رایگان بوده، از سال دهم تا دوازدهم، اخیراً فقط بخشی از هزینه‌ها را دولت تقبل
می‌کند. نوع مدارس نیز تغییر یافته‌است.[۲۲]

در سال ۲۰۰۴ میلادی، نرخ سواد در بزرگسالان (۱۵ سال و بالاتر)، ۱۰۰٪ اعلام شده‌است
و شاخص آموزش این کشور ۰٫۸۹ بوده‌است.[۲۳]

نسبت زنان به مردان در سال ۲۰۰۱ میلادی، در دوره‌های ابتدایی، راهنمایی و متوسطه به
ترتیب: ۹۵٪، ۷۳٪ و ۳۴٪ بوده‌است.[۲۴]

انسان‌های اولیه را می‌توان در قفقاز جنوبی، به ویژه در گرجستان، خیلی پیش از دوره
پارینه سنگی ردیابی کرد. جمجمه انسان اروپایی نژاد که یک میلیون و هشتصد هزار
(۱٫۸۰۰٫۰۰۰) سال پیش زندگی می‌کرده‌است، در حفاری‌های اخیر در ناحیه دمانیسی به دست
آمده‌است.

اواخر عصر مفرغ و اوایل عصر آهن، سراسر گرجستان پیشرفت وسیعی را در حوزه اقتصادی
شاهد بود که همراه با سطح بالایی از صنایع دستی، گسترش روابط تجاری و توأم با
افزایش نابرابری‌های اجتماعی بود. در اواخر نیمه دوم هزاره دوم پیش از میلاد حضرت
عیسی (ع)، شرایط لازم برای ظهور یک جامعه طبقاتی ایجاد شده بود.

از هزاره دوم پیش از میلاد مسیح، همزمان با قدرت گرفتن آشوری‌ها، اقوام گله دار و
دامپرور از سرزمین بین‌النهرین در گرجستان سکنی گزیدند؛ که بعدها امپراتوری اورارتو
را تشکیل دادند.

قابل ذکر است که قبایل گرجی یگانگی خود را همزمان با پایان عصر مفرغ، آغاز کردند.
در پایان هزاره دوم و آغاز هزاره اول پیش از میلاد، در نواحی جنوب شرقی گرجستان
باستان، دو اتحادیه اصلی از قبایل ظهور کردند: دیائوخی و کولخیس که هر دو آن‌ها تا
قرن هشتم پیش از میلاد دوام داشتند.

در میانه قرن هشتم پیش از میلاد، دیائوخی در نتیجه قدرت گرفتن اورارتو فروپاشید.
غلبه کول‌ها (کولخیس) و مخالفت آنها با تائوها (دیائوخی) نیز در این امر سهیم بود.
قسمتی از سرزمین دیائوخی به کول‌ها واگذار شد. مدتی بعد کشمکش بین کول‌ها و اورارتو
آغاز شد و کول‌ها شکست خوردند.

قلمرو اورارتو در زمان خود وسیع‌ترین امپراتوری به شمار می‌رفت. در قرن هفتم پیش از
میلاد، همزمان با آغاز دوره ضعف اورارتو، آریایی‌ها پادشاهی ماد را تأسیس کردند. با
قدرت گرفتن ماد و شکست خوردن اورارتو، مادها حوالی ارمنستان امروزی ساکن شدند که
نتیجه ترکیب این دو قوم (گرجی و آریایی) قوم ارمنی بود. در اوسط قرن ششم پیش از
میلاد حضرت عیسی (ع) هخامنشیان جایگزین مادها، در حکومت بر جنوب گرجستان باستان
شدند.

قرن‌های ششم تا چهارم پیش از میلاد، دوره استحکام قبایل کارتلی، عمدتاً ساکنان
گرجستان شرقی شد. کشمکش بین کنفدراسیون‌های مختلف گرجی در نهایت منتج به تشکیل
پادشاهی «ایبریا» به پایتختی «متسختا» شد.

از زمان بنیان پادشاهی گرجستان باستان یا همان ایبریا توسط پارناواز یکم در سدهٔ
چهارم پیش از میلاد تا زمان حمله مغول به گرجستان در سدهٔ ۱۳ میلادی، دورهٔ صلح و
آرامش در تاریخ گرجستان است و از حمله مغول به بعد، گرجستان تاریخی پر فراز و نشیب
را به ایستادگی در برابر حملات ایرانیان، عثمانی‌ها و روس‌ها گذرانده است.

با امضای عهدنامه گرجیوسک در سال ۱۷۸۳، گرجستان تحت‌الحمایهٔ روسیه شد و حدود بیست
سال بعد یعنی در سال ۱۸۰۱ میلادی، روسیه، گرجستان را به عنوان یکی از فرمانداری‌های
خود اعلام نمود و رژیم تزاری در گرجستان برقرار شد. گرجستان پس از انقلاب اکتبر
روسیه در سال ۱۹۱۸ اعلام استقلال کرد، اما ارتش سرخ شوروی در سال ۱۹۲۱ میلادی (۱۳۰۰
شمسی) به گرجستان حمله کرده و به مدت ۷۰ سال، گرجستان یکی از جمهوری‌های شوروی بود
تا اینکه در سال ۱۹۹۱ میلادی (۱۳۷۰ شمسی)، به استقلال رسمی رسید.[۲][۳][۴][۵][۶]

فرهنگ غالب گرجستان فرهنگ مردم گرجی است که عنصر اصلی فرهنگ قفقاز بوده و وجوه
مشترکی نیز با فرهنگ‌های سایر اقوام قفقاز داراست. فرهنگ گرجستان جزو غنی‌ترین
فرهنگ‌های دنیاست.

زبان گرجی یکی از زبان‌های قفقازی و از خانوادهٔ زبان‌های کارتولی می‌باشد. این
زبان جزو ۱۴ زبانی است که دارای الفبا هستند.[۲۵]

ادبیات گرجی قدمتی ۲٬۵۰۰ ساله دارد و چند قرن پیش از میلاد حضرت عیسی (ع) پا به
عرصهٔ وجود نهاده است. از قدیمی‌ترین آثار ادبی اصیل گرجستان که تا دورهٔ معاصر به
یادگار مانده عبارت است از یاکوب تسورتاولی تحت عنوان «شهادت شوشانیک» (قرن پنجم)
که اثری است فوق‌العاده هنری و مشحون از ایده وفاداری به میهن، قرون ۱۲–۱۳ میلادی،
دوران ادبیات کلاسیک گرجی را تشکیل می‌دهد. در این هنگام است که داستان عاشقانه و
رمانتیک به نام «ویسرامیانی» ترجمه سارگیس تموگولی و مجموعه داستان‌های مربوط به
«آمیران دارجانیان» نوشتهٔ موسه خونلی، منظومه‌های مدح و تحسین آمیز دربارهٔ
«عبدالسمیع» اثر ایوانه شاوتلی و «تاماریانی» اثر چاخروخادزه به وجود آمدند.[۲۶]

خط گرجی یکی از ۱۶ سیستم نوشتاری موجود در جهان، و مخصوص نوشتن زبان گرجی و دیگر
زبان‌های کارتولی است.

قدیمی‌ترین کتیبهٔ کشف شده از زبان گرجی، نوشته شده به نخستین الفبای گرجی یعنی
آسومتاورولی و مربوط به سدهٔ یکم پیش از میلاد مسیح است.[۲۵]

خوشنویسی گرجی دارای قرن‌ها سابقه است. کتاب‌های دست‌نویس گرجی متعلق قرن‌های اولیه
میلادی، از گنجینه‌های ملی و فرهنگی گرجستان به شمار می‌آیند. مسیحیت در ادبیات
گرجی نقشی مهم داشته است و این راهبان کلیسای ارتدکس گرجی بوده‌اند که با
نسخه‌برداری کتب مذهبی و نوشتن تاریخ گرجستان، خوشنویسی و خط گرجی را نگاه
داشته‌اند.[۲۷][۲۸][۲۹][۳۰]

هنر گرجی مشمول هنرهای معماری، نقاشی و صورتگری از زمان باستان در اوج شکوفایی بود.
این آثار، امروزه ارزش تاریخی دارد. در نظام فئودالی ترکیب هنرهای مجسمه‌سازی و
پیکر تراشی و نقاشی تابع معماری بود و جزء لاینفک آثار معماری را تشکیل می‌داد.
حکاکی و کنده کاری روی فلز و سفال از کهن‌ترین هنرهای گرجستان به شمار می‌آید. قرون
گذشته تاریخ دقیق پیدایش این هنرها را در خود محو کرده‌اند، اما بر طبق مدارک و
اسناد باستان‌شناسی قدمت هنر کنده کاری و سفال سازی حتی به چهارهزار و پانصد سال
(۴۵۰۰) پیش می‌رسد. مجسمه‌سازی، کنده کاری روی فلزات با هنرهای میناکاری روی طلا،
پیوند محکم و ناگسستنی دارد. میناهای جداردار گرجی با نقوش مخصوص به خود، با
رنگ‌های درخشان و خیره کننده و با شفافیت لعاب و سنگ‌های مصنوعی و شیشه‌های رنگین
خویش، مقام اول را در جهان داراست.

اساتید گرجی هنرهای تجسمی، ذوق سرشاری برای فعالیت هنری دارند، آنان آثاری راستین و
الهام بخش دربارهٔ موضوعات عصر ما خلق می‌کنند. برگزاری نمایشگاه‌های بهاره و
پائیزه از تابلوهای نقاشی سراسر گرجستان در گالری تابلوهای نقاشی به صورت یک آئین
سنتی درآمده است. شرکت نقاشان گرجی در نمایشگاه‌های تابلوهای نقاشی در داخل و خارج
کشور مانند بلژیک، ایتالیا، بریتانیای کبیر، ایالات متحده آمریکا و… همواره با
موفقیت‌های بزرگی همراه بوده است.[۳۱]

سینمای گرجستان توسعه و تکامل رشته فیلم برداری و فیلم سازی برای فرهنگ ملی
گرجستان، کامیابی مهمی به شمار می‌آید. امروزه در گرجستان هرساله ده‌ها فیلم هنری،
کارتون، علمی، عمومی، مستند و غیره ساخته می‌شود. تعدادی از فیلم‌های ساخت گرجستان
در جشنواره‌های بین‌المللی و سرتاسری جمهوری‌ها به دریافت جوایز و دیپلم‌های افتخار
نائل شده‌اند. فیلم «پدر سرباز» در چهاردهمین جشنواره بین‌المللی مسکو موفقیت
فوق‌العاده‌ای داشته است. فیلم‌هایی به نام «اوشبا»، «دشت آلازانی»، و «در ارتفاعات
پامیر» در جشنواره‌های بین‌المللی فوق‌العاده ارزنده شناخته شده و به دریافت دیپلم
افتخار موفق شدند. مرکز حیات فعالانه و خلاقانه کارکنان هنر سینمایی «اتحادیهٔ
کارکنان رشته فیلم برداری» می‌باشد.[۳۲]

تئاتر گرجستان از همان بدو پیدایش خود در جهت رئالیسم گام نهاد. بر اساس
نمایشنامه‌های ملی که توسط نویسندگان با ذوقی مانند داوید کلدینشویلی، زورابی
آنتونوف، شالوا دادیانی و عده‌ای دیگر تدوین گردیده بود، در پایان قرن نوزدهم و
آغاز قرن بیستم، نهضت و جنبش نیرومند تئاترال به وجود آمد که گروه بزرگی از
بازیگران هنرمند در راس آن قرار داشتند. در سال ۱۹۲۱ م تئاتر دراماتیک به نام شوتا
روستاولی تأسیس گردید. در سال ۱۹۲۸م، تئاتر دراماتیک به نام ک. مارجانیشویلی ایجاد
شد و به فعالیت هنری پرداخت. تربیت و آموزش و آماده ساختن هنرپیشگان و کارگردانان و
مدیران تئاتر در انستیتوی تئاتر به عمل می‌آید. در گرجستان موزه هنر تئاتر دولتی
ایجاد شده است. تئاتر تفلیس به نام گریبادوف، سنن نیکویی را در زمینه‌های فرهنگ‌های
تئاتری گرجی کمک و مساعدت می‌کند، تئاتر گرجی در میان فرهنگ تئاترال جمهوری‌های
شوروی سابق مقام شامخی را داشت، تئاترهای گرجستان و فعالیت برجسته آن‌ها در خارج از
مرزهای گرجستان نیز از شهرت فراوانی برخوردار است.[۳۲]

موسیقی گرجی یکی از موسیقی‌های غنی و باستانی دنیا است. آوازهای گرجیان وابسته به
سرودهای کلیسایی در قرون وسطی است. چنانچه از منابع بر می‌آید دو گونه موسیقی صوتی
در بیزانس و گرجستان وجود داشته است. یکی از آن‌ها یونانی و تک صوتی و دیگری گرجی و
با سه درجه صوت خوانده می‌شد. از برجسته‌ترین مصنفان آهنگ‌ها باید از گریگوری مقدس
از خانزتا و میخیل مودرکیلی، و ایوانه میتبواری در سدهٔ دهم نام برد.[۳۳]

رقص گرجی یکی از رقص‌های سنتی منطقهٔ قفقاز محسوب می‌شود از سری رقص‌های فولکلوریک
مردم گرجی است که از نسلی به نسل بعدی منتقل و در این پروسه توسعه و شکل گرفته‌است.

گرجی‌ها بزرگترین قوم گرجستان بوده و در تمام این کشور پراکنده‌اند و قدرت مرکزی در
اختیار آنان است. آذربایجانی‌های گرجستان نیز به عنوان بزرگ‌ترین اقلیت قومی
گرجستان براساس آخرین سرشماری قومی دولت گرجستان به شمار می‌رود.

بر اساس آخرین شمارش قومیت که توسط دولت گرجستان در سال ۲۰۰۲ صورت پذیرفت: گرجی‌ها:
۸۳٫۸٪، آذربایجانی‌ها: ۶٫۵٪، ارمنی‌ها: ۵٫۷٪، روس‌ها: ۱٫۵٪، آسی‌ها: ۰٫۹٪ و ۱٫۸٪
نیز سایر اقوام بودند.

شاردن گردشگر سرشناس فرانسوی که توصیف دقیق و جامعی از گرجستان در سفرنامه خود
نموده‌است چنین می‌گوید: «نژاد مردم گرجستان پاکترین و اصیل‌ترین نژادهای مشرق زمین
و خالص‌ترین نژاد هاست».[۳۴][۳۵][۳۶]

بر اساس آمار سال ۲۰۰۲ میلادی، اکثر مردم گرجستان، (حدوداً ۷۰٪)، مسیحی بوده و پیرو
کلیسای ارتدکس گرجی هستند. بعد از ارتدکس‌های گرجی، اسلام در گرجستان به عنوان
بزرگترین اقلیت دینی این کشور محسوب می‌شود. جمعیت مسلمانان را آذربایجانی‌های
گرجستان و دیگر اقوام ساکن در این کشور از جمله آجاریا تشکیل می‌دهند.

روس‌های ساکن گرجستان، از دیگر اقلیت‌های این کشور هستند که جمعیت ارتدکس روس آن را
تشکیل می‌دهند؛ و همچنین هستند:ارامنه آپوستولیک و ژرمن‌های پروتستان.[۳۷]

کشور گرجستان به دلیل برخورداری از امتیازاتی مانند موقعیت جغرافیایی و آب و هوای
مناسب، دارای کشاورزی پیشرفته، معادن، بهره‌برداری از صنایع و صنعت گردشگری از
ثروتمندترین جمهوری‌های شوروی سابق به شمار می‌آمد؛ و مردم آن از استاندارد زندگی
بالایی برخوردار بودند. اما پس از فروپاشی شوروی در سال ۱۹۹۱ میلادی، وقوع جنگ‌های
داخلی از سال ۱۹۹۱ تا ۱۹۹۴ میلادی، اقتصاد گرجستان را به عنوان یک کشور تازه
استقلال یافته با بحرانی شدید مواجه ساخت. اما در سال‌های اخیر کشور گرجستان نسبت
به کشورهای اطراف خود و همچنین کشورهای همتراز خود از اقتصادی پیشرفته و نوین
برخوردار شده است و رشدی قابل توجه در روند رشد اقتصاد گرجستان مشاهده شده ات.[۳۸]

تا قبل از سال ۱۹۹۱ میلادی گرجستان حجم وسیعی از فراورده‌های غذایی و کشاورزی را
صادر می‌کرد و یکی از عرضه‌کنندگان اصلی سبزیجات، میوه، چای، مشروبات الکلی و
مرکبات به سایر جمهوری‌های شوروی بوده‌است. بعد از استقلال گرجستان، بازارهای سنتی
این کشور از دست رفت و سطح کلی تولیدات نیز به دلیل مشکلات سیاسی و اقتصادی کاهش
یافت. اما خیلی زود بازار کشاورزی این کشور رونق یافت و به صادرات زیادی دست یافت.
همچنین در مناطق شرقی و جنوب شرقی گرجستان تاکستان‌های زیادی وجود دارد و از آن‌ها
یکی از بهترین شراب‌های جهان ساخته می‌شود. در گرجستان کارخانه‌های شراب سازی
بین‌المللی بسیار زیادی وجود دارد.

گرجستان زادگاه شراب در دنیا و گرجیان مخترع شراب می‌باشند و شراب به اسم گرجی‌ها
در یونسکو ثبت شده است.

صنعت شاخه اصلی اقتصاد گرجستان محسوب می‌شود و نقش زیادی در تولید مجموعه اقتصادی
این کشور دارد. صنایع گرجستان ارتباط نزدیکی با اقتصاد دیگر جمهوری‌های شوروی داشت
و به لحاظ تأمین مواد خام، انرژی و لوازم یدکی وابستگی زیادی به روسیه و دیگر
جمهوری‌های شوروی داشت و به همین دلیل در سال‌های پس از استقلال، صنایع این کشور
خسارات زیادی را متحمل گردید. به گونه‌ای که تا سال ۱۹۹۴ میلادی، تقریباً یک سوم
کارخانجات گرجستان دست از تولید کشیدند. اما پس از مدتی صنعت گرجستان رشد زیادی کرد
و به شکوفایی رسید و سرمایه‌گذارهای زیادی برای ساختن کارخانه به گرجستان آمدند.
گوشی‌های هوآوی و سونی برای اروپا در گرجستان ساخته می‌شوند.

در گرجستان، صنایع سبک گسترش زیادی داشته‌است. در تفلیس، کوتائیسی، باتومی، سوخومی
و بعضی شهرهای دیگر، موسسات تولیدی کالاهای مصرفی ازقبیل پارچه‌های پشمی، ابریشمی و
نخی، تولید لباس، کفش، تریکو و لوازم خرازی، اشتغال به کار دارند. از موسسات صنایع
غذایی، می‌توان از کارخانه‌های چای خشک کنی، شراب سازی، تولید کنسرو و کمپوت، تولید
عطر و ادکلن، توتون، شیرینی، گوشت، شیر و تعدادی دیگر نام برد.[۴۱] و[۴۲]

گرجستان دارای معادن متعددی است که مهم‌ترین آن‌ها عبارت‌اند از: زغال سنگ، منگنز،
خاک نسوز، فلزات آهنی باریت، عقیق، مرمر، سنگ آهن، آرسنیک، مولیبدان، تنگستن و
جیوه. علی‌رغم وجود معادن قابل توجه در گرجستان، به دلایل مختلف از جمله: ضعف
تکنولوژی و منابع مالی، شناسایی کامل این معادن و بهره‌برداری از آن‌ها در زمان
اتحاد جمهوری‌های شوروی سابق امکان‌پذیر نبود.

بزرگترین معدن منگنز جهان در گرجستان قرار دارد. وسعت این معدن که در نزدیکی شهر
«چیاتورا» نزدیک بندر پوتی واقع شده، ۱۴۰ کیلومتر مربع است و ذخایر منگنز آن ۲۵۰
میلیون تن برآورد شده‌است.

گرجستان در سال ۲۰۰۲ میلادی، ۶ هزار تن زغال سنگ، ۸ هزار تن مس، ۳۴۵ هزار تن سیمان،
۲۰۰۰ کیلوگرم طلا و ۳۳۰۰۰ کیلوگرم نقره تولید کرده‌است.[۴۳][۴۴] و[۴۵]

در سال ۲۰۰۳ میلادی، تعداد گردشگران وارد شده به کشور گرجستان ۳۶۸٬۳۱۲ نفر گزارش
شده‌است. درآمد حاصله از این بخش در سال ۲۰۰۵ میلادی، ۲۴۲ میلیون دلار بوده‌است.
گرجستان کشوری توریستی می‌باشد که از شهرهای توریست پذیر زیادی از جمله کوتایسی و
زوگدیدی و باتومی و سیغناغی و بورجومی و تفلیس و پوتی و سوخومی و روستاوی و زادگاه
شراب دنیا تلاوی (در استان کاختی) برخوردار است.[۴۶][۴۷] و[۴۸]

اقتصاد گرجستان تا اندازه زیادی به بخش خدمات وابسته‌است و نقش این بخش در ساختار
اقتصادی کشور گرجستان به تدریج افزایش یافته‌است. یکی از مصادیق مهم این بخش توریسم
می‌باشد که نقش مهمی در بخش خدمات به عهده دارد.[۴۹]

از نظر منابع نفت و گاز، در حدود ۱۵ میدان نفتی کشف شده در گرجستان وجود دارد و
سالانه ۸۹۸ هزار بشکه نفت و ۴۴٫۹ میلیون متر مکعب گاز استخراج می‌شود.[۵۰]

به طور کلی در شمال، مرکز و شرق این کشور منابع نفت طی اکتشافات زمین‌شناسی اخیر
توسط کمپانی‌های نفتی غربی در منطقه روستاوی منابع برگتری از نفت و گاز کشف
شده‌است.

سه شرکت عمده نفتی در گرجستان فعال می‌باشند که عبارت اند از: نینوتسمیندا در منطقه
نینوتسمیندا، شرکت نفتی لاریس در منطقه سامگرلو، و شرکت نفتی دولتی گرجستان به نام
شرکت نفت گرجستان.[۵۱]

تولید گاز طبیعی در گرجستان در سال ۲۰۰۵ میلادی، ۲۰ میلیون متر مکعب برآورد شده‌است
و میزان صادرات و واردات گاز، ۱٫۵ میلیارد متر مکعب ارزیابی گردیده‌است. اخیراً در
سال ۲۰۱۵ در جنوب شرقی و شمال غربی گرجستان منابع عظیم گازی یافت شده است که بنا به
گفته‌های محققان این میادین گازی می‌تواند برای ۱۵ سال گاز کل قارهٔ اروپا و خود
گرجستان را تأمین کند که به دلیل عظیم بودن آ «بهره‌برداری از آن ۵ سال زمان می‌برد
و هم اکنون بهره‌برداری از آن را شرکت ملی گاز گرجستان به کمک یک کمپانی سوِعدی در
حال انجام است.[۵۲]

بر طبق برآوردهای منابع برق آبی، گرجستان جای مهمی را در بین کشورهای مستقل
مشترک‌المنافع (CIS) اشغال می‌کند و بسیاری از کشورهای خارجی از جمله فرانسه،
ایتالیا، اسپانیا، اتریش، یونان، پرتغال و صربستان جلوتر است. سیستم برق موجود
گرجستان با ۵۳ نیروگاه تولید برق آبی و ۳ نیروگاه تولید برق حرارتی در ارتباط
می‌باشد. بزرگترین نیروگاه برق آبی در دست باز سازی این کشور نیروگاه اینگوری با
افزایش ظرفیت تولید برق از ۴۰۰ تا ۴۵۰ مگاوات به ۱۳۰۰ مگاوات می‌باشد. سد اینگوری
سومین سد عظیم و بزرگ دنیا می‌باشد.

نیروگاه‌های جدید برق آبی در دست احداث گرجستان، ناماخوانی با ۲۵۰ مگاوات، ژونتی با
۱۰۰ مگاوات، خادور با ۲۴ مگاوات، و کاختی با ۹٫۳ مگاوات ظرفیت می‌باشند.[۵۳]

معادن زغال سنگ متعددی در گرجستان وجود دارد معدن تقوارچلی با ۲۵۰ میلیون تن ذخیره
زغال سنگ و تقیبولی با ۲۸۰ میلیون تن ذخیره از مهم‌ترین آن‌ها به شمار می‌رود.

تولید زغال سنگ در گرجستان در سال ۲۰۰۳ میلادی، ۵۰۰۰ تن بوده‌است. این کشور در
سال‌های ۲۰۰۰ تا ۲۰۰۳ میلادی، از نظر میزان تولید زغال سنگ سخت، رتبه ۶ جهان را به
خود اختصاص داده‌است.[۴۴]

در مجموع راه‌های آسفالته گرجستان حدود ۲۰۰۰۰ کیلومتر است که این کشور طرح‌هایی هم
برای گسترش جاده‌ها و به خصوص بزرگراه‌ها در دست اجرا دارد که از جمله مهم‌ترین
آن‌ها ساخت یک بزرگراه شش بانده بندر دریای سیاه به تفلیس و از آبخازیا تا مرز
آذربایجان می‌باشد.

راه آهن گرجستان درمسیر تفلیس-سامتردیا ارتباط سه کشور قفقاز و روسیه را با گذر از
سواحل دریای سیاه به سمت شمل از طریق آبخازیا ممکن می‌سازد.

مسیرهای کوتاه‌تر داخل گرجستان، اکثر شهرهای این کشور را به هم مرتبط می‌سازد. در
مقایسه با کشورهای همجوار قدرت کشش راه آهن این کشور به دلیل اینکه اغلب لکوموتیوها
و واگن‌ها در همین کشور تولید شده‌اند، بالا می‌باشند.[۸]

در گرجستان ۱۰ فرودگاه قابل استفاده برای هواپیماهای غیرنظامی وجود دارد. در بین
این فرودگاه‌ها، فرودگاه‌های تفلیس، باتومی و سوخومی و پوتی از اهمیت خاص برخوردار
هستند. از بین این ۱۰ فرودگاه ۵ تا بین‌المللی و ۵ تا داخلی می‌باشند. فرودگاه‌های
نظامی زیادی نیز در گرجستان وجود دارند.

در حال حاضر از تفلیس شبکه خطوط هوایی برای مقاصد استانبول، باکو، ایروان، دبی،
سوخومی، نالچیک، مینرالنی ودی، تاشکند، کیف و مسکو و تهران و برلین و پاریس و ورشو
و مینسک به صورت دایمی برقرار است.[۵۴]

اهمیت حمل و نقل دریایی برای گرجستان هنگامی ک راه آهن کشور به طرف شمال از طریق
آبخازیا قطع شد، کاملاً مشخص گردید. بنادر دریای سیاه در تأمین کالا نه فقط گرجستان
بلکه برای حتی کشورهای ارمنستان و آذربایجان و قزاقستان و ترکمنستان و قرقیزستان
نیز ایفای نقش دارند.

طبق گزارش‌های سال ۲۰۰۷ میلادی، بندر پوتی از جمله بزرگترین بنادر دریای سیاه به
شمار می‌آید زیرا بخشی از راهروی تراسیکا می اشد. میزان مبادلات بندر پوتی در سال
۲۰۰۶ میلادی، ۱۷ میلیون تن گزارش شده‌است که۹٫۱٪ رشد سالانه آن می‌باشد. بندر پوتی
یکی از مهمترین بنادر صنعتی دریای سیاه و یکی از بنادر مهم دنیا به شمار می‌رود؛ و
همواره روزانه میلیون‌ها تن کالا از این بندر صنعتی جابه‌جا و صادر یا وارد
می‌شوند.[۴۳] و[۵۵]

هرچند در سال‌های گذشته به دلیل بی‌ثباتی سیاسی و به تبع آن فقدان امنیت لازم جهت
سرمایه‌گذاری‌های بلند مدت و ریسک پذیری بالا در این کشور، گرایش اندکی از سوی بخش
دولتی و تاحدودی بخش خصوصی کشورها در ورود به بازار گرجستان مشاهده گردیده‌است، اما
در دههٔ اخیر با توجه به شرایط جدید و نسبتاً مطلوب این کشور که تا حدودی از دامنه
بحران‌های موجود در آن کاسته شده؛ به درجه‌ای از امنیت و ثبات رسیده‌است. این
مناسبات در حال توسعه در همه زمینه‌ها بوده‌است و حجم مبادلات بازرگانی این کشور با
سایر کشورهای جهان سیر صعودی داشته‌است.[۵۶]

صادرات این کشور عمدتاً به کشورهای روسیه، ترکیه، آذربایجان، ترکمنستان، بلغارستان،
ارمنستان و اوکراین و بلاروس و عربستان و قزاقستان و قرقیزستان و صربستان و
ازبکستان و نروژ بوده‌است.

واردات گرجستان نیز عمدتاً از کشورهای روسیه، ترکیه، آذربایجان، اوکراین، آلمان،
آمریکا و ترکمنستان می‌باشد.[۴۷]

پس از استقلال گرجستان در سال ۱۳۷۰ (۱۹۹۱)، ادوارد شواردنادزه وزیر خارجه پیشین
شوروی، به عنوان نخستین رئیس جمهور کشور برگزیده شد. گرجستان از همان زمان برسر
جمهوری‌های خودمختار اوستیای جنوبی و آبخازیا با روسیه اختلاف داشت، چرا که روسیه
اجازه نمی‌داد که گرجستان، حاکمیت خود را در این دو منطقه اعمال کند؛ ولی به دلیل
ضعف گرجستان و نیز نزدیکی دولت وقت - به ویژه شخص شواردنادزه - به روسیه، این کشور
تن به مصالحه با روسیه داد و پذیرفت که در امور جمهوری‌های خودمختار اوستیای جنوبی
و آبخازیا دخالت نکند و با حضور نیروهای روسی در این دو منطقه مخالفتی نداشته باشد.

اما پس از انقلاب گل رز در سال ۱۳۸۲ در گرجستان که با پشتیبانی آمریکا صورت گرفت و
منجر به برکناری دولت متمایل به روسیه و روی کارآمدن دولت غربگرای میخیل ساآکاشویلی
شد، اوضاع سیاسی این کشور دگرگون شد. دولت جدید سیاست دوری از روسیه و نزدیکی به
غرب (به ویژه آمریکا) را در پیش گرفت. همچنین این کشور خواهان عضویت در اتحادیه
اروپا و ناتو شد. در سال ۲۰۱۵ میلادی گرجستان با برداشتن روادید در منطقهٔ قفقاز و
گسترش تجارت در این منطقه بار دیگر به روسیه تمایل نشان داد. اما گرجستان به وسیلهٔ
رزمایش خود با انگلیس و آمریکا بار دیگر تخم نفاق و کینه را میان خود و روسیه کاشت
و اوضاع منطقه را بغرنج‌تر نمود. در آخرین نظر سنجی که توسط رسانه‌ها صورت گرفته
است ۷۵ درصد مردم گرجستان خواهان آرامش و ثبات در منطقه به دور از حضور نظامیان
ناتو هستند.

در مرداد ۱۳۸۷ و همزمان با بازی‌های المپیک تابستانی ۲۰۰۸ پکن، ارتش گرجستان برای
بازگرداندن اوستیای جنوبییا همان سامچابلو به خاک خود، به این منطقه یورش برد که با
واکنش شدید روسیه مواجه شد و مجبور به عقب‌نشینی شد. اکنون روسیه و چندی از کشورهای
کمتر به رسمیت شناخته شده جز کشورهایی هستند که استقلال دو منطقهٔ آبخازیا و
اوستیای جنوبی را به رسمیت شناخته‌اند و روسیه با حضور نیروهای خود در این دو
منطقه، عملاً کنترل آنها را در دست دارد. به گفتهٔ مقامات روسیه: این کار به
گرجستان نشان داد که تا چه حدی پای خود را از گلیم اش دراز کند. برخی کشورها این
اقدام روسیه را محکوم و روسیه را تحت فشارهایی قرار دادند و توسط کارشناسان عنوان
شد که روسیه به زودی مجبور به عقب‌نشینی از موضع خود خواهد شد. اما چندی بعد از
درگیریهای پیش آمده در قره باغ این غربیها بودند که از موضع خود کنار رفته و تسلیم
شدند. پس از بحران اوکراین ۳ منطقه از اوکراین جدا و تحت کنترل روسیه درآمد. هم
اکنون روسیه حدود ۴۰ منطقهٔ خودمختار را در سراسر جهان تحت کنترل دارد و پیش بینی
می‌شود که این ارقام با درگیرهای موجود در جهان تا سال ۲۰۲۵ به ۸۵ منطقه برسد که ۴
برابر بیشتر از مستعمره‌های حال حاضر انگلیس است.



https://fa.wikipedia.org/wiki/%D8%B2%D8%A7%D8%AC

زاج یا آلوم، ترکیب شیمیایی خاصی است که در کلاس خاصی از ترکیبات شیمیایی قرار دارد
ترکیب خاصی با فرمول KAl (SO4)2.12H2O است. طبقه وسیع‌تری از ترکیبات شناخته شده به
عنوان آلوم‌ها با فرمول AB (SO4)2.12H2O وجود دارد. AB(SO4) 2.12H2O.مقادیر زیادی
از آن در یمن موجود می باشد و از رده سنگ های معدنی موجود در بعضی کوه های یمن است،
این ماده در عطاری ها موجود بوده و برای اهداف پزشکی و به عنوان ماده ای ضد عرق و
برای پاکسازی دندان شناخته می شود و این خواص آن به دلیل مواد سولفات آلومینیوم
موجود در آن می باشد.

چهار نوع مختلف از زاج وجود دارد به نام های آلوم آمونیوم, آلوم پتاس, آلوم کروم و
آلوم قلیایی

1- آلوم آمونیوم : از نظر شیمیایی, آلوم آمونیوم با فرمول NH4AL(SO4)2.12H2O معرفی
می شود. این نوع زاج یک آلومینیوم دو سولفاته است. این گونه از زاج در طبیعت
کریستاله و سفید رنگ است.

2- آلوم پتاس : پتاس مربوط به سولفات آلومینیوم پتاسیم می شود و بعنوان یک قابض و
ضدعفونی کننده استفاده می گردد. زاج پتاس یک دئودورانت طبیعی است. همچنین زاج پتاس
به طور گسترده ای برای تصفیه آب کاربرد دارد. مواد معدنی نظیر کائولینیت و آلونیت,
منابع طبیعی تامین زاج پتاس هستند.

3- آلوم کروم : بر خلاف دیگر انواع زاج, این نوع زاج برای فراینده برنزه کردن
استفاده می شود. این سولفات دوگانه پتاسیم و کرومیوم با فرمول شیمیایی
KCr(SO4)2.12H2O معرفی می شود. این نوع زاج در طبیعت بصورت کریستال بنفش رنگ یافت
می گردد.

4- آلوم قلیایی : آلوم قلیایی چیزی جز مندوزیت نیست. نوعی ماده معدنی که در محیط
زیست بصورت طبیعی یافت می شود. در تولید نمک مورد استفاده قرار می گیرد. همچنین
برای تولید سودا از آن استفاده می شود. آلوم قلیایی همچنین بنام آلوم سدیم نیز
شناخته می شود.این نوع زاج با فرمول شیمیایی Na2SO4.Al2(SO4)3.24H2O معرفی می گردد.



https://fa.wikipedia.org/wiki/%D8%B5%D8%AF%D9%81_%D8%B7%D8%A7%D9%87%D8%B1%DB%8C%D8%A7%D9%86

صدف طاهریان (زادهٔ ۳۰ تیر ۱۳۶۷ در تهران) بازیگر پیشین سینما و تلویزیون و مدل اهل
ایران است. وی فعالیت سینمایی خود را از سال ۱۳۹۰ با فیلم هیچ کجا هیچ‌کس آغاز
کرد.[۱]

او در فیلم‌های سینمایی سلام بر عشق، هیچ کجا هیچ‌کس و پس کوچه‌های شمرون بازی کرده
است.[۲] همچنین در تله فیلم‌های دارکوب و تلفن همراه نیز نقش داشته است.[۳][۴]

صدف طاهریان در آبان ماه ۹۴ چندین عکس بدون حجاب و متفاوت با عکس‌های قبلی‌اش در
شبکه اجتماعی اینستاگرام منتشر کرد. دقایقی پس از آن نیز وی با قرار دادن ویدئویی
تأکید کرد که صفحهٔ اینستاگرام او هک نشده و از کامنت‌ها و توجه کاربران تشکر
کرد.[۳][۵][۶] او در صفحه شخصی اش در اینستاگرام،[۷] مهاجرتش به دوبی، را نیز
اطلاع‌رسانی و اعلام نمود.[۸][۹][۱۰]

به اعتقاد ایندیپندنت صدف طاهریان پس از خروج از ایران، در اعتراض به حجاب اجباری،
تصاویر بدون حجاب خود را در رسانه‌های اجتماعی به اشتراک گذاشت.[۱۱] چند روز بعد از
کشف حجاب صدف طاهریان، خبر ملحق شدن وی به شبکه ماهواره‌ای جم تی وی منتشر گردید.
وی پیش از این در چند فیلم بازی کرده است.[۱۲]

صدف طاهریان در جریان مصاحبه‌ای که با یکی از رسانه‌های خارجی داشت مدعی شد که برخی
موسسات و شرکت‌های فیلم سازی و حتی کارگردان‌ها در ازای راه دادن او به فیلم‌ها و
پروژه‌های بزرگ از وی درخواست‌های «شرم آور» کردند و سعی داشتند از این طریق با وی
وارد معامله شوند. طاهریان همچنین اذعان داشته که یکی از این افراد از او خواسته تا
در برابر داشتن رابطهٔ یک‌ماهه، طاهریان را وارد پروژه‌های مهم سینمایی کند. وی
همچنین دربارهٔ تجربهٔ منفی خود از سینمای ایران اظهار می‌کند که این مسائل تنها
تجربیات او و تنی چند از دوستان اوست و شاید قابل تعمیم به تمامی بازیگران زن و دست
اندرکاران سینما نباشد؛ و دربارهٔ این که چرا این مسائل را داخل خود ایران افشا
نکرد چنین گفت: «وقتی سراغ برخی اصحاب رسانه می‌رفتم و می‌گفتم اوضاع اینگونه است،
با کمال تعجب می‌گفتند که شاید خودت هم … داشتی که این کار را می‌کردند!» و همچنین
اظهار داشت واهمه‌ای از عدم بازگشتش به سینمای ایران ندارد.[۱۳][۱۴] این سخنان صدف
طاهریان با تأیید و حمایت فقیهه سلطانی بازیگر سینما و تئاتر مواجه شد. وی ضمن
سرزنش طاهریان بخاطر انتشار تصاویر بدون حجابش خطاب به وی گفت: «حرف‌های شما در
مورد عدهٔ زیادی از دست اندرکاران سینمای ما متأسفانه، متأسفانه و متأسفانه، کاملاً
درست و مورد تأیید هست! …»[۱۵]



https://fa.wikipedia.org/wiki/%D9%85%D8%AD%D9%85%D8%AF%D8%AD%D8%B3%DB%8C%D9%86_%D9%85%D9%87%D8%AF%D9%88%DB%8C%D8%A7%D9%86

مهدویان برای ساخت فیلم ایستاده در غبار مورد تحسین قرار گرفت و سیمرغ بلورین
بهترین فیلم جشنواره فیلم فجر ۱۳۹۴ را دریافت کرد. او دارای مدرک کارشناسی
کارگردانی از دانشگاه سوره و همچنین کارشناسی ‎ارشد تهیه‎کنندگی تلویزیون از
دانشکده صدا و سیما می باشد. [۱] او برای فیلم ماجرای نیمروز برای دومین بار سیمرغ
بلورین بهترین فیلم جشنواره فیلم فجر ۱۳۹۵ را دریافت نمود. ماجرای نیمروز باکسب
چهار سیمرغ بهترین فیلم، بهترین فیلم از نگاه ملی،بهترین فیلم از نگاه تماشاگران و
بهترین طراحی صحنه و لباس، برخلاف برخی پیش بینی ها مبنی بر کنار گذاشته شدن از کسب
سیمرغ با رای هیئت داوران بیشترین تعداد و مهم ترین جوایز را کسب نمود. مهدویان در
هنگام دریافت سیمرغ بهترین فیلم از نگاه تماشاگران، این جایزه را مهم ترین جایزه ی
جشنواره نامید.[۲]

مهدویان در بهمن ماه 1395 و در پی بروز بحران زیست محیطی در استان خوزستان، با مردم
این خطه ابراز همدردی کرد. وی در اینستاگرامش نوشت: «خوزستان عزیز؛ من اهل شمال
ایران هستم ولی همیشه عاشق خوزستان بودم. هیچ‌وقت در خوزستان غریبی نکرده‌ام. با
خنکی کارون زیبا، پهناوری نخلستان‌های اروند‌کنار، حمیسه و فلافل لشکرآباد، بستنی
ملاثانی و شور زندگی مردم در بازار دزفول و اهواز و آبادان عشق کرده‌ام. نه. باور
نمی‌کنم. این خوزستان من نیست. اصرار نکنید که بغضم می‌ترکد.» [۳]



https://fa.wikipedia.org/wiki/%D8%AD%D8%B3%DB%8C%D9%86_%DB%8C%D8%A7%D8%B1%DB%8C

حسین یاری در ۱۶ دی ۱۳۴۶ در لنگرود به دنیا آمد. یاری بازیگری را از تئاتر و در سال
۱۳۶۰ آغاز کرد؛ او در واحد دوبلاژ صدا و سیما به عنوان گوینده هم فعالیت کرده‌است.
با فیلم‌های دفاع مقدس شناخته شد که در این ژانر موفق بود و برای بازی در فیلم
«آخرین مرحله» جایزه سیمرغ بلورین بهترین بازیگر نقش مکمل مرد را از چهاردهمین
جشنواره فیلم فجر دریافت کرد.

او بازی در نقشهای دیگر را هم با فیلم‌های «سرعت» و «دنیای وارونه» تجربه کرد که
برای او تجربه گرانقدری بود. بازی او در «بلوغ» تحسین منتقدان را برانگیخت و دیپلم
افتخار بهترین بازیگر نقش اول مرد را برای بازی در این فیلم از هجدهمین جشنواره
فیلم فجر بدست آورد. یاری با بازی در مجموعه شب دهم توانست با بازی در نقش حیدر در
میان عموم محبوبیت زیادی کسب کند.[نیازمند منبع] او در سال ۱۳۸۳ فیلم «معادله» را
بر پرده سینماها داشت. او هم اکنون بازنشسته بانک مرکزی است.



https://fa.wikipedia.org/wiki/%D8%A7%D9%86%D8%AF%D8%A7%D8%B2%D9%87_%D8%A2%D9%84%D8%AA_%D9%85%D8%B1%D8%AF%DB%8C

اندازه آلت مردی با اندازه‌گیری قطر و طول آن مشخص می‌شود. برای اندازه‌گیری دقیق
بایستی این کار را چندین بار در جاهای مختلف تکرار کرد چرا که عوامل محیطی مثل
میزان برانگیختگی جنسی، ساعت روز، دما، توالی فعالیت‌های جنسی و غیردقیق بودن
روش‌های اندازه‌گیری بر آن تأثیر می‌گذارند.

انسان درشت‌ترین کیر را میان نخستیان بزرگ (همچون گوریل) دارد، چه از نظر اندازه
مطلق و چه از نظر نسبت اندازه به بدن. تحقیقات زیادی برای تعیین میانگین طول و محیط
کیر انجام شده که نتایج آنها تا حدی با هم اختلاف دارند. به طور کلی تحقیقاتی که به
خوداندازه‌گیری آلت مردی متکی بوده‌اند به اعداد بزرگتری در مقایسه با تحقیقاتی که
در آن‌ها آلت افراد توسط عوامل تحقیق اندازه‌گیری شده، رسیده‌اند. میانگین آلت نعوظ
کرده انسان در تحقیقات مختلف بین ۱۲٫۹ تا ۱۵ سانتی‌متر و میانگین محیط آن بین ۱۱٫۶
تا ۱۲٫۳ سانتیمتر بوده‌است. طول آلت خوابیده برآورد ناقصی از طول آلت شق‌شده به دست
می‌دهد. در اغلب انسان‌ها رشد آلت از تولد تا پنج سالگی و سپس در ۵ سال پس از بلوغ
اتفاق می‌افتد.

برخی مدارک ارتباط اندازه آلت با سایر اعضای بدن را نشان می‌دهد اما مدارکی دیگر
مخالف وجود چنین ارتباطی است. برخی از عوامل محیطی به همراه عوامل ژنتیکی همچون
اختلالات غدد درون‌ریز ممکن است رشد آلت را تحت تأثیر قرار دهند. اشخاص بالغی که
طول آلت شق‌شده آن‌ها کمتر از ۷ سانتیمتر اما از سایر جهات طبیعی باشد، در متن‌های
پزشکی با عارضه میکروپنیس مشخص می‌شوند. آلت افراد ختنه شده به طور میانگین ۸
میلیمتر کمتر از همتایان ختنه‌نشده است.[۱]

در فرهنگ‌های مختلف دیدگاه‌های متفاوتی در مورد اندازه کیر دیده می‌شود. در یونان
باستان و هنر رنسانس کیرهای کوچک و ختنه‌نشده از نظر فرهنگی مطلوب بودند و کیرهای
بزرگ و ختنه‌شده مضحک و مسخره به نظر می‌آمدند. در روم باستان به نظر می‌رسد که
دیدگاهی متضاد این رواج داشته و در ادبیات عربی سده‌های میانه هم کیرهای بزرگتر
ترجیح داده می‌شدند. بسیاری از مردان اندازه کیر خود را نسبت به دیگر مردان کوچک
می‌دانند و بسیاری از افرادی که تصور می‌کنند کیر کوچکی دارند در واقع کیر متوسطی
دارند. داشتن کیر بزرگ همچنین با اعتماد به نفس بالاتر هم مرتبط است.[۲] در زنان
قطر کیر نسبت به طول اهمیت بیشتری در تحریک جنسی دارد.[۳]

ترس از کوچک‌شدن کیر در ادبیات فولکلور موجب شده تا نوعی هیستری جمعی معروف به هراس
کیر پدیدار شود. البته کوچک شدن کیر بر اثر تخریب بافت‌های آن در یک عارضه پزشکی که
به بیماری پیرونی (Peyronie's disease) معروف است، اتفاق می‌افتد.[۴][۵]

فروشندگان و مبلغان محصولات بزرگ‌کننده کیر از ترس بسیاری از افراد از کوچک بودن
کیرشان استفاده می‌کنند. اما هیچ روش غیرجراحی که بتواند طول یا ضخامت کیر افرادی
را که در وضعیت طبیعی قرار دارند، افزایش دهد در جامعه علمی پذیرفته نشده‌است. در
این تبلیغات به مردان روش‌هایی چون داروی خوراکی، لوسیون، لوله خلاء، وسایل و
روشهای کشش توصیه می‌شود که برای تأثیر آنها کوچکترین مدرک علمی وجود ندارد.

اگرچه هیچ تکنیک استانداردی برای اندازه‌گیری سایز آلت وجود ندارد، اما به نظر
می‌رسد در بین محققان تا حد زیادی توافق وجود دارد که:[۶]

همچنین اندازه‌گیری درازا و پهنای آلت، در سه وضعیت «خوابیده»، «کشیده‌شده» و
«آخته» صورت می‌گیرد. به عبارت دقیق‌تر:[۶]

نتایج تحقیقات معتبر در زمینه اندازه کیر تا حدی با یکدیگر اختلاف دارند. بر اساس
یکی از منابع اجماع عمومی میانگین طول کیر انسان‌های بالغ را در محدودهٔ ۱۲٫۹ تا ۱۵
سانتی‌متر قرار می‌دهد و ۹۵ درصد میانی نیز طول کیری بین ۱۰٫۷ تا ۱۹٫۱ سانتی‌متر
دارند. یعنی فقط ۲٫۵ درصد مردان کیری کوتاهتر از ۱۰٫۷ سانتی‌متر و فقط ۲٫۵ درصد
بلندتر از ۱۹٫۱ سانتی‌متر دارند.[۷][۸][۹] در مورد محیط کیر هم اجماع عمومی بر روی
میانگین ۱۲٫۳ سانتی‌متر است که به معنای قطری معادل ۳٫۹ سانتی‌متر در حالت شق‌شدگی
کامل است. یک منبع مشهور دیگر طول میانگین کیر شل را ۱۰٬۲ سانتی‌متر و قطر آن را
۳٫۲ بیان کرده‌است و طول میانگین کیر شق‌شده ۱۵٫۲، قطر آن ۳٫۸ و محیط آن ۱۱٫۹
سانتی‌متر است.[۱۰]

میانه حسابی اندازه‌های کیر یعنی رقمی که ۵۰ درصد افراد از آن پائین‌تر و ۵۰ درصد
بالاتر از آن قرار می‌گیرند کمی پائین‌تر از میانگین است. کیر افراد ختنه‌شده به
طور میانگین ۸ میلیمتر کمتر از همتایان نامختون است.[۱۲]

چندین تحقیق علمی برای اندازه‌گیری طول کیر شق‌شده در افراد بالغ انجام شده‌است.
مطالعاتی که بر خوداندازه‌گیری متکی بوده‌اند از جمله نظرخواهی‌های اینترنتی همواره
به میانگین‌های بالاتری نسبت به تحقیقاتی که اندازه‌گیری با روش‌های علمی و پزشکی
انجام شده، رسیده‌اند.[۹][۱۳]

در مطالعاتی هم که اندازه‌گیری توسط کادر تحقیق انجام شده هر یک به گروه خاصی از
جمعیت‌های انسانی محدود بوده و مسائلی چون محدوده سنی خاص، نژاد خاص، داشتن مشکلات
جنسی و خودانتخابی ممکن است در قدرت تعمیم‌دهی نمونه انتخابی مشکل
ایجادکند.[۱۳][۱۴]

در تحقیق Cancún LifeStyle میانگین طول کیر ۱۴٫۹۲ سانتی‌متر مشخص شده و دور کیر در
سه قسمت پایه، میانه و زیر کلاهک اندازه‌گیری شده و سپس میانگین آن محاسبه شده که
عدد ۱۲٫۶۳ سانتی‌متر به دست آمد.[۹]

با جمع‌بندی نتایج تمامی پژوهش‌های کنونی، می‌توان در مورد درازا و پهنای آلت
اینطور نتیجه گرفت:[۶]

بر اساس مطالعات بسیاری که بر پایهٔ رابطهٔ اندازهٔ آلت و نژاد صورت گرفته، این
رابطه تقریباً اثبات شده‌است.[۱۶] مثلاً بر اساس یک مطالعه در آمریکا نشان داده شد
که متوسط قطر و طول آلت سیاهان آفریقایی‌تبار بیشتر از سفیدپوست‌های اروپایی‌تبار و
هر دو آنها بیشتر از همتایان آسیایی‌تبار آنهاست. البته این اختلاف در حدی بسیار
ناچیز و جزئی است.[۱۶]



https://fa.wikipedia.org/wiki/%D8%B9%D9%84%DB%8C%D8%B1%D8%B6%D8%A7_%D8%A8%DB%8C%D8%B1%D8%A7%D9%86%D9%88%D9%86%D8%AF

علیرضا بیرانوند (زاده ۳۰ شهریور ۱۳۷۱[۱]) بازیکن فوتبال اهل خرم‌آباد است[۲] که در
باشگاه فوتبال پرسپولیس تهران و تیم ملی فوتبال ایران بازی می‌کند.

بیرانوند با نفت تهران از سال ۲۰۱۱ آغاز به کار کرد. او اولین بازی خود را در جام
حذفی برابر داماش در ۲۵ اکتبر سال ۲۰۱۱ انجام داد. در سال اول خود به عنوان
دروازه‌بان اول تیمش انتخاب شد. نفت در پایان لیگ برتر به مکان سوم رسید و برای
اولین بار در تاریخ این باشگاه به لیگ قهرمانان آسیا صعود کرد. در ۲۳ مارس ۲۰۱۴،
بیرانوند قرارداد خود را با نفت تا سال ۲۰۱۵ تمدید کرد.

وی عضو تیم ملی زیر ۲۰ سال ایران در سال ۲۰۱۰ در رقابت‌های تیم‌های جوانان آسیا
بوده است.[۴] او دروازه‌بان تیم ملی جوانان ایران در بازی با استرالیا بود که ایران
در این بازی ۳–۰ شکست خورد.[۵]

او به تیم ملی زیر ۲۲ سال ایران توسط علیرضا منصوریان در سال ۲۰۱۳ به رقابت‌های جام
ملت‌های آسیا(انتخابی المپیک) دعوت شد.[۶]

در آوریل ۲۰۱۴، او به اردوگاه تدارکاتی تیم ملی فوتبال ایران در آفریقای جنوبی توسط
کارلوس کیروش دعوت شد اما به جام جهانی راه پیدا نکرد.

از ویژگی‌های دروازه‌بانی او می‌توان به پرتاب دست‌های فوق‌العاده او در شروع
مجددها نام برد که بارها باعث به ثمر رسیدن گل شده است. سایت المصدر عربستان پس از
بازی تیم نفت تهران در برابر الاهلی در رقابت‌های لیگ قهرمانان آسیا از پرتاب دست
بیرانوند به عنوان یک رویداد تاریخی و بی نظیر یاد کرد و آن را طولانی‌ترین پرتاب
دست در تاریخ فوتبال جهان دانست. او توپ را در محوطه جریمه خودی گرفت و با پرتاب
دست آن را به محوطه جریمه الاهلی فرستاد تا تیمش را در موقعیت گلزنی قرار داد[۷]



https://fa.wikipedia.org/wiki/%D8%AC%D9%86%DA%AF_%D8%AC%D9%87%D8%A7%D9%86%DB%8C_%D8%AF%D9%88%D9%85

جنگ جهانی دوم، جنگی فراگیر بین اول سپتامبر ۱۹۳۹ تا دوم سپتامبر ۱۹۴۵ بود. البته
درگیری‌های مرتبط با این جنگ از چند سال پیش از آن آغاز شده بودند. این جنگ بسیاری
از کشورهای جهان از جمله تمامی ابرقدرت‌های روز را درگیر خود کرد تا جایی که دو
دسته از کشورهای مختلف با تشکیل اتحادهای نظامی به نام‌های متّحدین و متّفقین در
مقابل یکدیگر صف آرایی کردند. این جنگ گسترده‌ترین جنگ جهان تاریخ بشر بود که در آن
بیش از ۱۰۰ میلیون نفر از قریب به سی کشور مختلف به صورت مستقیم در آن جنگیدند. در
طول این جنگ که حالتی یک جنگ تمام عیار به خود گرفته بود، کشورهای مختلف تمامی توان
اقتصادی، صنعتی و علمی خود را صرف جنگ کردند تا حدی که تفاوتی بین منابع نظامی و
غیرنظامی در آن نبود. این جنگ همچنین باعث کشتار جمعی غیرنظامیان و بمباران‌های
راهبردی نابود کننده گسترده علیه مقاصد صنعتی و مراکز تمرکز مردم (که به مرگ بیش یک
میلیون نفر از جمله در حملات اتمی به دو شهر ژاپنی انجامید) شد. در طول جنگ جهانی
دوم بیش از ۷۰ میلیون نفر کشته شدند که این آمار خونین‌ترین درگیری انسان در طول
تاریخ بشریت است.[۱]

اگر چه ژاپن تهاجم خود به جمهوری چین را از سال ۱۹۳۷ آغاز کرد[۲] اما عموماً حملهٔ
آلمان نازی به نیمه غربی لهستان در اول سپتامبر سال ۱۹۳۹ که به اعلام جنگ فرانسه و
بریتانیا به این کشور انجامید، تاریخ شروع جنگ جهانی دوم خوانده می‌شود. در طول جنگ
آلمان نازی موفق شد با تشکیل اتحاد نظامی تحت عنوان قوای محور با ایتالیا و ژاپن،
از طریق اعمال قوه قهریه یا انعقاد پیمان ضمیمه، بخش عمده‌ای از قاره اروپا را تحت
کنترل خود درآورد. آلمان بعد از ضمیمه مرکز اروپا اتریش چکسلواکی مجارستان و سپس با
حمله نظامی به شمال اروپا اسکاندیناوی و غرب اروپا فرانسه را اشغال و انگلستان را
محاصره دریایی و جنگ هوایی نمود. آلمان در شرق بر طبق قرارداد مولوتوف-ریبنتروپ در
اوت ۱۹۳۹ آلمان نازی و شوروی توافق کردند کشورهای اروپای شرقی شامل لهستان، فنلاند،
رومانی و کشورهای حوزه بالتیک را بین خود تقسیم کنند. اما بعدها در ژوئن ۱۹۴۱ آلمان
و متحدانش حمله گسترده‌ای را تحت عنوان عملیات بارباروسا علیه شوروی آغاز کردند که
به بزرگترین صحنه نبرد تاریخ بشریت تبدیل شد. این نبرد که بخش عظیمی از توان
نیروهای محور را صرف خود کرد با راهبرد زمین سوخته شوروی به یک جنگ فرسایشی تبدیل
شد که با از بین بردن قسمت قابل توجهی از نیروی نظامی مهاجمان، ورق را در نبرد به
کلی به ضرر آلمان و متحدانش برگرداند. در پی این مسئله در سال ۱۹۴۲ متحدین شمال
آفریقا را از دست دادند؛ روند این شکست‌ها در سال ۱۹۴۳ با غلبه کمرشکن شوروی در
جناح شرق اروپا دو نبرد استالینگراد و کورسک بر آلمانی و حملهٔ موفقیت آمیز متفقین
غربی به جناح جنوب اروپا ایتالیا (که به تسلیم شدن ایتالیا انجامید) و در سال ۱۹۴۴
به جناح غرب اروپا فرانسه ادامه یافت. از سوی دیگر ایالات متحده که با حمله ژاپن به
پرل هاربر هاوایی وارد جنگ شده بود، در جبههٔ اقیانوس آرام آسیا به موفقیت‌هایی دست
یافت که این روند ابتکار عمل را از ژاپن گرفت و وارد جنگ اروپا در فرانسه هم شد. با
استفاده از این فرصت شوروی که تمامی اراضی از دست رفته خود را پس گرفته بود، تهاجمی
همه‌جانبه را علیه سرزمین آلمان و متحدانش آغاز کرد.

جنگ در اروپا در ۸ می ۱۹۴۵ با سقوط برلین به دست سربازان ارتش سرخ شوروی و تسلیم بی
قید و شرط آلمان و در ژاپن که حاضر به تسلیم نبود، در ۱۵ اوت ۱۹۴۵ پس از دو حمله
اتمی مرگبار و ویران کننده به دو شهر هیروشیما و ناکازاکی توسط ارتش ایالت متحده
پایان یافت تا پیروی کامل نصیب متفقین شود.[نیازمند منبع]. نتیجهٔ نهایی جنگ جهانی
دوم پیروزی متفقین بود اما پیامدهای این جنگ تغییرات بسیاری در پی داشت که از آن
جمله می‌توان تشکیل سازمان ملل متحد برای جلوگیری از مناقشات بین کشورها را نام برد
که قدرت‌های پیروز در جنگ شامل ایالات متحده آمریکا و بریتانیا و فرانسه و شوروی و
چین به پنج عضو دائم شورای امنیت آن تبدیل شدند.[۳] دو کشور ایالات متحده آمریکا و
اتحاد جماهیر شوروی سوسیالیستی به عنوان ابرقدرت‌های نو ظهور پس از جنگ در مقابل
یکدیگر قرار گرفتند که از آن با عنوان جنگ سر یاد می‌شود که برای ۴۶ سال ادامه
یافت. بسیاری از کشورهای آسیب دیده در جنگ به خصوص در اروپا با کنار گذاشتن
دشمنی‌ها در سایه بازسازی اقتصادی و صنعتی بهبود روابطشان با یکدیگر و ایجاد هویتی
واحد را در پیش گرفتند.[۴]

به طور اساسی می‌توان ریشه جنگ جهانی دوم را در جنگ جهانی اول جستجو کرد. با شکست
سه محور اصلی یعنی امپراتوری اتریش-مجارستان، امپراتوری عثمانی و امپراتوری آلمان
در جنگ جهانی اول سیاست‌های سخت‌گیرانه‌ای از سوی دولت‌های پیروز جنگ جهانی اول
بریتانیا و فرانسه، به این کشورها تحمیل شد. بخش‌های متعددی از خاک این کشورها به
کشورهای همسایه بخشیده شد و از تجزیه امپراتوری اتریش-مجارستان کشورهایی نویی متولد
شدند. از سوی دیگر در آلمان رشد ملی‌گرایی افراطی به دلیل سیاست‌هایی که متفقین به
وسیله معاهده ورسای به آلمان تحمیل کردند زمینه رشد فکری نازیسم را فراهم آورد. بر
اساس معاهده ورسای آلمان ۱۳ درصد از خاک خود را از دست داده بود و هیچ مستعمره‌ای
نداشت. همچنین غرامت سنگینی به آلمان تحمیل شده بود و دولت تازه تأسیس جمهوری
وایمار می‌بایست این غرامت را از درآمدهای ملی به متفقین پرداخت نماید. در سوی دیگر
جنگ داخلی در روسیه باعث تشکیل شوروی شده بود. جمهوری تازه تأسیس وایمار در آلمان
به دلیل نزاع بین مخالفان و موافقان هیچ‌گاه موفقیت چشم‌گیری بدست نیاورد. در
ایتالیا بنیتو موسولینی یک حکومت فاشیستی را به وجود آورده بود. موسولینی یک سیاست
خارجی تهاجمی را در پیش گرفت و در چند مرحله به لیبی حبشه و چند کشور دیگر آفریقایی
حمله کرد. در آلمان حزب نازی به رهبری آدولف هیتلر توانست در رای‌گیری عمومی به
اکثریت در انتخابات رایشس‌تاگ دست یابد و توسط پاول فون هیندنبورگ رئیس جمهور وقت
آلمان به عنوان نخست وزیر انتخاب شود. هیتلر پس از ماجرای آتش‌سوزی رایشس‌تاگ تمامی
احزاب مخالف آلمان را لغو و یک حکومت تک حزبی را ایجاد کرد. در چین حزب کمونیست
توانست حکومت را به دست بگیرد. در دهه ۱۹۲۰ چین دچار یک رشته جنگ داخلی بین
ملی‌گراها و کمونیستها شد. دولت ژاپن تمایل بسیاری به ضمیمه کردن بخش شرقی چین به
خاک خود را داشت. این تهاجم باعث شد منطقه منچوری در شمال شرقی چین به اشغال ژاپن
درآید. در اروپا دولت انگلستان در ژوئن ۱۹۳۵ توافق‌نامه‌ای با آلمان امضا کرد که
باعث کم شدن محدودیت‌های دریایی آلمان می‌شد. در اکتبر همان سال ایتالیا به اتیوپی
حمله کرد و آلمان تنها کشوری بود که از حمله پشتیبانی کرد. ایتالیا نیز در پاسخ به
حمایت آلمان موافقت خود نسبت به الحاق اتریش به آلمان را اعلام کرد. هیتلر به تدریج
سعی در کنار گذاشتن معاهده ورسای داشت و در ادامه این سیاست منطقه راینلند را به
آلمان ضمیمه کرد و با واکنش مهمی از سوی کشورهای متفق مواجه نشد. وقتی که جنگ داخلی
اسپانیا در ژوئیه ۱۹۳۶ آغاز شد هیتلر و موسولینی حمایت قاطع خود را از ملی‌گرایان
اسپانیایی در ارتش اعلام کردند. از طرف دیگر شوروی از کمونیست‌های اسپانیا که در
حاکمیت بودند حمایت کرد و دو طرف به آزمایش سلاح‌های جدید خود در نبرد اسپانیا روی
آوردند. در اکتبر ۱۹۳۶ دولت‌های ایتالیا و آلمان نازی معاهده‌ای به نام رم-برلین
امضاء کردند. بعدها ژاپن نیز به این پیمان پیوست.

پس از جنگ جهانی اول، متفقین برای جلوگیری از وقوع جنگ بزرگ دیگری معاهده ورسای را
پیشنهاد دادند. سخت‌ترین قسمت این معاهده دربارهٔ آلمان بود. متفقین این کشور را به
خاطر شروع جنگ مقصر شناختند و در این معاهده در قبال صلح، از آن غرامت جنگی و
سرزمین مطالبه کردند. جمهوری وایمار، دولتی که پس از فرار ویلهلم دوم، امپراتور
آلمان در این کشور تشکیل شده بود به ناچار برای انعقاد صلح با متفقین این پیمان را
امضا کرد. طبق این پیمان، مردم آلمان به خاطر شروع جنگ مقصر شناخته شدند و باید
غرامتی حدود صد میلیارد دلار (در آن زمان) می‌پرداختند. همچنین در پی این معاهده،
تعداد نیروهای ارتش آلمان را به صد هزار نفر کاهش داد، تمام زیردریاییها و ناوهای
قدرتمند جنگی (بجز شش فروند) آلمان به متفقین تحویل داده شد و آلمان دیگر حق ساخت
هواپیما و تانک و دیگر جنگ‌افزار تهاجمی را نداشت. به جز آن، مستعمرات آلمان در
آفریقا، چین و حوزهٔ اقیانوس آرام، گرفته شد. ایالات آلزاس و لورن آلمان که زمانی
به فرانسه تعلق داشتند به این کشور باز پس داده شدند و اراضی وسیعی از آلمان به
لهستان واگذار شد؛ و از همه مهم تر راینلاند-فالتز، اراضی حاصل‌خیز غرب رود راین
برای ۵۰ سال به متفقین سپرده شد. بسیاری از این نواحی، نواحی حاصلخیز، کانه خیز و
صنعتی آلمان بود. یک تاریخدان در اینباره می‌گوید:[نیازمند منبع]

در آلمان چهار میلیون نفر بیکار بودند و از آن جایی که این کشور مستعمره نداشت،
نمی‌توانست محصولاتش را به فروش برساند[نیازمند منبع]. هیتلر سال ۱۹۲۵ در کتابی به
نام نبرد من (Mein Kampf) اعلام کرد که باید در فکر «فضایی برای حفظ موجودیت نژاد
ژرمن» بود و باید برای این مهم «به شرق نگریست». او سپس برای به دست آوردن بازارهای
جدید برای محصولات آلمانی[نیازمند منبع] مسئلهٔ نابودی «یهودیت – بلشویسم» را مطرح
نمود. هیتلر گرایشهای آشکار ضد سوسیالیستی و ضد کمونیستی داشت و توانسته بود حمایت
و پشتیبانی شرکت‌ها و کارخانه‌های بزرگ آلمانی از قبیل زیمنس، بایر، کروپ یا بُش را
کسب کرده و این شرکتها صندوق‌های حزب نازی را پر از پول و امکانات کردند و از جمله
همچنین کارفرمای فولادسازی تیسن مقداری طلا به ارزش ۱۰۰ هزار مارک به نازی‌ها داد.
هیتلر در سال ۱۹۳۳ به قدرت رسید.

آلمان و شوروی با امضای توافقنامه‌ای مشهور به پیمان مولوتوف-ریبن‌تروپ (نام دیگر:
پیمان عدم تعرض بین آلمان و شوروی) در ۲۳ اوت ۱۹۳۹ فاز جدیدی از همکاری‌های خود را
آغاز کردند. هر دو کشور در راستای تقویت نیروی نظامی خود گام برمی‌داشتند و شوروی
به شدت به صنایع نظامی آلمان نیاز داشت. ارسال تکنولوژی ساخت بمب‌های شیمیایی، ساخت
بمب افکن، ساخت تانک‌های پیشرفته همگی تکنولوژی‌های ارسالی آلمان نازی بر اساس
پیمان مولوتوف-ریبن‌تروپ بود. در این مرحله روابط دو کشور بسیار بهتر از قبل
پی‌گیری می‌شد، آلمان مراکز ساخت تانک و سلاح در خاک شوروی ایجاد کرد و نیروهای
شوروی برای آموزش نظامی به آموزشگاه‌های نظامی آلمان می‌آمدند. پس از مدتی هیتلر
موارد بسیاری از قرارداد ورسای را زیر پاگذاشت و سیاست تقویت نظامی آلمان را آشکار
ساخت و دستور ساخت سریع کشتی‌های پیشرفته نظامی را صادر کرد و در تاریخ ۱۶ مارس
۱۹۳۵ دستوری مبنی بر تقویت نیروهای سرویس جاسوسی آلمان به نیم میلیون نفر را صادر
کرد که با اعتراضات فرانسه و انگلستان همراه بود. هزینه ساخت سلاح در آلمان نازی به
شدت رو به رشد بود تا سال ۱۹۳۹ ۲۰ در صد از تمام کارگران صنعتی آلمان در صنایع
نظامی به کار گرفته می‌شدند و این در حالی بود که در انگلستان تنها ۱۳ درصد از
کارگران در این صنایع به کار گرفته می‌شدند همچنین هزینه‌های ساخت تسلیحات آلمان از
مقدار ۲ درصد از تولید ناخالص ملی به بیش از ۲۳ درصد افزایش یافت. استالین نیز
صنایع خود را در جهت ساخت تسلیحات به حرکت درآورد وی پیش بینی کرده بود که احتمالاً
جنگی عظیم بین انگلستان و آمریکا آغاز خواهد شد[نیازمند منبع] و احتمالاً دامنه این
جنگ به کشورش نیز خواهد رسید بنابراین آلمان نازی بهترین گزینه برای وارد کردن
تکنولوژی بود. هیتلر در کتاب نبرد من اشاره داشت که آلمان برای تأمین فضای حیاتی
برای نژاد برتر، باید کشورهای شرق اروپا و شوروی را تحت سلطه خود درآورد و استالین
نیز کاملاً از نگرش منفی هیتلر به شوروی آگاه بود، اما امیدوار بود که پیمان همکاری
بین آلمان و شوروی فرصتی برای تقویت قوای نظامیش بیابد.[۷] اگر چه در دهه ۱۹۳۰ تورم
بسیار سنگینی اقتصاد شوروی را فرا گرفته بود اما استالین بیشترین بودجه را به ساخت
تسلیحات اختصاص داده بود. استالین در مقایسه تسلیحات خود با تسلیحات آلمانی و
ایتالیایی در جریان جنگ داخلی اسپانیا به این نتیجه رسید که نیروی هوایی و نیروی
دریایی شوروی نسبت به همتایان خود بسیار ضعیف است بنابراین تا سال ۱۹۳۷ ۱۷ درصد از
تولید ناخالص ملی را به ساخت و تجهیز صنایع نظامی اختصاص داد. همچنین پرسنل نظامی
خود را از ۵۶۲٫۰۰۰ نفر در سال ۱۹۳۱ به ۱٫۵ میلیون نفر در سال ۱۹۳۸ افزایش داد. اما
شبکه حمل و نقل شوروی بسار ضعیف بود و جابجایی این حجم از نیرو در این شبکه بسیار
مشکل بود. همچنین ارتش شوروی در پی پاکسازیهای سال ۱۹۳۷ تا حدودی تضعیف شده بود.
اگرچه ارتش شوروی با موفقیت در جنگ با ژاپن در منچوری تا حدودی اعتبار خود را
دوباره به دست آورد. گفتنی است آلمان پس از پایان جنگ جهانی اول و نابودی تمام، تا
آغاز جنگ جهانی دوم در کمتر از ۲۰سال دوباره به قدرت نظامی، اقتصادی اروپا مبدل
گشت.

آدولف هیتلر رهبر حزب ملی سوسیالیست کارگران آلمان بود. او بین سالهای ۱۹۳۳ تا ۱۹۴۵
صدراعظم آلمان، و از ۱۹۳۴ به بعد، هم‌زمان در مقام پیشوای رایش بزرگ آلمان حکومت
کرد.[۸] هیتلر به عنوان یک کهنه‌سرباز نشان‌دار جنگ جهانی اول، در سال ۱۹۲۰
(میلادی) به حزب نازی پیوست و در سال ۱۹۲۱ به ریاست آن رسید. او پس از زندانی شدن
به خاطر شرکت در کودتای نافرجام در سال ۱۹۲۳، با ترویج ایده‌های ناسیونالیستی، ضد
کمونیستی و یهودستیزی و ایراد سخنرانیهای پرشور، حامیان بسیاری در سطح کشور آلمان
به دست آورد. هیتلر در سال ۱۹۳۳ به مقام صدراعظمی رسید. مجموعهٔ ارتشی- صنعتی آلمان
توانست قوای تحلیل رفته این کشور را ترمیم و آن را تبدیل به یکی از قدرت‌های برتر
اروپا در زمان خود نماید. هیتلر سیاست خارجی خود را با هدف تصرف فضای حیاتی بیشتر
دنبال نمود و یکی از دلایل اولیه و عمده وقوع جنگ جهانی دوم تهاجم به لهستان در
۱۹۳۹ توسط او بود که در نتیجه بریتانیا و فرانسه به آلمان اعلام جنگ کردند. هیتلر
در سخنرانی در شهر دانتزیگ در سپتامبر ۱۹۳۹ اعلام کرد:

بنیتو موسّولینی روزنامه‌نگار، سیاستمدار و رهبر ایتالیای فاشیست طی دوران جنگ
جهانی دوم بود. در سال‌های میان دو جنگ جهانی موسولینی که فرزند یک آهنگر بود و در
حین جنگ جهانی اول وی به درجهٔ استواری نایل آمده بود، از نارضایتی مردم ایتالیا
استفاده کرد و حزب فاشیسم را تشکیل داد او با تشکیل این حزب ادعا می‌کرد که
می‌خواهد عظمت روم باستان را برای ایتالیا احیا کند. او اعلام وفاداری خویش نسبت به
شاه ایتالیا و کلیسا و ادعای خود را مبنی بر اینکه سلحشوری در راه حفظ قانون، قدرت
حکومت و نظم بود را مسجل تر گردانید. چندسالی پیش از این وی یک نفر جمهوری طلب سر
سخت و دشمن طبقهٔ روحانیون بود.

می‌شی‌نوما هیروهیتو یا امپراتور شووا یکصد و بیست و چهارمین امپراتور ژاپن بود که
پس از مرگ پدرش به مقام امپراتوری نایل گردید، وی بین سالهای ۱۹۲۶ تا ۱۹۸۹ امپراتور
این کشور بود و تا قبل از پایان جنگ جهانی دوم وی را پسر آسمان می‌خواندند. طبق
قوانین ژاپن در آن موقع امپراتور را پسر آسمان می‌نامیدند. در زمان حکومت وی ارتش
ژاپن منچوری را اشغال کرد. او بهمراه دولت نظامیش با هیتلر و موسولینی پیمان اتحاد
بست و با آغاز جنگ جهانی دوم دستور حمله به مستعمرات انگلستان و فرانسه در جنوب
شرقی آسیا را صادر کرد هم چنین در سال ۱۹۴۱ فرمان بمب باران بندر پرل هاربر آمریکا
را داد.

سر وینستون لئونارد اسپنسر چرچیل سیاست‌مدار و نویسندهٔ بریتانیایی است که بین
سال‌های ۱۹۴۰ تا ۱۹۴۵ یعنی در طول جنگ جهانی دوم و بار دیگر بین سال‌های ۱۹۵۱ تا
۱۹۵۵ نخست وزیر بریتانیا بود. او افسر نیروی دریایی ارتش بریتانیا نیز بود.[۱۰][۱۱]
مجلهٔ تایم در سال ۱۹۴۹، وینستون چرچیل را به عنوان «مرد نیمهٔ اول قرن بیستم»
انتخاب کرد[۱۲] چرچیل سال ۱۹۴۰ نیز به عنوان مرد سال تایم انتخاب شده بود.[۱۳] در
ماه می ۱۹۴۰ نویل چمبرلن از سمت نخست وزیری کناره گرفت و وینستون چرچیل در سن ۶۵
سالگی در جای او به عنوان نخست وزیر و وزیر دفاع قرار گرفت. در زمان جنگ جهانی دوم
همزمان با پادشاهی جرج ششم، رهبری بریتانیادر دست وینستون چرچیل بود. چرچیل در طول
جنگ به برقراری روابط قوی با رئیس جمهور آمریکا، فرانکلین روزولت پرداخت. چرچیل
قدرت را در انتخابات بعد از جنگ در سال ۱۹۴۵ از دست داد با این حال رهبر اپوزیسیون
باقی‌ماند. چرچیل اروپا و آمریکا را به اتحاد در مقابل کمونیسم تشویق می‌کرد.
اصطلاح «پرده آهنین» نیز اولین بار توسط او به کار برده شد.

ژوزف استالین رهبر و سیاست‌مدار کمونیست شوروی بود که از اواسط دهه ۲۰ تا مرگش در
۱۹۵۳ رهبر عملی حزب کمونیست اتحاد شوروی و در نتیجه رهبر دو فاکتوی کل این کشور
بود. او با نام ژوزف ویسارینویچ جوگاشویلی در شهر گوری در گرجستان که آن زمان بخشی
از امپراتوری روسیه بود به دنیا آمد و در ۱۹۲۲ به مقام دبیر کل حزب کمونیست اتحاد
شوروی رسید. پس از مرگ ولادیمیر لنین، استالین موفق شد در مبارزه قدرت در دهه ۲۰ بر
لئون تروتسکی پیروز شود و رهبری حزب را در دست گیرد. در دهه ۱۹۳۰ استالین تصفیه
کبیر را آغاز کرد که به کمپینی از سرکوب سیاسی، دستگیری و قتل مخالفان معروف است که
در ۱۹۳۷ به اوج رسید. حکومت استالین آثار ماندگار بسیاری داشت که تا پایان دولت
شوروی در آن باقی‌ماندند از جمله افزایش اراضی شوروی در اندازه زمان حکومتها تزارها
با الحاق و اشغال کشورهای بالتیک و قسمتهایی از فنلاند و رومانی در غرب و قسمتهایی
از ژاپن و چین در شرق؛ تبدیل شدن به قدرت نظامی با بمب هسته‌ای؛ تبدیل شدن به
ابرقدرت صنعتی و تولید. گرچه مائوئیست‌ها، خوجه ئیست‌ها، آنتی رویزیونیست‌ها و
بسیاری دیگر او را آخرین رهبر سوسیالیست واقعی در تاریخ اتحاد شوروی می‌دانند و
عروج خروشچف و استالین زدایی پس از استالین را «رویزیونیسم» می‌خوانند. استالین
مدعی بود که سیاست‌هایش بر مارکسیسم-لنینیسم بنا شده‌اند اما اکنون نظام اقتصادی و
سیاسی او را بیشتر استالینیسم می‌خوانند. استالین در ۱۹۲۸ سیاست نپ که در دهه ۲۰
جریان داشت را با «برنامه‌های پنج ساله» و «کشاورزی کلکتیو» تعویض کرد. با این
سیاست‌ها و تحت رهبری استالین، اتحاد شوروی تا پایان دهه ۳۰ از کشوری با جمعیت غالب
دهقانی به یکی از قدرت‌های صنعتی جهان بدل شد. مصادره گندم و غذاهای دیگر توسط
مقامات شوروی به دستور استالین از عوامل قحطی بین سال‌های ۱۹۳۲ تا ۱۹۳۴ بود. بسیاری
از دهقانانی که با مصادره و کلکتیویزاسیون مخالفت می‌کردند با برچسب «کولاک» سرکوب
و دستگیر می‌شدند. قحطی مصنوعی که توسط استالین در اوکراین ایجاد شد و به هولودومور
مشهور است، باعث مرگ تا ۱۰ میلیون اوکراینی شد.[۱۴] استالین رهبر اتحاد شوروی در
زمان جنگ جهانی دوم بود و تحت رهبری او این کشور نقشی حیاتی در شکست آلمان نازی در
آن جنگ داشت. پس از جنگ، استالین اتحاد شوروی را به عنوان یکی از دو ابرقدرت جهانی
مطرح کرد و تقریباً چهار دهه پس از مرگ او در ۱۹۵۳ این موقعیت همچنان برجا بود.
حکومت استالین را بسیاری به «کیش شخصیت پرستی» و شیوه‌های مخفی حذف مخالفین محکوم
می‌کنند. نیکیتا خروشچف، جانشین استالین، حکومت و کیش شخصیت استالین را در کنگره
معروف حزب کمونیست شوروی در ۱۹۵۶ محکوم کرد و پروسه استالین زدایی را آغاز کرد که
بعدها به جدایی چین و شوروی انجامید. بسیاری استالین را مسئول مرگ مخالفان حکومت او
می‌دانند و قتل لئون تروتسکی دوست انقلابی لنین و از رهبران انقلاب روسیه و جنبش ضد
استالینی نیز توسط یکی از عاملان حکومت او انجام شد.[۱۵]

فرانکلین دلانو روزولت سی و دومین رئیس‌جمهور آمریکا بود. تأیید کمک‌های آمریکا به
انگلیس و شوروی در سال ۱۹۴۱ زمینه مخالفت‌های داخلی با سیاست‌های وی را فراهم آورد
اما حمله ژاپنی‌ها به پرل هاربر به این مخالفت‌ها پایان داد. سلسله جلسات وی با
وینستون چرچیل و جوزف استالین مبانی جهان پس از جنگ جهانی دوم را بنیان نهاد. وی در
سال ۱۹۴۴ برای چهارمین بار رئیس جمهور آمریکا شد. به علت اینکه تا آن زمان قانون
محدودیت انتخاب ریاست جمهوری ایالات متحده به دو بار هنوز تصویب نشده بود به وی این
فرصت را داد که ۴ بار به ریاست جمهوری انتخاب شود امری که در تاریخ آمریکا یک
استثناست. وی در سال ۱۹۴۵ در دومین سال خدمت از چهارمین دوره ریاست جمهوریش تنها سه
هفته به پایان جنگ جهانی دوم در اروپا درگذشت.

شعله‌ور شدن جنگ در اروپا منجر به تغییرات سیاسی متعددی در فرانسه شد و نهایتاً
مارشال پتن به ریاست جمهوری فرانسه رسید. پس از اشغال فرانسه و امضای قرارداد صلح
با آلمان نازی، دولتی وابسته به آلمان در جنوب فرانسه به نام دولت ویشی با ریاست
جمهوری پتن ایجاد شد. ژنرال دوگل افسر ارتش فرانسه بود و در جنگ اول جهانی شرکت
داشت و در نبرد وردون زخمی شد. در جریان جنگ جهانی دوم فرمانده نیروهای فرانسه آزاد
در تبعید شد. او پس از جنگ به مقام ریاست جمهوری فرانسه رسید.

چیانگ کای شک رهبر سیاسی و نظامی ملی‌گرای چینی بود که پس از فوت سون یات سن در
۱۹۲۵ مدعی رهبری کومینتانگ شد و این رهبری را در اختیار گرفت. چیانگ در جنگ دوم چین
و ژاپن نیروهای چینی را رهبری کرد در این جنگ موقعیت بین‌المللی او بهبود یافت اما
موقعیت داخلی‌اش بدتر شد. در طول جنگ داخلی چین از ۱۹۲۶ تا ۱۹۴۹ چیانگ سعی در شکست
دادن حزب کمونیست چین به رهبری مائو تسه تونگ داشت اما موفق به این کار نشد و
نهایتاً خود به سختی شکست خورد و رهبری سیاسی چین به دست حزب کمونیست چین افتاد.
چیانگ کای‌شک پس از این شکست به جزیره فورموسا پناه برد و دولتی ملی را موسوم به
تایوان در این جزیره بنیان نهاد.

تهاجم ایتالیا به رهبری موسولینی به حبشه اتیوپی صرفاً یک تهاجم استعماری بود که در
اکتبر ۱۹۳۵ آغاز شد و در ماه می۱۹۳۶ پایان یافت. نتیجه جنگ شکست نیروهای اتیوپی و
اشغال نظامی آن کشور توسط ارتش ایتالیا بود. از آن پس اتیوپی نیز جزئی از
مستعمرههای ایتالیا به شمار می‌رفت. از نتایج این تهاجم می‌توان به ضعف جامعه ملل
به عنوان یک سازمان حفظ صلح جهان اشاره کرد. هر دو کشور عضو جامعه ملل بودند.

فرانسیسکو فرانکو رهبر ملی‌گرایان اسپانیادر سال ۱۹۳۶ بر ضد حکومت چپ‌گرای وقت شورش
کرد. آلمان نازی و ایتالیا حمایت بی قید و شرط خود از فرانکو را اعلام کردند از سوی
دیگر شوروی نیز به حمایت از حکومت اسپانیا پرداخت. این حمایت‌ها منجر به تنش‌هایی
میان شوروی و آلمان نازی شد.

در ژوئیه ۱۹۳۷ ژاپن حمله تازه‌ای به شرق چین ترتیب داد. از طرف دیگر شوروی قرارداد
جدید با چین منعقد کرد و موفق شد جایگزین آلمان در تأمین نیازهای چین شود. ژاپنی‌ها
موفق به تسخیر شانگهای شدند اما ارتش چین بالاخره توانست ژاپنی‌ها را در مرز رود
زرد متوقف کند.

در ۲۹ ژوئیه ۱۹۳۸ میلادی، ارتش ژاپن به نیروهای ارتش اتحاد جماهیر شوروی که در
اطراف دریاچه غازان در مغولستان مستقر بودند، حمله کردند. حمله ژاپن با شکست مواجه
شد. اما ارتش ژاپن یک‌بار دیگر از جبهه مغولستان به شوروی حمله کرد. این حمله با
موفقیت نسبی برای ژاپنی‌ها همراه بود، زیرا ژاپنی‌ها توانستند بخش عمده‌ای از خاک
مغولستان را اشغال کنند. به تدریج حاکمان ژاپن از ادامه درگیری با شوروی چشم‌پوشی
کردند زیرا دریافتند که جنگ با شوروی سبب تحریک شوروی به حمایت از چین در جریان جنگ
دوم چین و ژاپن خواهد شد؛ بنابراین ژاپنی‌ها تصمیم گرفتند از مناطق اشغال شده
عقب‌نشینی کرده و قوای خود را در نبرد با چین متمرکز کنند.

در مارس ۱۹۳۸ اتریش توسط یک همه‌پرسی با رای اکثریت مردم به آلمان نازی ملحق شد.
این الحاق باعث تشنج در فضای سیاسی اروپا شد اما هیتلر مدعی شد باید مناطق سودت و
منطقه آلمانی‌تبار چکسلواکی به آلمان پس داده شود، در غیر اینصورت آلمان به این
کشور حمله خواهد کرد؛ بنابراین انگلستان و فرانسه در توافقنامه مونیخ پذیرفتند که
این دو منطقه به خاک آلمان نازی ضمیمه گردد تا صلح در اروپا حفظ شود. در تاریخ ۱۹
اوت ۱۹۳۹ توافقنامه‌ای مابین شوروی و آلمان نازی منعقد شده که به وسیله آن آلمان در
ازای مواد خام، تجهیزات و تکنولوژی‌های نظامی در اختیار شوروی قرار می‌داد. ارزش
این قرارداد تقریباً ۲۰۰ میلیون دلار ارزیابی شد. شوروی متعهد شد تا ۱۸۰ میلیون
مارک مواد خام به آلمان تحویل دهد و آلمان نیز تعهد داد تا به ارزش ۱۲۰ میلیون مارک
به شوروی تجهزات و کارخانه ارسال کند. مقامات وزارت امور خارجه آلمان پیش بینی
می‌کردند این قرارداد تا سقف ۱ میلیارد مارک نیز رشد کند. این قراردادها گام‌های
بسیار مؤثری در شکل دهی مجدد روابط سیاسی دو کشور نیز به شمار می‌رفت. وزیر امور
خارجه شوروی ویاچسلاو مولوتوف در ابراز نظری در خصوص این قرار داد این چنین گفت:

در اوایل صبح ۲۴ اوت ۱۹۳۹ توافق نامه سیاسی، نظامی همراه با توافقنامه تجاری معروف
به پیمان مولوتف - ریبنتروپ (وزیران خارجه آلمان نازی و شوروی) به امضای دو طرف
رسید. به موجب این قرار داد دو کشور تعهد دادند که علیه یکدیگر اقدام نظامی انجام
ندهند و همچنین تعهدات اقتصادی خود را نیز در قبال طرف مقابل به نحو بسیار خوب
انجام دهند در واقع این روی آشکار پیمان بود و روی پنهان این قراداد دو کشور حوزه
نفوذ خود را در شرق اروپا مشخص کردند. لازم است ذکر شود که با زیاده طلبی هیتلر پس
از انعقاد قرارداد مونیخ و تصرف کامل چکسلواکی، سیاست بریتانیا نسبت به آلمان
خصمانه شده بود و تهیه مواد اولیه برای صنایع و خصوصاً صنایع نظامی آلمان از
بریتانیا یا آمریکا با دشواری روبرو بود و آلمان به دنبال کشوری بود که نیازهای
مواد اولیه آلمان را تهیه کند. از سوی دیگر، در پی قدرت گیری آلمان، شوروی در سال
۱۹۳۹ وارد گفتگوهای سه جانبه با بریتانیا و فرانسه شده بود. این گفتگوها از سویی به
دلیل اصرار شوروی بر مفادی از قرارداد و همچنین عدم علاقه بریتانیا به مذاکره با
شوروی با شکست مواجه شده بود.[۱۶]

در قطعنامه‌ای که روز ۱۹ دسامبر ۱۹۲۷ در پانزدهمین کنگرهٔ حزب کمونیست شوروی تصویب
شد، آمده‌است: «باید احتمال حملهٔ نظامی به شوروی را در نظر گرفت». استالین در سال
۱۹۳۷ تصمیم گرفت تا صفوف حزب را تصفیه کنند. این تنها یک مصوبهٔ بی‌سرانجام برای
کتاب‌های تاریخ نبود و دولت شوروی برای آن یک برنامه‌ریزی دقیق کرد به طوری که ۱۵۲۳
کارخانه که سال ۱۹۴۱ با تهدید آلمان هیتلری روبه‌رو بودند به شرق کوهستان اورال
منتقل گشتند.

گوبلز در سال ۱۹۴۳ گفت: «بلشویسم قادر شده‌است تا تمام نیرویش را علیه دشمن خود به
کار گیرد».

در ژوئن ۱۹۴۱ بود که حزب کمونیست شوروی ۹۵ هزار تن را بسیج کرد، در ۱۹۴۳ این حزب ۲
میلیون و ۷۰۰ هزار تن عضو داشت و تقریباً همین تعداد در سازمان جوانان بودند که در
جبهه‌ها فعالیت داشتند. حزب کمونیست در مناطق اشغالی هم نیروهای پارتیزان را
سازماندهی کرد. تعداد پارتیزان‌ها یک میلیون نفر بود که در ۱۰۰۰ واحد مخفی متشکل
شده بودند.

یک آمریکایی به نام اورل هاریمان در کتابی که سال ۱۹۷۵ به نام فرستاده ویژه منتشر
نمود، نوشت: «استالین از روزولت اطلاعات بیش‌تری داشت، از چرچیل واقع‌گراتر بود و
از جنبه‌های مختلفی بهترین فرمانده جنگی بود».

اگر چه دلایل مختلفی در آغاز جنگ جهانی دوم نقش داشتند اما به طور کلی حمله آلمان
نازی به لهستان تاریخ آغاز جنگ جهانی دوم است. مناطق مورد اختلاف میان آلمان نازی و
لهستان بخشی از خاک غرب لهستان بود که پس از جنگ جهانی اول و تشکیل کشور لهستان
توسط بریتانیا و فرانسه از خاک امپراتوری آلمان قیصری جدا و ضمیمه خاک لهستان شده
بود. در آغاز جنگ جهانی دوم حدود یک چهارم از خاک لهستان توسط نازی‌ها به خاک آلمان
ضمیمه شد و مابقی نیمه غربی اشغال شده توسط یک دولت نظامی اداره می‌شد. نحوه تقسیم
لهستان پس از تهاجم مدتی پیش از حمله در چهارچوب پیمان مولوتوف-ریبن‌تروپ میان
آلمان نازی و شوروی مشخص گشته بود و شوروی نیز نیمه شرق لهستان را طبق برنامه اشغال
و آن را ضمیمه خاک خود کرد.

آلمان نازی در ساعت "۴:۴۵ بامداد ۱ سپتامبر، ۱۹۳۹ در پی تحریکات لهستان (با
بدرفتاری‌های متعدد و آزار مکرر آلمانی‌های ساکن مناطق جدا شدهٔ بعد از جنگ جهانی
اول در لهستان[نیازمند منبع])، به لهستان حمله کرد. از آنجا که فرانسه و بریتانیا،
قراردادهای تضمین امنیتی با لهستان داشتند، طبق تعهدات خود در تاریخ ۳ سپتامبر،
۱۹۳۹ در اقدامی از قبل هماهنگ شده به آلمان نازی اعلان جنگ دادند و در اولین اقدام
نیروی دریایی پادشاهی بریتانیا و نیروی دریایی فرانسه به محاصره دریایی آلمان اقدام
کردند. در ۱۷ سپتامبر ۱۹۳۹ و پس از آنکه شوروی موفق به امضای تفاهمنامه آتش‌بس با
ژاپن در خلال حمله ژاپن به شوروی و مغولستان شد به لهستان حمله کرد و نیمه شرقی آن
را که پیش از آن در چهارچوب پیمان مولوتوف-ریبن‌تروپ با آلمان نازی بر سر آن به
توافق رسیده بود را اشغال کرد. لیتوانی و اسلواکی که در این حمله با آلمان نازی و
شوروی همکاری داشتند نیز بخش کوچکی از خاک لهستان را بدست آوردند. در پی حمله شوروی
به لهستان و همکاری آن کشور با آلمان نازی، انگلستان و فرانسه هیچ واکنشی به این
سیاست شوروی نشان ندادند. پس از حمله به لهستان، شوروی به کشورهای شمال اروپا حمله
کرد و در این رشته جنگ‌ها در نوامبر ۱۹۳۹ با فنلاند وارد نبرد شد. انگلستان و
فرانسه در پاسخ به این سیاست شوروی این کشور را از جامعه ملل اخراج کردند. در غرب
اروپا، انگلستان و فرانسه عملاً نتوانستند هیچ عملیات مطلوبی را بر ضد نیروهای
آلمان نازی انجام دهند، ولی به محاصره دریایی آلمان نازی ادامه دادند. فرانسوی‌های
تا عمق کمی در مرزهای غربی آلمان پیشروی کردند، اما از آنجا که استراتژی نظامی
فرانسه دفاعی و بر اساس دیوار دفاعی ماژینو بود، پیشروی را متوقف کردند. این اقدام
فرانسه به جنگ تصنعی مشهور شده‌است. چنین حرکتی باعث شد که آلمانی‌ها بتوانند با
آسودگی خاطر قسمت عمده نیروی نظامی را بر روی لهستان متمرکز کنند. از طرف دیگر
پیمان اقتصادی آلمان نازی و شوروی باعث شد آلمان بتواند از طریق شوروی نیازهای
اولیه خود را بدست آورد. متفقین از سوئد سنگ آهن خود را تأمین می‌کردند و آهن در
جنگ نقش پررنگی داشت بنابراین آلمان نازی در آوریل ۱۹۴۰ به دانمارک و نروژ حمله
کرد. با اشغال این دو کشور آلمان نازی هم از انتقال سنگ آهن از سوئد به انگلستان
جلوگیری کرد و هم نفوذ خود در شمال اروپا را گسترش داد. در طرف دیگر انگلستان
ایسلند را اشغال کرد تا بتواند از آن به عنوان یک پایگاه دریایی برای مقابله با دور
زدن ناوگان دریایی‌اش استفاده کند. در ۱۰ می۱۹۴۰ وینستون چرچیل به جای نویل چمبرلین
نخست وزیر بریتانیا شد. از دلایل مهم این تغییر می‌توان به نارضایتی عمومی نسبت به
چمبرلین به دلیل سیاست‌های جنگی وی و شکست سیاست مماشات او با هیتلر اشاره کرد.

آلمان نازی در ادامه موفق شد هلند، بلژیک و لوکزامبورگ و فرانسه، را تصرف کند.
شکست‌های پی‌درپی برای متفقین باعث شد نویل چمبرلین نخست وزیر بریتانیا استعفا دهد.
نیروی‌ها متفق گمان می‌کردند آلمان‌ها همانند جنگ جهانی اول به صورت مستقیم به خط
دفاعی ماژینو در شرق فرانسه حمله می‌کنند اما آدولف هیتلر دستور حمله به هلند و
بلژیک را صادر کرد و با این کار عملاً خط دفاعی ماژینو را دور زد و از طریق جنگل
آردن توانست پشت سر نیروهای متفق حمله نماید. ورماخت با کمک اس اس توانست در کمتر
از چند هفته اهداف مورد نظر آدولف هیتلر را بدست آورد. در پی این حمله رعدآسای
آلمان‌ها، نیروهای باقی‌مانده ارتش انگلستان که برای کمک به نیروهای ارتش فرانسه
وارد خاک آن کشور شده بودند مجبور شدند از طریق منطقه دانکرک در ساحل دریای مانش در
شمال فرانسه محاصره و عقب‌نشینی کنند. مهم‌ترین عاملی که سبب شد مدافعان فرانسه
موفق به عقب‌نشینی شوند دستور توقف ۴۸ ساعته حمله از طرف هیتلر بود. گفته شده به
دلیل صلح طلبی هیتلر و برقراری تفاهم با تمدن انگلوساکسون پس چنین دستوری داد. این
توقف زمان کافی برای عقب‌نشینی به نیروهای متفق داد. در پی حمله آلمان نازی بر
فرانسه، ایتالیا نیز در ۱۰ ژوئن ۱۹۴۰ به فرانسه و بریتانیا اعلان جنگ کرد. دوازده
روز بعد فرانسه تسلیم بدون قید و شرط را پذیرفت. بدین ترتیب شمال این کشور به صورت
مستقیم تحت نظر دولت برلین اداره می‌شد و نیمه جنوبی آن توسط یک حکومت دست‌نشانده
به نام دولت ویشی فرانسه اداره شد. در حالی که آلمان نازی و ایتالیا درگیر نبرد
فرانسه بودند؛ شوروی توانست با انتخابات نمایشی برخی کشورهای منطقه بالتیک را ضمیمه
خاک خود کند. اگر چه آلمان نازی و شوروی روابط نسبتاً خوبی با هم داشتند اما نفوذ
شوروی در حوزه بالتیک و حمله به کشورهای شمال اروپا بدون هماهنگی با طرف دوم ناقض
پیمان مولوتوف-ریبن‌تروپ بود و این آغاز سردی در روابط آلمان و شوروی بود. در
تابستان ۱۹۴۰ در غرب اروپا لوفت‌وافه، نیروی هوایی آلمان نازی درگیر جنگ هوایی با
نیروی هوایی سلطنتی بریتانیا بود و آلمان سعی داشت تا یک عملیات آبی-خاکی (عملیات
شیر دریایی) ترتیب داده و انگلستان را شکست دهد، اما تحرکات شوروی در شرق باعث
نگرانی هیتلر شده بود.

شب هفتم سپتامبر نخستین حمله توسط ۴۰۰ بمب افکن آلمانی علیه شرق لندن انجام شد. طی
این حمله ۶۰٪ شهر لندن ویران شد. ساعت پنج بعدازظهر نخستین حمله با ۳۲۰ بمب افکن
انجام شد ساعت هشت شب موج حمله دوم شروع و سپس موج سوم تا ساعت ۵ صبح روز بعد ادامه
یافت حدود ۸۴۲ نفر کشته و ۲۳۴۷ نفر مجروح شدند لوفت وافه ۵۷ شب پیاپی لندن را
بمباران کرد و دامنه این بمباران‌ها به سایر شهرهای انگلیسی نیز کشیده شد و
خردکننده‌ترین آن‌ها علیه شهر کاونتری و سپس لیورپول و منچستر بود شب ۱۴ نوامبر
کاونتری بمباران شد روز بعد لندن مورد بمباران لوفت وافه قرار گرفت. یک نوجوان
لندنی بعدها به یاد آورد: «بمب‌ها شروع به فروریختن کردند و ترکش‌ها در طول
خیابان‌ها به حرکت درآمدند فشار و مکش شدید انفجار آدم را به طرف خود می‌کشید مکش
چنان شدید بود که پیراهن مرا پاره کرد نمی‌توانستم نفس بکشم و این بمب افکن‌ها
کماکان به کارشان ادامه می‌دادند چشم‌هایم درست نمی‌دیدند اما به خوبی احساس
می‌کردم خیابان‌ها بالا و پایین می‌روند.»

از ۱۹ تا ۲۲ نوامبر سه حمله متوالی صورت گرفت نزدیک هشتصد نفر دیگر در این حملات
کشته و هزار نفر نیز مجروح شدند در آخرین هفته نوامبر و آغاز ماه دسامبر فشار حملات
متوجه بنادر شد. بریستول سوت همپتون و لیورپول به سختی بمباران شدند پس از آن
شهرهای صنعتی مانند پلیموث و شفیلد و منچستر و گلاسکو بمباران شدند.

در سال ۱۹۴۰ ایتالیا عملیات نظامی در آفریقا را آغاز کرد و توانست در نخستین گام
سومالی را که جزئی از مستعمره‌های انگلستان بود به تصرف درآورد و پس از آن از طریق
لیبی به مصر حمله کرد. در آسیا هم ژاپن توانست محاصره چین را با شدت بیشتری اجرا
کند و چند پایگاه نظامی فرانسه و انگلستان را در جنوب شرق آسیا هندوچین را تصرف
کند. در طول جنگ‌های اروپا و شرق آسیا ایالات متحده آمریکا همچنان بی‌طرفی خود را
در ظاهر حفظ کرد اما قانون بی‌طرفی که در آن کشور تصویب شده بود توسط فرانکلین
دلانو روزولت رئیس جمهور آمریکا نقض شد وی در چند مورد کمک‌های مالی و تدارکات از
دریا به انگلستان انجام داد و پس از شکست فرانسه دستور تقویت نیروی دریایی ایالات
متحده آمریکا را صادر کرد، از طرف دیگر یک سری تحریمها را علیه ژاپن به تصویب
رساند، این در حالی بود که اکثر مردم آمریکا تا پایان سال ۱۹۴۱ و حادثه حمله به پرل
هاربر مخالف هر گونه دخالت نظامی کشورشان در جنگ بودند. در پایان سپتامبر ۱۹۴۰
پیمان سه جانبه‌ای میان آلمان، ایتالیا و ژاپن منعقد شد. هر سه کشور اعلام کردند که
هر کشوری به جز اتحاد جماهیر شوروی در حوزه نفوذ آنها وارد شود با پاسخ هر سه کشور
روبرو خواهد شد. پس از انعقاد این پیمان رومانی که در جریان رشته حمله‌های شوروی به
شرق و شمال اروپا بخشی از خاک خود را از دست داده بود از شوروی خواست که خاک اشغال
شده رومانی را ترک کنند که با پاسخ منفی شوروی روبرو شد. ایالات متحده همچنان به
طور نسبی از متفقین حمایت می‌کرد به نحوی که به محافظت از ناوگان دریایی انگلستان
می‌پرداخت و در یک مورد در اقیانوس اطلس شمالی با واکنش ناوگان نیروی دریایی آلمان
روبرو شد. در نوامبر ۱۹۴۰ و در پی واکنش شوروی به خواسته رومانی، سه کشور مجارستان،
اسلواکی و رومانی به متحدین پیوستند. این کشورها نقش پررنگی در حمله به شوروی
داشتند. در خاورمیانه، عراق به حمایت از متحدین پرداخت که باعث شد آن کشور توسط
نیروهای انگلیسی اشغال شود. آلمان و متحدینش سعی کردند از طریق هوایی و از مسیر
سوریه به عراق کمک رسانی کنند که این امر با شکست مواجه شد. در این دوره نبردناو
بیسمارک توسط نیروی دریایی سلطنتی بریتانیا غرق شد و این ضربه سنگینی به نفوذ آلمان
نازی در آبهای شمال اروپا به شمار می‌رفت. در آسیا نیز عملاً جنگ میان چین و ژاپن
در سال ۱۹۴۰ به بن‌بست رسیده بود. ایتالیا در اکتبر ۱۹۴۰ به آلبانی و یونان حمله
کرد که این حمله با مقاومت بریتانیا با شکست روبرو شد. در دسامبر ۱۹۴۰ نیروی زمینی
ارتش انگلستان ضد حمله‌ای علیه مواضع نیروهای ایتالیایی در شمال آفریقا ترتیب
دادند. همچنین چرچیل دستور تقویت نیروی دفاعی در یونان را داد، از طرف دیگر هیتلر
دستور کمک به نیروهای ایتالیایی را صادر کرد و در اولین گام چتربازان نیروی هوایی
آلمان در بهار مه ۱۹۴۱ در یونان عملیات خود را با آغاز کردند که آلمان توانست یونان
و جزیره کرت را با موفقیت اشغال کند. همزمان نیروی کمکی به فرماندهی ژنرال رومل به
لیبی و شمال آفریقا فرستاده شد و متحدین توانستند مناطق از دست رفته در شمال آفریقا
را بار دیگر بدست آورند. بهار ۱۹۴۱ در بالکان یوگسلاوی اما با سیاست بریتانیا در
صربستان بلگراد شورش علیه آلمان انجام شد، آلمانها با اعزام نیرو و در اتحاد با
کروواسی و بوسنی، صربها را بعد از جنگی یکماهه بسختی شکست داده و بلگراد را تصرف
کردند؛ این عمل باعث غضب شوروی که روسها متحد سنتی صربها شد.

متفقین بر این عقیده بودند که همانگونه که هیتلر در کتاب نبرد من، اعتقاد خود را
مبنی بر اینکه مردم آلمان نیاز به لبنسراوم (زمین و مواد اولیه) دارند و اینکه باید
آن را از شرق تأمین کنند، اکنون وی در حال اجرای این سیاست است. از طرف دیگر
موافقان هیتلر، بر این نکته تأکید داشتند که منظور آدولف هیتلر از فضای حیاتی در
شرق اروپا، لهستان بوده و در مورد شوروی بهره‌برداری صلح‌جویانه و از طریق روابط
دوجانبه مانند روابط اقتصادی آلمان نازی و شوروی بوده‌است؛ و حمله آلمان نازی به
شوروی را پیشدستانه و به دلیل آنچه نقض پیمان مولوتوف-ریبن‌تروپ از طرف شوروی گفته
می‌شود، صورت گرفته‌است.

روند جنگ در اروپا به نحوی پیش رفت که آلمان نازی و متحدانش تصمیم به حمله
پیشدستانه به شوروی گرفتند. نام عملیات حمله به شوروی نبرد بارباروسا نهاده شد. این
عملیات با مشارکت عمده آلمان نازی، ایتالیا، رومانی، فنلاند و سایر متحدین علیه
شوروی انجام پذیرفت. شوروی روابط خوبی با متحدین داشت این کشور از یک سو پس از حمله
ژاپن به شوروی و مغولستان توانسته بود به یک توافق خوب با ژاپن برسد، از سوی دیگر
در چهارچوب پیمان مولوتوف-ریبن‌تروپ روابط مطلوبی با آلمان نازی داشت، اما بهانه
متحدین برای نبرد با شوروی، قصد شوروی برای حمله به آلمان و عدم رعایت پیمان
مولوتوف-ریبن‌تروپ از سوی شوروی و تجاوز به کشورهای شمال و شرق اروپا از جمله
فنلاند و رومانی بدون اطلاع قبلی به طرف آلمانی بود.

نبرد شوروی و آلمان نازی به طور حتم خسارت‌های فراوانی از لحاظ تجهیزات و نیروی
انسانی به هر دو طرف وارد کرد و گستره جنگ عملاً بسیار فراتر از حد پیشین شد. در ۲۲
ژوئن ۱۹۴۱ آلمان با حمله سریع برق آسا با زرهی و تانک ابتدا با اشغال نیمه شرقی
لهستان و از دو محور به خاک کشور شوروی حمله کرد. محور اول جمهوریهای بالتیک تصرف
شده و شهر لنینگراد محاصره شد. در محور دوم هم ارتش شوروی شکست خورده با اسیرهای
فراوان متلاشی شد و اسمولنسک و بلاروس اشغال شد و آلمانها تا دروازه‌های مسکو پیش
رفتند، با این حال فرماندهی آلمان در اواسط ماه اوت تصمیم به تعلیق حمله نهایی به
مسکو گرفت اما برای پرهیز از قیچی شده از پهلو، تصمیم بر آن شد نیروهای زرهی و
پیاده آلمان تقسیم شده نیمی به جنوب بسمت اوکراین حرکت کنند. در نبرد کیف چهار لشکر
از ارتش شوروی کاملاً از بین رفتند و شهر کیف و مناطق وسیعی از دشتهای پهناور
اوکراین به دست نیروهای آلمان نازی تا شبه جزیره کریمه و روستوف تصرف شد. سیاست کلی
شوروی دفاع اولیه در تابستان و کشاندن جنگ به فصل زمستان بود. زمین در برابر زمان.
در ماه ژوئیه انگلستان درمانده که به شوروی، دشمن جدید آلمان نازی، انعقاد
تفاهمنامه همکاری دوجانبه را پیشنهاد کرده بود، این تفاهمنامه با استقبال سریع
شوروی مواجه شد. نتیجه این تفاهمنامه در نخستین گام در آگوست اشغال نظامی ایران
برای ارسال تدارکات به شوروی بود. در پاییز هوا سرد بسیار بوران شد. پس از حدود دو
ماه نبرد سنگین نیروهای آلمانی به حومه مسکو رسیدند. شوروی که از جانب شرق آسیا
ژاپن خیالش آسوده شده بود پس نیروهای لشکرهای سیبریایی خود را به جبهه غربی و دفاع
مسکو کشاند. در دسامبر ۱۹۴۱ ارتش آلمان حمله‌ای گسترده برای فتح مسکو ترتیب داد که
با دفاع موفق نیروهای شوروی مواجه شد. پس از آن آلمان یک چهارم کل نیروهای خود در
غرب اروپا و شمال آفریقا را به جبهه شرق اروپا منتقل کرد.

در روز ۳ شهریور ۱۳۲۰ نیروهای شوروی از شمال و شرق و نیروهای بریتانیایی از جنوب و
غرب، از زمین و هوا به ایران حمله کردند و شهرهای سر راه را اشغال کردند و به سمت
تهران آمدند. ارتش ایران به سرعت متلاشی شد. رضاشاه ناچار به استعفا شد. متفقین با
انتقال سلطنت به پسر و ولیعهد او -محمدرضا- موافقت کردند. پس از اشغال، بلافاصله
راه‌آهن سراسری ایران برای انتقال کمک‌های نظامی به پشت جبهه شوروی مورد استفاده
قرار گرفت. ایران که در آغاز جنگ بی‌طرفی خود را اعلام کرده بود نهایتاً در ۱۷
شهریور ۱۳۲۲ به آلمان نازی اعلان جنگ داد. هدف اصلی ایران از اعلان جنگ پیوستن به
اعلامیه ملل متحد و شرکت در کنفرانس‌های صلح پس از جنگ بود. پس از اتمام جنگ، ارتش
بریتانیا ایران را ترک کرد ولی نیروهای نظامی ارتش آمریکا و ارتش شوروی، همچنان در
ایران باقی‌ماندند، که به تشکیل دو حکومت خودمختار و کوتاه‌مدت جمهوری مهاباد در
کردستان و حکومت فرقه دموکرات در آذربایجان انجامید. دولت آمریکا در دسامبر ۱۹۴۱ به
ژاپن اعلان جنگ داد و کشور ایالات متحده در این مرحله رسماً و عملاً با آلمان و
ژاپن و ایتالیا وارد جنگ و جنگ از محدودهٔ اروپا خارج شد و جنبه جهانی پیدا کرد. از
آن پس عملاً دولت آمریکا نیز به متفقین پیوست. اشغال ایران در جنگ جهانی دوم برای
انتقال کمک‌های بریتانیا و آمریکا به شوروی بصورت پل تدارکاتی انجام گرفت. خاک
ایران از شمال توسط نیروهای شوروی و از جنوب توسط نیروهای بریتانیایی اشغال شد، و
سیل کمک‌های تسلیحاتی از مسیر خلیج فارس با راه آهن بندر ماهشهر - تهران - بندر
ترکمن به دریایی خزر و بندر آستاراخان از رود ولگا و استالینگراد سوی اتحاد شوروی
سرازیر شد. ارتش رضاشاه پهلوی که نتوانسته بود در مقابل یورش خارجی مقاومت کند منحل
شد و خود شاه توسط بریتانیایی‌ها بازداشت و به آفریقای جنوبی و سپس جزیرهٔ موریس
تبعید شد.

پس از اشغال ایران سیل کمک‌های متفقین به سوی شوروی روانه شده بود؛ این کشور توانست
در ۱۹۴۲ موج جدیدی از دفاع مسکو را اجرا کند از سوی دیگر ایالات متحده وارد صحنه
نبرد با ژاپن شده بود و شوروی توانسته بود نیروهای متمرکز در شرق را به غرب منتقل
کند. آمریکا دارایی‌های ژاپن را بلوک کرده و صادرات نفت به این کشور را متوقف کرد،
ژاپن ۸۰ درصد از نفت مورد نیاز خود را از ایالات متحده آمریکا تأمین می‌کرد و این
روند تقریباً شکست ژاپن بدون انرژی را حتمی نشان می‌داد. ژاپن به اجبار به کشورهای
جنوب شرق آسیا مالزی و اندونزی و برمه را یکی پس از دیگری و به امید به دست آوردن
منابع بیشتر انرژی حمله می‌کرد. در فوریه ۱۹۴۲ ژاپن به‌ناچارً به فیلیپین متحد
آمریکا و سنگاپور پایگاه بریتانیا حمله کرد و در این حملات توانست بیش از ۸۰٬۰۰۰
سرباز متفقین را اسیر کند. در پی این حمله ۲۲ کشور طی بیانیه‌ای که به منشور
آتلانتیک معروف گشت[نیازمند منبع] به ژاپن اعلان جنگ دادند در طرف مقابل کشورهای
متحد نیز به کشورهای متفق اعلان جنگ کردند در این بین شوروی به پیمان صلح با ژاپن
پایبند ماند.

ایالات متحده آمریکا در فاصله بین دو جنگ جهانی یعنی ۱۹۱۸ تا ۱۹۳۹ در یک بحران
فزاینده اقتصادی به سر می‌برد[نیازمند منبع]، اما دولت آمریکا و صاحبان صنایع این
کشور چرخ صنایع خود را در مسیر تولید صنایع نظامی به حرکت درآوردند[نیازمند منبع]،
به طوری که درطول جنگ دوم جهانی در اروپا، مصرف سلاح‌های آمریکایی مانند هواپیما،
کشتی جنگی و تجارتی، توپ و تانک درجنگ باعث رونق صنایع و اقتصاد آمریکا شد[نیازمند
منبع]. از آنجا که کشورهای اروپایی مانند بریتانیا و شوروی با محدودیت منابع ارزی و
طلا برای خرید اسلحه از آمریکا روبرو بودند، با تلاشهای دیپلماتیک چرچیل، دولت
روزولت رئیس جمهور آمریکا که در ابتدای جنگ اعلان بی‌طرفی کرده بود در ۱۱ مارس ۱۹۴۱
قانونی از کنگره آمریکا به نام قانون وام و اجاره (به انگلیسی: The Lend Lease Act)
به تصویب رسانید. طبق این قانون آمریکا می‌توانست تسلیحات و یا تجهیزات پشتیبانی را
به صورت وام یا اجاره در اختیار دولتهای متفق قرار دهد و پس از پایان جنگ آنها را
پس بگیرد. روزولت استدلال کرده بود که هنگامی که خانه همسایه آتش گرفته است،
می‌توان شلنگ آتش‌نشانی را به او امانت داد. به دنبال حمله ناگهانی ارتش آلمان نازی
به روسیه در ۲۲ ژوئن ۱۹۴۱ و پیشرفت سریع ارتش آلمان به سمت مسکو، لنینگراد و
استالینگراد و اعلان جنگ میهنی در روسیه بر ضد تجاوز آلمان نازی، چرچیل نخست وزیر
وقت بریتانیا با روزولت در عرشه کشتی «شاهزادهٔ ولز» (به انگلیسی: Prince of Wales)
ملاقات کرد و ضمن محکوم کردن تجاوز به شوروی، روس‌ها را به کمک آمریکا امیدوار
ساخت. چرچیل از ایجاد مزاحمت زیردریایی‌های آلمانی برای کشتی‌های تجاری آمریکا برای
تشویق آمریکا به پیوستن به متفقین استفاده زیادی کرد.

حمله ژاپن به پایگاه نیروی دریایی ایالات متحده در پرل هاربر هاوایی در اواخر سال
۱۹۴۱، سبب وارد شدن خسارات سنگین به نیروی دریایی آمریکا مستقر در این جزیره گردید
و باعث شد که ایالات متحده در دسامبر ۱۹۴۱ به ژاپن اعلان جنگ دهد و در اقیانوس آرام
و جزایر شروع به جنگ هوایی و دریایی با ژاپن نمود. از این تاریخ، ایالات متحده
رسماً و عملاً با ژاپن، آلمان و ایتالیا وارد جنگ شد. به این ترتیب جنگ از محدودهٔ
اروپا خارج شد و جنبه جهانی پیدا کرد.

در آفریقا آلمان برای کمک به ایتالیا؛ ژنرال اروین رومل در فوریه ۱۹۴۱ را با ادوات
زرهی ناکافی به شمال آفریقا لیبی فرستاد. متفقین که کلیدهای رمز آلمان و ایتالیا را
کشف کرده بودند به هر کاروان تدارکاتی به سرعت با هواپیماها از جزیره مالت حمله
می‌شد. ابتدای پیاده شدن نیروهای رومل در آفریقا به پیروزی‌های در مقابل
بریتانیایی‌ها دست یافت، مالت درهم کوبیده شد و بنغازی و بندر طبرق بسختی فتح شد.
اما در اواخر سال ۱۹۴۱ و اوایل سال ۱۹۴۲ که سوخت کافی به نیروهای وی رسیده بود،
رومل با یک حمله برق آسا در ظرف یک هفته، سیصد مایل پیشروی کرد و از مرز مصر گذشت،
ولی در ایستگاه راه آهنی کوچک به نام «العلمین» متوقف شد. این به آن دلیل بود که
این موقعیت باریکه‌ای بود بین دریای مدیترانه در شمالش و باتلاق شنهای روان در
جنوبش. توقف آلمانی‌ها در «العلمین» فرصتی به بریتانیا داد تا نیروهای خود را تجدید
کند، ژنرال برنارد لاو مونتگومری به فرماندهی سپاه هشتم بریتانیا منصوب شد. نیروهای
بریتانیا آماده ضد حمله به آلمانی‌ها شدند. نخستین جنگ رومل و مونتگومری به «جنگ
علم حلفا» مشهور شد. نیروهای رومل نمی‌توانستند از سد آتش توپخانه انگلیسی‌ها
بگذرند. در ضمن بیشتر سوخت ارسالی به آفریقا به قعر دریا رفته بود. رومل تقاضای کمک
سریع کرد، ولی این کمک هرگز به وی نرسید چون به جبهه شرق نبرد با شوروی می‌رفت.
مونتگومری در ۲۳ اکتبر، ضد حمله خود را با آتش شدید توپخانه آغاز کرد. این «نبرد
دوم العلمین» بود که کار تانکها و زرهی آفریکا کورپس رومل را یکسره کرد. غرق شدن
چهار کشتی حامل بنزین در بندر «طبرق» سبب شد تا باقیمانده نیروی زرهی رومل نیز از
کار بیفتد. فاجعه دیگر زمانی رخ داد که نیروهای آمریکایی در مراکش و الجزایر در پشت
سر مسیر عقب‌نشینی رومل پیاده شدند. نیروهای آلمان و ایتالیا در شمال آفریقا که ۹۱
هزار نفر بودند تا ماه مه سال ۱۹۴۳ تسلیم شدند. این دومین شکست و تسلیم آلمانها
بود. در نوشته‌های رومل که پس از مرگش چاپ شده‌است، این جمله به چشم می‌خورد:

در ۱۹۴۴ جنگ کاملاً عیله متحدین به پیش رفت. در اروپا از شرق، شوروی با پس گیری
مناطق کشورش به کشورهای رومانی بلغارستان لهستان مجارستان چکسلواکی یورش برد. در
بالکان یوگسلاوی پارتیزانهای صرب اسلاو به فرماندهی مارشال تیتو با کمک ارتش سرخ
کمونیستی توانستند آلمان و متحدانش را شکست داده و از کشور بیرون برانند. آلمانها
در بوداپست مجارستان مقاومت سختی نشان دادند اما عاقبت شکست خورده و ارتش شوروی با
عبور از رود دانوب بسوی اتریش و سپس خاک آلمان پیشروی کرد. همزمان در غرب اروپا نیز
متفقین آمریکا و بریتانیا در روز دی بصورت عملیات آبی-خاکی در نورماندی سواحل غرب
فرانسه پیاده شدند و حمله و پیشروی زمینی را در فرانسه و بلژیک و هلند انجام دادند،
آلمانها در جنگل آردن و بلژیک ضدحمله بالگ را انجام دادند که در نهایت ناموفق بوده
و متفقین با عبور از رود راین به خاک آلمان پیشروی نمودند.

از ۱۳ فوریه تا ۱۵ فوریه ۱۹۴۵ (۲ماه قبل از پایان جنگ) در حالی که پیروزی متفقین
قطعی می‌نمود، برای کمک به پیشرفت سریع‌تر نیروهای شوروی که از شرق به سوی آلمان
درحال پیشروی بودند، بمب‌افکن‌های سنگین نیروی هوایی سلطنتی بریتانیا بریتانیا و
نیروی هوایی ایالات متحده بیش از ۳۹۰۰ تُن بمب متعارف و آتشزا بر روی شهر درسدن فرو
ریختند. شدت آتش‌سوزی به حدی بود که آسفالت خیابانها نیز ذوب شد. آمار دقیقی از
تعداد کشته شدگان در دسترس نیست، اما طبق تحقیقات اخیر، رقم کشته شدگان، بین ۲۴٬۰۰۰
تا ۴۰٬۰۰۰ نفر غیرنظامی تخمین زده می‌شود. منابع آلمانی آمار بیشتری داده و مدعی
اند که به دلیل حضور آوارگان پناهنئگان نواحی شرقی آلمان در درسدن پس آمار بسیار
بیشتر تا ۴۰۰ هزار نفر نیز بالغ می‌شود.[۱۷]

این بمباران یکی از بدترین حوادث جنگ بود. این بمباران اتمی در تاریخ دوشنبه، ساعت
۸ و ۱۵ دقیقه روز ۶ اوت ۱۹۴۵ به وقت محلی در شهر هیروشیما توسط آمریکا انجام گرفت و
طی آن تعداد زیادی از مردم این شهر در چند ثانیه از بین رفتند. بمب افکن آمریکایی
در این حمله یک بمب جدید غیرمتعارف از نوع اتمی به نام «پسر کوچک» را بر روی این
شهر فروریخت. انرژی حاصل از این بمب برابر با ۱۶ هزار تن تی ان تی بود و باعث
ویرانی کامل شهر هیروشیما و مردم ژاپنی ساکن این منطقه شد. مردمی که از دوردست
انفجار این بمب را تماشا می‌کردند می‌گفتند که انگار خورشید دیگری دیده‌اند.

دو سوم ساختمان‌های هیروشیما از جمله کارخانه‌های فولادسازی و صنعتی چون میتسوبیشی
در اثر این بمباران نابود شدند. تنها چیزی که از شهر باقی‌ماند ساختمان تالار ترویج
صنعتی استانی هیروشیما بود که انفجار، بالای گنبد این بنا رخ می‌دهد و به خاطر قرار
گرفتن در کانون مرکزی انفجار، کاملاً ویران نشد. دو روز بعد از این حمله اتحاد
جماهیر شوروی به امپراطوری ژاپن اعلان جنگ کرد و جزایر کوریل را اشغال نمود.

سه روز بعد از بمباران هیروشیمای ژاپن، دومین بمب اتم آمریکا روی شهری دیگر از ژاپن
به نام ناگازاکی انداخته شد. آسیبهای وارده به هیروشیما به مراتب بیشتر از این شهر
ناگازاکی بوده است چرا که هیروشیما شهری صاف بوده و تشعشعات هسته‌ای تمام شهر را
درنوردید ولی ناگازاکی حالتی داشت که شهر در میان دو دره تقسیم شده بود و نصف شهر
در یک دره و نصف دیگر در دره مجاور قرار داشت و با رهاسازی بمب هسته‌ای در یکی از
دره‌ها بخش دیگر شهر که در دره دیگر قرار داشت به مراتب آسیب کمتری دید.

بدین ترتیب در تاریخ پنجشنبه ۹ اوت ۱۹۴۵ میلادی، بمب دیگری به نام «مرد چاق» (به
انگلیسی: Fat Man) بر روی شهر ناگازاکی انداخته شد.

کنفرانس تهران با شرکت چرچیل، روزولت و استالین از ۲۸ نوامبر تا ۱ دسامبر ۱۹۴۳ به
صورت سری برگزار شد. هدف کلی این کنفرانس توافق دربارهٔ چهره جهان پس از پایان جنگ
جهانی دوم بود.

جنگ در اروپا پس از خودکشی آدولف هیتلر و تسلیم آلمان نازی در ۳۰ آوریل، ۱۹۴۵ پایان
یافت، اما در آسیا و اقیانوس آرام تا بمباران اتمی هیروشیما (۶ اوت ۱۹۴۵) و
ناگازاکی (۹ اوت ۱۹۴۵) و در پی آن تسلیم ژاپن در ۲ سپتامبر، ۱۹۴۵ ادامه یافت.

بمباران اتمی آمریکایی‌ها در دو شهر ناکازاکی و هیروشیما که بیش از ۲۰۰٬۰۰۰ نفر را
در چند ثانیه نابود کرد، از پیامدهای بزرگ منفی این جنگ محسوب می‌شود. این اولین
کاربرد سلاح‌های هسته‌ای در تاریخ بشر بود.

نتیجه جنگ جهانی دوم در چهار سالی که از پی آمد، قریب به ۲۷٫۵ میلیون از مردم شوروی
را به کام مرگ کشاند،[۱۹][۲۰] یعنی روزی ۱۸ هزار نفر. پنجاه درصد این کشته‌شدگان
خارج از شرایط «عادی» جنگ جان خود را از دست دادند. به جز اینان، ۳ میلیون روس در
اردوگاه‌های آلمان و به ویژه در اتاق‌های گاز از پای درآورده شدند. در بلاروس یک
میلیون و ۸۰۰ هزار نفر کشته شدند و در لنینگراد هم یک میلیون نفر قربانی ۹۰۰ روز
محاصره گشتند. حدود پنج میلیون شهروند لهستانی در طول جنگ به دست نیروهای آلمان
به‌قتل رسیدند که نزدیک به دو میلیون نفر آنان، غیر یهودی و سه میلیون نفر دیگر از
یهودیان مقیم لهستان بودند، این رقم بیش از ۱۶ درصد جمعیت آن کشور را نسبت به سال
۱۹۳۹ تشکیل می‌داد.[۲۱][۲۲] تلفات آلمان در جنگ جهانی دوم در برخی منابع ۵ میلیون
نفر اعلام شد که ۳/۳ میلیون نفر آن سرباز و ۱/۷ میلیون آن (تخمینی) افراد غیرنظامی
بودند که در بمباران کشته شدند. پس از پایان جنگ اعلام شد که ۱/۳ میلیون تن بمب
توسط متفقین بر بسیاری از شهرهای آلمان فرو ریخته شده که نتیجه آن بی خانمانی ۸
میلیون آلمانی بود. همچنین ۱۲ میلیون نفر در طول جنگ بر اثر قحطی در چین، ایران،
اندونزی، هندوچین فرانسه و هندوستان جان خود را از دست دادند که این تعداد تلفات،
اغلب در آمارهای تلفات جنگ، از قلم افتاده‌اند.[۲۳][۲۴] کل رقم کشته‌شدگان جنگ
جهانی دوم که مرگبارترین نبرد تمام تاریخ است، بین ۵۰ تا ۷۰ میلیون نفر تخمین زده
می‌شود.[۲۵]

در پی جنگ جهانی دوم ساختارهای زیربنایی و صنعتی اروپا ویران شده بود. این مسئله
باعث ارائهٔ طرح مارشال از سوی آمریکا شد که در نهایت نفوذ و تابعیت اروپای غربی از
آمریکا را در دهه‌های بعد در پی داشت. از سوی دیگر تقسیم آلمان و نفوذ شوروی در
اروپای شرقی عملاً این قاره را به دو نیمه تقسیم کرد. این تقسیم ریشه‌های آنچه
بعدها جنگ سرد نام گرفت را تشکیل داد.

پس از جنگ، دولت شوروی حکومتهای کمونیست وابسته به مسکو را در کشورهای اروپای شرقی
ایجاد کرد. شوروی، در کنفرانس پتسدام توانست آمریکا و بریتانیا را راضی کند تا با
ضمیمه ساختن بخش شرقی لهستان به شوروی و ضمیمه ساختن بخشهایی از شرق آلمان به
لهستان موافقت کنند. شوروی‌ها با استفاده از حضور نظامی خود، به دولت در تبعید
لهستان، که سهم زیادی در شکل دادن نبرد چریکی لهستانیها علیه نازیها داشت، اجازه
فعالیت ندادند و دولتی کمونیست وابسته به شوروی را در لهستان بر سر کار آوردند.
تشکیل دولت کمونیست در یونان هم از اهداف دولت شوروی بود که با پافشاری چرچیل از
تسلط کمونیسم بر این کشور جلوگیری شد. سلطه شوروی بر این کشورها تا اواخر سلطه
کمونیسم بر شوروی (۱۹۸۹) ادامه داشت. در سالهای بعد از جنگ جهانی، شوروی‌ها با
استفاده از نیروی نظامی، جنبشهای آزادی طلبانه مردم مجارستان و سپس چکسلواکی را
سرکوب کردند.

مشارکت‌کنندگان ویکی‌پدیا، «جنگ جهانی دوم»، ویکی‌پدیای انگلیسی، دانشنامهٔ آزاد
(بازیابی در ۲۷ فوریه ۲۰۱۲).



https://fa.wikipedia.org/wiki/%D9%86%D8%A7%D9%BE%D8%AF%DB%8C%D8%AF_%D8%B4%D8%AF%D9%86_%DA%86%D9%87%D8%A7%D8%B1_%D8%A7%DB%8C%D8%B1%D8%A7%D9%86%DB%8C_%D8%AF%D8%B1_%D9%84%D8%A8%D9%86%D8%A7%D9%86_(%DB%B1%DB%B3%DB%B6%DB%B1)

در ۱۴ تیرماه سال ۶۱ هنگامی که چهار ایرانی راهی سفارت ایران در بیروت بودند در یک
پست بازرسی توسط یک گروه شبه نظامی مسیحی لبنانی (فالانژها) ربوده شدند.

برخی مقامات ایران و سید حسن نصرالله ادعا کرده‌اند که این افراد در اسرائیل در
اسارت هستند. در مقابل سمیر جعجع رهبر سابق فالانژهای لبنان ادعا کرده است که این
افراد پس از دستگیری (بدون آنکه تحویل اسراییل شوند) توسط نیروهای او کشته شده
اند.[۱]

حسین دهقان (وزیر دفاع ایران) سوم خرداد ۱۳۹۵ خبر داد احمد متوسلیان و دیپلمات‌های
ربوده شدهٔ ایرانی زنده‌اند و در اسارت اسرائیل هستند.[۲] یک زندانی یونانی آزاد
شده از زندانهای اسرائیل با مراجعه به سفارت ایران در یونان ادعا کرده که هر چهار
ایرانی را در زندانهای اسرائیل دیده است.[۳]



https://fa.wikipedia.org/wiki/%D8%AD%D8%B3%D9%86_%D8%B1%D9%88%D8%AD%D8%A7%D9%86%DB%8C

حسن روحانی (با نام پیشین حسن فریدون؛[۹] زادهٔ ۹ دی ۱۳۲۷ (در شناسنامه: ۲۱ آبان
۱۳۲۷)[۱۰]‏ در سرخه، استان سمنان[۱۱]) روحانی و سیاست‌مدار ایرانی، رئیس‌جمهور فعلی
جمهوری اسلامی ایران، استاد پژوهشی مرکز تحقیقات استراتژیک[۱۲] و همچنین نماینده
مردم استان تهران در مجلس خبرگان رهبری از سال ۱۳۷۸،[۱۳] و عضو مجمع تشخیص مصلحت
نظام از سال ۱۳۷۰ است.[۱۴] روحانی از سال ۱۳۶۸ تا ۱۳۸۴ دبیر شورای عالی امنیت ملی
جمهوری اسلامی ایران و رئیس تیم هسته‌ای و مذاکره‌کننده ارشد ایران با سه کشور
اروپایی آلمان، فرانسه و بریتانیا در مورد برنامه هسته‌ای ایران[۱۵]:۱۳۸، از سال
۱۳۶۸ تا ۱۳۹۲ عضو شورای عالی امنیت ملی به نمایندگی از رهبر جمهوری اسلامی ایران
‏[۱۶] و از سال ۱۳۷۱ تا ۱۳۹۲ رئیس مرکز تحقیقات استراتژیک مجمع تشخیص مصلحت نظام
نیز بوده است.[۱۷] روحانی سابقه پنج دوره نمایندگی مردم در مجلس شورای اسلامی را
دارد و نایب رئیس مجلس شورای اسلامی در دوره چهارم و دوره پنجم، بوده است.[۱۷]

در ۲۲ فروردین ۱۳۹۲، حسن روحانی با نام «دولت تدبیر و امید»، شعار اعتدال‌گرایی،
نماد کلید و رنگ بنفش برای انتخابات ریاست جمهوری رسماً اعلام نامزدی کرد.[۱۸][۱۹]
وی در ۱۷ اردیبهشت، با حضور در ستاد انتخابات وزارت کشور، نام خود را برای رقابت ۲۴
خرداد ثبت کرد.[۲۰][۲۱] سرانجام وی با اعلام وزارت کشور با کسب ۱۸٬۶۱۳٬۳۲۹ رأی
رسماً به عنوان هفتمین رئیس جمهوری اسلامی ایران برگزیده شد.[۲۲]

حسن روحانی اولین رئیس جمهور ایران است که بعد از انقلاب ایران، با رئیس جمهور
ایالات متحده آمریکا، ارتباط برقرار نمود. این ارتباط با پرزیدنت باراک اوباما و از
طریق مکالمه تلفنی صورت گرفت.[۲۳] همچنین او اولین رئیس جمهور ایران است که بعد از
انقلاب اسلامی با نخست وزیر انگلیس، دیوید کامرون، به عنوان عالی‌ترین مقام اجرایی
انگلستان دیدار کرد.[۲۴]

حسن روحانی در سال ۱۳۲۷ در شهرستان سرخه در استان سمنان زاده شد. پدر وی حاج
اسدالله فریدون در بازار سمنان مغازه داشت و نماینده آیت‌الله بروجردی بود[۲۵] و به
سبب مبارزات علنی علیه رژیم پهلوی، نخستین‌بار در سال ۱۳۴۱ دستگیر و به زندان افتاد
و به دلیل استمرار مبارزات تا پیروزی انقلاب اسلامی بیش از ۲۰ بار دستگیر و زندانی
شد.[۲۶] پدر و مادرش (سکینه پیوندی[۲۷]) پیش از تولد حسن صاحب یک پسر و یک دختر
می‌شوند که هر دو در کودکی درگذشتند. وی یک برادر و سه خواهر کوچک‌تر از خود هم
دارد. برادرش حسین فریدون در نخستین روزهای پیروزی انقلاب فرماندار نیشابور و
روزگاری فرماندار کرج بود، سپس سفیر جمهوری اسلامی ایران در مالزی شد و چند سال هم
از سفرای ایران در سازمان ملل متحد بود و سپس مشاور وزیر امور خارجه شد. حسین
فریدون هم اکنون دستیار ارشد رئیس جمهور است. سه خواهرش طوبی، فاطمه و طاهره نام
دارند که هر سه ازدواج کرده‌اند.[۲۸] بنا به گفته حسن روحانی وی از یازده سالگی با
کار در دوره تابستان با کشاورزی و قالیبافی مخارج تحصیلش را تأمین می‌کرد.[۲۹] مادر
روحانی، سکینه پیوندی در ۲۹ اسفند ۱۳۹۳ درگذشت.[۳۰]

او دارای ۳ پسر و ۲ دختر است که یکی از پسران وی (محمد روحانی) در سال ۱۳۷۶ درگذشته
است. یکی از دختران حسن روحانی در اتریش زندگی می‌کند. همسر روحانی، صاحبه عربی
خانه‌دار است و به فعالیت سیاسی و یا اجتماعی چندانی مشغول نیست.[۳۱]

روحانی در همایش بیمه سلامت همگانی در خردادماه ۱۳۹۳، مسئولیت پدرخواندگی دو کودک
شیرخوار را برعهده گرفت.[۳۲]

روحانی در کتاب خاطراتش که توسط مرکز اسناد انقلاب اسلامی چاپ شده است، علل تغییر
نام خانوادگی خود را از فریدون به روحانی چنین شرح می‌دهد[۳۳]

وی دوره ابتدایی را در سرخه و فراگیری دروس دینی را از سال ۱۳۳۹، نخست در مدرسه
علمیه صادقیه در سمنان آغاز[۳۴]:۵۵ و سپس در سال ۱۳۴۰ در حوزه علمیه قم ادامه
داد.[۳۴]:۷۶ وی از دروس و مباحث اساتیدی چون سید محمد محقق داماد، شیخ مرتضی حائری،
سید محمدرضا گلپایگانی، سلطانی، محمد فاضل لنکرانی، محمد بهشتی و مرتضی مطهری و شیخ
محمد شاه‌آبادی بهره برد.[۲۹][۳۴]:۸۱

او همزمان با تحصیلات حوزوی در سال ۱۳۴۸ به دانشگاه تهران راه یافت و در سال ۱۳۵۱
دانش‌نامه لیسانس خود را در مقطع کارشناسی در رشته حقوق قضایی اخذ
کرد.[۳۴]:۳۰۹–۳۱۲حسن روحانی با ادامه تحصیل در بریتانیا، مدرک کارشناسی ارشد
(M.Phil) در رشته حقوق عمومی به تاریخ ۱۹۹۵ میلادی (۱۳۷۳–۱۳۷۴) و دانشنامه دکتری
(Ph.D) در رشته حقوق اساسی را از دانشگاه کلدونین گلاسگو به تاریخ ۱۹۹۸ میلادی
(۱۳۷۶–۱۳۷۷) دریافت کرد.[۱۷][۳۵][۳۶][۳۷] وی با کسب پروانه وکالت از کانون وکلای
دادگستری مرکز در تاریخ ۱۳۸۶٫۰۸٫۰۱ وکیل پایه یک دادگستری شد.[۳۸][۳۹]

حسن روحانی دارای مرتبه علمی استاد پژوهشی مرکز تحقیقات استراتژیک می‌باشد. وی به
زبان‌های عربی و انگلیسی مسلط است.[۴۰]

در ۵ و ۸ بهمن ۱۳۹۱، وب‌گاه ایران‌الکشن‌واچ، دربارهٔ مدرک دکتری حسن روحانی گمانه
زنی‌هایی را مطرح کرده[۴۱][۴۲] که براساس استعلام از دانشگاه گلاسگو می‌باشد، در
حالی که روحانی با نام خانوادگی قبلی خود «فریدون» در دانشگاه کلدونین گلاسگو تحصیل
کرده که دانشگاه دیگری است.[۳۶] در وب‌گاه هرالد اسکاتلند (The Herald)، در اخبار
آرشیوی، نام حسن روحانی با فامیلی قبلی‌اش (حسن فریدون Hassan Feridon) در لیست
دوره‌ای دانش‌آموختگان دانشگاه کلدونین گلاسگو دیده می‌شود.[۴۳] نام پدر حسن
روحانی، اسدالله فریدون و برادرش حسین فریدون است.[۲۶]

در تاریخ ۲۶ اردیبهشت ۱۳۹۲، ایران‌الکشن‌واچ در پاسخ به ایمیل مرکز تحقیقات
استراتژیک، ضمن اعلام نام صحیح دانشگاه، نماگرفت‌هایی را از وب‌گاه آن مرکز ارائه
داده و مدعی شد که تحقیق و بررسی آنها موجب شده تا بیوگرافی رسمی حسن روحانی در
وب‌گاه آن مرکز تصحیح شود. ایران‌الکشن‌واچ، این مطلب را با گذشت ۳۲ روز از دریافت
توضیحات و اعتراض آن مرکز منتشر کرد.[۴۴]

در تاریخ ۲۷ خرداد ۱۳۹۲، وب‌گاه رسمی دانشگاه کلدونین گلاسگو اعلام کرد که رئیس
جمهور آینده ایران در گذشته با نام «حسن فریدون» در آن دانشگاه تحصیل کرده و مدرک
کارشناسی ارشد و دکتری خود را به ترتیب در سال‌های ۱۹۹۵ و ۱۹۹۹ اخذ کرده
است.[۳۵][۴۵]

در تاریخ ۲۷ تیر ۱۳۹۲، دانشگاه کلدونین گلاسگو رسماً ویدئویی را از لحظه اهدای مدرک
دکترای تخصصی به روحانی منتشر کرد.[۴۶]

پروفسور سید حسن امین، استاد سابق دانشگاه کلدونین گلاسکو –که استاد حسن روحانی
بوده‌است– در مصاحبه‌ای با بی‌بی‌سی فارسی در پاسخ به سؤال خبرنگاری که پرسید «در
اینترنت گفته شده بخش‌هایی از پروپزال آقای روحانی از روی نوشته دیگری کپی شده»،
پاسخ داد:

«قطعاً این مسله دروغ است که پروپزال ایشون از روی نوشته دیگری کپی شده‌باشه و من
چنین چیزی اصلاً نشنیدم؛ برای این که، این به نوعی نتیجه و حاصل پروپزال ارائه‌شده
بوسیله ایشون بود که با تغییرات وسیعی من در چند نوبت انجام دادم تا مقبول کمیسیون
تحقیقات عالی دانشگاه قرار بگیرد».[۴۷]

روزنامه جمهوری اسلامی در زمان مدیرمسئولی سید علی خامنه‌ای در ۱۹ اسفند ۱۳۵۸ و در
مقدمه مصاحبه‌ای با حسن روحانی مدعی شد: «{حسن روحانی} در سال ۵۸ از دانشگاه لندن
در رشته جامع‌شناسی حقوقی دکترا گرفت». بعد از این گفتگو نام وی در لیست انتخاباتی
۱۹، ۲۱ و ۲۲ام ۱۳۵۸ اسفند حزب جمهوری اسلامی برای انتخابات مجلس اول، برخلاف یکم تا
هجدهم اسفند از «حسن فریدون (روحانی)» به «دکتر حسن فریدون (روحانی)» تغییر یافت.
بعلاوه براساس مدارک ثبت‌شده در معرفی نمایندگان مجلس اول، مندرج در سایت رسمی مجلس
شورای اسلامی، روحانی دارای مدرک دکترای حقوق معرفی شده بود.[۴۸][۴۹]

حسن روحانی در آغاز جوانی، فعالیت سیاسی خود را با پیروی از آیت‌الله خمینی آغاز
کرد. وی از سال ۱۳۴۴، سفرهای تبلیغی و سخنرانی علیه حکومت وقت را در شهرهای مختلف
ایران آغاز نمود و در همان نخستین سفر، توسط مأموران حکومتی بازداشت شد.[۳۴]:۲۳۲ وی
در طول سال‌های مبارزه بارها دستگیر و ممنوع‌المنبر شد.[۳۶]

روحانی در آبان ۱۳۵۶، در مراسم بزرگداشت مصطفی خمینی در مسجد ارک تهران، برای
نخستین بار لقب «امام» را برای آیت‌الله خمینی (رهبر در تبعید نهضت اسلامی) بکار
برد.[۳۴]:۳۷۵[۵۰][۵۱]

با تحت تعقیب قرار گرفتن توسط ساواک، به توصیهٔ آیت‌الله بهشتی و مرتضی مطهری از
کشور خارج شد[۳۴]:۳۸۵ و مدتی به سخنرانی و تبلیغ برای دانشجویان خارج از کشور
پرداخت و پس از ورود خمینی به پاریس، به او پیوست.[۳۴]:۴۱۰

حسن روحانی پیش از انقلاب ۱۳۵۷ ایران، هنگامی که در اسکاتلند زندگی و تحصیل می‌کرده
از سوی پلیس به ظن فعالیت‌های سیاسی دستگیر شده است. پلیس بریتانیا در سال آخر رژیم
پهلوی او را دستگیر و به بازداشتگاه منتقل کرده است.[۵۲]

با پیروزی انقلاب، حسن روحانی در نخستین اقدام در سال ۱۳۵۸، به ساماندهی ارتش آشفته
و پادگان‌های از هم پاشیده پرداخت.[۳۴]:۵۱۵ وی در ابتدای انقلاب که بحث مناظره با
گروه‌های مارکسیستی داغ بود به نقد افکار آنها می‌پرداخت وی در مناظره با رهبر
مجاهدین خلق آنها را متهم ساخته که می‌خواهند به زور و به تحریف و به تقطیع (انتخاب
گزینشی) آیات قرآن، مطالب مارکسیستی را از قرآن درآورند و قرآن را بر آنها منطبق
سازند. برخلاف آنها که مبارزه با امپریالیزم را در دوستی با شوروی می‌دانند ما این
را در انقلابمان ثابت کردیم که در برابر شوروی و آمریکا هر دو ایستاده‌ایم.[۵۳]

حسن روحانی در سال ۱۳۵۹ از حوزه انتخابیه سمنان به نمایندگی اولین دوره مجلس شورای
اسلامی انتخاب شد و پنج دوره قانونگذاری به مدت بیست سال (از سال ۱۳۵۹ تا ۱۳۷۹) در
مجلس حضور داشت. او نایب رئیس اول مجلس (در دوره‌های چهارم و پنجم) و رئیس
کمیسیون‌های دفاع (دوره‌های اول و دوم) و سیاست خارجی (دوره‌های چهارم و پنجم) بود.

حسن روحانی یکی از معروف‌ترین نمایندگان مجلس دوم بود که در سال ۱۳۶۴ با نخست‌وزیری
میرحسین موسوی مخالفت کردند. ماجرایی جنجالی که باعث شد تا نمایندگان مخالف به گروه
۹۹ نفر معروف شوند.[۵۴]

روحانی کاندیدای انتخابات مجلس ششم در شهر تهران نیز بود و در فهرست «جامعه روحانیت
مبارز و پیروان خط امام و رهبری» و چکاد آزاداندیشان (فهرست‌های جناح راست) و
کارگزاران سازندگی قرار داشت اما موفق به ورود به مجلس نشد.[۵۵]

در دوران جنگ ایران و عراق، روحانی مسئولیت‌های متعددی، از جمله عضویت در شورای
عالی دفاع (از سال ۱۳۶۱ تا ۱۳۶۷)، عضویت در شورای عالی پشتیبانی جنگ و رئیس کمیسیون
اجرائی آن (از سال ۱۳۶۵ تا ۱۳۶۷)، معاونت فرماندهی جنگ (از سال ۱۳۶۲ تا ۱۳۶۴)،
ریاست ستاد قرارگاه مرکزی خاتم‌الانبیاء (از سال ۱۳۶۴ تا ۱۳۶۶) و فرماندهی پدافند
هوایی کل کشور (از سال ۱۳۶۴ تا ۱۳۷۰) را برعهده داشت. روحانی یکی از ۳ نفری بود که
به نمایندگی از هاشمی رفسنجانی، در گفتگوهای پنهانی با مک فارلین شرکت داشت.[۵۷]
روحانی بین سال‌های ۱۳۶۷ تا ۱۳۶۸ به معاونت جانشین فرماندهی کل قوا منصوب
شد.[۱۷][۳۶] بعد از پایان جنگ، حسن روحانی به همراه تعدادی از فرماندهان سپاه و
ارتش، نشان درجه دو فتح[۵۸] و در مراسم دیگری در سالروز آزادسازی خرمشهر، به همراه
جمعی دیگر از فرماندهان و مسؤولان پشتیبانی جنگ، نشان درجه یک نصر را از آیت‌الله
خامنه‌ای فرمانده کل قوا، دریافت کرد.[۵۹] عضویت و ریاست شورای سرپرستی سازمان صدا
و سیما از سال ۱۳۵۹ تا سال ۱۳۶۲ نیز از دیگر مسئولیت‌های وی در دوران پس از انقلاب
بوده است.[۱۷][۳۶]

پس از جنگ و با آغاز به کار دولت هاشمی رفسنجانی، حسن روحانی گزینه اول وی برای
وزارت اطلاعات بود، اما این دو بر سر مسئله بودجه نتوانستند با هم به توافق برسند و
علی فلاحیان به عنوان وزیر اطلاعات به مجلس معرفی شد.[۶۰] روحانی پس از بازنگری
قانون اساسی جمهوری اسلامی ایران و تشکیل نهاد شورای عالی امنیت ملی، سمت نمایندگی
آیت‌الله خامنه‌ای را در این شورا تا سال ۱۳۹۲ که به عنوان رئیس جمهور انتخاب شد،
در اختیار داشته[۱۶] و به مدت ۱۶ سال (از سال ۱۳۶۸ تا ۱۳۸۴) در دوره‌های ریاست
جمهوری اکبر هاشمی رفسنجانی و سید محمد خاتمی دبیر شورای عالی امنیت ملی بوده
است.[۶۱][۶۲] وی همچنین به مدت ۱۳ سال (از سال ۱۳۶۸ تا ۱۳۷۶ و از ۱۳۷۹ تا ۱۳۸۴)
مشاور امنیت ملی رئیس جمهور وقت بوده است.[۱۷][۳۶]

روحانی از سال ۱۳۷۰ به عضویت مجمع تشخیص مصلحت نظام منصوب[۱۴] و تاکنون در این سمت
فعالیت دارد.[۶۳] وی ریاست کمیسیون سیاسی-امنیتی-دفاعی این مجمع را نیز برعهده
دارد.[۱۷][۳۶]

روحانی در انتخابات میان‌دوره‌ای سومین دوره مجلس خبرگان رهبری در ۲۹ بهمن ۱۳۷۸، از
حوزه انتخابیه استان سمنان به نمایندگی مجلس خبرگان رهبری انتخاب شد. در سال ۱۳۸۵
نیز به عنوان نماینده استان تهران به عضویت دورهٔ چهارم این مجلس برگزیده شد.[۱۳]
سمت‌های وی در مجلس خبرگان، ریاست کمیسیون سیاسی-اجتماعی این مجلس (از ۱۳۸۰ تا ۱۳۸۵
و از ۱۳۹۲ تاکنون)[۶۴] و عضویت هیئت رئیسه و ریاست دفتر دبیرخانه این مجلس در تهران
(از ۱۳۸۵ تا ۱۳۸۷) بوده است.[۱۷][۳۶]

حسن روحانی در ۲۲ آبان ۱۳۶۸ به عنوان نماینده رهبری در شورای عالی امنیت ملی منصوب
شد.[۶۵] او از سال ۱۳۶۸ به مدت ۱۶ سال مسئولیت دبیرخانه شورای عالی امنیت ملی را بر
عهده داشت؛ سمتی که در دولت هاشمی به او رسید و در دولت خاتمی نیز ادامه
یافت.[۶۱][۶۲] از جمله رخدادهای دوره تصدی وی، وقایع کوی دانشگاه تهران در سال ۱۳۷۸
بود، که او اعلام کرد تظاهرکنندگانی که به اموال عمومی خسارت زده‌اند باید به عنوان
دشمنان حکومت محاکمه شوند -جرمی که می‌تواند مجازات مرگ در پی داشته باشد.[۶۶]

سخنرانی حسن روحانی در راه‌پیمایی ترتیب داده شده در ۲۳ تیر ۱۳۷۸ و پس از حمله به
کوی دانشگاه تهران در ۱۸ تیر به دست شورای هماهنگی تبلیغات اسلامی، یکی از مهمترین
فرازهای حیات سیاسی اوست.[۶۷] روحانی در سخنان طولانی خود، حمله به کوی دانشگاه
تهران را غیرقانونی و خلاف اصول اخلاقی و دینی دانست و با اشاره به مسئولیت شورای
عالی امنیت ملی در ریشه‌یابی این حادثه، قول بررسی و شناسایی و سپردن عوامل آن به
دست عدالت را داد. او در بخشی دیگر از سخنانش گفت: «من در همین‌جا لازم می‌دانم از
دانشجویان عزیز بیدار، هوشیار و قهرمان تشکر و قدردانی کنم که با هوشیاری و با دید
نافذشان تا متوجه شدند که این عناصر مفسد و معاند در کنار آنها قرار گرفته‌اند،
بلافاصله اعلام بیزاری و برائت کردند و خودشان را کنار کشیدند. این نشان هوشیاری و
بیداری دانشجویان انقلابی و مسلمان و قهرمان ما است. افرادی که اتوبوس و اموال
عمومی را آتش می‌زنند، آنها که ماشین بیت‌المال را آتش می‌زنند و حتی اتومبیل شخصی
افراد را از بین می‌برند… بی‌تردید این افراد دشمن مردم ایران و ارزش‌های این مرز و
بوم هستند، این اوباش حتی به مساجد هم تعرض کردند. ادامه این وضع برای نظام ما کشور
ما و ملت ما قابل تحمل نخواهد بود. دیروز نسبت به این عناصر دستور قاطع داده شد،
دیروز غروب دستور قاطع صادر شد تا هر گونه حرکت این عناصر فرصت‌طلب، هر کجا که باشد
با شدت و با قاطعیت برخورد شود و سرکوب شوند. مردم ما شاهد خواهند بود که از امروز
نیروی انتظامی، نیروی قهرمان بسیج حاضر در صحنه، با این عناصر فرصت‌طلب و آشوبگر –
اگر جرات ادامه حرکت مذبوحانه داشته باشند- چه خواهند کرد… آن عاملی که امروز ملت
ما را متحد کرده است و پیوند ناگسستنی در ملت ما ایجاد کرده است، اسلام و [اسلامیت
نظام] است و مظهر این اسلامیت، رهبری و مقام ولایت است… مسئله ولایت مظهر اقتدار
ملی ما است….»[۶۷][۶۸][۶۹]

سرلشکر رحیم‌صفوی بعدها در این باره گفت که در آن زمان پس از پیش‌آمدن یک درگیری
لفظی، روحانی به نفع سپاه رأی داده است و گفته است: «سپاه باید بیاید؛ برای دفع
فتنه تهران»[۷۰]

روحانی در سال ۱۳۹۲، در گفتگویی با روزنامهٔ شرق دربارهٔ وقایع ۱۸ تیر اعلام کرد که
تلاش آن‌ها این بوده که بین دانشجویان و انتقادات دانشجویی با آشوب‌گران و اقدامات
تخریبی تفکیک قائل شوند و هدف جمع‌شدن سریع ناامنی در تهران بوده است. به گفته
روحانی «آشوب خیابانی» به صورت امنیتی حل نشد و «کاری که ما در ۱۸ تیر کردیم این
بود که وقتی دیدیم مسئله به آشوب خیابانی تبدیل شد و دیگر بحث دانشجو و دانشگاه
نیست، از خود مردم خواستیم بیایند و اعلام نظر کنند و ماجرا با حضور مردم در ۲۳ تیر
تمام شد.» او اقدامات شورا در این وقایع را درست و خردورزانه دانست.[۷۱]

دوران تصدی روحانی در پرونده هسته‌ای از ۱۳۸۲/۷/۱۴ تا ۱۳۸۴/۵/۲۴ (۶۷۸ روز) بود. این
دوران پس از طرح موضوع هسته‌ای ایران در سطح بین‌المللی و صدور قطعنامه شدیداللحن
آژانس بین‌المللی انرژی اتمی آغاز گردید. شورای حکام آژانس، نخست در خرداد ۱۳۸۲ طی
یک بیانیه و سپس در شهریور همان سال طی قطعنامه‌ای به پرونده هسته‌ای ایران پرداخته
و تلاش کرد تا تعهدات سختی را بر دوش ایران قرار دهد. در این هنگام که مقارن با
پیروزی آمریکا در عراق و تشدید فضای جنگ در منطقه بود، جامعه جهانی دچار بحران و
تنش بی‌سابقه‌ای بود و نسبت به روند پیشرفت‌های هسته‌ای ایران نیز حساسیت خاصی به
وجود آمده بود.[۱۵]:۱۲۰–۱۲۶

با افزایش تنش‌ها و با توجه به ناسازگاری‌های موجود میان وزارت امور خارجه و سازمان
انرژی اتمی، با پیشنهاد کمال خرازی وزیر امور خارجه و موافقت رئیس جمهور و همچنین
سایر اعضای جلسه سران نظام، تصمیم گرفته می‌شود تا با تشکیل یک هسته قوی کارآمد
سیاسی-فنی-حقوقی، مسئولیت مذاکرات برعهده حسن روحانی گذاشته شود تا با اختیارات
ویژه، برنامه جامعی برای ادامه کار تهیه کند و هماهنگی لازم بین ارگان‌های ذی‌ربط
را برقرار نماید. بدین ترتیب با حکم سید محمد خاتمی و تأیید سید علی خامنه‌ای، حسن
روحانی در تاریخ ۱۳۸۲/۷/۱۴ مسئول پرونده هسته‌ای می‌شود[۱۵]:۱۳۸–۱۴۰ و از آن تاریخ،
این پرونده بطور کامل به دبیرخانه شورای عالی امنیت ملی محول می‌گردد. متعاقباً
مذاکرات ایران با سه کشور اروپایی از تهران (سعدآباد) شروع و در ماه‌های بعد در
بروکسل، ژنو و پاریس ادامه می‌یابد.

روحانی و تیم او که متشکل از دیپلمات‌هایی بودند که ولایتی و خرازی آنان را به
عنوان بهترین‌های وزارت امور خارجه معرفی کرده بودند،[۱۵]:۱۴۱٬۱۰۹ به دلیل شرایط
سیاسی-امنیتی و تبلیغاتی که علیه ایران بود، تاکتیک خود را بر گفتگو و اعتمادسازی
استوار کردند. بدین صورت که در گام اول از گسترده‌شدن اتهامات و مجموعه مسائلی که
علیه ایران مطرح می‌شد، ممانعت کردند تا از ارجاع پرونده ایران به شورای امنیت
سازمان ملل جلوگیری شود. از این رو در مسیر اعتمادسازی، در چند مقطع، برخی
فعالیت‌های هسته‌ای ایران بصورت داوطلبانه تعلیق شد.

اگرچه همزمان با اعتمادسازی، تثبیت حقوق ایران، کاستن فشارهای بین‌المللی، ایجاد
شکاف در غربی‌ها و دور شدن از ارجاع پرونده به شورای امنیت،[۷۲][۷۳][۷۴] ایران
توانست چرخه سوخت خود را تکمیل کرده و پیشرفت‌های قابل توجهی بکند[۱۵]:۶۶۰–۶۶۷ ولی
بعداً به تصمیمات دوران مسئولیت روحانی انتقادات فراوانی مطرح شد.[۷۵][۷۶][۷۷]

بعد از روی کار آمدن دولت احمدی‌نژاد، حسن روحانی در تاریخ ۱۳۸۴/۵/۲۴ از سمت دبیری
شورای عالی امنیت ملی، بعد از ۱۶ سال کناره‌گیری کرد[۱۵]:۶۰۱٬۵۹۴[۷۸][۷۹] و علی
لاریجانی به عنوان دبیر جدید منصوب شد[۸۰][۸۱] و مسئولیت پرونده هسته‌ای را برعهده
گرفت. او نیز با سیاست‌های دولت جدید کنار نیامد و در تاریخ ۱۳۸۶/۷/۲۸ استعفاء داد
و سعید جلیلی جایگزین وی شد.[۸۲] با انتخاب حسن روحانی به عنوان هفتمین رئیس جمهوری
ایران، این بار مسئولیت مذاکرات هسته‌ای بر دوش محمدجواد ظریف، وزیر امور خارجهٔ
دولت یازدهم و از اعضاء تیم سابق مذاکره کنندهٔ حسن روحانی قرار گرفت.

کتاب امنیت ملی و دیپلماسی هسته‌ای که شرح عملکرد و نیز خاطرات دوران تصدی حسن
روحانی به عنوان مسئول پرونده هسته‌ای ایران و در مقام دبیری شورای عالی امنیت ملی
است، چگونگی تصمیم‌گیری در ساختار سیاسی ایران، نقش نهادهای عالی‌رتبه در پرونده
هسته‌ای و تمام مراحل مذاکرات با اروپایی‌ها را با ذکر مستندات روایت می‌کند. این
خاطرات، جزئیات خواندنی و مهمی را شامل می‌شود که قضاوت دربارهٔ عملکرد این گروه و
تصمیم‌هایی که مقامات و رهبران بلندپایه ایران طی آن گرفته‌اند را ممکن
می‌سازد.[۸۳]

انتشار این کتاب در دورانی که روحانی و تیم وی به «وادادگی در برابر کشورهای غربی»
متهم می‌شوند و درحالیکه شاهد تشدید دامنه تحریم‌ها و مشکلات سیاسی-اقتصادی ناشی از
رویکرد اتمی و تصمیمات جانشینان او هستیم، نوعی پاسخ به تاریخ و حضور در برابر هیئت
منصفه افکار عمومی است.[۸۳]

کتاب امنیت ملی و دیپلماسی هسته‌ای، در دوازده فصل و هفت پیوست در ۱۲۰۹ صفحه نگارش
شده و نخستین کتاب فراگیر در موضوع انرژی هسته‌ای ایران است که تاکنون به چاپ رسیده
و در دسته کتاب‌های تاریخ شفاهی ایران قرار می‌گیرد.

رویکرد مردمی به این کتاب انگیزه‌ای برای چاپ چندباره آن در هنگامه کوتاهی شده و در
زمستان ۱۳۹۱ برای بار پنچم چاپ گردید.[۸۴][۸۵] گزیده‌ای از این کتاب نیز تحت عنوان
«روایت تدبیر و امید» همراه با تصاویری از مذاکرات در ۵۵۲ صفحه، در اسفند ۱۳۹۱
منتشر شده است.

گرچه حسن روحانی به عنوان رئیس شورای سرپرستی سازمان صدا و سیما، رئیس کمیسیون‌های
دفاع و سیاست خارجی مجلس و پس از آن با مقام نایب رئیسی مجلس و دبیری شورای عالی
امنیت ملی، در نقش یک دیپلمات، ظاهر شده و دیدارها و گفتگوهای پرشماری را با سران
کشورهای بیگانه تجربه کرده بود ولی ریاست و حضور او در نشست‌های هسته‌ای بود که
انگیزه‌ای گردید تا به وی عنوان «شیخ دیپلمات» را دادند.

این عنوان برای نخستین بار در آبان ۱۳۸۲ در تیتر صفحه اول روزنامه نوپای شرق نقش
بست[۸۷][۸۸] و بعد از آن بارها در رسانه‌های داخلی و خارجی فارسی‌زبان تکرار شد و
به نظر برای همیشه برای او ماندگار شد. روحانی تنها شیخ عضو تیم مذاکره‌کننده
هسته‌ای ایران تا به امروز بوده است.

حسن روحانی، در روز ۲۲ فروردین ۹۲، با شعار «دولت تدبیر و امید» در میان هوادارانش
رسماً اعلام کاندیداتوری کرد.[۸۹] در این همایش که با حضور جمعی از حامیان و
مسؤولین برگزار شد، یاسر و فاطمه، فرزندان هاشمی رفسنجانی نیز حضور داشتند.

روحانی که پیشتر اعلام کرده بود مستقل می‌آید،[۹۰] در همایش اعلام کاندیداتوری خود
گفت: رئیس جمهوری باید مسئولیت را به عهده بگیرد که ملی باشد نه حزبی.[۹۱] وی تدوین
«منشور حقوق شهروندی» را از جمله اولویت‌های خود در صورت انتخاب برای ریاست جمهوری
عنوان کرد و گفت: دولت من، دولت تدبیر و امید است و گفتمان آن، «نجات اقتصاد، احیای
اخلاق و تعامل با جهان» است.[۹۱][۹۲] در ۳۱ اردیبهشت ۹۲، حسن روحانی به همراه ۷
نامزد دیگر برای انتخابات ریاست جمهوری تأیید صلاحیت شدند.[۹۳]

در ۷ خرداد ۹۲، پس از آنکه حسن روحانی در برنامه زنده تلویزیونی، کلیدی را به عنوان
«کلید تدبیر» به مردم نشان داد، ستاد انتخاباتی وی اعلام کرد که «کلید» نماد ستاد
انتخاباتی اوست.[۹۴]

حسن روحانی در عصر یازدهم خرداد ۱۳۹۲ در حسینیه جماران، در میان خیل هوادارانش که
شعار "درود بر خاتمی، سلام بر روحانی"، "درود بر هاشمی، سلام بر روحانی"، "صلی علی
محمد بوی بهشتی آمد"، "سران در حصر ما آزاد باید گردند"، "موسوی و کروبی آزاد باید
گردند"، "درود بر موسوی، سلام بر روحانی" و "درود بر موسوی، سلام بر کروبی" سر
می‌دادند و پلاکاردهایی با تصویر سید محمد خاتمی، هاشمی رفسنجانی، حسن روحانی،
میرحسین موسوی و مهدی کروبی در دست داشتند، حضور یافت. در جریان سخنرانی، روحانی
ضمن اشاره به غنی سازی اورانیوم و بهره‌برداری اولین سانتریفیوژ در دوران اصلاحات و
بازدید وی و میرحسین موسوی از فعالیت‌های هسته‌ای انجام شده، در سخنانی اظهار داشت
که افتخار مربوط به فناوری هسته‌ای از آن دولت اصلاحات و دولت سازندگی است و عده‌ای
تازه به دوران رسیده بر سفره آماده نشسته‌اند. روحانی در پایان اعلام کرد که "یک
کلمه به صورت مبهم بگویم: امسال یعنی سال ۹۲، سال ۸۸ نخواهد شد، شما را از صندوق
رأی دور نکنند.»[۹۶] پس از سخنرانی و به دنبال برخی شعارها در حمایت از سید محمد
خاتمی و علی‌اکبر هاشمی رفسنجانی، سه تن از اعضای ستاد روحانی از جمله سعید الله
بداشتی، رئیس ستاد جوانان و دانشجویان حامی حسن روحانی دستگیر شدند. کمی بعد ستاد
حسن روحانی و محمدرضا عارف در بیانیه‌هایی جداگانه این عمل نیروی انتظامی را محکوم
کرده و خواهان آزادی جوانان دستگیر شده، گشتند.[۹۷] در اولین مستند تبلیغاتی حسن
روحانی، سید محمد خاتمی پس از چهار سال در رسانه ملی دیده شد.[نیازمند منبع] در این
مستند که بخش‌هایی از آن به حضور هاشمی رفسنجانی، سید محمد خاتمی و حجت‌الاسلام
محمدی گلپایگانی در میتینگ تبلیغاتی حسن روحانی اختصاص داشت، خاتمی و هاشمی
رفسنجانی به حمایت از عملکرد وی در شورای عالی امنیت ملی و در رابطه با مذاکرات
هسته‌ای پرداختند.[۹۸]

در سومین مناظره انتخاباتی ۱۳۹۲، محمدباقر قالیباف، اظهار داشت که روحانی زمانی که
شورای عالی امنیت ملی بوده است، به دانشجویان برای برگزاری یادبود کوی دانشگاه مجوز
نداده است. اما روحانی در جواب گفت: «شما می‌گفتید اجازه دهید دانشجویان بیایند، به
شکل گازانبری برای آنها برنامه دارید و کار را تمام می‌کنید، اما من گفتم راه این
نیست، اگر می‌خواهید این‌ها را به خیابان بیاورید و بعد گازانبری این‌ها را محاصره
کنید و برایشان پرونده درست کنید این کار را نکنید. اگر می‌خواهید مجوز بدهید باید
آزاد بگذارید، نقطه آغاز و مقصد مشخص باشد و تظاهرات بکنند.»، قالیباف نیز در پاسخ
او گفت که این حرف گازانبری که روحانی می‌گوید درست نیست و ادامه داد «من در مقابل
لباس‌شخصی‌ها ایستادم و گفتم کسی خلاف قانون نکند و هزینه‌اش را دادم. حرفم این بود
که آن زمان می‌گفتم به دفتر تحکیم اجازه بدهیم طبق قانون احزاب تجمع کنند»[۹۹] مهدی
امینی زاده، عضو سابق شورای مرکزی دفتر تحکیم وحدت، همان شب طی مصاحبه‌ای، اظهارات
محمدباقر قالیباف دربارهٔ حوادث کوی دانشگاه را تکذیب کرد.[۱۰۰][۱۰۱]

در روز ۱۸ خرداد ۱۳۹۲ میتینگ انتخاباتی حسن روحانی با حضور هزاران نفر در داخل و
اطراف ورزشگاه شهید شیرودی با مجری‌گری رضا رشیدپور برگزار شد. ستاد وی به پوشش
ناکافی این رخداد در صدا و سیما اعتراض کرد.[۱۰۲]

در روز ۱۹ خرداد ۱۳۹۲ یک خبرگزاری و یک وب‌گاه اصولگرا، خبری مبنی بر احتمال بررسی
مجدد صلاحیت روحانی و احتمال رد صلاحیت وی در جلسهٔ بیستم خرداد شورای نگهبان منتشر
کردند که روز بعد عباسعلی کدخدایی سخنگوی شورای نگهبان این خبر را تکذیب کرد. حسن
روحانی در پاسخ به سؤال خبرنگاری که پرسیده بود آیا احتمال رد صلاحیت وی توسط شورای
نگهبان وجود دارد، پاسخی نداد و فقط لبخند زد.[۱۰۳][۱۰۴][۱۰۵][۱۰۶] چند روز بعد
سحام نیوز (وبسایت حزب اعتماد ملی) وابسته به مهدی کروبی، به نقل از یکی از بزرگان
نظام چنین نوشت که ماجرای مربوط به بررسی مجدد صلاحیت روحانی صحت داشته و روز بیستم
خرداد در جلسه شورای نگهبان با محوریت تصویب بودجه، احمد جنتی در رابطه با بررسی
مجدد صلاحیت وی سخن گفته است و با واکنش تعدادی از اعضای شورای نگهبان و تهدید
آن‌ها به ترک جلسه مواجه گردیده و به همین دلیل از ادامه آن منصرف شده و به دستور
وی اخبار مربوط به آن نیز به کلی تکذیب شده است.[۱۰۷]

در نیمه شب ۲۰ خرداد ۱۳۹۲، محمدرضا عارف، دیگر کاندیدای اصلاح طلبان از ادامه
رقابت‌ها انصراف داد و هاشمی رفسنجانی، سید محمد خاتمی، سید حسن خمینی، و علی‌اکبر
ناطق نوری طی صدور اطلاعیه تحت عنوان جبهه اعتدال‌گرایان، از کاندیداتوری حسن
روحانی رسماً حمایت کردند.[۱۰۸] ساعتی بعد دختر آیت‌الله خمینی، زهرا مصطفوی، نیز
که پیش از این در نامه‌ای به سید علی خامنه‌ای تجدید نظر در رد صلاحیت هاشمی
رفسنجانی را درخواست کرده بود، طی بیانیه‌ای از سوی جمعیت زنان جمهوری اسلامی
ایران، رسماً از کاندیداتوری حسن روحانی حمایت کرد.[۱۰۹] به دنبال انصراف عارف از
ادامهٔ کاندیداتوری، روحانی ضمن صدور بیانیه‌ای از وی تشکر کرد. چند ساعت بعد هاشمی
رفسنجانی نیز در جمع جوانان فعال سیاسی اصلاح‌طلب و اصول‌گرا رسماً اظهار داشت که
با احترام نسبت به همهٔ نامزدها به حسن روحانی رأی خواهد داد.[۱۱۰] پس از هاشمی،
محمد شریعتمداری نیز رسماً از کاندیداتوری حسن روحانی حمایت کرده و از محمدرضا عارف
تشکر کرد.[۱۱۱] در شبانگاه سه‌شنبه، بیست و یکم خرداد ۱۳۹۲، مجمع روحانیون مبارز طی
صدور بیانیه‌ای ضمن تشکر از انصراف محمدرضا عارف رسماً از کاندیداتوری حسن روحانی
حمایت کرد.[۱۱۲] جمع کثیری از هنرمندان و فرهنگیان و ۲۵۵ تن از اساتید دانشگاه‌های
کشور نیز طی صدور بیانیه‌هایی جداگانه حمایت خود را از وی اعلام کردند. آیت‌الله
یوسف صانعی، سید هادی خامنه‌ای و مصطفی معین از حامیان بعدی روحانی بوند. در روز
رأی‌گیری پس از آن که محمدرضا عارف رأی خود را در صندوق انداخت، اعلام کرد که به
نفع حسن روحانی از رقابت‌ها کنار کشیده است.[۱۱۳] روحانی روز ۲۴ خرداد ۱۳۹۲ با حضور
در مسجد امام رضا در شهر ری رأی خود را به صندوق انداخت.[۱۱۴]

حسن روحانی بنا بر اطلاعیه وزارت کشور که در ۲۵ خرداد ۱۳۹۲ منتشر شد با کسب
۱۸٬۶۱۳٬۳۲۹ رای در یازدهمین انتخابات ریاست جمهوری در ایران (۵۰٫۷۱٪ کل آرا) رسماً
به عنوان هفتمین رئیس جمهور ایران برگزیده شد.[۱۱۵]

حسن روحانی پس از اعلام پیروزی وی در انتخابات، در پیام پیروزی و در اولین اظهارات
رسمی خود ضمن تشکر از مردم و رهبر انقلاب، صراحتاً از حمایت‌های علی اکبر هاشمی
رفسنجانی و سید محمد خاتمی تشکر کرد و گفت: «بی‌شک نقش امیدآفرین آیت‌الله هاشمی
رفسنجانی و حجت‌الاسلام والمسلمین سید محمد خاتمی که از چهره‌های درخشان نظام در
این خیزش خروش بودند شایسته قدرشناسی است.»[۱۱۶]

دیدگاه‌های حسن روحانی در خصوص سیاست داخلی؛ تأکید بر فراجناحی بودن و شایسته‌سالار
محوری کابینه، عدم تعهد دولت به احزاب و جناح‌های مختلف و وام‌دار نبودن به آنها،
تثبیت جامعه به سمت رسانه‌های داخلی و خوش‌آمدگویی به تکثر و تنوع دیدگاه‌ها و دوری
گزیدن از هر گونه خودسری؛ افراط و تفریط می‌باشد.[۱۱۷] وی همچنین وعده داده است تا
انجمن صنفی روزنامه‌نگاران را فعال نماید.[۱۱۸]

روحانی تحصن نمایندگان مجلس ششم را «نشانگر نهاد جدید دمکراتیک ایران و اعتراض یک
نهاد به عملکرد یک نهاد دیگر» دانست و گفت این بحث‌ها ثابت می‌کند ایران کشور
آزادی‌ست.[۱۱۹]

او در مصاحبه با روزنامه شرق، حوادث پس از انتخابات ۸۸، را تا روز جمعه ۲۹ خرداد ۸۸
و بعد از آن متفاوت دانست و گفت اعتراضات پس از آن روز می‌بایست به شیوه دیگری طرح
می‌شد و همه مسائل به قانون سپرده می‌شد. اصولگرایان با اشاره به سخنرانی او در ۲۳
تیر ۷۸ او را به سکوت متهم می‌کردند.[۱۲۰]

روحانی تا کنون هیچ گونه موضع رسمی در قبال اعتراضات به نتایج انتخابات ریاست
جمهوری ایران در سال ۸۸ وقوع تقلب در انتخابات و اقدام میرحسین موسوی و مهدی کروبی
در حمایت از معترضان اتخاذ نکرده است و از همین روی از سوی اصولگرایان افراطی «ساکت
فتنه» لقب گرفته است.[۱۲۱][۱۲۲][پیوند مرده] روحانی تظاهرات عاشورای سال ۱۳۸۸ را از
سوی اندکی «فریب خورده» دانست که «به امام حسین هتاکی کردند، آنهایی که به اموال
عمومی تعرض کردند و آنهایی که قانون را زیرپا گذاشتند»[۱۲۳] و در مورد تظاهرات ۹ دی
آن سال گفت «به اعتقاد من پاسخ مردم در تجمع روز چهارشنبه ۹ دی ماه، یک پاسخ قاطع و
محکمی بود در برابر هتاکان و در برابر آنهایی که در خارج از کشور با تحلیل‌های غلط
فکر می‌کنند که انقلاب و نظام ما در معرض خطر و در شرف نابودی قرار گرفته
است.»[۱۲۴][۱۲۵] او بعداً در سخنرانی خود در ۹ دی ۱۳۹۵ گفت که «مردم ما به خاندان
رسالت عشق دارند. ببینید در ۹ دی مردم چه کردند. آن‌ها احساس کردند که به امام حسین
(ع) توهین شده است.»[۱۲۶]

روحانی پیش از انتخابات ریاست جمهوری در سخنرانی خود در دانشکده ادبیات و علوم
انسانی دانشگاه تهران گفت: «ما باید در این انتخابات کاری کنیم که مردم به صندوق
رای اطمینان پیدا کنند. هیچ خیانتی در کشور بالاتر از خیانت به صندوق ملی نیست باید
تردیدها را برطرف کنیم… چرا لیست کنار صندوق‌ها محرمانه تلقی می‌شود؟ مردم باید از
آرای خود آگاه شوند و بعد باید بلافاصله در سایت وزارت کشور منعکس شود. همزمان با
وزارت کشور افکار عمومی هم باید بتوانند آرا را جمع بزنند… باید کاری کنیم که
انتصابات به انتخابات تبدیل شوند… حضور مردم یک اعتراض طبیعی بود، اما ادامه آن را
نمی‌پسندیدم چرا که ادامه آن نمی‌توانست مسئله را حل کند، پیشنهاد من این بود که ۲۰
درصد صندوق‌ها را به صورت تصادفی بشماریم و اگر اختلافات بسیار بود همه صندوق‌ها
بازشماری شود. اما این پیشنهاد عملی نشد، بنابراین به نظر من ادامه تظاهرات خیابانی
نیز ثمری نداشت.» وی در ادامه گفت: «فتنه از سال قبل از سال ۸۸ بود، ای کاش وقتی
حرکت خلاق قانون در صدا و سیما انجام گرفت، مسئولین اقدام می‌کردند.» او همچنین ضمن
اشاره به تلاش خود در شورای عالی امنیت ملی برای رفع حصر آیت‌الله حسینعلی منتظری
به دانشجویان وعده داد که تمام تلاش خود را برای آزادی زندانیان سیاسی و کسانی که
بدون محاکمه در حبس و حصر قرار گرفته‌اند، انجام دهد.[۱۲۷]

حسن روحانی معتقد است دانشجویان باید بار فقدان احزاب فعال را بکشند و همچنین
دانشگاه‌ها بهتر است به شکلی فعال عمل کنند. وی در اواخر سال ۱۳۹۱ از شکسته شدن
فضای کنونی دانشگاه‌ها و فعال‌تر شدن در حوزه سیاسی و همچنین افراطی‌گرایی برخی
جریانات دانشجویی انتقاد کرده بود. وی معتقد است که همواره جریان‌های افراطی در
دانشگاه‌ها وجود داشته است و گاهی احساسات بر عقل و تدبیر پیروز می‌شده است و
مشکلات را عملاً دو چندان می‌کرده است. وی می‌گوید بایستی شرایطی را فراهم کنیم تا
قانون‌گرایی در جامعه حکمفرما شود. این کار نیز با تدبیر و مدیریت میسر است. حالا
شرایط ایران عادی نیست، بلکه شرایط فوق‌العاده است؛ و لذا بهتر است، جدا از
اندیشه‌های صرف اصلاح‌طلبانه و یا اصولگرایانه، بیشتر به فکر زدودن مشکلات ملت
باشیم.[۱۲۸]

حسن روحانی دربارهٔ تعامل قوه مجریه با دو قوه دیگر می‌گوید «تعامل و رابطه رئیس
مجریه با دو قوه قضاییه و مقننه چارچوبش همانی می‌باشد که قانون اساسی ما وضع کرده
است و همان است که مطلوب مردم است. این تعامل رابطه‌ای است که منافع مردم را تأمین
می‌کند هنگامی که تعامل بین قوا به گونه‌ای باشد که مردم احساس بکنند منافع آنها
کمتر مد نظر است خدایی نکرده با یک مسایلی شخصی یا بخشی مطرح می‌شود این همانجایی
است که مردم را نگران می‌کند.»[۱۲۹]

حسن روحانی می‌گوید خواسته دولت این است که رسانه‌ها یک طرفه عمل نکنند و از آنجا
که احزاب ما به آن صورت فعالیت ندارند، قسمتی از فعالیت احزاب بر عهده رسانه‌ها
می‌باشد. در این میان این رسانه‌ها هستند که با کار خود ناظر پی در پی بر حکومت و
به خصوص دولت هستند. وی بر این باور است نقد دلسوزانه رسانه‌ها می‌تواند به نظام و
دولت یاری برساند. وی وعده داده است که ارتباط خوبی مابین رسانه‌ها و دولت در دولت
تدبیر و امید برقرار خواهد شد و ارتباط دولت با رسانه‌ها دو طرفه خواهد بود.[۱۳۱]

در ۲۸ مرداد ۱۳۹۴ و در آستانه انتخابات مجلس شورای اسلامی، حسن روحانی، رئیس جمهوری
در نشست مشترک هیئت دولت و استانداران سراسر کشور، با بیان این که مجلس شورای
اسلامی آینده متعلق به یک حزب و جناح نخواهد بود، گفت: «مگر مجلس اول که در آن زمان
حتی شورای نگهبان وجود نداشت بهترین مجلس تاریخ این کشور نبود؟.. شورای نگهبان
«چشم» است و نمی‌تواند کار «دست» را بکند. این نظر مقام معظم رهبری و گفته قانون
اساسی ماست و مگر می‌شود جناحی بگوید که من یک خم رنگرزی پیدا کرده‌ام که می‌توانم
آنجا را به هر رنگی که بخواهم درآورم؛ اینگونه نیست. ما جایی را در کشور نداریم که
بخواهد افراد صالح و دلسوز را که می‌خواهند با استفاده از تجربیاتشان به کشور خدمت
کنند حالا از هر جناحی که باشند رد صلاحیت کند. تمام گروه‌ها و دسته‌جات سیاسی
قانونی مورد احترام هستند. همه از نظر دولت برابرند و آن جایی که باید بگوید فردی
برای شرکت در انتخابات صالح است یا نه هیئت‌های اجرایی هستند و ما هیئت اجرایی
نداریم که یک جناح را تأیید صلاحیت کند و یک جناح دیگر را تأیید صلاحیت نکند. شورای
محترم نگهبان ناظر است نه مجری. مجری انتخابات دولت است. دولت مسئول برگزاری
انتخابات است و دستگاهی هم پیش‌بینی شده که نظارت کند تا خلاف قانون صورت نگیرد.
شورای نگهبان چشم است و چشم نمی‌تواند کار دست را بکند، نظارت و اجرا نباید مخلوط
شوند باید به قانون اساسی کاملاً توجه کرده و عمل کنیم.»[۱۳۲]

پس از آنکه هیئت نظارت شورای نگهبان در جریان انتخابات مجلس دهم، نود و نه درصد
کاندیدهای اصلاح طلب را در سراسر کشور رد صلاحیت کرد، حسن روحانی، رئیس جمهور ایران
در ۲۷ دی ۱۳۹۴، در نشست خبری پس از اجرایی شدن برجام در پاسخ به سؤال یکی از
خبرنگاران پیرامون واکنش دولت به رد صلاحیت گسترده اصلاح طلبان گفت: «اطلاعات اولیه
خیلی خوشحال‌کننده نبود. در مرحله ثبت نام استقبال خیلی خوب بود. همچنین در مرحله
دوم و در مرحله هیئت‌های اجرایی هم خیلی خوب و امیدوار کننده بود اما در مرحله
نظارت به تعبیر خودشان افراد زیادی احراز صلاحیت نشدند، لذا بسیار امیدواریم شورای
نگهبان دخالت کند و موارد مشکل را حل کند. به عنوان رئیس جمهور از همه اختیاراتم
استفاده می‌کنم، شورای نگهبان نهاد بسیار مهمی است و پاسدار قانون اساسی است.»
روحانی با اشاره به این نکته که ما و شورای نگهبان وظایف مشترکی داریم و هر دو
پاسدار و نگهبان قانون اساسی هستیم تا قانون اساسی در قوانین موضوعه نقض نشود،
اظهار داشت: «امیدوارم شورای نگهبان به گونه‌ای موضوع را حل کند تا انتخابات پرشوری
داشته باشیم و حتی کسانی که به فرمایش رهبر معظم انقلاب با نظام هم مشکل دارند،
حضور یابند.»[۱۳۳] حسن روحانی، همچنین در دومین همایش استانداران و فرمانداران
کشور، ضمن انتقاد شدید از رد صلاحیت‌های گسترده هیئت نظارت شورای نگهبان گفت: «در
قانون اساسی آمده که یهودی‌ها باید نماینده داشته باشند یا چقدر زرتشتی داریم، یا
چقدر آشوری و ارمنی داریم، اگر جناحی در این کشور جمعیتش هفت یا ده میلیون جمعیت
دارد آن‌ها هم باید نماینده داشته باشند، اسم مجلس خانه ملت است نه خانه یک جناح.
همه باید بیایند پای صندوق، اگر کسی با نظام مسئله دارد او هم بیاید، همه باید پای
صندوق بیایند اما زمانی که ما شور و حرارت ایجاد کنیم، اگر یک جناح هست خب نیاز به
انتخابات نیست همان‌ها دوباره تشریف ببرند مجلس. باید هردو جناح باشند.»[۱۳۴]

خلاصه گفتمان سیاست خارجی حسن روحانی؛ آرمان‌خواهی واقع‌گرایانه، قدرت‌جویی
بین‌المللی محاسبه‌گرانه، تعامل با نظم بین‌المللی، موازنه قدرت بر اساس مفهوم
اعتدال، تنش‌زدایی به ویژه با همسایگان و رویکرد هزینه-فایده می‌باشد.[۱۳۶] حسن
روحانی دربارهٔ هدف ورودش به انتخابات ریاست جمهوری گفته بود «ما برای اینکه به
اهداف ملی دست پیدا کنیم و برای اینکه کشور را از تحریم ظالمانه نجات دهیم و برای
اینکه روابطمان را با دنیا براساس تعامل سازنده بنیانگذاری کنیم در این عرصه ورود
کرده‌ایم.»[۱۳۷]

وی دربارهٔ رابطه با آمریکا می‌گوید رابطه ایران با آمریکا مسئله پیچیده و دشواری
است؛ ساده نیست. زخم کهنه‌ای وجود دارد که باید درمان شود. دنبال افزایش تنش
نخواهیم بود. عقل سلیم هم حکم می‌کند دولت و کشور به فکر آینده باشند و ترمیم
گذشته. هرگونه سخن گفتن با آمریکا باید بر مبنای منافع و احترام متقابل و از موضع
برابر باشد.[۱۳۸] روابط امروز ایران با آمریکا در حد دشمنی و تخاصم است، باید سعی
کنیم این حد را با برنامه‌ریزی و تدبیر پایین آوریم و حداقل روابط را از دشمنی به
تنش برسانیم. در وضعیت کنونی قادر نیستیم بگوییم با آمریکا می‌خواهیم تنش‌زدایی
کنیم زیرا امروز بحث تهدید و تخاصم است. در ۸ یا ۱۰ سال پیش می‌شد اما امروز در
مرحله دیگری قرار گرفته‌ایم.[۱۳۹]

پس از پیروزی روحانی در انتخابات ریاست جمهوری، باراک اوباما، رئیس جمهور ایالات
متحده آمریکا با ارسال نامه‌ای پیروزی وی را تبریک گفت و روحانی نیز به نامه اوباما
پاسخ داد. خبر ارسال این نامه و محتوای آن یک ماه پس از آغاز کار دولت یازدهم در ۲۶
شهریور ۱۳۹۲ به وسیله مرضیه افخم، سخنگوی وزارت امور خارجه ایران منتشر گردید.[۱۴۰]

روحانی در سخنرانی در مجمع عمومی سازمان ملل(۲۰۱۳)، دربارهٔ رابطه با آمریکا خاطر
نشان کرد:

«ایران به دنبال تعامل سازنده بر اساس احترام متقابل و منافع مشترک با دیگر
کشورهاست و در این چارچوب در پی افزایش تنش با ایالات متحده آمریکا نیز نیست. من
سخنان امروز پرزیدنت اوباما را با دقت دنبال کردم؛ در صورت عزم سیاسی رهبران آمریکا
و خودداری از دنبال کردن منافع گروه‌های فشار جنگ طلب، می‌توان به چارچوبی برای
مدیریت اختلافات رسید. در این چارچوب موضع برابر، احترام متقابل و اصول مسلم شناخته
شده بین‌المللی باید مبنا باشد؛ البته در این زمینه انتظار ما از واشنگتن شنیدن
صدای واحد است.»[۱۴۱]

روحانی در ۵ مهر ۱۳۹۲، هنگام بازگشت به ایران در فرودگاه جان اف کندی با رئیس جمهور
ایالات متحده آمریکا، پرزیدنت باراک اوباما مکالمه تلفنی کرد.[۱۴۲] این اولین
ارتباط مستقیم سران دو کشور در سطح رئیس جمهور بود.

در ۲ مهر ۱۳۹۳، حسن روحانی با نخست وزیر انگلیس، دیوید کامرون، به عنوان عالی‌ترین
مقام اجرایی انگلستان دیدار کرد.[۱۴۳] این اولین دیدار سران دو کشور در سطح
عالی‌ترین مقام اجرایی بود.[۱۴۳]

سیاست حسن روحانی در مسئله هسته‌ای ایران، تلاش برای خروج پرونده ایران از شورای
امنیت در کنار تکمیل فناوری هسته‌ای در کشور است.[۱۴۴] حسن روحانی می‌گوید هم برای
ایران و هم برای دشمنان و کشورهای غربی تنها روش، گفتگو و مذاکره است. مقصود دولت
بایستی در نهایت این باشد که تحریم‌ها زدوده شود؛ چرا که به سود ملت ما نمی‌باشد.
اینکه در کدام نشست و به چه شکل موضوع لغو تحریم‌ها را مطرح کنیم، یک تاکتیک
مذاکراتی است. باید مقداری راهکارها و لحن و ادبیات‌مان تغییر کند. ضمن اینکه به
نظم جهانی انتقاداتی دارم اما به معنی تقابل با دنیا هم نیست. باید به نوعی با دنیا
در تعامل باشیم که هزینه‌هایمان را کاهش دهیم و خود را به مقاصدی که در سند
چشم‌انداز است نزدیک کنیم. اگر غرب حقیقتاً به دنبال اعتماد نسبت به فعالیت‌های
هسته‌ای ایران است روشی جز مذاکره ندارد و ما هم برای نیل به حقوق‌مان و شکستن
تحریم‌ها و گذر از مسیری که اکنون دشمن برای ما به وجود آورده است مذاکره بهترین
روش است. در جهان سیاست خارجی نیاز است به دنبال یارگیری باشیم. در شورای حکام
آژانس بین‌المللی انرژی اتمی ۳۵ کشور وجود دارد که باید از میان آنها یارگیری کنیم
تا به مقصودمان برسیم. حسن روحانی گفته است بایستی اسلوبی را برگزینیم که ایران را
به هدفش برساند نه راهی که تکبیرآفرین باشد. یکی از مجال‌هایی که برای آمریکایی‌ها
موجود است در صحنه ۱+۵ است. اگر آنها قصد دارند در خصوص پرونده هسته‌ای سخن بگویند
مذاکرات فرصت مناسبی است، اما اینکه آمریکا به جلسات می‌آید و سختگیری و مقاومت
نابجا می‌کند فرصتی است که از دست می‌رود.[۱۴۵] او معتقد است دوره تعلیق غنی سازی
گذشته است ولی باید اعتماد بین‌المللی برای غنی سازی ایران را جلب کرد.[۱۱۹]

حسن روحانی در مورد جنگ داخلی سوریه گفته است: حل معضلات سوریه بر عهده مردم سوریه
است. تصمیم‌گیر نهایی نسبت به عاقبت سوریه؛ ملت سوریه است. البته ما با تروریسم،
جنگ داخلی و دخالت‌های کشورهای دیگر موافق نیستیم. دولت کنونی سوریه باید به عنوان
دولت در نظر همه کشورهای جهان باشد. در انتخابات ۲۰۱۴ نظر ملت سوریه هر چه بود،
حاکم خواهد شد. وی بر لزوم حضور دولت کنونی (بشار اسد) تا انتخابات ۲۰۱۴ تأکید
کرد.[۱۴۶][۱۴۷]

حسن روحانی در گفتگو با خبرنگاران در حاشیه راهپیمایی روز قدس، گفت: «در منطقه ما
در سایه اشغال سرزمین فلسطین و قدس عزیز، زخمی بر بدن دنیای اسلام نشسته و این
یادآور آن است که مردم مسلمان این حق تاریخی خود را فراموش نخواهند کرد و در برابر
ظلم و تجاوز ایستادگی خواهند کرد.» اما دو خبرگزاری ایسنا و تسنیم، به نقل از حسن
روحانی نوشته بودند: «رژیم صهیونیستی زخمی است که سال‌ها بر بدن دنیای اسلام نشسته
است و این زخم باید از بین برود.»[۱۴۸] این خبر، بازخورد فراوانی در بسیاری از
خبرگزاری‌های خارجی داشت، به طوری که بنیامین نتانیاهو پس از انتشار این خبر گفت:
«روحانی زودتر از آنکه ما انتظار داشتیم چهره واقعی خود را نمایان ساخت.» اما بعد
از مشخص شدن تحریف سخنان روحانی توسط خبرگزاری‌ها و اینکه وی جمله‌ای مبنی بر «از
بین بردن اسرائیل» به کار نبرده است، نخست‌وزیر اسرائیل آنچه را که نقل قول اشتباه
برخی خبرگزاری‌های داخلی ایران از سخنان حسن روحانی رئیس جمهوری منتخب خواند، محکوم
کرد.[۱۴۹][۱۵۰] روز بعد، روزنامه کیهان نیز سخنان تحریف شده حسن روحانی را بار دیگر
در صفحه اول خود منتشر ساخت.[۱۵۱]

هنگام غروب روز ۱۳ شهریور ۱۳۹۲ (۴ سپتامبر ۲۰۱۳)(۵۷۷۴ یهودی)، در صفحه توییتر منسوب
به حسن روحانی، فرارسیدن سال نوی عبری، روش هشنه به همه یهودیان به خصوص یهودیان
ایران تبریک گفته شد. در این پیام تبریک آمده بود: «در حالی که خورشید در تهران
غروب می‌کند، برای همه یهودیان به ویژه یهودیان ایرانی، روش هشنه مبارکی را
آرزومندم.» روز پنجشنبه، ۱۴ شهریور (۵ سپتامبر) خبرگزاری فارس به نقل از محمدرضا
صادق، به عنوان مشاور رئیس جمهوری، نوشت که «حسن روحانی حساب توئیتر ندارد.» با این
حال دفتر حسن روحانی از تکذیب انتساب این حساب توئیتری به رئیس جمهوری و این پیام
تبریک به یهودیان خودداری کرد. این پیام تبریک واکنش بسیاری از رسانه‌های اسرائیلی
و آمریکایی را برانگیخت.[۱۵۲] در روز پنجشنبه (۵ سپتامبر) محمدجواد ظریف، وزیر امور
خارجه دولت حسن روحانی نیز در پیامی در صفحه توییتر خود، روش هشنه را به یهودیان
تبریک گفته و ضمن رد نفی هولوکاست از سوی ایران، نوشت: «ایران هرگز هولوکاست را نفی
نکرده است.»[۱۵۳][۱۵۴] این در حالی است که روابط ایران و اسرائیل در طول تاریخ
جمهوری اسلامی در پایین‌ترین سطح ممکن قرار داشته است. کمی بعد، روحانی در مصاحبه
با آسوشیتدپرس اعلام کرد که اکانت شخصی در توئیتر ندارد و اکانت‌های موجود از سوی
دوستانش اداره می‌شوند.[۱۵۵]

حسن روحانی در ۳ مهر ۱۳۹۲ در مصاحبه با کریستین امانپور، خبرنگار شبکه سی ان ان،
ضمن محکوم کردن کشتار یهودیان و غیریهودیان توسط نازی‌ها گفت:

«من قبلاً گفتم که من یک مورخ نیستم و زمانیکه بحث دربارهٔ ابعاد حوادث تاریخی به
وجود می‌آید، مورخان هستند که باید بازتاب از خود نشان دهند اما در کل من می‌توانم
بگویم که هرگونه جرمی که در تاریخ علیه بشریت به وجود آمده است، از جمله جرمی که
نازی‌ها علیه یهودیان و غیریهودیان انجام دادند، تا جایی که به ما مربوط می‌شود،
سزاوار سرزنش و محکومیت است.»[۱۵۶]

جک دورسی رئیس و یکی از بنیانگذاران شبکه اجتماعی توییتر در یکی از توییت‌های خود
در تاریخ ۱۰ مهر ۱۳۹۲، حسن روحانی را خطاب قرار داده و نوشت: "عصر به خیر رئیس
جمهور، آیا شهروندان ایران می‌توانند توییت‌های شما را بخوانند؟"

دیدگاه‌های اقتصادی حسن روحانی رئیس جمهور ایران در بلند مدت توسعه اقتصادی و در
کوتاه مدت افزایش قدرت خرید خانوارها، رشد تولید ملی، افزایش کافی سرمایه‌گذاری،
اجرایی شدن سیاست‌های کلی اصل ۴۴ قانون اساسی و بهتر شدن فضای کسب‌وکار
می‌باشد.[۱۶۱] حسن روحانی معتقد است در کوتاه مدت، بهتر شدن وضع اقتصادی مردم باید
با افزایش قدرت خرید خانوارها و کم شدن فاصله درآمدی دهک‌های بالا و پایین محقق
شود. وی کسب این اهداف را در گرو تولید ثروت ملی و توزیع عادلانه ثروت ملی می‌داند.
حسن روحانی بر این باور است که اگر ثروت ملی تولید نشود، باید فقر توزیع شود. وی
می‌گوید تولید ثروت ملی باعث افزایش درآمد واقعی سرانه می‌گردد و توزیع عادلانه
ثروت ملی با هدف افزایش کمک‌های مستقیم و غیرمستقیم به قشرها کم‌درآمد می‌باشد.
روحانی مقصود اقتصادی دولت تدبیر و امید را در دوره ۱۳۹۲ تا ۱۳۹۶، افزایش درآمد
واقعی خانوارهای ایرانی و افزایش کمک‌های مستقیم و غیرمستقیم به قشرها کم‌درآمد
برشمرده است.[۱۶۲] او گام اول دولت خود را احیای سازمان مدیریت و برنامه خوانده
است. حسن روحانی به توزیع بهینه یارانه‌ها، کنترل نقدینگی و تورم، افزایش رشد
اقتصادی، کاهش واردات اعتقاد دارد.[۱۶۳]

حسن روحانی گفته است با توجه به آثار مخرب تورم در اقتصاد خانوار و در سطح ملی،
مهار تورم با جدیت و با چهار روش در «دولت تدبیر و امید» دنبال خواهد شد.[۱۶۴]

وی اعتقاد دارد که در کنار یارانه نقدی باید یارانه کالایی نیز به دهک‌های پایین
جامعه داده شود، چراکه در دولت تدبیر و امید، هدف این است که در بخش اقتصادی، آرامش
به مردم داده شود و مردم برای کالاهای اساسی خود نگران نباشند. وی با تأکید بر
این‌که صدقه گرفتن افتخار نیست، بلکه صدقه دادن افتخار است، گفت: ما باید به نحوی
حرکت کنیم که وضع مالی مردم خوب شود تا مالیات دهند و در واقع به سمتی برویم که دست
دولت به سمت ملت دراز باشد نه برعکس آن.[۱۶۵]

حسن روحانی می‌گوید «ورزش بسیار مهم است ورزش یک امر حاشیه‌ای نیست ورزش حرفه‌ای و
قهرمانی هم سر جای خودش اهمیت دارد وقتی که در مسابقات بین‌المللی قهرمانان ما حضور
پیدا می‌کنند گاهی اعتماد ملی هم درست می‌کند وقتی می‌بینند ورزشکاران ما با چه
قدرتی با چه روحیه‌ای وارد عمل می‌شوند آثار معنوی هم دارد ورزش آثار اخلاقی و دینی
دارد ورزش حرفه‌ای برای ما امروز یک ضرورت از نظر غرور ملی و کشوری هست و اهمیت
دارد و باید به آن توجه ویژه بشود مخصوصاً در ورزشهایی که جوانهای ما توجه ویژه
نسبت به آن دارند.»[۱۶۶] حسن روحانی بر این باور است ورزش محتاج نگاهی استراتژیک از
سوی دولت است و در عین حال سیاسی کردن آن را هم به هیچ وجه صلاح نمی‌داند. وی
می‌گوید من اساساً ورزش را یکی از موارد تقویت همبستگی جامعه می‌دانم.[۱۶۷]

حسن روحانی بارها در مناظرات و بیانیه‌های خود دربارهٔ موضوع پرداختن به مطالبات
اقلیت‌های قومی و مذهبی اظهار نظر کرد. وی در بیانیه شماره ۳ که اختصاصاً در این
رابطه بود، برنامه‌های خود را در این باره در ۱۰ بند توضیح داد. از جمله موضوعاتی
که به آنها اشاره کرده تدریس زبان مادری ایرانیان (کردی، آذری، عربی و…) بطور رسمی
در سطوح مدارس و دانشگاه‌ها دراجرای کامل اصل ۱۵ قانون اساسی است.[۱۶۸] روحانی
همچنین بر تبعیض وارده بر اقوام و تغییر نگاه امنیتی نسبت به اقوام و فرهنگ‌های
ایرانی نیز تأکید کرد. او همچنین در سفرهای استانی اش نشست‌های اختصاصی با سران
اقوام همچون دیداری اختصاصی با مردم عرب در اهواز داشت. پیش از آن نیز شیوخ عرب
اهواز را در میتینگ انتخاباتی اش به تهران دعوت کرد و با آنها گفتگو کرد.[۱۶۹]
روحانی بر این باور است که اقوام این سرزمین از لحاظ حقوقی و شهروندی با یکدیگر
برابر خواهند بود.[۱۳۷]

روحانی اعتقاد دارد جوانان باید خود را فرزندان جامعه روحانیت و روحانیون بدانند.
وی می‌گوید بایستی توجه داشته باشیم که سر و کار ما با ظاهر و جسم جوانان نیست بلکه
با اندیشه ایشان است و جز با راه سعه صدر و قول سدید راه دیگری موجود نیست.[۱۷۰]
حسن روحانی گفته بود روزی که همه جوان‌های ما شاغل بودند و بیکار نبودند آن روز جشن
می‌گیریم.[۱۲۹] وی برای جوانان راهکارهایی مثل تغییر زیربنایی نگاه به امور جوانان،
به کارگیری و همیاری همه مردم به ویژه جوانان در امور کشوری، پی‌گیری راهکارهای
ارتباط مستقیم جوانان با مسئولان و تشخیص صحیح و دقیق احتیاجات جوانان و به و جود
آوردن پل ارتباطی بین نسل‌ها با توجه به مقتضیات زمان را پیشنهاد داده است.[۱۷۱]

حسن روحانی عضو جامعه روحانیت مبارز متعلق به اصولگرایان و در عین حال رهبر حزب
اعتدال و توسعه و از چهره‌های نزدیک به اصلاح‌طلبان است.[نیازمند منبع]

وی در دوره اصلاحات، محافظه‌کار قلمداد می‌شد اما پس از کناره‌گیری از دبیری شورای
امنیت ملی به سیاستمداری منتقد تبدیل شد و از محمود احمدی‌نژاد انتقادهای شدیدی
کرد.[۱۷۲] او در سال‌های اخیر با اصلاح‌طلبان و چهره‌های اصلاح‌طلب قرابت بیشتری
داشته است.[نیازمند منبع]

او در گفتگوی تلویزیونی در جریان تبلیغات انتخاباتی گفت: «من یک اعتدال‌گرا هستم و
با اصولگرایان و اصلاح‌طلبان معتدل آشنایی دارم و با آنان در ارتباطم و در این ۳۰
سال تفکراتم تغییر نکرده و افراط‌گرا نبودم. من همیشه با اصولگرایان و اصلاح‌طلبان
آشنا و نزدیک بوده و کار کرده‌ام، امروز نیز این مسیر را طی می‌کنم؛ در این سی و
چند سال مسیر و خطم تغییر نکرده و هیچ‌گاه افراط‌گرا نبودم لذا امروز نیز نماینده
کسانی هستم که اعتدال را دوست دارند.»[۱۷۳]

او در سخنرانی خود در میان مدیران صداوسیما پیش از آغاز کار دولتش گفت: «کابینه من
یک کابینه کاملاً فراجناحی خواهد بود و تکیه آن بر شایستگی خواهد بود و از آنجا که
این دولت هیچ تعهدی به هیچ حزب و جناحی نداده است، وامدار هیچ حزب و جناحی هم نیست؛
شایسته‌ترین افراد از هر حزب و جناحی که باشند، البته به شکل اعتدال و میانه‌روی
برای خدمت به مردم برگزیده خواهند شد.»[نیازمند منبع]

او در جریان سخنرانی خود در جلسات رأی اعتماد مجلس گفت: «من با اصلاح‌طلب یا
اصولگرا بودن افراد مشکلی ندارم، اما چیزی که اهمیت دارد این است که در دولت تدبیر
و امید باید بر اساس خط مشی اعتدال عمل کنند.»[نیازمند منبع]

روحانی در انتخابات ریاست جمهوری ۱۳۸۰، انتخابات ریاست جمهوری ۱۳۸۴ و انتخابات
ریاست جمهوری ۱۳۸۸ رهبری حزب اعتدال و توسعه را بر عهده داشت که در این سه انتخابات
به ترتیب از سید محمد خاتمی، اکبر هاشمی رفسنجانی و میرحسین موسوی حمایت کرد.[۱۷۴]

وی در انتخابات ریاست جمهوری ۱۳۹۲ رسماً از سوی اکبر هاشمی رفسنجانی و همچنین سید
محمد خاتمی حمایت شد.[۱۷۵][۱۷۶]

محمدرضا عارف کاندیدای رسمی اصلاح طلبان درانتخابات ریاست جمهوری ۱۳۹۲ به درخواست
سید محمد خاتمی و به نفع حسن روحانی از کاندیداتوری کناره گرفت. پس از این کناره
گیری، روحانی ضمن تشکر از عارف و خاتمی، در نامه‌ای به سید محمد خاتمی نوشت: «باور
دارم که گفتمان «عقلانیت و اعتدال و اصلاحات» می‌تواند مطالبات به حق مردم را دنبال
کند و به حقوق اساسی ملت، کارآمدی دولت، هماهنگی قوا و تعامل مؤثر با رهبری
بزرگوارِ نظام، مدد رساند.»[۱۷۷] او در این نامه از گفتمان مورد نظر خود تحت عنوان
گفتمان «عقلانیت، اعتدال و اصلاحات» یاد کرد.

وی پس از پیروزی در انتخابات ریاست جمهوری ۱۳۹۲ در سخنانی که به صورت زنده در اخبار
ساعت ۲۱ شبکه یک سیمای جمهوری اسلامی ایران پخش می‌شد گفت: «بی‌شک نقش امیدآفرین
آیت‌الله هاشمی رفسنجانی و حجت‌الاسلام والمسلمین سید محمد خاتمی که از چهره‌های
درخشان نظام در این خیزش خروش بودند شایسته قدرشناسی است.»[۱۷۸]

حسن روحانی در جریان انتخابات ریاست جمهوری ۱۳۹۲ (شعارها، برنامه‌ها ، حامی‌ها) و
انتخاب کابینه خود، بسیار به اصلاح طلبان نزدیک شد؛ از همین رو بسیاری چرخش آرام
گرایش سیاسی وی از سوی اصولگرایی به سمت اصلاح‌طلبی را تأیید می‌کنند.

در تاریخ ۱۲ مرداد ۱۳۹۲ حکم ریاست جمهوری حسن روحانی توسط سیدعلی خامنه‌ای رهبر
ایران تنفیذ گردید و پس از آن مراسم تحلیف وی در تاریخ ۱۳ مرداد در مجلس شورای
اسلامی برگزار شد.[۱۸۰][۱۸۱][۱۸۲][۱۸۳] حسن روحانی در انتهای سخنرانی خود در مراسم
تحلیف درخواست بررسی و سابقهٔ کاری اعضای کابینهٔ پیشنهادی دولت تدبیر و امید را به
ریاست مجلس ارائه داد که پس از آن توسط دبیر مجلس متن نامه و فهرست اعضای کابینه
خوانده شد. بعد از جلسات بررسی رأی اعتماد، نمایندگان به ۱۵ وزیر پیشنهادی رأی
اعتماد دادند اما محمدعلی نجفی، وزیر پیشنهادی وزارت آموزش و پرورش، جعفر میلی
منفرد، وزیر پیشنهادی وزارت علوم، تحقیقات و فناوری و مسعود سلطانی فر، وزیر
پیشنهادی وزارت ورزش و جوانان موفق به کسب رأی اعتماد مجلس نشدند. حسن روحانی دو
روز بعد به ترتیب، علی‌اصغر فانی، جعفر توفیقی و رضا صالحی امیری را به عنوان
سرپرست وزارتخانه‌های مذکور منصوب نمود. روحانی طی روزهای بعد به تدریج سایر اعضای
کابینه را نیز مشخص کرد. او در ۲۷ مهر ۱۳۹۲ طی نامه‌ای به علی لاریجانی، رئیس مجلس
شورای اسلامی، برای تصدی وزارت آموزش و پرورش، وزارت علوم تحقیقات و فناوری و وزارت
ورزش و جوانان، به ترتیب علی اصغر فانی، رضا فرجی دانا و رضا صالحی امیری را به
مجلس معرفی نمود، که فانی و فرجی دانا موفق به اخذ رأی اعتماد شدند، اما وزارت ورزش
و جوانان همچنان بی وزیر ماند. در ۱۲ آبان ۱۳۹۲ نصرالله سجادی به عنوان سومین وزیر
پیشنهادی وزارت ورزش و جوانان به مجلس شورای اسلامی معرفی شد.[۱۸۴] اما او نیز موفق
نشد رأی اعتماد نمایندگان را بدست آورد.[۱۸۵] حسن روحانی در عصر ۱۹ آبان ۱۳۹۲،
محمود گودرزی را به عنوان چهارمین وزیر پیشنهادی وزارت ورزش و جوانان دولت یازدهم
به مجلس شورای اسلامی معرفی کرد.[۱۸۶] نهایتاً محمود گودرزی توانست به عنوان وزیر
ورزش و جوانان از مجلس رأی اعتماد بگیرد.[۱۸۷]

با آغاز به کار دولت روحانی، فصل جدیدی در مذاکرات هسته‌ای ایران و پنج بعلاوه یک
گشوده شد. در ۱۴ شهریور ۱۳۹۲ رئیس‌جمهور به عنوان رئیس شورای عالی امنیت ملی، دستور
بازگشت پرونده هسته‌ای ایران به دستگاه دیپلماسی کشور را صادر کردو محمد جواد ظریف،
وزیر امور خارجه، ریاست تیم مذاکره کننده هسته‌ای ایران را بر عهده گرفت.[۱۸۸] چند
ماه پس از آغاز دور جدید مذاکرات هسته‌ای در ۳ آذر ۱۳۹۲ توافق موقت ژنو بر روی
برنامه هسته‌ای ایران منعقد گردید.

مهم‌ترین اتفاقی که در سال ۱۳۹۳، در دولت یازدهم رخ داد، استیضاح وزیر علوم، رضا
فرجی دانا، توسط مجلس آن هم پس از افشای سه هزار بورسیهٔ غیرقانونی در دولت نهم و
دهم بود که در نهایت به برکناری وی منجر گردید.[۱۸۹]

روحانی نیز بلافاصله محمدعلی نجفی را به عنوان سرپرست وزارت علوم، تحقیقات و فناوری
منصوب کرد. در ۳۰ مهرماه ۱۳۹۳، محمود نیلی احمدآبادی طی نامه‌ای توسط روحانی به
عنوان وزیر پیشنهادی علوم، تحقیقات و فناوری به مجلس معرفی گردید[۱۹۰] که او نیز
موفق به کسب رأی اعتماد از مجلس نشد. نهایتاً در ۲۰ آبان ۱۳۹۳ حسن روحانی طی
نامه‌ای به علی لاریجانی، فخرالدین احمدی دانش آشتیانی را برای تصدی وزارت علوم،
تحقیقات و فناوری به مجلس معرقی کرد.[۱۹۱] اما دانش آشتیانی نیز بعنوان چهارمین
وزیر پیشنهادی علوم نتوانست از مجلس رأی اعتماد بگیرد.[۱۹۲] حسن روحانی در ۲۸ آبان
۱۳۹۳ پس از عدم اعتماد مجلس به فخرالدین احمدی دانش آشتیانی در نامه‌ای به رئیس
مجلس شورای اسلامی، محمد فرهادی را به عنوان پنجمین وزیر پیشنهادی علوم معرفی
کرد[۱۹۳] و محمد فرهادی توانست رأی اعتماد مجلس را کسب کرده و وزیر علوم شود.

در ۳ تیر ۱۳۹۴، علی اصغر فانی، وزیر آموزش و پرورش توسط مجلس شورای اسلامی استیضاح
گردید که در نهایت طرح استیضاح وی رأی نیاورد و او بعنوان وزیر آموزش و پرورش ابقاء
گردید.

حسن روحانی در در روز سه شنبه ۶ مهر در نیویورک با دیوید کامرون، نخست وزیر
انگلستان دیدار کرد. این اولین دیدار مقامات عالی‌رتبه کشورهای ایران و انگلیس پس
از بازگشایی سفارت بریتانیا در تهران به شمار می‌رود.[۱۹۴][۱۹۵]

یک سال و چند ماه پس از انعقاد توافق موقت ژنو در ۱۳ فروردین ۱۳۹۴ و پس از چندین
دور مذاکرات فشرده، تفاهم هسته‌ای لوزان دربارهٔ چارچوب برنامه جامع اقدام مشترک
پیرامون برنامه هسته‌ای ایران میان ایران و ۱+۵ منعقد گردید تا متن سند جامع نیز تا
۱۰ تیر ۱۳۹۴ تدوین شود.[۱۹۶] در نهایت پس از چندین دور مذاکرات فشرده تیم ایران و
نمایندگان پنج بعلاوه یک در سه‌شنبه ۲۳ تیر ۱۳۹۴، توافق جامع هسته‌ای وین یا برنامه
جامع اقدام مشترک میان ایران و پنج بعلاوه یک منعقد گردید که به موجب آن در مقابل
محدودیت‌هایی در برنامه هسته‌ای ایران، تحریم‌های شورای امنیت و اتحادیه اروپا علیه
ایران لغو می‌گردید.[۱۹۷] بسیاری معتقدند توافق‌های بزرگ صورت گرفته میان ایران و
پنج بعلاوه یک، فصل جدیدی را در روابط ایران و غرب بخصوص ایالات متحده آمریکا خواهد
گشود. پس از این توافق بود که قطعنامه ۲۲۳۱ شورای امنیت، در تأیید آن در شورای
امنیت سازمان ملل متحد تصویب شد.

در روز عید قربان، مقارن با ۲ مهر ۱۳۹۴ (۲۴ سپتامبر ۲۰۱۵)، به‌دلیل تنگی نفس بر اثر
فشار زیاد و ازدحام جمعیت و نرسیدن آب به زائرین مخصوصاً آن‌هایی که بیهوش شده
بودند و دیر رسیدن امدادگران، در مراسم رمی جمرات در «خیابان ۲۰۴» نزدیک تقاطع با
«خیابان ۲۲۳»، در منطقهٔ منا در شهر مکه بیش از ۴۱۰۰ نفر از جمله ۴۶۴ ایرانی جان
خود را از دست دادند. در پی این حادثه، ۳ روز عزای عمومی توسط سید علی خامنه‌ای،
رهبر ایران در ایران اعلام شد.[۱۹۸][۱۹۹] حسن روحانی، رئیس جمهوری که همزمان برای
شرکت در هفتادمین اجلاس مجمع عمومی سازمان ملل متحد، عازم نیویورک شده بود، اسحاق
جهانگیری، معاون اول رئیس جمهور را مسئول پیگیری این حادثه و بازگشت پیکر کشته
شدگان ایرانی نمود و سفر خود را نیمه کاره رها کرده و به تهران بازگشت.

در ۱۴ مهر ۱۳۹۴، عباس آخوندی، وزیر راه و شهرسازی نیز استیضاح گردید که استیضاح وی
نیز رأی نیاورده و او بعنوان وزیر راه و شهرسازی ابقا شد.

در ۵ بهمن ۱۳۹۴، حسن روحانی، رئیس جمهوری ایران به دعوت سرجیو ماتارلا، رئیس جمهور
ایتالیا و فرانسوا اولاند، رئیس جمهور فرانسه، به منظور سفری چند روزه به اروپا،
وارد رم شد و مورد استقبال رئیس جمهور ایتالیا قرار گرفت.[۲۰۰] سفر روحانی به
ایتالیا، اولین سفر رئیس جمهوری ایران به یک کشور عضو اتحادیه اروپا پس از یازده
سال (دولت دوم سید محمد خاتمی به شمار می‌آمد.[۲۰۱] در این سفر ضمن دیدار و
گفتگوهای چندجانبه میان رئیس جمهور ایران با رئیس جمهور و نخست وزیر ایتالیا، چندین
سند همکاری امضا شده و مراسم ضیافت رسمی نهار در محل کاخ موزه شهرداری رم برگزار
گردید. حسن روحانی همچنین، ضمن این سفر با پاپ فرانسیس یکم، رهبر کاتولیکهای جهان
در واتیکان دیدار و گفتگو کرد[۲۰۲] و از پاپ درخواست نمود تا برای وی دعا
نماید.[۲۰۳] این اولین دیدار رئیس جمهور ایران با رهبر کاتولیکهای جهان پس از
شانزده سال، (دولت اول سید محمد خاتمی) بود.[۲۰۴] رئیس جمهور ایران سپس در ۷ بهمن
۱۳۹۴، عازم پاریس گردید و مورد استقبال فرانسوا اولاند، رئیس جمهور فرانسه قرار
گرفت[۲۰۵] و همچنین با رؤسای شرکت نفت و گاز فرانسه، توتال و شرکت هواپیماسازی
اروپایی، ایرباس، دیدار نموده و قراردادهایی بین ایران و شرکتهای مذکور در جهت
تبادل نفت و گاز و خرید هواپیما منعقد گردید.[۲۰۶]

در ۳۰ آذر ۱۳۹۴ و همزمان با ایام ثبت نام نامزدهای پنجمین دورهٔ انتخابات مجلس
خبرگان رهبری و دهمین دورهٔ انتخابات مجلس شورای اسلامی، حسن روحانی، رئیس جمهور و
عضو فعلی مجلس خبرگان رهبری با حضور در وزارت کشور، برای نامزدی در انتخابات مجلس
خبرگان ثبت نام کرد[۲۰۷] و صلاحیت وی توسط شورای نگهبان، احراز گردید.[۲۰۸] روحانی
در این دوره از انتخابات خبرگان در هر سه لیست مطرح یعنی، فهرست خبرگان مردم به
سرلیستی هاشمی رفسنجانی، فهرست جامعه روحانیت مبارز به سرلیستی محمدعلی موحدی
کرمانی و فهرست جامعه مدرسین حوزه علمیه قم به سرلیستی محمد یزدی، قرار گرفت و خود
نیز سرلیست فهرست یاران اعتدال شد که جز در یک مورد مطابق لیست خبرگان مردم بود.
همچنین روحانی در ائتلاف فراگیر اصلاح‌طلبان: گام دوم که حامی دولت بودند به همراه
اکبر هاشمی رفسنجانی به عنوان سر لیست حضور داشت.[۲۰۹][۲۱۰][۲۱۱] در این دوره از
انتخابات خبرگان رهبری، حسن روحانی با کسب ۲٬۲۳۸٬۱۶۶ رای و در جایگاه سوم پس از
اکبر هاشمی رفسنجانی و محمد امامی کاشانی وارد مجلس خبرگان پنجم شد. آرای او در
استان تهران در این انتخابات نزدیک به آرای وی در انتخابات ریاست جمهوری یازدهم در
استان تهران (۲٬۳۸۵٬۸۹۰ رای) بود. در این انتخابات احمد جنتی شانزدهم شد و محمد
یزدی، رئیس مجلس خبرگان و محمدتقی مصباح یزدی نتوانستند رای مردم را برای ورود به
خبرگان پنجم بدست آورند.[۲۱۲]

با آغاز ثبت نام‌ها برای دهمین دوره انتخابات مجلس شورای اسلامی تعداد زیادی از
چهره‌های اصلاح طلب و اعتدالگرا که حامیان حسن روحانی محسوب می‌شدند، در انتخابات
ثبت نام نمودند. اما پس از اعلام نتیجه بررسی صلاحیتها از سوی شورای نگهبان، مشخص
گردید که اکثریت مطلق آنها رد صلاحیت شده‌اند. بدنبال آن حسن روحانی، در ۱ بهمن
۱۳۹۴ در دومین همایش استانداران و فرمانداران کشور، ضمن انتقاد شدید از رد
صلاحیتهای گسترده هیئت نظارت شورای نگهبان گفت: «در قانون اساسی آمده که یهودی‌ها
باید نماینده داشته باشند یا چقدر زرتشتی داریم، یا چقدر آشوری و ارمنی داریم، اگر
جناحی در این کشور جمعیتش هفت یا ده میلیون جمعیت دارد آنها هم باید نماینده داشته
باشند، اسم مجلس خانه ملت است نه خانه یک جناح. همه باید بیایند پای صندوق، اگر کسی
با نظام مسئله دارد او هم بیاید، همه باید پای صندوق بیایند اما زمانی که ما شور و
حرارت ایجاد کنیم، اگر یک جناح هست خب نیاز به انتخابات نیست همان‌ها دوباره تشریف
ببرند مجلس. باید هردو جناح باشند.»[۱۳۴] تلاش بسیاری از سوی دولت برای تأیید مجدد
صلاحیت چهره‌های مذکور صورت گرفت و در مرحله بازنگری صلاحیتها، تعدادی از چهره‌های
غیرسرشناس آنان به عرصه رقابت بازگشتند. پیش از اعلام نتایج بررسی صلاحیتها،
زمزمه‌های ارایه لیست جداگانه از سوی اصلاح طلبان و اعتدالگرایان حامی دولت به گوش
می‌رسید، اما پس از آنکه بسیاری از چهره‌های هر دو جناح سیاسی رد صلاحیت شدند،
رهبران دو جناح با هم به توافق رسیده و ائتلافی تحت عنوان ائتلاف فراگیر
اصلاح‌طلبان: گام دوم، شکل دادند که بعداً از سوی سید محمد خاتمی، لیست امید لقب
گرفت.[۲۱۳][۲۱۴] در نهایت پس از برگزاری انتخابات دهمین دوره مجلس شورای اسلامی و
اعلام نتایج مشخص گردید که لیست ائتلاف فراگیر اصلاح‌طلبان: گام دوم تمام سی کرسی
مجلس را در تهران تصاحب نموده و در سرتاسر کشور نیز ۱۲۴ کرسی مجلس را در دور اول و
دوم انتخابات مجلس بدست آورده و اکثریت نسبی مجلس دهم را در اختیار گرفته
است.[۲۱۲][۲۱۵][۲۱۶][۲۱۷][۲۱۸][۲۱۹][۲۲۰][۲۲۱]

در ۲۸ مهر ۱۳۹۵ و پس از مدتی گمانه زنی دربارهٔ استعفای سه تن از وزیران دولت
یازدهم که به عملکرد آنها انتقادات زیادی وارد بود، خبر استعفای رسمی علی اصغر
فانی، وزیر آموزش و پرورش، علی جنتی، وزیر فرهنگ و ارشاد اسلامی و محمود گودرزی،
وزیر ورزش و جوانان منتشر گردید. حسن روحانی، رئیس جمهور نیز طی سه حکم سید عباس
صالحی، را به عنوان سرپرست وزارت فرهنگ و ارشاد اسلامی، سید محمد بطحایی را به
عنوان سرپرست وزارت آموزش و پرورش و نصرالله سجادی را به عنوان سرپرست وزارت ورزش و
جوانان منصوب کرد.[۲۲۲]

در ۲ آبان ۱۳۹۵، حسن روحانی طی نامه‌ای به علی لاریجانی، رئیس مجلس شورای اسلامی،
رضا صالحی امیری را به عنوان وزیر پیشنهادی فرهنگ و ارشاد اسلامی، فخرالدین احمدی
دانش آشتیانی را به عنوان وزیر پیشنهادی آموزش و پرورش و مسعود سلطانی فر را به
عنوان وزیر پیشنهادی ورزش و جوانان به مجلس شورای اسلامی معرفی نمود.[۲۲۳] هرسه
وزیر پیشنهادی پیش از این نیز برای کسب رای اعتماد به مجلس نهم معرفی شده بودند که
موفق به کسب رای اعتماد از آن مجلس نگردیدند. هر سه وزیر پیشنهادی جدید حسن روحانی
از مجلس دهم رای اعتماد گرفتند.

رسوایی فیش‌های حقوقی مدیران دولتی و پزشکان که به فیش‌گیت نیز شهرت یافت، به
انتشار سلسله‌ای از فیش‌های حقوقی برخی مدیران دولتی ایران و نیز وزارت بهداشت در
زمان ریاست جمهوری حسن روحانی و پیش از آن اشاره دارد. در کنار جنجال حقوق‌های
نجومی و افشاگری‌هایی که علیه مدیران دولتی انجام شد، شماری از چهره‌های مجلس نظیر
احمد توکلی و پزشکیان از دریافتی‌های بالای پزشکان و مدیران وزارت بهداشت انتقاد
کرده‌اند. آنها می‌گویند درآمد پزشکان در دوره حسن روحانی بیش از اندازه بالا رفته
است.[نیازمند منبع] بنظر می‌رسد این اظهارات قابل توجه باشد چون درحالی که به گفته
قائم مقام وزیر بهداشت و معاون درمان این وزارتخانه، سقف دریافتی پزشکان ۸۰ میلیون
تومان در ماه (یک میلیارد تومان در سال) تعیین شده است[۲۲۴] به اظهار سازمان نظام
پزشکی ایران، "در آمریکا متوسط درآمد یک پزشک متخصص رقمی معادل یک میلیارد تومان در
سال است.[۲۲۵]

سید حسن قاضی‌زاده هاشمی وزیر بهداشت و آموزش و پزشکی دولت یازدهم در یادداشتی در
کانال تلگرامی خود، افشاگری در مورد فیش حقوق را «شمشیری دولبه» دانست که از یک طرف
آن روحانی و دولت او زده می‌شود، ولی با طرف دیگر، روحانیت و نظام نشانه قرار
گرفته‌است.[۲۲۶]

در ۱۹ دی ماه ۱۳۹۵، و در جریان اتفاقی غیرمنتظره خبر درگذشت اکبر هاشمی رفسنجانی،
حامی بزرگ حسن روحانی در رسانه‌های داخلی و خارجی منتشر شد. خیلی سریع حسن روحانی و
هیئت دولت در بیمارستان و سپس حسینیه جماران حضور یافتند. برخی درگذشت اکبر هاشمی
رفسنجانی را ضربه بزرگی به حسن روحانی و دولتش می‌دانند.

حسن روحانی در کنار مسئولیت‌های اجرایی، به فعالیت‌های علمی نیز پرداخته است.
روحانی استاد پژوهشی مرکز تحقیقات استراتژیک می‌باشد.[۳۶] وی از سال ۱۳۷۴ تا ۱۳۷۸،
عضو هیئت امنای دانشگاه‌های تهران و منطقه شمال بوده و از سال ۱۳۷۱ تا ۱۳۹۲، ریاست
مرکز تحقیقات استراتژیک را برعهده داشته‌است.[۱۷] از او کتب و مقالاتی به زبان‌های
فارسی، انگلیسی و عربی ترجمه شده‌است.

روحانی مدیرمسئول نشریات «راهبرد»، «فصلنامه بین‌المللی روابط خارجی» و «Iranian
Review of Foreign Affairs» (به زبان انگلیسی) بوده‌است که همگی دارای درجه
علمی-پژوهشی هستند.[نیازمند منبع]

روحانی همچنین عضو هیئت تحریریه فصلنامه علمی-پژوهشی «حکومت اسلامی» است که وابسته
به پژوهشگاه اندیشه سیاسی اسلام دبیرخانه مجلس خبرگان رهبری است.[۲۲۷]



https://fa.wikipedia.org/wiki/%D9%85%D9%87%D8%AF%DB%8C_%D9%85%D9%87%D8%AF%D9%88%DB%8C%E2%80%8C%DA%A9%DB%8C%D8%A7

مهدی مهدوی‌کیا (زاده ۲ مرداد ۱۳۵۶ - شهر ری اصالتاً اهل اراک[۳]کاپیتان پیشین
باشگاه پرسپولیس[۴] و تیم ملی فوتبال ایران و سفیر کنونی قاره آسیا در فوتبال پایه
است.[۵] او در باشگاه‌های بانک ملی، پرسپولیس، بوخوم و هامبورگ، اینتراخت فرانکفورت
آلمان و داماش گیلان بازی کرده‌است. او در سال ۲۰۰۳ از طرف کنفدراسیون فوتبال آسیا
به عنوان بازیکن برتر فوتبال آسیا شناخته شد. هواداران هامبورگ به او لقب موشک
ایرانی داده بودند.[۲]

مهدوی‌کیا در ۱۵ اردیبهشت ۱۳۹۲ و در فینال جام حذفی با چشمانی اشک بار از فوتبال
خداحافظی کرد.

او دو بار در فصل‌های ۲۰۰۳–۲۰۰۲ و ۲۰۰۴–۲۰۰۳ از سوی هواداران هامبورگ به عنوان
بهترین بازیکن این تیم انتخاب شد و یک بار هم از سوی نشریه معتبر کیکر عنوان بهترین
بال راست بوندسلیگا را به دست آورد. از دیگر افتخارات ورزشی مهدوی‌کیا انتخاب در
لیست ۱۱ نفره تیم منتخب قرن هامبورگ در کنار بازیکنان بزرگی مانند فان در فارت
می‌باشد که در جشن ۱۲۵ سالگی هامبورگ از طرف این باشگاه اعلام گشت.[۶]

مهدوی‌کیا در نظرخواهی فدراسیون بین‌المللی آمار و تاریخ فوتبال جهان در ابتدای سال
۲۰۱۰ به عنوان بیست و هفتمین بازیکن محبوب جهان انتخاب شد.[۷]

مهدوی‌کیا همواره در دوران ورزشی خود یکی از بازیکنان مؤثر در تیم ملی فوتبال ایران
بود. وی با حضور در دو جام جهانی ۹۸ و ۲۰۰۶ خود را در سطح بین‌المللی مطرح کرد.[۲]
مهدی پس از بازی با کره جنوبی که در چارچوب مسابقات مقدماتی جام جهانی فوتبال ۲۰۱۰
آفریقای جنوبی در حالی که ایران بازی را یک بر یک تساوی کرد و از صعود به جام جهانی
بازماند از تیم ملی فوتبال ایران خداحافظی کرد.[۸]

وی پس از خداحافظی نامه‌ای را خطاب به مخالفانش که او را وطن‌فروش نامیده بودند
نوشت.[۹]

مهدوی‌کیا در سال ۱۹۹۸ به باشگاه بوخوم پیوست و در سال ۱۹۹۹ به باشگاه هامبورگ رفت
و ۸ سال عضو این تیم بوندس لیگا بود که با تمام شدن قرارداد خود در سال ۲۰۰۷ به تیم
اینتراخت فرانکفورت پیوست،[۱۰] وی در سال ۱۳۸۸ پس از فسخ قرارداد با تیم فرانکفورت
به تیم استیل‌آذین پیوست.[۱۱] مهدوی‌کیا در مجموع ۲۵۰ بار - تا پایان فوریه ۲۰۰۹ -
در بوندس‌لیگا به میدان رفته است و ۲۹ گل به ثمر رسانده است.

مهدوی‌کیا پس از سقوط تیم استیل‌آذین به لیگ آزادگان از این تیم جدا شده و با تیم
داماش گیلان قرارداد امضا کرد.[۱۲]

وی در دی ماه سال ۱۳۹۰، با عقد قراردادی ۶ ماهه به تیم پرسپولیس پیوست[۴] و در
نخستین بازی، که دیداری دوستانه در برابر آرمین قزوین بود، توانست گلزنی کند.
بازگشت او همزمان با بازگشت مصطفی دنیزلی بود. این بازیکن بعد از پایان قرارداد
شش‌ماهه خود با پرسپولیس به گفته محمد رویانیان به مدت یک سال دیگر قرارداد خود را
تمدید کرد.[۱۳]

در نوامبر ۲۰۱۲ سایت فیفا اعلام کرد که مهدوی‌کیا محبوبترین بازیکن جهان در مرحله
مقدماتی شناخته شده است.[۱۴] وی پس از پایان رای‌گیری عنوان محبوب‌ترین بازیکن آسیا
و عنوان دوم محبوبترین بازیکن جهان در سال ۲۰۱۲ را به خود اختصاص داد.[۱۵][۱۶][۱۷]

در ۲۳ اسفند ۱۳۹۱ مهدوی‌کیا به عنوان مرد اخلاق ورزش ایران در سال ۱۳۹۱ برگزیده
شد.[۱۸]

مهدی مهدوی‌کیا سرانجام در ۱۵ اردیبهشت ۱۳۹۲ هنگامی که ۳۶ سال داشت به طور رسمی از
میادین فوتبال خداحافظی کرد. در ابتدا طبق توافق پرسپولیس و سپاهان برای حضور
نمادین مهدوی‌کیا در فینال جام حذفی عنوان شد که قبل از فینال جام حذفی مسابقه‌ای
نمادین انجام خواهد شد. اما این مسابقه نمادین صورت نگرفت و مهدوی کیا در ۵ دقیقه
پایانی بازی وارد زمین شد. در نهایت سپاهان در ضربات پنالتی پیروز شد و مهدی مهدوی
کیا در حالیکه بازیکنان پرسپولیس زمین را ترک کرده بودند به تنهایی در بین تشویق
تماشگران پرسپولیس و سپاهان چهار گوشه زمین را بوسید و ناکام از بلند کردن جام زمین
را ترک کرد.[۱۹] در ادامه مسئولان باشگاه پرسپولیس خواهان دعوت تیم هامبورگ برای
انجام بازی خداحافظی مهدوی کیا شدند ولی با موافقت مهدی مهدوی کیا در نهایت از تیم
پیشکسوتان باشگاه میلان برای انجام یک بازی خیریه دعوت به عمل آمد. تیم پیشکسوتان
پرسپولیس در روز ۷ آذر ۱۳۹۲ میزبان تیم پیشکسوتان میلان با حضور بازیکنانی مانند
پائولو مالدینی، فرانکو بارزی و گتوسو بود، مهدوی کیا در اواخر نیمه اول بجای فرشاد
پیوس به میدان آمد و پیوس پیراهن خود را که شماره ۱۷ داشت به او داد، همچنین محمد
پنجعلی کاپیتان تیم پیشکسوتان پرسپولیس نیز بازوبند کاپیتانی را بر بازوی مهدوی کیا
بست. در نهایت این بازی با نتیجه ۳ بر ۱ به سود پیشکسوتان میلان تمام شد و مهدوی
کیا با دور افتخاری خود در تشویق پرشور تماشاگران در ورزشگاه آزادی، کفش‌های خود را
آویزان کرد و دوران فوتبالی خود را به عنوان بازیکن به سرانجام رساند.

مهدوی‌کیا در خرداد ۱۳۹۲ در بازی خداحافظی میشاییل بالاک (که به صورت غیررسمی
برگزار شد[۲۰][۲۱]) در کنار بزرگان فوتبال جهان به سرمربی‌گری خوزه مورینیو ۸۲
دقیقه بازی کرد.[۲۲]



https://fa.wikipedia.org/wiki/%D8%A7%D8%B3%D8%AA%DB%8C%D9%88%D9%86_%D9%87%D8%A7%D9%88%DA%A9%DB%8C%D9%86%DA%AF

استیون ویلیام هاوکینگ (به انگلیسی: Stephen William Hawking) (زادهٔ ۸ ژانویهٔ
۱۹۴۲) فیزیکدان نظری، کیهان‌شناس و نویسندهٔ بریتانیایی و مدیر تحقیقات مرکز
کیهان‌شناسی نظری در دانشگاه کمبریج است[۷][۸] که کارهای علمی‌اش سابقه‌ای بیش از
چهل سال دارد. کتاب‌ها و همایش‌هایش، او را به یک چهرهٔ محبوب تبدیل کرده‌است. در
حال حاضر، او عضو جامعهٔ سلطنتی هنر و عضو ثابت جامعهٔ اسقفان دانشمند است. او در
سال ۲۰۰۹ موفق به دریافت مدال آزادی ریاست جمهوری آمریکا شد. هاوکینگ به مدت سی سال
یعنی از سال ۱۹۷۹ تا یکم اکتبر ۲۰۰۹، دارنده کرسی ریاضیات لوکاس بوده‌است.[۹] وی به
خاطر فعالیت در زمینهٔ کیهان‌شناسی و جاذبه کوانتوم به ویژه در زمینهٔ سیاه‌چاله،
شناخته شده‌است. کتاب تاریخچه زمان او که با رکوردی ۲۳۷ هفته‌ای به عنوان
پرفروش‌ترین کتاب در بریتانیا باقی‌ماند، باعث شهرتش شد. همچنین، کتاب طرح بزرگ او
که در اواخر سال ۲۰۱۰ به چاپ رسید، جنجال زیادی به پا کرد. این کتاب تنها پس از چند
روز به یکی از پرفروش‌ترین کتاب‌های آمازون تبدیل شد.[۱۰] هاوکینگ مبتلا به بیماری
اسکلروز جانبی آمیوتروفیک بوده و از هر گونه تحرک عاجز است؛ نه می‌تواند بنشیند، نه
برخیزد، و نه راه برود. حتی قادر نیست دست و پایش را تکان بدهد یا بدنش را خم و
راست کند و حتی توانایی سخن گفتن را نیز ندارد.[۱۱] وی با وجود توانایی‌های بسیار
در زمینهٔ کیهان‌شناسی، تاکنون جایزه نوبل را کسب نکرده‌است.[۱۲]

استیون هاوکینگ در ۸ ژانویهٔ ۱۹۴۲[۱۳] در شهر دانشگاهی آکسفورد از فرانک و ایزابل
هاوکینگ زاده شد.[۱۴][۱۵][۱۶] استیون در روزهای جنگ جهانی دوم به دنیا آمد. خانهٔ
والدین وی در هایگیت در شمال لندن واقع بود. فرانک و ایزابل هاوکینگ، برای اطمینان
یافتن از تولد بدون خطر و سالم نخستین فرزندشان تصمیم گرفتند پیش از به دنیا آمدن
او موقتاً به آکسفورد بروند. ایزابل در آکسفورد پسرش را به سلامت به دنیا آورد. این
روز مصادف بود با سالروز مرگ گالیله، که دقیقاً سیصد سال پیش از آن، در ۱۶۴۲ اتفاق
افتاده بود. بنابر تصادفی دیگر، نیوتون حدود همان روزها در همان سال به دنیا آمده
بود.[۱۷] وی از همان زمان به علم ریاضیات علاقه داشت و آرزوی دانشمند شدن را در سر
می‌پروراند، اما در مدرسه یک شاگرد خودسر و به خصوص بدخط شناخته می‌شد. او هرگز خود
را در محدوده کتاب‌های درسی مقید نمی‌کرد، بلکه چون با مطالعات آزاد سطح معلوماتش
از کلاس بالاتر بود همیشه سعی داشت در کتاب‌های درسی اشتباهاتی را یافته و با
معلمان به جروبحث بپردازد. پدر و مادرش از طبقه متوسط بودند و زندگی ساده در
خانه‌ای شلوغ و فرسوده اما مملو از کتاب، عادت به مطالعه را در فرزندانشان تقویت
می‌کرد. فرانک پدر خانواده پزشک متخصص در بیماری‌های مناطق گرمسیری بود و به همین
جهت نیمی از سال را به سفرهای پژوهشی در مناطق آفریقایی می‌گذراند. این غیبت‌های
متوالی برای بچه‌ها چنان عادی شده‌بود که تصور می‌کردند همه پدرها چنین وضعی دارند.
در عین حال غیبت‌های پدر نوعی استقلال عمل و اتکا به نفس در بچه‌ها ایجاد
می‌کرد.[۱۱] در سن هشت سالگی، هاوکینگ و خانواده‌اش به شهر سنت آلبنز، شهری در ۳۲
کیلومتری شماللندن رفتند. استیون در آنجا به بهترین مدرسهٔ محلی رفت و از همان
آغاز، نبوغ خود را نشان داد.[۱۸] استیون به علوم طبیعی علاقه‌مند شد و حتی یک
آزمایشگاه علمی در خانه دایر کرد. استعداد پنهان وی به یک تکان و ضربه نیاز داشت تا
خود را آشکار کند. این اتفاق در شانزده سالگی او افتاد، که در حال آماده شدن برای
امتحانات اِی لِوِل بود. در سال ۱۹۵۸ پدر هاوکینگ به یک سمت تحقیقاتی در هند گمارده
شد و خانواده تصمیم گرفت دست به ماجراجویی بزند و تا هند با اتومبیل خود برود. اما
یک اتفاق نومید کنندهٔ بزرگ رخ نمود، همهٔ اعضای خانواده نمی‌توانستند در این سفر
شرکت کنند و باید استیون را باقی می‌گذاشتند تا امتحان‌های اِی لِوِل خود را بدهد و
نزد خانوادهٔ همفری، که از دوستان نزدیک‌شان بودند، ماند. جاگذاشته شدن هاوکینگ از
سوی خانواده‌اش ممکن است هر تأثیری بر او نهاده باشد، اما باعث شد نفوذ نیروی خرد
وی در زندگی‌اش برانگیخته و تحریک شود. پدرش از وی خواسته بود به مطالعهٔ
زیست‌شناسی بپردازد، تا حرفهٔ او را از حوزهٔ پزشکی تعقیب کند. استیون بیشتر به
ریاضیات گرایش و علاقه داشت، که در این درس از همه بهتر بود؛ اما پدرش ریاضی خواندن
را راه پیمودن به سوی بن‌بست می‌دانست که فقط به تدریس ختم می‌شود. سرانجام آنان به
سازش رسیدند، قرار شد استیون ریاضیات، فیزیک و شیمی را مطالعه کند. وی تمام تلاش و
دقت خود را وقف درس‌هایش برای امتحان اِی لِوِل کرد، یک امتحان اولیه هم برای آزمون
ورودی آکسفورد در پیش داشت که هدف آن شرکت در آزمون واقعی سال بعد بود. در اتفاقی
نامنتظره، استیون از پس امتحان آکسفورد چندان خوب برآمد که یک کمک هزینهٔ تحصیلی به
او عطا شد.[۱۷]

استیون هاوکینگ در هفده سالگی به کالج دانشگاه آکسفورد وارد شد تا در آن جا به
تحصیل علوم طبیعی، با تأکید بر فیزیک بپردازد.[۱۷] او از همان زمان به اخترفیزیک و
کیهان‌شناسی علاقه‌مند شد زیرا در خود کنجکاوی شدیدی می‌یافت که به رمز و راز
ستارگان و آغاز و انجام کیهان پی ببرد. سالهای دهه ۶۰ عصر طلایی کشف فضا، پرتاب
اولین ماهوارهها و سفر فضانوردان به کره ماه بود و بازتاب این وقایع تاریخی در
رسانه‌ها جوانان را مجذوب می‌کرد. به‌علاوه، استیون از کودکی عاشق رمانهای
علمی‌تخیلی بود و مطالعه آن‌ها نیز بر اشتیاق او به کسب معلومات بیشتر در فیزیک،
نجوم و علوم دیگر می‌افزود.[۱۱] بسیاری از دانشجویان سال اول حدود یک سال و نیم از
استیون هفده ساله بزرگ‌تر بودند، و کسانی هم تا سه سال مسن‌تر، و دو سال خدمت
سربازی خود را هم طی کرده‌بودند. وی قسمت عمدهٔ وقت خود را در سال اول در اتاقش
می‌گذرانید. علائق هاوکینگ متوجه دنیای بزرگ‌تر پیرامونش بود، و این حوزه را به دقت
و مشتاقانه مطالعه می‌کرد، حتی تا انجام رصدهای شبانه هم پیش می‌رفت. وی در آستانهٔ
امتحانات نهایی یک شب را تا صبح نخوابید، و در نتیجه پاسخ تعدادی از سؤال‌ها را به
هر ترتیبی که شده، داد. نمره‌های نهایی‌اش در مرز بین اول و دوم قرار گرفت. مطابق
معمول در این مورد، برای مصاحبه فراخوانده شد تا در مورد سرنوشتش تصمیم بگیرند. در
این هنگام اعتماد به نفس ویژهٔ وی برگشته بود. وقتی دربارهٔ برنامه‌هایش از او
پرسیدند، پاسخ داد:

هاوکینگ شاگرد اول شد، و در پاییز سال ۱۹۶۲، در بیست سالگی به ترینیتی هال کمبریج
وارد شد. ورودش به آکسفورد خیلی ناخوشایند بود؛ ورودش به کمبریج بسی بدتر اتفاق
افتاد. در همان ابتدا، پی برد که با همهٔ این‌ها فرد هویل تصمیم گرفته او را به
عنوان دانشجوی خود نپذیرد. دستیار هویل به عنوان استاد راهنمای وی برگزیده شد. به
غرور هاوکینگ ضربهٔ سختی وارد آمد: این بی‌اعتنایی و تحقیر را هرگز فراموش نکرد. در
دورهٔ فوق‌لیسانس کمبریج، هاوکینگ دیگر آن دانشجوی درخشان دورهٔ لیسانس نبود.[۱۷]

در سال آخر تحصیل هاوکینگ در آکسفورد در پاگرد پله‌ها زمین‌خورده و سرش به زمین
اصابت کرده بود. در نتیجه، اندکی حافظه‌اش را از دست داده بود. دوستانش گمان
می‌کردند که این اتفاق ناشی از مستی او بوده‌است اما این تنها باری نبود که او از
پله‌ها افتاده بود و گاهی هم گره زدن بند کفش‌هایش برایش دشوار شده بود. هاوکینگ
دررفتن از پله‌ها مواظب خودش بود، اما آن دشواری بستن بند کفش کماکان باقی بود.
وقتی در پایان نخستین نیمسال تحصیلی یعنی در ژانویه ۱۹۶۳ در آغاز بیست و یک سالگی
در کمبریج به خانه رفت، پدرش تصمیم گرفت او را برای معاینه به بیمارستان ببرد.
نتیجه فراتر از بدترین کابوس‌هایی بود که ممکن بود به سراغ کسی بیاید.[۱۷]
آزمایش‌هایی که روی او انجام گرفت علائم بیماری بسیار نادر و درمان‌ناپذیری به نام
ALS را نشان داد. این بیماری بخشی از نخاع و مغز و سیستم عصبی را مورد حمله قرار
می‌دهد و به تدریج اعصاب حرکتی بدن را از بین می‌برد و با تضعیف ماهیچهها فلج عمومی
ایجاد می‌کند به طوری که به مرور توانایی هر گونه حرکتی از شخص سلب می‌شود. معمولاً
مبتلایان به این بیماری بی‌درمان مدت زیادی زنده نمی‌مانند و این مدت برای استیون
بین دو تا سه سال پیش‌بینی شده‌بود.[۱۱] هاوکینگ به کمبریج بازگشت، به حالت افسردگی
سیاه و هراسناکی فرورفت. چندین ماه به ندرت خانهٔ اجاره‌ای خود را ترک کرد. تمام
چیزی که از این اتاق به بیرون راه می‌یافت، نوایی بود که از صفحه‌های موسیقی واگنر
گسیل و بطری‌های خالی وودکا که بیرون گذاشته می‌شد.[۱۷] نومیدی و اندوه عمیقی
استیون دربرگرفت. ناگهان همه آرزوهای خود را بر باد رفته می‌دید؛ دوره دکترا، رؤیای
دانشمند شدن، کشف رمز و راز کیهان، همگی به صورت کاریکاتورهایی درآمدند که در حال
دورشدن از او بودند. به جای همه آن خیال‌پردازی حالا کاری به جز این از دستش
برنمی‌آمد که در گوشه‌ای بنشیند و دقیقه‌ها را بشمارد تا دو سال بعد با فلج عمومی
بدن زمان مرگش فرا برسد. به اتاقی که در دانشگاه داشت پناه برد و در تنهایی ساعت‌ها
متفکر و بی‌حرکت ماند. خودش بعدها تعریف کرده‌است که آن شب دچار کابوسی شد و در
خواب دید که محکوم به اعدام شده‌است و او را برای اجرای حکم می‌برند و در آن موقعیت
حس کرد که هر لحظه زندگی چقدر برایش ارزشمند است. بعد از بیداری به یاد آورد که در
بیمارستان با یک جوان مبتلا به بیماری سرطان خون هم‌اتاق بوده و او از فرط درد چه
فریادهایی می‌کشید. پس خود را قانع کرد که اگر به بیماری بدون درمان مبتلا است اما
لااقل درد نمی‌کشد. به علاوه طبع لجوج و نقادش که هیچ چیز را به آسانی نمی‌پذیرفت
هشدار داد که از کجا معلوم که پیش بینی پزشکان درست باشد و چه بسا که از نوع
اشتباه‌های کتب درسی باشد.[۱۱]

آنچه به او قوت قلب و اعتماد به نفس بیشتری برای مبارزه با ناامیدی و بدبینی داد
آشنایی‌اش در همان ایام با دختری به نام جین وایلد بود. دختری که در مهمانی سال نو
با او دیدار کرده بود، در کمبریج به دیدنش رفت. او فقط هیجده سال داشت. وی درس‌های
اِی لِوِل را در دبیرستان سن‌آلبانز نزد خود می‌خواند، و قصد داشت سال بعد به
دانشگاه لندن برود. جین دختری کم‌رو و خجالتی بود. وقتی هاوکینگ نخستین بار به او
گفته بود که دارد کیهان‌شناسی می‌خواند، او بعداً ناگزیر به فرهنگ لغات مراجعه کرد
تا بفهمد کیهان‌شناسی به چه معناست. جین به خداوند اعتقاد داشت، و طبعاً خوش‌بین
بود. وی معتقد بود که هر چیزی برای هدف و منظوری به وجود آمده و در واقع آفریده
شده‌است؛ و مهم نیست که رویدادهای نامناسب و نامطلوب چگونه جلوه می‌کنند، که ممکن
است چیز خوب و مطلوبی از دل آن‌ها به وجود آید و رخ بنماید. هاوکینگ از دیرباز
اعتقاد به خدا را وانهاده بود، اما نگرش جین به نظرش آشنا آمد و در دلش نشست. او
یک‌دنده و لجوج بود، و همیشه یک‌دنده بوده‌است، همین امر راز کامیابی و توفیق او
بوده‌است. چرا حالا باید دگرگون و متحول می‌شد.[۱۷] او طی دو سال با اشتیاق و
پشتکار این برنامه را عملی کرد در حالی که رشد بیماری را در عضلاتش شاهد بود و
ابتدا به کمک یک عصا و سپس دو عصا راه می‌رفت. ازدواجش با جین در سال ۱۹۶۵ صورت
گرفت.[۱۱] از نظر هاوکینگ، این اتفاق «همه چیز را تغییر داد.» وی اکنون چیزی داشت
که به خاطرش زندگی کند. اما اگر قرار بود ازدواج کند، پس باید شغل و پیشه‌ای
می‌داشت و اگر باید به کاری مشغول می‌شد، به درجهٔ دکتری نیاز داشت. هاوکینگ بار
دیگر اعتماد به نفس خود را به دست آورد، و دست به کار اندیشیدن دربارهٔ موضوع
مناسبی برای پایان‌نامهٔ دکتری خود شد. خود را خوشبخت می‌دانست.[۱۷]

هاوکینگ در ۱۹۶۵، در بیست و سه سالگی، کار برای دریافت دکتری تخصصی را آغاز کرد، و
در ژوئیهٔ همان سال ازدواج کرد. در پاییز جین برای گذراندن واپسین سال دانشگاهش به
لندن رفت که در روزهای آخر هفته به کمبریج برمی‌گشت. هاوکینگ به خانه‌ای از یک ردیف
خانه‌های هم شکل و کنار یکدیگر، به فاصلهٔ حدود هزار متری از بخش ریاضیات کاربردی و
فیزیک نظری اسباب‌کشی کرد و مقداری از پول مراسم عروسی را بابت خرید یک خودرو
سه‌چرخه پرداخت کرد تا بتواند با آن تا رصدخانه‌ای که در حومهٔ شهر واقع بود،
رفت‌وآمد کند. ارادهٔ مصمم هاوکینگ برانگیخته شد، و نیروی مغزش را به طور کامل،
بدون کم‌ترین پریشانی حواس، متمرکز کرد؛ و باید هم این شرایط فراهم می‌آمد. زیرا
مسائلی که وی اینک متوجه آن‌ها شده بود از جملهٔ پیچیده‌ترین و بلندپروازانه‌ترین
مسائل در کلّ حوزهٔ کیهان‌شناسی به شمار می‌آمدند.[۱۷] از اواخر دهه ۶۰ برای نقل
مکان از صندلی چرخدار استفاده می‌کند و قدرت تحرک از همه اجزای بدنش بجز دو انگشت
دست چپش سلب شده‌است. با این دو انگشت او می‌تواند دکمه‌های رایانه بسیار
پیشرفته‌ای را فشار دهد که اختصاصاً برای او ساخته‌اند و به جایش حرف می‌زند و
رابطه‌اش را با دنیای خارج برقرار می‌کند زیرا استیون از سال ۱۹۸۵ قدرت گویایی خود
را هم از دست داده‌است.[۱۱]

زمینهٔ پژوهشی اصلی وی کیهان‌شناسی و گرانش کوانتومی است. از مهم‌ترین دستاوردهای
وی مقاله‌ای است که به رابطهٔ سیاه‌چالهها و قانون‌های ترمودینامیک می‌پردازد.

او نشان می‌دهد که سیاه‌چاله‌ها بعد از مدتی به وسیلهٔ زوج‌های ذرات مجازی که در
افق رویداد آن تشکیل می‌شود، نابود می‌شوند که همین زوج ذرات پیش بینی می‌کند که
سیاه چالهها باید امواجی از خود تابش کنند، که امروزه این امواج به نام تابش
هاوکینگ (و گاهی تابش بِکستِین-هاوکینگ) خوانده می‌شوند.

مقالهٔ مشترک استیون هاوکینگ و پنروز که در سال ۱۹۷۰ منتشر شد و ثابت می‌کرد که اگر
نسبیت عام درست باشد و جهان دارای آن مقدار ماده که مشاهده می‌کنیم باشد، باید
تکینگی انفجار بزرگ در گذشته رخ داده باشد.

او با کیپ ثورن دربارهٔ اینکه ماکیان ایکس یک سیاهچاله نیست یک شرط‌بندی علمی
داشته‌است. او همچنین طرف بازنده در نبرد مشهور هاوکینگ-ساسکیند است.

وی که به دلیل ابتلا بیماری ای ال اس (اسکلروز جانبی آمیوتروفیک)، امکان تحرک
ندارد، از سیستم جدیدی که با استفاده از هوش مصنوعی تولید شده برای صحبت کردن
استفاده می‌کند. بیماری ای ال اس باعث تخریب پیشرونده و غیرقابل ترمیم دستگاه عصبی
مرکزی فرد می‌شود. به همین دلیل صدای او آهنگی رباتیک دارد. پروفسور هاوکینگ اذعان
می‌کند که صدایش هنوز کمی رباتی است اما تأکید می‌کند که به دنبال صدایی «طبیعی‌تر»
نیست: «این صدا حالا به نشانه من تبدیل شده و حاضر نیستم آن را با یک صدای طبیعی با
لهجه بریتانیایی عوض کنم.» او می‌افزاید که شنیده کودکانی که به صدای کامپیوتری
نیاز دارند ترجیح می‌دهند صدایی شبیه به او داشته باشند. شرکت بریتانیایی سویفت کی
در ساخت این دستگاه مشارکت داشته‌است. تکنولوژی هوش مصنوعی این شرکت (که در حال
حاضر به عنوان اپلیکیشن صفحه کلید در تلفن‌های هوشمند به کار گرفته می‌شود)،
یادمی‌گیرد که پروفسور هاوکینگ چطور می‌اندیشد و بر این اساس واژه‌ای را پیشنهاد
می‌دهد که این دانشمند قصد استفاده از آن را دارد.[۱۹]

وی گفته‌است تلاش‌ها برای آفریدن هوش مصنوعی، تهدیدی برای وجود بشر است. توسعه کامل
تکنولوژی هوش مصنوعی می‌تواند پایان نژاد بشر باشد. هشدار این دانشمند در دربارهٔ
تکنولوژی‌ای است که خود او نمونه‌ای ساده از آن را برای برقراری ارتباط (سخن گفتن)
استفاده می‌کند. هاوکینگ می‌گوید نسخه‌های ابتدایی هوش مصنوعی که تاکنون ابداع
شده‌اند مفید بوده‌اند با وجود این، از تبعات آفرینش تکنولوژی که بتواند با انسان
برابری کند یا از او پیشی بگیرد ابراز نگرانی کرده‌است. «چنین موجودی می‌تواند روی
پای خودش بایستد هر بار با شتابی بیشتر خود را از نو طراحی کند. بشر که به دلیل
محدودیت‌های بیولوژیک سرعت کمتری دارد بدون توانایی رقابت عقب خواهد ماند.»[۱۹]

او از قول مدیر ستاد ارتباطات دولت بریتانیا دربارهٔ این که اینترنت مرکز مشترک
تروریست‌ها شده‌است هشدار می‌دهد و می‌گوید: «شرکت‌های اینترنتی باید برای مقابله
با این تهدیدها بیشتر تلاش کنند اما مشکل آنجاست که بدون فدا کردن حریم خصوصی و
آزادی بتوان این کار را عملی کرد.»[۱۹]

وی اعلام کرده که یک سیاهچاله کوچک به اندازه یک کوه پرتو ایکس و پرتو گاما از خود
به اندازه ۱۰ میلیون مگاوات ساطع می‌کند که برای تأمین برق تمام جهان کافی است.
هاوکینگ خودش هشدار داده که احتمالاً بسیار سخت خواهد بود که بدون آنکه این انرژی
به انسانها آسیب بزند و تمدن بشری را نابود کند، بتوان از آن استفاده کرد و
سیاهچاله را به اصطلاح تحت کنترل خود درآورد. یک راهکار این است که سیاهچاله در
مدار زمین و فاصله مناسب از ما قرار بگیرد تا بتوان از انرژی ساطع شده استفاده کرد.
هنوز اما کسی در دنیا نتوانسته است سیاهچاله کوچک را پیدا کند.[۲۱]

هاوکینگ در آثار خود اشاره‌هایی در باب وجود خدا و یا عدم وجود آن می‌کند. برای
مثال در کتاب پرفروش تاریخچه مختصر زمان می‌نویسد: «اگر ما بتوانیم فرضیه‌های لازم
برای توضیح هر پدیده و مادهٔ موجود در هستی را کشف کنیم، این کشف یک پیروزی نهایی
برای خرد انسانی است، بدین معنی که ما می‌توانیم فکر خدا را بخوانیم.»[۲۲]

در کتاب طرح عظیم نیز به این موضوع اشاره می‌کند که برای توضیح عالم هستی نیازی به
یک آفریدگار نیست. همچنین وی به صراحت عنوان کرده‌است که اعتقاد به وجود بهشت و یا
حیاتِ پس از مرگ در حقیقت «افسانه‌ای» است برای مردمانی که از مرگ می‌هراسند. او با
صراحت می‌گوید که پس از آخرین فعالیت مغز انسان، دیگر حیاتی برای آن وجود ندارد.

هاوکینگ در مصاحبه‌ای در سال ۲۰۱۴ با نشریه ال‌موندو، به طور قطع وجود خدا را انکار
کرده و می‌گوید: «ال موندو [به معنای جهان در اسپانیایی] حاصل پدیده‌های علمی قابل
توضیح است.» و «طبیعی است که پیش از درک دانش به خلق هستی به دست یک خداوندگار باور
داشته باشیم. اما اکنون و در این عصر، دانش توضیحی مجاب‌کننده‌تر در اختیار ما قرار
می‌دهد.» سپس خبرنگار «ال موندو» بازهم از نظریه پیشینِ هاوکینگ در کتاب «تاریخچه
مختصر زمان» مبنی بر «کمک دانش به درک اندیشه خداوندگار توسط بشر» پرسیده‌است.
هاوکینگ در پاسخ توضیح داد: «منظور من در آنجا این بود که اگر بر همه چیز عالم
شویم، به درک اندیشه خداوند نیز نائل خواهیم آمد، با این قید که اساساً خدایی وجود
داشته باشد، که این چنین نیست. من خداناباور هستم.»[۶]

هاوکینگ در سال ۱۹۶۸ در کنار طارق علی و ونسا ردگریو در تظاهرات علیه جنگ ویتنام در
لندن شرکت کرد.[۲۳]

هاوکینگ در مهٔ ۲۰۱۳ با تصمیم به عدم شرکت در همایش سالانه فردای پیش رو که هر ساله
به میزبانی شیمون پرز در اورشلیم برگزار می‌شود به جمع کمپین تحریم‌کنندگان علمی
اسرائیل پیوست.[۲۴][۲۵]

وی در سال ۲۰۱۴ خواستار پایان دادن به جنگ داخلی سوریه شد: «ما باید از هوش
انسانی‌مان برای پایان دادن به این جنگ بهره ببریم. منِ پدر، وقتی رنج کشیدن
بچه‌های سوری را می‌بینم، با خود می‌گویم: دیگر بس است.»[۲۶]

وی در ۳۰ می ۲۰۱۵ گفت دونالد ترامپ نامزد نهایی جمهوری‌خواهان یک عوام فریب است که
همیشه به فکر منافع خودش است. او گفت هیچ استدلالی برای موفقیت‌های وی ندارد.[۲۷]

وی از رای‌دهندگان انگلیسی خواست تا در همه پرسی ۲۳ ژوئن برای ابقای کشورشان در
اتحادیه اروپا رای دهند. وی اهمیت ماندن انگلیس در اتحادیه اروپا را به دلایل
امنیتی و اقتصادی محدود نکرد و تأکید کرد که این امر برای پیشبرد پژوهش‌های علمی
انگلیس اهمیت بسیاری دارد. وی افزود: روزهایی که می‌توانستیم روی پای خودمان و در
برابر دنیا بایستیم به اتمام رسیده است. باید برای امنیت و تجارت‌مان جزء اتحادیه
گروهی از ملت‌ها باشیم.[۲۷]

استیون هاوکینگ در رابطه با حق پایان دادن داوطلبانه به زندگی برای بیماران لاعلاج
معتقد است:

البته او اضافه می‌کند که باید شرایطی وجود داشته باشد که تضمین شود زندگی شخصی بر
خلاف خواسته خودش گرفته نشود.[۲۸]



https://fa.wikipedia.org/wiki/%D8%B3%D8%AA%D8%A7%D8%AF_%DA%A9%D9%84_%D9%86%DB%8C%D8%B1%D9%88%D9%87%D8%A7%DB%8C_%D9%85%D8%B3%D9%84%D8%AD_%D8%AC%D9%85%D9%87%D9%88%D8%B1%DB%8C_%D8%A7%D8%B3%D9%84%D8%A7%D9%85%DB%8C_%D8%A7%DB%8C%D8%B1%D8%A7%D9%86

ستاد کل نیروهای مسلح جمهوری اسلامی ایران عالی‌ترین نهاد نظامی در جمهوری اسلامی
ایران است که مسئولیت هماهنگی میان کلیهٔ نیروهای مسلح در ایران را عهده‌دار
است.[۱]

ریاست این ستاد مستقیماً توسط رهبر جمهوری اسلامی تعیین و منصوب می‌شود. ریاست این
ستاد پس از کناره گیری حسن فیروزآبادی به‌عهدهٔ محمد حسین باقری است.[۲]

ستاد کل نیروهای مسلح، بالاترین مرجع نظامی نیروهای مسلح در ایران است. این ستاد
وظیفهٔ سیاست‌گذاری و فرماندهی کلیهٔ نیروهای مسلح ایران از جمله ارتش، سپاه
پاسداران و نیروی انتظامی را بر عهده دارد. این ستاد به‌طور مستقیم زیر نظر مقام
رهبری اداره و طبق اصل ۱۱۰ قانون اساسی جمهوری اسلامی ایران رئیس ستاد از سوی او
انتخاب می‌شود.[۳]

این ستاد که ابتدا با نام ستاد فرماندهی کل قوا تأسیس شد، در اواخر جنگ ۸ ساله
ایران و عراق و به‌علت اختلاف و تعارضاتی که میان ستاد مشترک ارتش و فرماندهی سپاه
در جریان عملیات‌های نظامی به‌وجود می‌آمد، تشکیل شد. این اختلافات مسئولان ارشد
کشور را بر آن داشت تا با تشکیل ستاد کل به عنوان مرجع عالی‌تر به اختلافات ارتش و
سپاه خاتمه دهند. در ۲۵ دی ۱۳۷۰ با فرمان فرمانده کل قوا به ستاد کل نیروهای مسلح
تغییر نام داده شد.[۴]

در ابتدا شخص نخست‌وزیر مسئولیت این ستاد را بر عهده داشت. با پایان جنگ و انتصاب
آیت‌الله سیدعلی خامنه‌ای به رهبری، او حسن فیروزآبادی را در سال ۱۳۶۸ به ریاست
ستاد فرماندهی کل قوا منصوب کرد[۵] که بعداً با برقراری نظام درجات نظامی در سپاه،
به وی درجهٔ سرلشکری اعطا کرد. در تاریخ (هشتم تیر ماه ۱۳۹۵ خورشیدی) سردار محمد
حسین باقری به ریاست ستاد منصوب گردید. پس از بازنگری قانون اساسی در سال ۱۳۶۸ و
تشکیل شورای عالی امنیت ملی رئیس ستاد کل از اعضای ثابت این شورا شد.



https://fa.wikipedia.org/wiki/%D9%86%D9%82%D8%AF_%D9%82%D8%B1%D8%A2%D9%86

نقد قرآن، به مجموعه ایرادها و تناقض‌هایی اطلاق می‌شود که توسط مخالفان قرآن مطرح
می‌شود. مسلمانان آیات این کتاب را نزول وحی الهی بر پیامبر اسلام و کلام خدا
می‌دانند و از سوی دیگر منتقدان با مطرح کردن نقدهایی در زمینه‌های تاریخی، علمی،
تناقضات در متن و جنبه‌های اخلاقی وحیانی و الهی بودن، آنرا به چالش کشیده‌اند.[۱]

از دیدگاه منتقدان مجموعه آیات نه تنها با هم هماهنگ نیستند، بلکه در بعضی موارد
یکدیگر را نقض می‌کنند.[۲][۳][۴] اما برخی مراجع مسلمان منکر وجود هرگونه تناقضی در
قرآن هستند و تناقض را ناشی از نفهمیدن معنای واقعی آیه یا ناآشنایی با مفاهیم و
علوم قرآنی می‌دانند.[۵][۶] همچنین عبدالکریم سروش می‌گوید که کلام‌الله پنداشتن
خود کتاب قرآن که آن را مخلوق خود محمد نپندارید شما را در شرایطی سخت و لاینحل
دربارهٔ مسائل اخلاقی در قرآن قرار خواهد داد،[۷] نظر مشابهی که سم هریس دربارهٔ
تندروی اسلامی ناشی از برداشت تحت‌الفظی از قرآن دارد[۸] و ایاد جمال‌الدین نیز این
نوع تندروی‌های اخلاقی در بنیادگرایی اسلامی را مخالف پیام محمد می‌داند.[۹]

منتقدان موارد متعددی از تناقضات قرآن را مطرح کرده‌اند[۱۰][۱۱] مانند حرام بودن یا
نبودن شراب،[۱۲] شیطانی بودن شراب در آیه ۹۰ سوره مائده (سوره ۵) و آیه ۲۱۹ بقره
(سوره ۲) و رودهایی از شراب که در بهشت جاری هستند در آیه ۱۵ سوره محمد (سوره ۴۷) و
آیات ۲۲ تا ۲۵ سوره المطففین (سوره ۸۳) و این سؤال پرسیده شده است که چطور شراب
شیطانی به بهشت راه یافته است.[۱۱] آن گروه از مسلمانانی که قرآن را تفسیر
می‌نمایند مانند مکارم شیرازی مخالف هر گونه تناقض در قرآن هستند و دیگران را به
تفسیر به رأی متهم می‌کنند، و می‌گویند که تفسیر به رای تفسیری بر خلاف موازین علم
لغت برای «تطبیق دادن آن بر پندارها و خیالات باطل و تمایلات شخصی و گروهی»
است.[۱۳] برخی از این تناقضات با پاسخ‌هایی از طرف برخی مراجع اسلامی متفاوت با
عنوان شبهه همراه بوده‌اند.[۵][۶] برخی از تناقضات مطرح شده توسط منتقدان عبارتند
از:

و موارد متعدد دیگری مانند برده‌داری از کنیز و غلام که در آیات متعدد قرآن هم
تأیید شده است[۹][۲۰][۲۱][۲۲] هم برعکس به آزاد کردن آنان توصیه شده.[۲۲]

مواردی متعدد توسط منتقدان قرآن مطرح شده است،[۱۰][۲۳][۲۴] که برخی از فیلسوفان یا
روحانیون نواندیش دینی مانند عبدالکریم سروش یا سید ایاد جمال‌الدین این موارد را
مطابق اخلاقیات تمدن مدرن امروزی جهان نمی‌دانند و سروش با اشاره به «خوانش اخلاقی
تاریخی»، قرآن را نیازمند خوانش رؤیا و خوابگزاری مطرح می‌کند.[۲۵][۲۶][۲۷][۲۸]
همچنین وی این مسائل اخلاقی مورد انتقاد در قرآن را در مواردی دوره‌ای و رویدادی
مطرح می‌کند که نباید در عصر حاضر به آن آیات عمل شود،[۷] و می‌گوید که محمد از خدا
پرتر بوده و قرآن مخلوق خود محمد است بر اساس ارتباطی که بواسطه عالم رؤیا با خدایش
داشته است و می‌گوید که کلام‌الله پنداشتن خود کتاب قرآن شما را در شرایطی سخت و
لاینحل دربارهٔ مسائل اخلاقی قرار خواهد داد[۷] که مشابه نظر سم هریس دربارهٔ ممکن
بودن اسلام میانه‌رو و دوری از تندروی اسلامی که ناشی از برداشت تحت‌الفظی از قرآن
می‌باشد است.[۸] ایاد رئوف جمال‌الدین روحانی شیعه سکولار عراقی، نماینده ۲۰۰۵ تا
۲۰۱۰ مردم شهر ناصریه در مجلس عراق که در دوران رژیم بعث ۱۶ سال از تبعید خود را در
ایران و در حوزه علمیه قم گذراند و از منتقدان شدیدالحن نظام جمهوری اسلامی است،
دربارهٔ ضرورت انسانی و دینی جدایی دین از حکومت علاوه بر نفاق در دوران حکومت
پیامبر اسلام که منجر به نزول سوره مدنی منافقون شد می‌گوید که تأیید برده‌داری در
قرآن و اسلام و توهین به غیر مسلمانان عامل مهم دیگری برای ضرورت جدایی دین از
بنیاد حکومت مدنی و مردمی بر پایه دموکراسی است.[۹][۱۹] برخی از موارد غیراخلاقی
قرآن عبارتند از:

نواندیش دینی، عبدالکریم سروش چنین مطرح کرده است که آیات قرآن حاصل رؤیای محمد
بوده‌اند و تشریح کرده است که محمد به عنوان یک مخلوق از خدا پرتر بوده و ریشه آیات
قرآن از درون خود محمد و بواسطه عالم رؤیا بوده است از این رو آیات قرآن را نیازمند
خوابگزاری می‌داند و نه تفسیر.[۲۵][۲۶] کسانی که با سروش مخالفت کردند عالم رؤیا
خواندن منشأ قرآن را به مفهوم باز شدن راه برای دروغ خواندن قرآن می‌دانستند. وی در
پاسخ آنها گفت که «اگر وحی نبی را حجت می‌دانید رؤیای او را نیز حجت
بدانید».[۲۵][۲۶] در برنامه پرگار سروش در مناظره‌ای دوجلسه‌ای با منتقد مخالف خودش
عبدالعلی بازرگان، کسی که حامی دیدگاه تفسیری و مخالف رؤیا خواندن قرآن است،
اینچنین مطرح کرد که با خوانش رؤیا از آیات قرآن، تناقضات و موارد انتقادات اخلاقی
در قرآن توجیه می‌شوند. او با تأیید اینکه مطابق گفته‌های تمام مورخان محمد در زمان
وحی «دچار احوال نامتعارفی می‌شد چیزی شبیه خواب بلکه سنگین‌تر از خواب» قرآن را
نیازمند خوابگزاری دانست.[۲۵][۲۶]

محمد امین در منابع اسلامی پیش از بعثت به راستگویی و درستکاری مشهور بود و پس از
بعثت مطابق آیات قرآن ناباوران او را مجنون خواندند[۳۳] به مفهوم جن‌زده اما در
قرآن چیزی از اینکه او را دروغگو خوانده باشند گفته نشده است. بعدها هرگونه شک به
محمد (همچون مجنون خواندن) و زیر سؤال بردن آیات قرآن به معنی کفر و حکم مرگ بود که
در آیات قرآن به ویژه سوره‌های مدنی نیز به این موضوع بارها اشاره شده است.

محمد پیش از بعثت به راستگویی و درستکاری مشهور بود و این در حالی ست که در آیه و
ان یکاد و آیات دیگری از قرآن، از جمله سوره‌های حجر آیه ۶، سباء آیه ۸ و آیه ۴۶،
صافات آیه ۳۶، دخان آیه ۱۴، طور آیه ۲۹، قلم آیه ۲ و ۵۱ و تکویر آیه ۲۲، دربارهٔ
این می‌گوید که پس از بعثت و در زمان حیات محمد کسانی که به پیامبری او باور
نداشتند به او مجنون می‌گفتند:

اتهام جنون محمد به عقیده مسلمانان مردود است و استدلال‌های متفاوتی را مطرح
می‌کنند. آیت‌الله سبحانی تبریزی با توجه به اینکه مردم آن زمان محمد را تا پیش از
بعثت، «محمد امین» می‌خواندند و تا پیش از هجرت حتی نامسلمانان امانت‌های خود را به
وی می‌سپردند، اتهام جنون را از جانب دشمنان محمد می‌داند[۳۳] هر چند که حصر
اقتصادی محمد و یارانش توسط مردم مکه انجام شده بود. در روایات آمده است که محمد
برای نصب حجر الاسود به عنوان حَکَم انتخاب شد و در اختلاف نظر قبایل چاره‌اندیشی
کرد و به عقیده مسلمانان این نشانه مجنون نبودن محمد و تصدیق آیات قرآن است.[۳۴]

مرگ خدیجه در زمانی رخ داد که بنی هاشم از جمله پیامبر و خدیجه در شعب ابیطالب در
حصر اقتصادی بودند. تا آن زمان، محمد در بعثت و پیامبری‌اش قدرت حکومت اسلامی نداشت
و همچنین تنها یک همسر داشت. قرآن در زمان حیات پیامبر اسلام به صورت کامل نوشته
نشد. بین محققان از جمله خود مسلمانان همواره بر سر اینکه آیا محمد واقعاً بی‌سواد
بوده است یا نه اختلاف نظر وجود داشته است. قرآن محمد را امی خطاب کرده[۳۵] و در
آیه ۴۸ سوره عنکبوت گفته است «تو پیش از قرآن کتابی را تلاوت نکردی و ننوشتی که اگر
اینچنین بود اهل باطل کننده به شک افتاده بودند». ویلیام مونتگومری وات این دیدگاه
را اتخاذ می‌کند که امی به معنی عدم آشنایی محمد با متن‌های مقدس در بین مردم بوده
است نه به معنی بی‌سواد بودن.[۳۶][۳۷] نهایتاً قرآن توسط خلیفه سوم، عثمان بن عفان
در قالب چند جلد مصحف عثمان جمع‌آوری گشت[۳۸] و همچنین در نوشته‌های تاریخی
صحبت‌هایی از مصحف علی نیز در میان است.[۳۹][۴۰]

سم هریس نویسنده آمریکایی، عصب‌شناس و از هواداران شک‌گرایی علمی در مناظره با کریس
هجز، می‌گوید محمد در آن زمان به اسکیزوفرنی مبتلا شده است که ادعای محمد دربارهٔ
اینکه قرآن توسط فرشته مقرب و برتر، جبرئیل بر او دیکته شده باشد را روشن
می‌کند.[۴۱][۴۲] وی می‌گوید بر اساس احادیث اگر کسی بگوید که محمد به بیماری
اسکیزوفرنی مبتلا بود او در اسلام باید کشته شود و این شرحی از یک دین میانه رو
نیست.[۸][۴۲][۴۳] هریس می‌گوید اسلام میانه‌رو نیز امکان‌پذیر است و تندروی اسلامی
ناشی از برداشت تحت الفظی وحی از قرآن بدون بررسی بوده است،[۸] که مشابه نظر
عبدالکریم سروش است دربارهٔ اینکه کلام‌الله پنداشتن قرآن شما را در شرایطی سخت و
لاینحل در مسائل اخلاقی قرار خواهد داد[۷] و اینکه قرآن مخلوق خود محمد و حاصل
ارتباط وی در عالم رؤیا بوده است (مطابق تمام منابع اسلامی «احوال نامتعارفی
عمیق‌تر از خواب»).[۲۵][۲۶] هریس مبحثی از احادیث مطرح می‌کند که می‌گوید:

شخصی که به اسکیزوفرنی مبتلا شود با وجود توهمات دیداری و شنیداری همچنان می‌تواند
برای مثال گلدوزی کند یا در دانشگاه تدریس کند مانند جان فوربز نش که برنده جایزه
نوبل اقتصاد شد اما در ۳۰ سالگی به اسکیزوفرنی مبتلا شده بود و اطرافیانش مدت‌ها
متوجه واقعی نبودن شخصیت‌های خیالی او نشدند. محمد در ۴۰ سالگی مدعی شد که جبرئیل
بر او نازل می‌شود. برخی او را که به امین مشهور بود مجنون خواندند و برخی به او
ایمان آوردند.

در نهج البلاغه علی به عبدالله بن عباس پیش از جنگ نهروان توصیه می‌کند که با
استناد به قرآن مناظره نکند:[۴۴]

علی میرفطروس با استناد به حدیث فوق از محمد و همچنین آیات قرآن،[آیه ۱][آیه ۲]
صراحت (شفاف و واضح بودن) قرآن را به چالش کشیده و می‌گوید: دوران خلافت عمر آنچنان
سخت و پرخشونت بود که کسی جرئت کوچترین اعتراضی نداشت. در این دوره نیز شکنجه و
سرکوب کسانی که به اسلام و آیت قرآن اعتراض یا تردید داشتند رواج داشت بطوری که در
زمان عمر حتی گفتگو از تفسیر قرآن نیز ناروا بود.[۴۶][۴۷]

قرآن در جواب طعنه زنان می‌گوید: هر آیه‌ای را نسخ کنیم یا آن را به [دست] فراموشی
بسپاریم بهتر از آن یا مانندش را می‌آوریم مگر ندانستی که خدا بر هر کاری
تواناست.[آیه ۳] چون آیه‌ای را به جای آیه دیگر بیاوریم و خدا به آنچه به تدریج
نازل می‌کند داناتر است می‌گویند جز این نیست که تو دروغ‌بافی [نه] بلکه بیشتر آنان
نمی‌دانند. بگو آن را روح القدس از طرف پروردگارت به حق فرود آورده تا کسانی را که
ایمان آورده‌اند استوار گرداند و برای مسلمانان هدایت و بشارتی است[آیه ۴]

ابن وراق در اینباره می‌گوید: می‌بینیم که تئوری نسخ آیه، چگونه دانشمندان و
نویسندگان را از گرفتاری‌های وابسته به تضادها و نا همگونی‌های متون قرآن نجات
می‌دهد. با این وجود متن و روان آیه‌های مکی و مدنی و تفاوت آشکارشان با یکدیگر
نمی‌تواند مدافعان اسلام را به گونه کامل به ساحل نجات برساند. زیر آیه‌های مکی که
در آغاز ادعای پیامبری محمد نازل شده، همه حکایت از بردباری و شکیبایی و تحمل
اندیشه‌ها و کردار دیگران را دارد و آیه‌های مدنی که در زمان فرمانروایی محمد نازل
شده، همه از کشتن و نابود کردن و گردن زدن و قطع عضو می‌زنند. بدین ترتیب، آیه‌هایی
که کشتن و نابود کردن (برای مثال، آیه ۵ سوره توبه[آیه ۵]) را فرمان می‌دهند،
آیه‌های با مضمون بردباری و صبر و تحمل اندیشه‌ها و کردار دیگران را پند می‌دهد را
نسخ می‌کند[۴۸]

سید محمدحسین طباطبایی در المیزان ذیل بحث نسخ آیات بیان می‌دارد که نسخ آیات از
جنس تناقض احکام نیست بلکه از نوع تکمیل است. به عنوان مثال می‌گوید:

آیه: فاعفوا و اصفحوا حتی یاتی اللّه بامره،[۴۹] ترجمه: فعلاً عفو کنید و نادیده
بگیرید تا خداوند امر خود را بفرستد، که به‌روشنی می‌فهماند: حکم عفو و گذشت دائمی
نیست و بزودی حکمی دیگر می‌آید، که بعدها بصورت حکم جهاد آمد؛ و مانند حکم زنان
بدکاره که فرموده: فامسکو هن فی البیوت، حتی یتوفیهن الموت او یجعل اللّه لهن
سبیلا،[۵۰] ترجمه: ایشان را در خانه‌ها حبس کنید تا مرگشان برسد و یا خدا راهی
برایشان معین کند، که باز به‌وضوح می‌فهماند حکم حبس موقتی است و همین‌طور هم شد و
آیه شریفه با آیه تازیانه زدن به زناکاران نسخ گردید، پس جمله: «حتی یاتی اللّه
بامره[۵۱]» در آیه اول و جمله «او یجعل اللّه لهن سبیلا[۵۲]» در آیه دوم خالی از
این اشعار نیستند که حکم آیه موقتی است و بزودی دستخوش نسخ خواهند شد.»[۵۳]

به گفته او «از نظر آیه نامبرده نسخ باعث نمی‌شود که خود آیت نسخ شده بکلی از عالم
هستی نابود گردد، بلکه حکم در آن عمرش کوتاه است، چون به وضعی وابسته‌است که با
نسخ، آن صفت از بین می‌رود.»[۵۴]

سید محمد جواد غروی در کتاب آدم از نظر قرآن معتقد است که نسخ در آیات کتاب خدا
نیست و آن را موهن مقام إلهی و مغایر علم خداوند می‌داند. وی آیه ما ننسخ من آیه او
ننسها… را متضمن ادیان پیشین و آیات کون می‌شمارد یعنی قرآن، ادیان قبل از خود را
نسخ نموده و همچنین هر پدیده‌ای وقتی در اثر مرور زمان از بین برود و یا از کار
بیفتد، مثل آن یا بهتر از آن ساخته می‌شود و این سنت إلهی است و معنای نسخ، جز این
نیست.[۵۵]

علی دشتی در کتاب ۲۳ سال معجزه بودن قرآن را از دو جنبهٔ لفظ و محتوا قابل بررسی
دانسته‌است. به این دو جنبه اصطلاحاً اعجاز لفظی و اعجاز محتوایی می‌گویند. بسیاری
دانشوران[نیازمند منبع] سده‌های آغازین پس از اسلام به اعجاز لفظی قرآن قائل
نبودند. بلکه ادعای اعجاز لفظی قرآن با گذشت زمان و افزایش تعصب‌ها مطرح شد. مثلاً
ابراهیم نظام، یکی از این افراد، در نفی اعجاز لفظی قرآن می‌گوید «نظم قرآن و کیفیت
ترکیب جمله‌های آن معجزه نیست و سایر بندگان خدا می‌توانند نظیر یا حتی بهتر از آن
بیاورند». در همین راستا ابوالعلاء معری مترسل بزرگ عرب منشئات خود را برتر از قرآن
دانسته‌است. اثبات اعجاز محتوایی قرآن از اعجاز لفظی هم مشکل‌تر است. چرا که مطلب
چشمگیر تازه‌ای که دیگران نگفته باشند یا دستور اخلاقی نابی که بدیع جلوه کند در
قرآن نیامده‌است. داستان‌هایش اغلب از داستان‌های یهودیان و ترسایان اخذ شده‌است و
همین انتقادی بود که خود دشمنان محمد هم در مکه در آن زمان به وی کردند و
داستان‌های قرآن را اساطیرالاولین خواندند. چندان که یکی از مخالفان محمد در مقام
انتقاد از وی گفت که قصه‌هایی از اسفندیار می‌داند که از داستان‌های محمد دلکش‌تر
است. حتی احکام و شرایعی که در قرآن آمده‌است همه در دین‌های دیگر سابقه می‌دارد یا
ادامهٔ آداب و سنن عربی جاهلی‌است. (جز زکات و جهاد. این دو را معلول تشکیل حکومت
از سوی محمد دانسته‌اند و بدون لشکر و پول کار چنان حکومتی پیش نمی‌رفت) تعدادی از
این احکام و شرایع با گذشت زمان تغییر کرده‌است و حتی به فراخور حال‌وروز محمد
حکم‌های متضاد صادر شده‌است. این حکم‌های متضاد برای مسائل واحد در فقه اسلامی با
عنوان ناسخ و منسوخ مطرح است. مسئلهٔ ناسخ و منسوخ از وجوهی‌است که منقدان در اثبات
بشری بودن قرآن بر می‌شمرند.[۵۶] البته مصطفی حسینی طباطبائی در کتاب خود با عنوان
«خیانتی درگزارش تاریخ» به اثبات این مطلب می‌پردازد که کتاب ۲۳ سال معجونی است از
تحریف کتب تاریخ، قرآن و تفسیر و سیره و جز اینها و به عنوان نمونه مدعای این کتاب
مبنی بر اینکه ابوالعلاء معری منشئات خود را برتر از قرآن دانسته‌است را رد نموده
به رسالة الغفران او استناد می‌کند که در آنجا می‌گوید: «کتابی که محمد آورده با
اعجاز خود همه را مغلوب ساخته‌است»[۵۷]

به گفته لستر هنگامی که یک خوانندهٔ آشنا به نوشتارهای ابراهیمی قرآن را می‌خواند
در می‌یابد که درون‌مایهٔ آن عموماً همان مطالب و داستان‌هایی است که در آن
نوشتارها آمده‌است.[۵۸] وین معتقد است کتاب قرآن سرشار از اشتباهات و تناقضات
تاریخی و علمی است. علاوه بر آن الله و کتاب خدا بعضاً و یا عموماً برخی رفتارهای
ناپسند همچون دروغ‌گویی، دزدی، نیرنگ، فریب و حیله‌گری، برده‌داری، تجاوز جنسی،
زجر، شکنجه و تروریسم را مجاز می‌شمارد.[۵۹] چارلز تری می‌نویسد بدون تردید می‌توان
گفت نخستین اثری که از خواندن قرآن در ذهن خواننده آن می‌نشیند آنست که محمد، اصول
و موازین اسلام را از یهودیان حجاز آموخته‌است. اصول و احکامی که برگه‌های ابتدایی
قرآن را پرکرده‌است عبارتند از روز قیامت، بهشت و دوزخ، کتاب آسمانی، وحی به وسیله
فرشته، مزایای پیروی از امور مذهبی و غیره که بگونه‌ای کامل از نوشتارهای مقدس
کلیمی‌ها و یهودیان گرفته شده‌است.[۶۰]

در مقابل دیگر متفکرین نظرات دیگری نیز ارائه دادند. پروفسور هانری کربن فیلسوف
معاصر فرانسوی می‌گوید: «اگر اندیشهٔ محمد خرافی بود و اگر وحی او وحی الهی نبود،
هرگز جرأت نمی‌کرد بشر را به علم دعوت کند. هیچ‌یک از افراد بشر و هیچ شیوهٔ تفکری
به اندازهٔ محمد و قرآن، انسان را به دانش دعوت نکرده‌اند، تا آنجا که در قرآن،
نهصد و پنجاه بار از علم، فکر و عقل سخن به میان آمده‌است».[۶۱]

تئودور نلدکه، پدر علم مطالعات قرآنی در اروپا، ضمن قابل شمردن ارزش بلاغی قرآن،
قرآن را از نظر زیبا حسیک به هیچ روی اثر تراز اولی به حساب نمی‌آورد. از نظر نلدکه
محمد به هیچ وجه در سبکْ استاد نیست و این تعصب مسلمانان است که یک تولید معیوب
ادبی را تا حد شاهکاری بی‌بدیل بالا برده‌اند. از نظر نلدکه اگر قرآن بی‌نقص از آب
درآمده بود حقاً آن را می‌شد معجزه شمرد. چون تا پیش از قرآن اثر قابلی در نثر عربی
تولید نشده بود و هرچه بود به شعر بود. از این رو از دید یک ناباور بر محمد
نمی‌توان خرده گرفت که چرا نثری که تولید کرده‌است معیوب است چرا که کارهای آغازین
هیچوقت بی‌نقص نیست.[۶۲] نلدکه در این عقیده تنها نیست. همهٔ مستشرقان تا اواسط قرن
بیستم، نظیر نیکلسن و شوالی، همانند نلدکه قرآن را از نظر ادبی بی‌دقت، پراشتباه،
ناقص و ملال آور می‌دانستند. بگفته استفان وایلد، استاد دانشگاه بن، اینگونه
قضاوت‌ها از متن ادبی قرآن عموماً هم توسط اعراب مسیحی و هم محققان مسلمان رد
می‌شوند.[۶۳] انتساب «قطعه، قطعه بودن» و «عدم پیوستگی» متن قرآن در نوشتارهای
مستشرقین بعدی تا به امروز نیز تکرار شده‌است.[۶۴]

لزلی هزلتون، نویسنده معروف آمریکایی-انگلیسی که بعضی از آثار او در لیست
پرفروشترین‌ها قرار دارند علل عدم درک مستشرقین از زیبایی قرآن را به انتظار نادرست
آنها از این کتاب مربوط می‌داند.[۶۵] او معتقد است قرآن بیشتر از اینکه یک کتاب
خواندنی -مانند کتابهای پر فروش دنیا- باشد، یک کتاب شنیدنی است.

نلدکه معتقد است داستان‌های قرآن که برای عبرت آورده شده‌است از نظر ادبی چنگی به
دل نمی‌زند. شخصیت‌های پیامبرانش کپی‌برداری از شخصیت محمد است و همه به سان محمد
سخن می‌گویند و با مخالفان مشابهی طرفند. حتی در جایی نوح قوم خود را از پرستش
خدایان باطلی نهی می‌کند (با ذکر نام این خدایان) که خدایانی‌اند که عربهای زمان
محمد می‌پرستیدند نه خدایان قوم نوح.[۶۶] در توضیح آیه ۲۳ سوره نوح که چرا قرآن
مشرکین عرب را از پرستش خدایان زمان نوح بر حذر می‌دارد برخی مفسران گفته‌اند
بت‌های قوم نوح یعنی ود، سواع، یغوث، یعوق و نسر -که بر گرفته از شخصیتهای حقیقی
زمان نوح با همین نامها بودند[۶۷]- پس از طوفان تا مدتها زیر خاک ماندند تا اینکه
اعراب آنها را بیرون آوردند و خود به پرستش آنها روی آوردند.[۶۸]

پس عجیب نیست که در نزد مشرکان قریش این قصه‌ها به اندازهٔ داستان‌های رستم و
اسفندیار جالب نبود[نیازمند منبع]. داستان‌های اخیر را نذربن حارث با مکیان
بازمی‌گفت و آنها را در سفرهای تجاری‌اش به ایران آموخته بود. محمد به قدری از
رقابت پیش آمده با نذر خشمگین بود که هنگامی که نذر در جنگ بدر اسیر شد به وی رحم
نکرد و بکشتش. در حالی که در موارد دیگر هم‌وطنان را بخشوده بود.[۶۲]

از دید مسلمانان، مفسرین اهل سنت بصورت تاریخی همواره معتقد به صحت تاریخی قرآن
بوده به این معنی که آیات قرآنی که در امروزه در دست ما است دقیقاً همان چیزی است
که محمد بیان کرده‌است و هیچگونه تغییری اعم از حذف یا اضافه در آن صورت
نگرفته‌است.[۶۹][۷۰] البته اهل سنت بصورت سنتی سه طریق اصلاح را پذیرفته‌است: با
استناد به آیاتی مانند رعد ۳۹ یا اعلی ۶–۷ تفاسیر سنتی اهل سنت پذیرفته‌اند که خود
خدا ممکن است باعث بشود که محمد برخی از آیات را فراموش کند و یا حتی آیاتی از قرآن
را حذف کند (مقایسه کنید با تفاسیر شیعه مانند تفسیر المیزان که این موضوع را
نمی‌پذیرند). دیگر اینکه ممکن است برخی از آیات قرآن جایگزین آیات دیگر شده باشند
(ناسخ و منسوخ). اما علاوه بر اینها برخی از علمای اهل سنت هم معتقد بودند که تحت
نظارت جبرئیل، محمد برخی از آیات را که به او وحی شده بود را در قرآن قرار
نداده‌است.[۷۱]

از نظر تاریخ‌شناسی، بگفته ویلیام مونتگمری وات و ریچارد بل، اگر هرگونه تغییری از
طریق اضافه کردن، حذف کردن، و یا تغییر متن اتفاق افتاده بود، تقریباً با قطعیت
جدال درمی‌گرفت، ولی رد و نشانی کمی از جدال مشاهده می‌کنیم. خیلی از افراد مذهبی
تر مسلمان رفتار عثمان را توهین آمیز یافتند و او نهایتاً بسیار غیرمحبوب شد، اما
عموماً اتهام تحریف قرآن در لیست اتهامات او قرار نگرفته و هیچوقت نکته اصلی
نبوده‌است. البته دیدگاه شیعه وجود داشته که بخش‌هایی از قرآن که به علی و خاندان
او اشاره داشته از قرآن حذف شده‌اند. اما این اتهام به همان اندازه به عثمان وارد
شده که به دو خلیفه اول، که قرآن اولین بار تحت نظارت آنها فرض شده‌است که جمع شده،
نیز وارد شده‌است. بگفته وات و بل، این ادعا بر پایه دلایل اعتقادی بوده و برای
مورخین مدرن جذابیتی ندارد.[۳۹][۴۰]

سورهٔ فاتحه امروزه در صدر قرآن جای گرفته‌است. محتوای این سوره تماماً دعایی است و
آکنده از راز و نیاز با خداست. پس از نظر منتقدان کلام خدا نیست وانگهی کلام
کسی‌است که با خدا سخن می‌گوید (طبعاً محمد).[۷۲] برای نمونه در بندهایی از سوره
آمده‌است «تنها تو را پرستیم و تنها از تو یاری می‌جوییم. به راه راستمان هدایت
کن.» این سوره در شماری از نسخه‌های قرآن نبود. مثلاً عبدالله بن مسعود از کاتبان
وحی و حافظان قرآن این سوره و دو سورهٔ معوذتین را کلام خدا نمی‌داند.[۷۳] تفصیل
ماجرا اینکه بر اساس برخی روایات هنگام تدوین قرآن اختلافی بین صحابه در مورد اینکه
آیا سورهٔ فاتحه از اول قرار بوده که در مصحف قرآن قرار بگیرد یا نه رخ داد.
عبدالله بن مسعود با قرار دادن سوره فاتحه (و دو سورهٔ معوذتین) در مصحف مخالف بود
زیرا می‌گفت که سوره فاتحه به هیچ جای خاصی از قرآن تعلق ندارد و اگر بخواهد آن را
در مصحف قرار دهد باید آن را در اول هر بخش از قرآن تکرار کند.[۷۴][۷۵] برخی از
دانشوران با این استدلال که این سوره با لفظ «قل» شروع نمی‌شود آن را متعلق به قرآن
ندانسته‌اند.[۷۶] در مقابل مفسرین قرآن معتقدند «خدای‌تعالی در این سوره به بنده
خود یاد می‌دهد که چگونه حمدش گوید، و چگونه سزاوار است ادب عبودیت را در مقامی که
می‌خواهد اظهار عبودیت کند، رعایت نماید».[۷۷] رسول جعفریان به دو دلیل روایاتی که
در باب تفاوت‌های مصحف ابن مسعود با قرآن فعلی نقل شده‌اند را نادرست می‌داند:[۷۸]
(۱) برخی بزرگان اهل سنت مانند فخر رازی و ابن حزم نسبت دادن این روایت به ابن
مسعود را ناروا دانسته‌اند. (۲) عاصم روایتش از قرآن را از ابن مسعود گرفته و
معوذتین در قرآن عاصم آورده شده‌اند.

از قرآن انتقاد شده‌است که بر اوهام و خرافات عرب جاهلی صحه گذاشته‌است.{ دو نمونه
در اینجا قابل ذکر است. یکی اعتقاد به جن است؛ و دیگری سحر و چشم‌زخم. علی دشتی در
بیست و سه سال می‌نویسد: «جای شگفت نیست که عرب‌های قرن ششم میلادی بهره‌ای کافی از
اوهام داشته باشند؛ ولی شگفت این است که هر دو موضوع در قرآن منعکس شده باشد. آن هم
به صورت ایجابی و مانند یک امر واقع»[۷۹] به‌ویژه موضوع جن ممکن است برای باورمندان
عقلگرا هضمش دشوار باشد. در قرآن بیش از ده بار به جنیان اشاره شده‌است؛ و حتی
سوره‌ای به این نام در قرآن هست. پس نمی‌توان به آسانی با تأویل و توجیه قضیه را
فیصله داد. مثلاً در آیه ۲۸ سورهٔ جن گفته شده‌است که چند نفر از جنیان پس از شنودن
بندهایی از قرآن به قدری متأثر شدند که اسلام آوردند. علی دشتی با ذکر این مورد و
چند مورد مشابه می‌گوید: آیا آمدن این مطالب «در کتابی که آن را کلام خدا می‌گویند
آن هم از طرف شخصی که بر ضد خرافات و عادات جاهلانهٔ قوم خود قیام کرده‌است و در
مقام اصلاح فکر و اخلاق آنها برآمده‌است موجب تأمل و حیرت نمی‌شود؟»[۸۰]

البته سحر (نیروی خارق عادت به مدد عفریت‌ها) در تورات و انجیل هم آمده و محدود به
عقاید عرب زمان پیامبر اسلام نبوده است.[۸۱]

در میان قبایل اعراب و قریش رسومی وجود داشت که محمد نیز بعداً دقیقاً همان رسوم را
در اسلام اجرا نمود. اینها به این شرح است:[۸۲][۸۳]

ابن وراق به نقل از کائناتی می‌نویسد: این محمد است که در سلسله مراتب دینی بالاتر
از همه و حتی الله قرار می‌گیرد، به گونه‌ای که الله در ساختار اسلام نقش درجه دوم
پیدا می‌کند و در واقع در خدمت پیامبر و نماینده خود در می‌آید. الله، دیگر موجودی
بالاتر و والاتر از همه نیست، که هر چیزی باید در راه خدمت به او فدا شود، بلکه
الله موجود توامند و یکتائی است که در خدمت هدف‌های سیاسی پیامبر در می‌آید، راه را
برای پیروزی‌های جنگی او هموار می‌کند، او را در هنگام شکست‌های جنگی دلداری و
تسکین می‌دهد. مشکلاتِ تشکیل یک امپراطوری بزرگ را برای فرمانروائی بر افراد بشر از
سر راه او برمی‌دارد و موانعی را که در راه رسیدن به هدف‌های سیاسی و دنیوی او وجود
دارد، برایش هموار می‌کند… (الله) مشکلات محمد را با آیه هائی که به سودش نازل
می‌کند، بر طرف می‌سازد. اشتباهاتش را هموار می‌کند؛ لغزش‌هایش را مشروع جلوه
می‌دهد و در مقام یک خدای ستمگر، وحشی و غیراخلاقی سامی، تحقق غریزه‌های ددمنشانه
پیامبرش را تشویق می‌کند[۸۴]

قرآن به مسائلی پرداخته‌است که ممکن است در دیدهٔ منتقد بس حقیر جلوه کند. از آن
جمله‌است: مسائل خصوصی محمد یا آنِ زنان وی یا نزاع‌های لفظی وی با مخالفانش. آمدن
چنین مطالبی در قرآن دون شأن کتابی دانسته شده‌است که بنا به ادعا کتاب هدایت بشر
در همه اعصار است.[۸۵] واکنش عمومی مسلمانان به این دست از انتقادات این است که در
همهٔ آیه‌ها آموزه‌هایی است که مؤمنان را به کار می‌آید. در زیر چند مورد از این
مسائل که به انتقاد از قرآن انجامیده‌است ذکر می‌شود:

ابولهب که عموی محمد بود از مخالفان وی در مکه هم به شمار می‌آمد. درگیری‌های محمد
با وی و استخفاف‌هایی که محمد از وی می‌دید به کینهٔ محمد از وی انجامیده بود. این
کینه به صورت سوره‌ای (سورهٔ مسد) در قرآن بازتاب یافته‌است و در آن حتی از طعنه به
همسر ابولهب خودداری نشده‌است. این سوره که محتوایش دشنام و طعنه‌زدن به ابولهب
است، به قول علی دشتی، «از حیث موضوع قابل انتساب به پروردگار عالم نیست… از ساحت
کبریای آفرینندهٔ جهان و قادر مطلق دور است که به یک عرب نادانی دشنام دهد و نفرین
کند و زن او را حمالةالحطب بنامد.»[۷۲]

مسلمانان این آیات را نیز مانند دیگر آیات دارای آموزه‌هایی می‌دانند. از ۴ آیه
سوره مسد مانند دیگر آیات تعالیم فلسفی اسلامی گوناگون و زیادی برداشت شده‌است.[۸۶]
محسن قرائتی در تفسیر نور می‌نویسد: از آیات این سوره حداقل ۱۰ پیام برداشت می‌شود:
۱- اعلام برائت از نااهلان جزء دین است. «تَبَّتْ یَدا أَبِی لَهَبٍ» ۲- کیفر توهین
به مقدسات، لعن و نفرین ابدی است. «تَبَّتْ یَدا أَبِی لَهَبٍ» ۳- باید برای نابودی
کامل کفر دعا کنیم. «یَدا» (قطع شدن دو دست نشانه بی‌نتیجه ماندن تلاشهاست)
(«تَبَّتْ» از ریشه «تب» به معنای خسران و هلاکت است و مراد از «ید» در آیه، دستِ
ظاهری نیست، بلکه کنایه از وسیله قدرت و تلاش انسان است؛ بنابراین معنای آیه چنین
است که تلاشهای ابولهب به هدر رفت و بی‌نتیجه ماند، و او گرفتار زیان و خسارت شد)
۴- پاسخ مخالفان را مثل خودشان بدهید. در پاسخ آنان که به پیامبر گفتند: «تبا لک»
خداوند فرمود: «تَبَّتْ یَدا أَبِی لَهَبٍ» ۵- در نظام مکتبی، ضابطه بر رابطه مقدم
است. (ابولهب عموی پیامبر بود) ۶- مال و ثروت، یکی از ابزارهای مخالفان انبیاست.
«ما أَغْنی عَنْهُ مالُهُ وَ ما کَسَبَ» (ابولهب سرمایه داری بود که ثروتش را برای
محو اسلام هزینه کرد) ۷- بدتر از فساد تکرار آن است. «حَمَّالَةَ» ۸- در برابر قهر
الهی نه ثروت کارایی دارد و نه هر چیز که در اثر تلاش به دست آید، خواه ثروت باشد
یا مقام و عنوان و حکومت و شهرت. «ما أَغْنی عَنْهُ مالُهُ وَ ما کَسَبَ» ۹- قهر
الهی نسبت به ستمگران دور نیست. «سَیَصْلی» ۱۰- اشرافیّت دنیا، همراه با تحقیر آخرت
است. «فِی جِیدِها حَبْلٌ مِنْ مَسَدٍ»[۸۷]

محمد باوجود داشتن زنان بسیار هرگز صاحب پسری نشد که به بلوغ برسد. همهٔ پسرانش در
کودکی بمردند. اهمیتِ داشتن فرزند ذکور در جامعهٔ مردسالار عربستان صدر اسلام بر
کسی پوشیده نیست. پس از مرگ دو تن از پسران محمد، عاص بن وائل سرکوفتی به محمد زد و
ورا ابتر (دم‌بریده) خواند. سورهٔ کوثر پاسخی‌است که محمد از زبان خدا به وی
می‌دهد.[۸۸] در بند پایانی سوره گفته‌است که هر که تو را طعن می‌کند خود دم
بریده‌است. یکی‌به‌دوی قادر متعال با عربی نادان آن هم در کتاب هدایت بشر، انتقاد
برانگیخته‌است.[۸۹]

مسلمانان این ۳ آیه را نیز مانند دیگر آیات دارای آموزه‌هایی می‌دانند. برای نمونه
از دید شیعه آیه نخست تنها آیه درمورد فاطمه‌است و شأن نزول آن مقام بالای
کوچک‌ترین دختر محمد است. آیه دوم هم که خدا دستور شکرگزاری و قربانی کردن را به
پیامبر می‌دهد،[آیه ۶] نمونه‌ای از مخالفت اسلام با فرهنگ آن زمان است که پسران را
بزرگ می‌شمردند و دختران را زنده بگور نیز می‌کردند. آیه سوم هم به نوبه خود از
پیشگویی‌های قرآن به‌شمار می‌رود.[۹۰][۹۱]

بخش مدنی قرآن آکنده‌است از مطالب مربوط به نزاع‌های میان محمد و همسرانش یا
نزاع‌ها، حسادت‌ها و رقابت‌های همسران محمد میان خود.[نیازمند منبع] وجود کشمکش‌های
خصوصی چیز تازه یا عجیبی نیست. آنچه شگفت تواند بود انعکاس این مسائل در کتاب هدایت
بشری‌است.[۹۲] البته مسلمانان مطرح شدن این مسائل در قرآن را دارای حکمت‌هایی
می‌دانند.

روزی ماریهٔ قبطی به دیدن محمد در خانهٔ حفصه (از زنان دیگر محمد) می‌آید. محمد و
ماریه همان‌جا در بستر حفصه به خفت‌وخیز مشغول می‌شوند. در این اثناء حفصه که در
خانه نبود در می‌رسد. فریاد اعتراضش بلند می‌شود. کار بالا می‌گیرد. پس محمد، در
واکنش به قضیه، ماریه را بر خود حرام می‌کند؛ ولی بعدها از تصمیم خود عدول می‌کند —
احتمالاً یا چون محمد ماریه را بسیار دوست داشتی یا چون ماریه بس اندوهگین شده
بود[۹۲]— و در توجیه کار خود آیه‌ای چند بر زبان می‌راند و دو زن دیگر را [عایشه و
حفصه دختران عمر و ابوبکر را] تهدید می‌کند (سورهٔ تحریم).[۹۳] چکیدهٔ آیات چنین
است: پیغامبرا! چرا از بهر دلخوشی زنانت حلال خدای را بر خویش حرام می‌کنی… خدا راه
سوگندشکستن را برایتان باز گذاشته‌است… چون پیغامبر با برخی زنانش رازی در میان
نهاد همین که زنی این سخن با دیگری بازگفت خدا فرستاده‌اش را از بهری از آن
بیاگاهانید… پس بهتر است شما دو زن [عایشه و حفصه] توبه کنید همانا کژدل گشته‌اید.
وگر پیغامبر طلاقتان دهد امید است که خدا همسرانی بهتر از شما ورا دهد: مؤمن و
پاکیزه و … کالُم و دوشیزه.[آیه ۷] این آیاتی که پشت سر هم در دفاع از محمد آورده
شده‌است به قول دشتی شخص را به شگفتی می‌اندازد که یک مسئلهٔ شخصی و خانوادگی و
گفتگوی زن و شوهر در قرآن مطرح می‌شود.[۹۲]

روزی محمد برای دیدار پسر خوانده‌اش زید، رهسپار خانه او شد. زید با زینب بنت حجش،
دختر عموی محمد که زن بسیار زیبائی بود ازدواج کرده بود. در آنروز زید در خانه نبود
و زینب که کم و بیش نیمه لخت بود، در را بروی محمد باز کرد و او را به درون خانه
فراخواند. زیبائی زینب از بدن نیمه لختش آشکار شده بود و محمد را در جا میخکوب کرد.
پس از لختی سکوت، محمد اظهار داشت: «فتبارک الله الحسن الخالقین» سپس در حالیکه
مشاهده زیبائی زینب، محمد را به خود آورده بود، خانه زید را ترک کرد. هنگامی که زید
به خانه برگشت و زینب رویداد رخ داده را به اطلاعش رساند، زید یکسره نزد محمد رفت و
اظهار داشت که میل دارد زنش را طلاق دهد. اما محمد مخالفت کرده و گفت: «از الله
بترس و همسرت را نگه دار». زید که درک کرده بود عشق زینب در دل محمد خانه کرده‌است،
او را طلاق داد ولی محمد از ترس سرزنش مردم، هنوز در ازدواج با زینب تردید داشت.
علاوه بر آن در سنت عرب، پسرخوانده با پسر تفاوتی نمی‌کرد و عرب‌ها ازدواج با همسر
پسرخوانده را ازدواج با محارم به شمار می‌آوردند؛ ولی بنابر رسم معمول همیشگی، آیه
هایی[آیه ۸] از طرف الله به محمد وحی شد و به او جرأت داد تا این هنجار را نقض کند.
بطوریکه در روزی که محمد در خانه عایشه بود، به گونه‌ای ناگهانی وارد یکی از غش و
ضعف‌های هنگام وحی گردید. هنگامی که از آن حالت بیرون آمد، اظهار داشت: «چه کسی نزد
زینب خواهد رفت و به او شادباش خواهد گفت، زیرا، الله ازدواج او را با من تجویز
کرده‌است»[۹۴]

اما طبق روایت انس، زید به قصد شکایت از زینب به نزد محمد رفت. نه به قصد پیش قدم
شدن برای ازدواج زینب با محمد. محمد او را به ترس از خدا و نگهداشتن زنش نصیحت
کرد.[۹۵]

داستان ازدواج پیامبر اسلام با زینب بنت حجش با تمام صراحتی که قرآن در این مسئله و
هدف این ازدواج به خرج داده و آنرا شکستن یک سنت جاهلی در ارتباط با ازدواج با همسر
مطلقه فرزندخوانده معرفی کرده باز مورد بهره‌برداری سوء جمعی از دشمنان اسلام
گردیده است، آنها خواسته‌اند از آن یک داستان عشقی بسازند که شخصیت محمد را با آن
آلوده کنند و احادیث مشکوک و یا مجعولی را در این زمینه دستاویز قرار داده‌اند.[۹۶]

از جمله اینکه نوشته‌اند: هنگامی که پیامبر برای حالپرسی زید به خانه او آمد همینکه
در را گشود چشمش به جمال زینب افتاد، و گفت: سبحان الله خالق النور تبارک الله احسن
الخالقین !: (منزه است خداوندی که خالق نور است و جاوید و پر برکت است خدائی که
احسن الخالقین می‌باشد) و این جمله را دلیلی بر علاقه محمد به زینب گرفته‌اند. در
حالی که شواهد روشنی - قطع نظر از مسئله نبوت و عصمت - در دست است که این افسانه‌ها
را تکذیب می‌کند. نخست اینکه: زینب دختر عمه پیامبر بود و در محیط خانوادگی تقریباً
با او بزرگ شده بود، پیامبر شخصاً او را برای زید خواستگاری کرد، و اگر زینب جمال
فوق‌العاده‌ای داشت و فرضاً جمال او جلب توجه محمد را کرده بود نه جمالش امر مخفی
بود و نه ازدواج با او قبل از این ماجرا مشکلی داشت، بلکه با توجه به اینکه زینب
هیچگونه تمایلی برای ازدواج با زید نشان نمی‌داد بلکه مخالفت خود را صریحاً، بیان
کرد، و کاملاً ترجیح می‌داد همسر پیامبر شود بطوری که وقتی پیامبر به خواستگاری او
برای زید رفت خوشحال شد زیرا تصور می‌کرد محمد او را برای خود خواستگاری می‌کند،
اما بعداً با نزول آیه قرآن و امر به تسلیم در برابر فرمان خدا و پیامبر تن به
ازدواج با زید داد. با این مقدمات چه جای این توهم که او از چگونگی زینب با خبر
نباشد؟ و چه جای این توهم که تمایل ازدواج با او را داشته باشد و نتواند اقدام کند؟
دیگر اینکه هنگامی که زید برای طلاق دادن همسرش زینب به پیامبر مراجعه می‌نماید
پیامبر بارها او را نصیحت می‌کند و مانع این طلاق می‌شود، این خود شاهد دیگری بر
نفی آن افسانه‌ها است. از سوی دیگر قرآن با صراحت هدف این ازدواج را بیان کرده تا
جائی برای گفتگوهای دیگر نباشد. از سوی چهارم در آیات فوق خواندیم که خدا به پیامبر
می‌گوید: در ماجرای ازدواج با همسر مطلقه زید جریانی وجود داشت که پیامبر از مردم
می‌ترسید در حالی که باید از خدا بترسد. از دیدگاه مسلمانان مسئله ترس از خدا نشان
می‌دهد که این ازدواج به عنوان یک وظیفه انجام شده که باید به خاطر پروردگار
ملاحظات شخصی را کنار بگذارد تا یک هدف مقدس الهی تأمین شود، هر چند به قیمت انتقاد
منتقدان و متهم ساختن محمد تمام گردد.[۹۷]

در سیرهٔ محمد موارد بسیاری مذکور است که ممکن است ذهن نقاد را به این نتیجه برساند
که محمد از قرآن به عنوان ابزاری برای پیشبرد نظر شخصی استفاده کرده‌است و
خواسته‌های نفسانی خود را در ظرف کلام خدا به اطرافیان تحمیل کرده‌است. از همین رو
بوده‌است که عایشه در مقام انتقاد از محمد گفته‌است «می‌بینم که پروردگارت به انجام
خواسته‌هایت [=هواهای نفسانی] می‌شتابد.».[۹۸] این قضیه بخصوص در زمینهٔ تمتع محمد
از زنان نمود بیشتری می‌یابد. قرآن مشحون است از حکم‌هایی که تمتع‌های محمد از زنان
را به انحای مختلف حلال می‌شمرد و همان تمتع‌ها را بر دیگران حرام. گفتهٔ بالا از
عایشه هم در یکی از همین ماجراها (بخشیدن ام شریک دوسیه خویشتن را به محمد) بر زبان
رانده شده‌است.

از قرآن انتقاد شده‌است که اوصاف و تفاصیلی که از خدا در قرآن آمده‌است گاه جنبهٔ
کاملاً بشری می‌یابد. این خدا در قرآن خشم می‌کند، حیله می‌کند، غضب می‌کند، دوستی
می‌کند و …. این افعال و حالات که به نظر یک منتقد عارض‌شدنش بر شخص ناشی از ضعف
روح و نیازمندی آدمی‌است در قرآن به طرز زننده‌ای به چشم می‌خورد. پس منتقد چنین
نتیجه تواند گرفت که صفات و عکس‌العمل‌های خداوند با روحیات محمد آمیخته‌است.[۹۹]

البته در مقابل آیاتی که تشابهاتی بین انسان و خدا می‌آورند دسته دیگری از آیات
وجود دارند مانند «لیس کمثله شیء» شوری /۱۱ (یعنی هیچ چیز مثل خدا نیست) و «لایدرکه
الابصار» انعام/ ۱۰۳(یعنی چشمها قادر به دیدن او نیستند) که به اصطلاح به تنزیه خدا
می‌پردازند. ابن عربی عارف قرن ششم و هفتم بر این اساس دیدگاه معروفی دارد که از آن
به «تنزیه در عین تشبیه» یاد می‌شود. او شناخت خدا را با جمع بین تشبیه و تنزیه
ممکن و هر یک از تشبیه و تنزیه را به تنهایی ناکافی می‌داند.[۱۰۰] از نظر علی بن
ابیطالب «خداوند عقل‌ها و خردها را بر چگونگی و تحدید صفات خودآگاه نکرد لکن هرگز
آنها را از مقدار لازم معرفت خود، محجوب نساخت».[۱۰۱]

منتقدان درباب این آیه معتقدند که مجموعه قوانین کیفری دنیای مدرن، مجازات کودکان
نابالغ را نمی‌پذیرند. همچنین هیچ فردی را نمی‌توان به احتمال آنکه ممکن است در
آینده مرتکب جرم شود، مجازات کرد. مجازات به جرم ارتکابی تعلق می‌گیرد، نه جرم
ناکرده.[۱۰۲]

در مقابل بیان می‌شود خضر ماموریتش در نظام تکوین و موسی ماموریتش در نظام تشریع
است و به همین دلیل این دو با هم جمع شدنی نیستند. در نظام تشریع که همه پیامبران
نماینده آن هستند، هیچ‌کس از جمله خود این پیامبران مجاز به انجام اعمالی مشابه
اعمال خضر -همچون کشتن یک انسان بی گناه به احتمال انجام کار نادرست در آینده-
نیست[۱۰۳].

علی‌بن ابی‌طالب در این خصوص می‌گوید که قطعاً یکی از آنان شتر را کشته‌است، ولی به
دلیل سکوت همراه با رضایت، خدا همه آنان را نابود کرد.[۱۰۴] در جایی دیگر از قرآن
این داستان تکرار شده‌است:

مخالفان در مورد این داستان معتقدند این مجازات به هیچ‌وجه با جرم ارتکابی تناسب
ندارد. حتی مدافعان حقوق حیوان‌ها، کسی را به دلیل کشتن یک شتر نمی‌کشند، چه رسد به
نابودی کل مردمی که این فرد از آنها بوده‌است.[۱۰۲] این ادعای مخالفین در حالی است
که قرآن خود به صراحت گفته این شتر، شتری معمولی نبوده، بلکه آیه (معجزه) الهی بوده
است[آیه ۱۳] و.[آیه ۱۴] همچنین قرآن عذاب الهی را پس از هشدار نسبت به آزار شتر
می‌داند[آیه ۱۵] و کشتن آنرا با فعل جمع به تمامی آن قوم نسبت می‌دهد[آیه ۱۶] و
عذاب را نیز به ظالمین آن قوم منحصر می‌کند.[آیه ۱۷]

از لحاظ تاریخی، در زمان محمد، درجهٔ خشونتِ آیاتی که محمد بیان می‌کرد با گسترش
اسلام افزایش می‌یافت. اولین آیاتی که مسلمانان را به خشونتی نسبی دعوت می‌کرد
هنگامی بود که در زمان دومین پیمان عقبه بیان شد. در این آیات (سوره حج آیات ۴۱–۳۹)
برای اولین بار حق حمل سلاح و دفاع به مسلمانان داده شد. اما حکم بعدی با قاطعیت
بیشتری ابلاغ شد. در سال دوم هجری حکم دوم در مدینه در حالی صادر شد که به مسلمانان
هشدار داده شده بود که اندازه را نگه دارند و در اقدام به جنگ پیشی نجویند: «با
کسانی که با شما جنگ می‌کنند، در راه خدا بجنگید و تعدی مکنید زیرا خدا تعدی
کنندگان را دوست ندارد.»[آیه ۱۸] بتدریج که برتری مسلمانان بر دیگران آشکارتر شد آن
لحن نسبتاً ملایم آیه‌های قبلی جای خود را به احکام سخت‌تر و خشمگین‌تر داد و دیری
نپایید که به حالت کاملاً خشن و آشتی‌ناپذیر درآمد: «دوست دارند همچنان که خود به
راه کفر می‌روند شما نیز کافر شوید، تا برابر گردید پس با هیچ‌یک از آنان دوستی
مکنید تا آنگاه که در راه خدا مهاجرت کنند و اگر سر باز زدند در هر جا که آنها را
بیابید بگیرید و بکشید و هیچ‌یک از آنها را به دوستی و یاری برمگزینید.»[آیه
۱۹][۱۰۵]

به عقیده منتقدان، این موارد و چندین مورد دیگر نشان می‌دهد که الله در قرآن بطور
واضحی خشونت می‌ورزد. الله قدرتمندترین است و جلوی قدرت ناباوران را می‌گیرد. الله
زمین‌ها، خانه‌ها و دیگر وسایل دارای ارزش ناباوران را می‌گیرد و آنها را به
وفاداران خود می‌دهد. در قرآن تقریباً در هر سوره از خشم و غضب الله یاد می‌شود. در
برابر این غضب مسلمانان تشویق می‌شوند بسیاری کارها را انجام دهند؛ من‌جمله به خدا
و پیامبرش ایمان بیاورند[آیه ۲۲] یا دشمنان را به قتل برسانند.[آیه ۲۳] خشونت الله
یا تهدیدات الله به خشونت، اغلب منشأ خشونت‌هایی می‌شود که توسط مسلمانان به واسطه
خشنودی اراده الله انجام می‌شود.[۱۰۶]

علاوه بر اینکه در اکثر سوره‌های قرآن از جنگ با دشمنان الله یاد شده‌است، در
بسیاری از سوره‌ها خشم الله و به تبع آن ترس از خشم الله نیز ذکر شده‌است. به نظر
می‌رسد محمد نیز همانند متیو (نگارنده انجیل متی) نمی‌توانسته مردمی را تصور کند که
تنها بر پایه اخلاقیات و بدون ترس از بارگاه الهی کارهایی که وی مد نظرش بوده انجام
دهند. الله نیز در قرآن محمد همانند انجیل به طور مداوم از مجازاتهایی من‌جمله
«عذابی سهمگین» و «بلایی دردناک» سخن می‌گوید.[۱۰۶]

به خطر انداختن جان به خاطر الله، در قرآن شدیداً تمجید شده‌است و برای آن
پاداش‌های فراوانی در آخرت وعده داده شده‌است. الله زندگی در دنیا را معمولاً
بی‌ارزش قلمداد می‌کند: «و زندگی دنیا چیزی جز بازیچه و لهو نیست و پرهیزگاران را
سرای آخرت بهتر است آیا به عقل نمی‌یابید؟»[آیه ۲۴] «ای کسانی که ایمان آورده‌اید،
چیست که چون به شما گویند که برای جنگ در راه خدا بسیج شوید، گویی به زمین
می‌چسبید؟ آیا به جای زندگی اخروی به زندگی دنیا راضی شده‌اید؟ متاع این دنیا در
برابر متاع آن دنیا جز اندکی هیچ نیست»[آیه ۲۵] و از طرفی برای کشته‌شدگان در
راستای امور خواسته‌شده ارزش زیادی قائل شده‌است. الله معتقد است که مردگان بعد از
مرگ دوباره زنده می‌شوند: «هر آینه تنها آنان که می‌شنوند می‌پذیرند و مردگان را
خدا زنده می‌کندو سپس همه به نزد او «بازگردانده» می‌شوند: «تنها کسانی [دعوت تو
را] اجابت می‌کنند که گوش شنوا دارند و [اما] مردگان را خداوند زنده خواهد کرد سپس
به سوی او بازگردانیده می‌شوند.»[آیه ۲۶] از این بین، برای این کشته‌شدگان، الله
پاداش ویژه‌ای در نظر گرفته‌است: «خدا از مؤمنان جانها و مالهایشان را خرید، تا
بهشت از آنان باشد، در راه خدا جنگ می‌کنند، چه بکشند یا کشته شوند وعده‌ای که خدا
در تورات و انجیل و قرآن داده‌است به حق بر عهده اوست و چه کسی بهتر از خدا به عهد
خود وفا خواهد کرد؟ بدین خرید و فروش که کرده‌اید شاد باشید که کامیابی بزرگی
است.»[آیه ۲۷] در این بهشت ذکر شده، وصف شده‌است که اعراب خواهند توانست در باغ‌ها
و چشمه‌سارهایی، انواع طعام (غذاها) و میوه‌ها را بخورند و با دختران باکره مرتب
سکس داشته باشند.[آیه ۲۸][۱۰۶] موارد ابراز خشونت در قرآن را می‌توان به صورت زیر
دسته‌بندی کرد:

در ذهن یک مسلمان هیچ خدایی نیست مگر خدای محمدی که فرستاده اوست. تمام اصول زیستن
نیز بر پایه درست بودن این ادعا است. اما برای کسانی که به این اصل و دیگر اصول
ارائه شده در قرآن (همچون آخرین پیامبر بودن محمد، قیامت و…) اعتقاد نداشته باشند
جهنم در نظر گرفته‌شده‌است: «و[لی] کسانی که کافر شوند، و آیات خدا را تکذیب کنند
آنانند که اهل آتشند و در آن ماندگار خواهند بود»،[آیه ۲۹]«بگو: چه می‌بینید، اگر
عذاب خدا به ناگاه یا آشکارا بر شما فرود آید، آیا جز ستمکاران هلاک می‌شوند؟ ما
پیامبران را جز برای مژده دادن یا بیم کردن نفرستاده‌ایم پس هر کس، که ایمان آورد و
کار شایسته کند، بیمناک و محزون نمی‌شود؛ و به کسانی که آیات ما را تکذیب کرده‌اند،
به کیفر نافرمانیشان، عذاب خواهد رسید.»[آیه ۳۰][۱۰۶] منتقدان معتقدند روح
خشونت‌ورزی در جای‌جای قرآن به چشم می‌خورد. به طور مثال قرآن در مورد نحوه مجازات
ناباوران در جهنم می‌گوید: «آنان را که به آیات ما کافر شدند به آتش خواهیم افکند
هر گاه پوست تنشان کامل برشته شود پوستشان را از نو دهیم، تا عذاب خدا را بچشند خدا
پیروزمند و حکیم است.»[آیه ۳۱][۱۰۶]

محمد در قرآن مهمترین شخص و آخرین نفر از میان چندین پیامبر فرستاده شده معرفی
می‌شود. الله عنوان می‌کند که چندین ملل مختلف پیش از محمد را نابود کرده‌است به
این دلیل که از دستورها و هشدارهای او اطاعت نکرده‌بودند: «آیا ندیده‌اند که پیش از
آنها چه مردمی را هلاک کرده‌ایم؟ مردمی که، درزمین مکنتشان داده بودیم، آنچنان
مکانی که به شما نداده‌ایم؛ و برایشان از آسمان بارانهای پی در پی فرستادیم و رودها
از زیر پایشان روان ساختیم آنگاه به کیفر گناهانشان هلاکشان کردیم و پس از آنها
مردمی دیگر پدیدآوردیم.»[آیه ۳۲] «چه بسا قریه‌هایی که مردمش را به هلاکت رسانیدیم،
و عذاب ما شب هنگام یا آنگاه که به خواب نیمروزی فرورفته بودند به آنان در
رسید.»[آیه ۳۳][۱۰۶]

قرآن در چندین نمونه از داستان‌های متون قدیمی‌تر مذهبی را همچون داستان ابراهیم
تکرار می‌کند. اغلب داستان‌های اینچنینی بر مجازات‌های الله تأکید می‌کنند یا در
مورد خشونت او سخن می‌گویند و در نهایت مردم را به ترسیدن از الله وامی‌دارند.
«فرعون در میان مردمش ندا داد که: ای قوم من، آیا پادشاهی مصر و این، جویباران که
از زیر پای من جاری هستند از آن من نیستند؟ آیا نمی‌بینید؟ آیا من بهترم یا این مرد
خوار ذلیل که درست سخن گفتن نتواند؟ چرا دستهایش را به دستبندهای طلا نیاراسته‌اند؟
و چرا گروهی از فرشتگان همراهش نیامده‌اند؟ پس قوم خود را گمراه ساخت تا از او
اطاعت کردند، که مردمی تبهکار بودند. چون ما را به خشم آوردند، از آنها انتقام
گرفتیم و همگان را غرقه ساختیم. آنان را در شمار گذشتگان و داستان برای آیندگان
کردیم.»[آیه ۳۴] شکست خوردن جالوت از داوود در قرآن به الله نسبت داده شده و به طرز
مذهبی‌مأبانه‌ای نقل می‌شود: «چون با جالوت و سپاهش رو به رو شدند، گفتند: ای
پروردگار ما، بر ما شکیبایی ببار و ما را ثابت قدم گردان و بر کافران پیروز ساز. پس
به خواست خدا ایشان را بشکستند و داود جالوت را بکشت و خدا به، او پادشاهی و حکمت
داد، و آنچه می‌خواست به او بیاموخت و اگر خدا بعضی از مردم را به وسیله بعضی دیگر
دفع نمی‌کرد، زمین تباه می‌شد، ولی خدا بر جهانیان فضل و کرم خویش را ارزانی
می‌دارد.»[آیه ۳۵][۱۰۶]

گرچه آیاتی در قرآن یافت می‌شود که تحمل دیگر ادیان را توصیه می‌کند و مثلاً از عدم
اجبار در دین سخن می‌گویند اما این گونه آیات کاملاً در برابر آیاتی در قرآن که
خشونت علیه دیگر ادیان را ترویج می‌کنند ناچیز به شمار می‌آیند.[نیازمند منبع]
آیاتی که تماماً با روحیه جنگی و تئوری جنگ منطبق است: «هر جا که آنها را یافتید
بکشیدشان و از آنجا که شما را رانده‌اند، برانیدشان، که فتنه از قتل بدتر است و در
مسجدالحرام با آنها مجنگید، مگر آنکه با شما بجنگند و چون با شما جنگیدند بکشیدشان،
که این است پاداش کافران.»[آیه ۳۶] به عقیده منتقدان، مشکل قرآن نه تنها تناقض آیات
در جنگ و صلح است بلکه فراوانی بیش از حد آیاتی است که به خشونت با هدف رضای خدا،
جنگجویی و سازش‌ناپذیری جنبهٔ قانونی داده‌است.[نیازمند منبع] خشونت در راه الله در
قرآن هم عادلانه فرض شده‌است و هم توسط الله یا محمد بر مسلمانان تکلیف شده‌است:
«جنگ بر شما مقرر شد، در حالی که آن را ناخوش دارید، شاید چیزی را ناخوش بدارید و
در آن خیر شما باشد و شاید چیزی را دوست داشته باشید و برایتان ناپسند افتد خدا
می‌داند و شما نمی‌دانید.»[آیه ۳۷] در قرآن همواره جبهه جنگ بین دو طرف بصورت خوبی
(ما) و شر (دیگران) تقسیم‌بندی می‌شود: «آنان که ایمان آورده‌اند، در راه خدا
می‌جنگند، و آنان که کافر شده، اند در راه شیطان. پس با هواداران شیطان قتال کنید
که مکر شیطان ناچیز است»[آیه ۳۸] در قرآن مسیحیان، یهودیان[نیازمند منبع] و
«مشرکان» با برخوردهای سختی من‌جمله خشونت‌های عادلانه فرض‌شده مواجه می‌شوند: «و
چون ماه‌های حرام به پایان رسید، هر جا که مشرکان را یافتید بکشید و، بگیرید و به
حبس افکنید و در همه جا به کمینشان نشینید اما اگر توبه کردند و نماز خواندند و
زکات دادند، از آنها دست بردارید، زیرا خدا آمرزنده و مهربان است.»[آیه ۳۹] در قرآن
جنگیدن از جانب الله پاداش به همراه دارد و خودداری از جنگ‌کردن تنبیهات شدیدی را
در پی خواهد داشت.[۱۰۶]

در تمام آیات مکی، قرآن در همهٔ موارد مؤیّدِ خط فکر اعتقادی یهودیان و مسیحیان
است. اولین نشانه‌های اصطکاک با یهودیان در قرآن در سال دوم هجرت آغاز می‌شود در
حالی که مسیحیان همچنان مورد تأیید و حتی ستایش قرار می‌گیرند. بعداً بنا به دلایلی
بتدریج در آیه‌ها نشانه‌های انتقادی‌ای به یهودیان نمایان می‌شود.[آیه ۴۰] یهودیان
به رباخواری (بر خلاف دستورها تورات)[آیه ۴۱] و به دستکاری در کتاب مقدس خود از
طریق حذف برخی از قسمتهای آن[آیه ۴۲] متهم می‌شوند و بابت خطاهای گذشتهٔ خود مورد
نکوهش قرار می‌گیرند[آیه ۴۳] روزه یوم کیپور یهودیان تبدیل به روزه ماه رمضان
مسلمانان می‌شود و بیت‌المقدس جای خود را به مکه به عنوان قبله مسلمین می‌دهد.[آیه
۴۴] اما در نهایت با به وجود آمدن برخی مسائل میان محمد و یهودیان آیات قرآن جنبهٔ
رویارویی و بعضاً جنگ‌طلبی به خود می‌گیرد. یهودیان در قرآن معمولاً به قبایل
سه‌گانه یهود در زمان محمد یعنی بنی‌نضیر، بنی‌قینقاع و بنی‌قریظه اشاره دارد.[۱۰۷]

تا قبل از هجرت، محمد اسلام را جزئی از یهودیت و مسیحیت قلمداد می‌کرد و انتظار
داشت او و یهودیان جبهه مشترکی علیه شرک قریشیان و دیگر اعراب تشکیل دهند. در تمام
سالهای مکه محمد در آیین خود از پیوستگی آیینش با دو آیین گذشته سخن می‌گفت و از
پرستش خدای ابراهیم و موسی حرف می‌زد. از همین رو شماری از آیین‌های یهودیان
من‌جمله نیایش به سوی بیت‌المقدس، روزه روز کیپور (دهم ماه تشرین، روز عاشورا در
اصطلاح عربی) و نماز نیمروز جزء آیین‌های مسلمانان قرار گرفته بود. همچنین در مورد
احکام حلال و حرام نیز همچون نجاست خون و گوشت خوک و مردار احکام یهودیت تبعیت
می‌شد. در این دوره عموماً آیاتی ارائه می‌شد که پا به پای تورات در ستایش
بنی‌اسراییل سخن می‌گفت: «ما به بنی اسرائیل کتاب و علم داوری و نبوت عطا کردیم و
از چیزهای پاکیزه و خوش روزیشان کردیم و بر جهانیان برتریشان دادیم»[آیه ۴۵] «و به
آن مردمی که به ناتوانی افتاده بودند، شرق و غرب آن سرزمین را که برکت داده بودیم
به میراث دادیم، و وعده نیکویی که پروردگار تو به بنی اسرائیل داده بود بدان سبب که
شکیبایی ورزیده بودند، به کمال رسیدند»[آیه ۴۶] حتی این حُسن نیت تا هفته‌های اولیه
هجرت به مدینه ادامه یافت: «ای بنی اسرائیل، نعمتی را که بر شما ارزانی داشتم به
یاد بیاورید و شما را بر جهانیان برتری دادم»[آیه ۴۷] «کسانی که ایمان آوردند و
کسانی که آیین یهودان و ترسایان و صابئان را برگزیدند، اگر به خدا و روز بازپسین
ایمان داشته باشند و کاری شایسته کنند، خدا به آنها پاداش نیک می‌دهد و نه بیمناک
می‌شوند و نه محزون»[آیه ۴۸] اما با وجود این، یهودیان یثرب به حُسن نیت محمد آن
طور که انتظار داشت پاسخ نگفتند و (به نقل از تاریخ طبری) حتی وقتی که فهمیدند محمد
عرب است و یهودی نیست اصولاً گفته‌هایش را باور نکردند. در ماه‌های اولیه مهاجرت،
یک معاهدهٔ همکاری میان محمد و سه قبیله یهود منعقد شد[آیه ۴۹] به موجب این
قرارداد، محمد در سالهای پیش از جنگ بدر که خطر حمله قریش به مدینه بود از یهودیان
طلب پول کرد اما ایشان تنها در ازای پرداخت سود از سوی محمد، حاضر به این کار شدند.
از سوی دیگر خودداری یهودیان از شرکت بی‌قید و شرط در جنگ‌ها علیه مشرکان نیز باعث
بدبینی محمد نسبت به یهودیان شد. پس از این دوره کم‌کم لحن آیات قرآن در خصوص
یهودیان تغییر می‌کند.[۱۰۸]

در این دوره محمد با وجود برخی ناکامی‌ها و دلسردی‌ها، مایل نیست رشتهٔ روابط با
یهودیان را به‌کلّی بُگسلد. در اینجا قرآن از یهودیان انتقاد می‌کند کما اینکه لحن
آن حالت موعظه‌آمیزی در خود دارد: «[ای بنی اسراییل] و به آنچه نازل کرده‌ام و کتاب
شما را تصدیق می‌کند ایمان بیاورید، و از نخستین کسانی که انکارش می‌کنند مباشید و
آیات مرا به بهای اندک مفروشید و از من بیمناک باشید.»[آیه ۵۰] «به تحقیق موسی را
کتاب دادیم و از پی او پیامبران فرستادیم و به عیسی بن مریم دلیلهای روشن عنایت
کردیم و او را به روح القدس تأیید نمودیم و هر گاه پیامبری آمد و چیزهایی آورد که
پسند نفس شما نبود سرکشی کردید، و گروهی را دروغگو خواندید و گروهی را کشتید.»[آیه
۵۱] «از بنی اسرائیل آنان که کافر شدند به زبان داود و عیسی بن مریم لعنت شدند، و
این لعنت پاداش عصیان و تجاوزشان بود. از کار زشتی که می‌کردند بازنمی‌ایستادند و
هر آینه بدکاری می‌کردند.»[آیه ۵۲] اما بتدریج برخورد یهودیان «محمد را واقعاً به
خشم آورد»[۱۰۹] خصوصاً هنگامی که هیچ‌یک از آنها داوطلب شرکت در جنگ بدر نشدند.
همراه با تیرگی روابط محمد با یهودیان ماهیت آیات نیز تغییر کرد و حالتی
یهودی‌ستیزانه به خود گرفت.[۱۱۰]

آیاتی که در این دوره بیان شده‌است از جدایی قاطع یهودیان و مسلمانان حکایت می‌کند
تا بدانجا که در سورهٔ بقره آیه ۶۵ از تبدیل‌شدن گروهی از یهودیان به بوزینه نقل
می‌شود. یکی از نشانه‌های این جدایی تغییر قبله از بیت‌المقدس به مکه بود که
یهودیان از آن به استهزا سخن می‌گفتند: «از مردم، آنان که کم خردند، خواهند گفت: چه
چیز آنها را از قبله‌ای که رو به روی آن می‌ایستادند برگردانید؟ بگو مشرق و مغرب از
آن خداست و خدا هر کس را که بخواهد به راه راست هدایت می‌کند.»[آیه ۵۳] در سوره‌های
بعد نیز آیات چندی به نکوهش یهودیان می‌پردازد: «و (به خاطر بیاورید) هنگامی را که
خدا، از کسانی که کتاب (آسمانی) به آنها داده شده، پیمان گرفت که حتماً آن را برای
مردم آشکار سازید و کتمان نکنید؛ ولی آنها، آن را پشت سر افکندند؛ و به بهای کمی
فروختند؛ و چه بد متاعی می‌خرند.»[آیه ۵۴] «(ولی) بخاطر پیمان‌شکنی آنها، و انکار
آیات خدا، و کشتن پیامبران به ناحق، و بخاطر اینکه (از روی استهزا) می‌گفتند: «بر
دلهای ما، پرده افکنده (شده و سخنان پیامبر را درک نمی‌کنیم» رانده درگاه خدا شدند.
آری، خداوند بعلّت کفرشان، بر دلهای آنها مهر زده؛ که جز عده کمی از آنها ایمان
نمی‌آورند.»[آیه ۵۵] «ولی بخاطر پیمان‌شکنی، آنها را از رحمت خویش دور ساختیم؛ و
دلهای آنان را سخت و سنگین نمودیم؛ سخنان (خدا) را (از موردش) تحریف می‌کنند؛ و
بخشی از آنچه را به آنها گوشزد شده بود، فراموش کردند؛ و هر زمان، از خیانتی (تازه)
از آنها آگاه می‌شوی، مگر عده کمی از آنان؛ ولی از آنها درگذر و صرف‌نظر کن، که
خداوند نیکوکاران را دوست می‌دارد.»[آیه ۵۶] «یهود گفتند که دست خدا بسته‌است.
دستهای خودشان بسته باد! و بدین سخن که گفتند ملعون گشتند. دستهای خدا گشاده‌است به
هر سان که بخواهد روزی می‌دهد و آنچه بر تو از جانب پروردگارت نازل شده‌است، به
طغیان و کفر بیشترشان خواهد افزود ما تا روز قیامت میانشان دشمنی و کینه افکنده‌ایم
هر گاه که آتش جنگ را افروختند خدا خاموشش ساخت و آنان در روی زمین به فساد
می‌کوشند، و خدا مفسدان را دوست ندارد.»[آیه ۵۷] «مَثل کسانی که تورات بر آنها
تحمیل گشته و بدان عمل نمی‌کنند مثل آن خر است که کتابهایی را حمل می‌کند. بد
داستانی است داستان مردمی که آیات خدا را دروغ می‌شمرده‌اند و خدا ستمکاران را
هدایت نمی‌کند.»[آیه ۵۸][۱۱۱]

عدم تطابق داستان‌های تاریخی قرآن (زنده ماندن ابراهیم در آتش، داستان قوم لوط،
داستان قوم ثمود، داستان زاده شدن عیسای فاقد پدر و سخن گفتن او به محض تولد و…) با
یافته‌های فعلی علوم تجربی، از موارد تعارض علم و قرآن است. علوم تجربی بر اساس
یافته‌های حاضر از تحلیل برخی داستان‌های تاریخی ناتوانند. البته مسلمانان تمام
داستان‌های غیرقابل توجیه از نظر عقلی را معجزات خداوند قلمداد می‌کنند.[نیازمند
منبع] البته برخی مفسران و روشن فکران دینی، داستان‌های قرآن را اسطوره‌ای- نمادین
به شمار می‌آورند و اعتقاد دارند که این داستان‌ها جنبه تاریخی-حقیقی
ندارند.[نیازمند منبع] به نظر آنها قرآن، از اسطوره‌های رایج زمانه برای اهداف
تربیتی استفاده کرده‌است.[۱۰۲] برخی از داستان‌های تاریخی مطرح شده در قرآن بدین
شرح است:

جریان طوفان نوح اینگونه نقد شده که این مدعا با یافته‌های علمی اثبات نشده‌است.
مطابق این یافته‌ها، عمر زمین بیش از پنج میلیارد سال است و زمان پیدایش حیات کمتر
از یک میلیارد سال پس از پیدایش زمین است. طوفان نوح یکی از اسطوره‌های آدمیان
اولیه بوده‌است. در یافته‌های حفاری ۱۹۳۴ قدیمی‌ترین کتاب دینی-مذهبی بشر، گیلگمش،
که متعلق به پنج هزار سال قبل است به دست آمد. در این کتاب از طوفان جهانی یاد شده
است.[۱۱۲] طوفان آن زمان (که بر اثر بارش باران تمام جهان زیر آب رود)، اینکه از
تمامی حیوانات موجود در زمین یک جفت نر و ماده داخل کشتی شود و همچنین عمر نوح، از
مصادیق عدم مطابقت داده‌های وحیانی با یافته‌های تاریخی- تجربی انسانی است. مفسران
دینی گاه با برخی حدس‌های علمی و گاه با توسل به معجزه این موارد را پاسخ
داده‌اند.[۱۰۲]

دو زمین‌شناس آمریکایی به نام‌های William Ryan و Walter Pitman در سال ۱۹۹۸ م
شواهد جدیدی کشف و منتشر کردند مبنی بر این‌که دریای سرخ در ابتدا یک دریاچه
کوچک‌تر از اندازه فعلی و با آب شیرین بوده‌است. در حدود ۷۵۰۰ سال پیش به دنبال
آخرین دوره یخ‌بندان و با گرم شدن ناگهانی زمین سطح جهانی آب دریاها به حدی می‌رسد
که دریای مدیترانه سر ریز شده و کانالی با سرعت چندین برابر آبشار نیاگارا به دریای
سیاه ایجاد می‌شود که باعث بالا آمدن آب دریای سیاه با سرعت ۱۵ سانتیمتر در روز ـ
کل بالا آمدن ۱۵۵ متر ـ و آب‌گرفتگی ۲۰ کیلومتر از ساحل دریای سیاه ـ به مساحت
۱۵۰٬۰۰۰ کیلومترمربع ـ و از بین بردن تمدن اطراف دریای سیاه می‌گردد. این دو، این
اتفاق را همان طوفان نوح دانسته کتابی در این مورد نوشته‌اند.[۱۱۳]

ابن وراق می‌نویسد: به نوح دستور داده شده، از هر حیوانی یک زوج به کشتی ببرد.
مارگولیز و شوارتس[۱۱۴] حدس می‌زنند، در این دنیا ۱۰ میلیون نوع حشره وجود دارد.
آیا بردن و جای دادن ۱۰ میلیون حشره در کشتی نوح امکان‌پذیر بوده‌است؟ درست است که
حشره جای زیادی اشغال نمی‌کنند، ولی حیوانات بزرگتر که چنین نیستند. بهتر است به
این بحث نظری بیفکنیم. همان دانشمندان تخمین زده‌اند که در دنیا ۵۰۰۰ نوع خزنده،
۹۰۰۰ نوع پرنده، ۴۵۰۰ نوع پستاندار وجود دارد. آیا می‌توان در خیال به پندار نوعی
کشتی پرداخت که بتواند ۴۵۰۰ نوع حیوان گوناگون را در خود جای دهند؟ هر زوج از هر
حیوانی، از مارها گرفته تا فیل‌ها، از پرنده‌ها گرفته تا اسب‌ها، از اسب‌های آبی
گرفته تا کرگدن‌ها، در حدود ۹۰۰۰۰ حیوان را تشکیل می‌دهند. چگونه نوح توانست با
شتاب به این همه حیوان دسترسی پیدا کند؟[۱۱۵]

اکبر گنجی ادعا می‌کند هیچ مورخی وقوع این واقعه را تأیید نکرده‌است. همچنین با
توجه به گفته قرآن که «ماهی بلعیدش» و اینکه معده یک ماهی به اندازه‌ای حجم ندارد
که انسانی در آن زندگی کند و علاوه بر آن هضم نشود و به اضافه اینکه امکانات زنده
ماندن (اکسیژن و غذا) برای مدت چهل شبانه روز (در قرآن زمان نیامده) در معدهٔ ماهی
موجود نیست، این گفتهٔ قرآن از لحاظ علمی مردود است.[۱۰۲]

به اعتقاد اکبر گنجی، شکافتن دریا از طریق معجزهٔ خداوند، یکی دیگر از مصادیق تعارض
علم و دین است که هیچ مورخ مستقلی هم وقوع آن را تأیید نکرده‌است.[۱۰۲] در قرآن
آمده:

همچنین مطابق آیات ۱۶۶–۱۶۳ سوره اعراف و ۶۶–۶۵ بقره، خداوند یهودیان را به دلیل
ماهی‌گیری در روز شنبه به میمون تبدیل کرده‌است. تبدیل انسان به خوک و میمون،
برخلاف انتظارات رایج علوم تجربی است. اگر قائلان به کلام‌الله بودن قرآن مدعیات
قرآن را برتر از یافته‌های بشری بدانند، نیازی به تأویل این داستان ندارند. در آن
صورت می‌توانند مانند ملاصدرا، طباطبایی، جوادی آملی این داستان را واقع گرایانه
تفسیر کرده و مدعی شوند که خدا واقعاً یهودی‌ها را به دلیل ماهی‌گیری در روز شنبه و
استهزای مسلمین، به خوک و میمون تبدیل کرده‌است. اما بسیاری از قائلان به کلام‌الله
بودن قرآن، این داستان را تأویل می‌کنند.[۱۰۲]

قرآن از آگاه شدن مریم بوسیله فرشته جبرئیل که او با وجود باکره بودن، طفلی در شکم
دارد و زاده شده عیسی از مریم باکره خبر می‌دهد.[آیه ۶۳] اگرچه داستان بالا هنوز
مورد اعتقاد مسیحیان بنیادگراست، دانشمندان آزاداندیش مسیحی و بسیاری از مسیحیان در
حال کنونی و حتی اسقف «دورهام» در انگلستان، دیگر داستان بالا را آنچنان که در
انجیل آمده پذیرش نمی‌کنند و ترجیح می‌دهند به جای واژه باکره از واژه خالص را به
کار برده و آنرا حمل بر یک عمل اخلاقی بدون سرزنش کنند. مارتین لوتر در سده شانزدهم
با ایمان کامل اظهار داشت: ما مسیحی‌ها به سبب عقیده به اینکه این مریم مادر واقعی
این طفل بوده و با این وجود باکره خالص باقی‌مانده، در نظر مردم دنیا احمق به نظر
می‌آییم. زیرا عقیده به این موضوع، نه تنها با خرد انسان همگونی ندارد، بلکه بر ضد
فلسفه آفرینش خدا نیز می‌باشد که به آدم و حوا گفت: بارور شوید و تولید مثل
کنید.[۱۱۶]

چارلز گیگن برت[۱۱۷] شباهت چشمگیری بین افسانه مریم باکره و افسانه رومی و یونانی
را این گونه توصیف می‌کند: دانِه، دوشیزه باکره‌ای بود که هنگام گرفتن دوش آبی که
از طلا ساخته شده بود، آبستن گردید و پرسیوس از او زایش یافت و نَنا در نتیجه خوردن
یک انار آبستن شد و آتیس را به دنیا آورد. همچنین باید دانست که زایش مردان بزرگی
مانند فیثاغورث، افلاطون و اگوستوس به نوع زایش غیرعادی نسبت داده شده و فرض
کرده‌اند که مادران آنها بدون همخوابگی با مرد و یا نوعی دخالت خدا باردار
شده‌اند…[۱۱۸]

به ما گفته شده‌است که ابراهیم در کلده زایش یافته‌است و فرزند یک کوزه‌گر تنگدست
که با ساختن بت‌های کوچک گلی روزگار می‌گذرانیده، بوده‌است. کدام انسان خردگرائی
می‌تواند باور کند یک پسر کوزه‌گر از ۹۰۰ مایل بیابان‌های غیرقابل عبور به مکه
مسافرت کرده باشد. هرگاه او یک سردار پیروز می‌بود، بدون تردید می‌باید به یک کشور
زیبائی مانند آسور رفته باشد و اگر آنگونه که فرض شده‌است، او یک انسان تنگدست
بوده، نمی‌توانسته‌است بنیانگذار بک حکومت پادشاهی در یک کشور خارجی شده باشد[۱۱۹]

اینکه بگوئیم اعراب از نسل اسماعیل به وجود آمده‌اند، مانند آنست که باور داشته
باشیم که فرانسوی‌ها نسل فرنکوس فرزند هکتور هستند[۱۲۰]

مسلمانان بر پایه سنت‌های خود باور دارند که خانه کعبه، یعنی ساختار مکعب شکلی که
در مکه واقع است، بوسیله ابراهیم و اسماعیل ساخته شده‌است؛ ولی هیچ مدرک تاریخی
وجود ندارد که این ادعا را ثابت کند. هور گرونج، در پژوهش‌های خود نشان داده‌است که
محمد این داستان را از خود نوآوری کرد تا به دینی که می‌خواست بسازد، زمینه و مایه
عربی بدهد و با این روش تحسین‌برانگیز، محمد دین مستقلی بوجود آورد و کعبه را با
پیشینه‌های تاریخی و اعتقادی که مختص اعراب بود، وارد ساختار عقیدتی اسلام کرد[۱۲۲]

این آیه‌ها محل بارآمدن منی مرد را قفسهٔ سینهٔ مرد معرفی می‌کنند. درحالی‌که انسان
امروزی از مدت‌ها پیش، محل بارآمدن منی مرد را نه قفسهٔ سینه، بل‌که خیلی پایین‌تر
در جایی در لگن خاصره می‌داند.[۱۲۴]

بهاءالدین خرم‌شاهی مترجم و مفسر قرآن، در پایان قرآن ترجمهٔ خود به این آیه‌ها
اشاره می‌کند. وی می‌گوید: «این آیات، به ویژه آخرین کلمهٔ آیهٔ آخر، معرکهٔ آراء
مفسران، خصوصاً مفسران جدیدی است که می‌کوشند آن را با علم امروز تطبیق دهند… ترائب
جمع است و مفرد آن تریبه به معنی استخوان سینه یا ترقوه‌است. [اما] بعضی از مفسران
آن را قفسهٔ سینه و توسعاً قسمت پیشین بدن زن گرفته‌اند و بعضی دیگر از جمله محمد
اسد (یکی از مترجمان قرآن کریم به انگلیسی) آن را به لگن خاصره ترجمه
کرده‌اند.»[۱۲۳]

خرم‌شاهی با این توضیح نتیجه می‌گیرد: «باری اگر مترجم به لغت [لغت قرآن] وفادار
باشد، ترائب را سینه‌ها یا استخوان‌های سینه ترجمه می‌کند. اما اگر به علم وفادار
باشد، آن را به چیزی دیگر باید ترجمه کند.»[۱۲۳]

حسن‌زاده آملی در کتاب طب و طبیب و تشریح با توجه به معنای لغوی صلب و ترائب
می‌گوید: «صلب دیوار استخوانهای پشت بدن است، و ترائب جدار استخوانهای جلوی آن است،
و آنچه در میان این دو دیوار استخوانها محصور است امعاء و احشاء و نظایر آنهاست؛ و
معنی آیه این است که انسان با دیده اعتبار در صنع پروردگار بنگرد که مبدء تکون و
مایه پیدایش او آب جهنده‌ای است که از میان این دو دیوار استخوانها بیرون
می‌آید.»[۱۲۵]

این آیه پیش‌بینی می‌کند که اهل کتاب، یعنی یهودی‌ها و مسیحی‌ها به این دلیل که
کتاب دینی مشابهی دارند، الهی بودن قرآن را خواهند پذیرفت و به دین اسلام گردن
خواهند نهاد. برخلاف این آیه و پیش‌بینی، یهودیان مورد نظر در شبه جزیرهٔ عربستان
آن روز، قرآن را نپذیرفتند و حتی جان و مال خود را در راه ترک نکردن دین یهودی و
نصاری و پذیرش اسلام از دست دادند.[۱۲۷]

برخلاف لفظ کلی آیه، مفسران این آیه را تنها به گروه اندکی از «حق‌طلبان» اهل کتاب
مربوط دانسته‌اند که در اثر اختلاف بر سر مکی یا مدنی بودن آیه، تعداد آن‌ها را
چهار نفر یا چهل نفر یا هفتاد نفر مسیحی گفته‌اند.[۱۲۸][۱۲۹][۱۳۰][۱۳۱]



https://fa.wikipedia.org/wiki/%D8%B4%D9%87%D8%B1%D8%B2%D8%A7%D8%AF_(%D9%85%D8%AC%D9%85%D9%88%D8%B9%D9%87_%D9%86%D9%85%D8%A7%DB%8C%D8%B4_%D8%AE%D8%A7%D9%86%DA%AF%DB%8C)

شهرزاد مجموعه‌ای نمایشی محصول سال ۱۳۹۴–۱۳۹۳ در ۲۸ قسمت ۶۰ دقیقه‌ای به کارگردانی
حسن فتحی و تهیه‌کنندگی محمد امامی است.

در ابتدا قرار بود که اسم این سریال «روزی روزگاری عاشقی» باشد اما اسم آن به
«شهرزاد» تغییر یافت. داستان سریال «شهرزاد» در دههٔ ۱۳۳۰ خورشیدی می‌گذرد و روایتی
عاشقانه بر بستر تاریخ است. نغمه ثمینی و حسن فتحی نویسندگان این مجموعه می‌باشند.
ترانه علیدوستی، شهاب حسینی، مصطفی زمانی و علی نصیریان ایفاگر نقش‌های اصلی این
مجموعه هستند. جشن سریال شهرزاد در تاریخ ۲۶ اردیبهشت ۱۳۹۵ در مرکز همایش‌های برج
میلاد برگزار شد، بلیت این جشن در مدت ۴۵ دقیقه اینترنتی فروخته شد، این جشن باحضور
عوامل و بازیگران و مردم برگزار شد و از این سریال تقدیر به عمل آمد.[۱][۲][۳]

شهرزاد (ترانه علیدوستی) یک دانشجوی پزشکی است که قصد ازدواج با جوانی به نام فرهاد
(مصطفی زمانی) را در سال ۱۳۳۲ و زمامداری دکتر مصدق دارد. پدران این دو از افراد
گوش به فرمان شخصی متنفذ به نام بزرگ آقا (علی نصیریان) هستند. تحولات ۲۸ مرداد
فرهاد را که روزنامه‌نگار و از طرفداران پر و پا قرص مصدق است، به دلیل اتهام به
قتل و توطئه علیه سلطنت به پای چوبه دار می‌کشد، اما به دست بزرگ آقا نجات پیدا
می‌کند. پس از این ماجرا شهرزاد و فرهاد تصمیم به ازدواج می‌گیرند اما در آستانهٔ
ازدواج، بزرگ آقا که به دلیل نازایی دخترش شیرین (پریناز ایزدیار) از نداشتن وارث
در عذاب است با این ازدواج مخالفت می‌کند و دستور می‌دهد که شهرزاد با دامادش قباد
(شهاب حسینی) ازدواج کند. ازدواج سر می‌گیرد و پس از آن شهرزاد صاحب پسری به نام
کبیر می‌شود؛ ولی به دلیل مشکلاتی طلاق می‌گیرد و بالاخره با فرهاد ازدواج می‌کند.

سریال «شهرزاد» به کارگردانی «حسن فتحی» و بازی «ترانه علیدوستی»، «شهاب حسینی»،
«علی نصیریان» و «مصطفی زمانی» یک سریال درام تاریخی و عاشقانه است که برای پخش
خانگی تولید شده است. داستان سریال شهرزاد از زمان کودتای ۲۸ مرداد به بعد اتفاق
می‌افتد و بیشتر مضمونی رمانتیک دارد و می‌توان آن را ملودرامی عشقی جنایی تعریف
کرد. سریال شهرزاد با هنرنمایی سه نسل از هنرمندان ایرانی، پرهزینه‌ترین سریال شبکه
نمایش خانگی است که داستان عاشقانه‌ای را در تهران قدیم روایت می‌کند. این سریال
همزمان در کشور آلمان و آمریکا نیز نمایش داده می‌شود و به همین مناسبت در روز ۲۰
مهر ماه مراسم فرش قرمز با حضور بازیگران و دست اندر کاران این سریال در شهر «کلن»
آلمان برگزار شد. «سید محمد امامی» تهیه کننده این سریال ۲۸ قسمتی است و «اسماعیل
عفیفه» مجری طرح آن است. «شهرزاد» سومین محصول تصویر گستر پاسارگاد است. حسن فتحی
که افزون بر کارگردانی سریال «شهرزاد»، نویسندگی آن را نیز انجام داده است. وی پیش
از این مجموعه‌های پهلوانان نمی‌میرند، میوه ممنوعه و مدار صفر درجه و شب دهم را
ساخته است.

هر دوشنبه، قسمت جدیدی از این سریال در شبکه نمایش خانگی عرضه شد، همچنین پخش جهانی
سریال شهرزاد از ۱۰ اکتبر توسط شرکت فیلمسازی «ای ام فیلم» آلمان آغاز شد. همچنین
فروش این مجموعه در اواسط پخش سریال در امارات متحده عربی آغاز شده بود.[۴]

شبکه ارتباطی چهره‌ها و مردم با اقداماتی مؤثر و متفاوت، گرافیک، تبلیغات، مدیریت
رسانه‌ای و فضای مجازی این سریال را بر عهده دارد. مدیریت و به روزرسانی وبسایت
رسمی سریال و ایجاد فروش آنلاین در داخل و خارج از کشور برای نخستین بار از اقدامات
اثرگذار در مقابله با دانلودهای غیرقانونی به شمار می‌رود. این وبسایت در رنکینگ
الکسا جزو ۲۰۰ وبسایت پربازدید کشور ثبت شد که در نوع خود کم سابقه است. چاپ ویژه
نامه‌های تبلیغاتی شهرزادنامه در چند نوبت و پخش میدانی آن در خیابان‌های تهران و
برخی شهرستان‌ها توسط کلاه مخملی‌ها در زمان توزیع قسمت‌های آغازین سریال، مدیریت
صفحات سریال شهرزاد در شبکه‌های اجتماعی مختلف با بیش از ۵۰۰ هزار دنبال کننده،
مدیریت کانال شهرزادنامه با بیش از ۱۳۰ هزار عضو در تلگرام، راه اندازی صفحه منو
شهرزاد در اینستاگرام و دریافت و نمایش کلیپها و تصاویر ایجاد شده توسط مخاطبان و
هواداران و برگزاری مسابقه دابسمش، فروش گردنبند مرغ آمین، ماگ و فلش مموری‌های
حاوی قسمت‌های سریال در وبسایت مووی کالا، دریافت هزینه‌های مخاطبانی که سریال را
از طریقی غیر از راه قانونی مشاهده نموده‌اند در سامانه حلال کن، پاسخگویی به بیش
از ۲۰۰ هزار پیام تلگرامی از سوی مخاطبان، راه اندازی کمپین روز شهرزاد در جهت
حمایت از خرید نسخه اصل و چندین طرح نوآورانه دیگر، همه و همه از فعالیتهایی است که
شبکه ارتباطی چهره‌ها و مردم برای تبلیغ و ایجاد ارتباط پویا با مخاطبان سریال
انجام داده است.[۵][۶]

در قسمت‌های ابتدایی تیتراژ ابتدایی و پایانی این سریال با صدای علیرضا قربانی اجرا
شد، ولی از قسمت پنجم به بعد تیتراژ جدیدی با عنوان «کجایی» با صدای محسن چاوشی[۷]
جایگزین شد. پیش‌تر دو ترانه «به رسم یادگار» با ترانه‌سرایی حسین صفا و «همخواب»
با شعری از وحشی بافقی توسط این خواننده اجرا شد و به عنوان موسیقی متن سریال پخش
می‌شود. ساخت موسیقی متن این سریال در ابتدا به عهده فردین خلعتبری بود، ولی از
قسمت هفتم به بعد امیر توسلی آهنگسازی این کار را به عهده گرفت. دست‌اندرکاران
تولید و ساخت شهرزاد، در مورد حذف ناگهانی خلعتبری و قربانی توضیحی ندادند و سکوت
اختیار کردند.[۸] برخی با استناد به واژه‌هایی خاص در شعر ترانه کجایی با صدای
چاوشی، آن را ارجاعی به حصر سران جنبش سبز و وقایع سال ۱۳۸۸ می‌دانند.[۹]

گردنبند مرغ آمین و تقویم رومیزی شهرزاد به عنوان محصولات این سریال به بازار عرضه
می‌شوند.[۱۰]

تهیه‌کننده شهرزاد گفت: با برنامه‌ریزی انجام شده فصل دوم سریال شهرزاد از اواسط و
یا پایان تیر ماه آغاز می‌شود. محمد امامی تهیه‌کننده سریال پرمخاطب شهرزاد در
گفتگو با خبرنگار فرهنگی خبرگزاری تسنیم، گفت: از عوامل موفقیت این سریال می‌توان
در درجه اول به فیلمنامه این سریال اشاره کرد که بارها نگارش و بازنویسی شده بود.
ما روی ذائقه مخاطب مطالعه کردیم و به یک استاندارد نسبی رسیدیم. وی افزود: علاوه
بر متن، سریال شهرزاد تمام پارامترهای موفقیت را داشته است و محتوا، فیلمنامه،
بازیگران، کارگردان، گروه تولید و تهیه از دیگر عوامل موفقیت این سریال محسوب
می‌شود. امامی با بیان اینکه جامعه ما نسبت به مجموعه نمایش خانگی بی‌اعتماد شده
بود، گفت: ما با ساخت سریال شهرزاد توانستیم این اعتماد را بار دیگر به مردم و
مخاطبان بازگردانیم. وی دربارهٔ ساخت فاز دوم این سریال توضیح داد: شهرزاد در سه
فصل به تولید می‌رسد که فصل دوم آن ۲۲ قسمت دارد. تهیه‌کننده شهرزاد اضافه کرد: در
حال حاضر فیلمنامه این سریال توسط حسن فتحی و نغمه ثمینی در حال نگارش است و ۱۴
قسمت اول این سریال نگارش شده است. امامی گفت: با برنامه‌ریزی انجام شده تا پایان
خرداد ماه نگارش فیلمنامه شهرزاد۲ به پایان می‌رسد. پیش تولید خاصی برای این کار
نداریم چون دکور و لوکیشن‌های ما آماده است و احتمالاً از اواسط و یا پایان تیر ماه
کار تصویربرداری این سریال را آغاز می‌کنیم.[۱۱]



https://fa.wikipedia.org/wiki/%D9%81%D8%B1%D8%A7%D9%86%D8%B3%D9%87

مختصات: ۴۸°۵۱.۴′۰″ شمالی ۲°۲۱.۰۵′۰″ شرقی﻿ / ﻿۴۸.۸۵۶۶۷° شمالی ۲.۳۵۰۸۳° شرقی﻿ /
48.85667; 2.35083

فَرانسه با عنوان رسمی جمهوری فرانسه (به فرانسوی: République française) یکی از
کشورهای واقع شده در اروپای غربی می‌باشد که دارای منطقه‌ها و قلمروهای ماورابحار
متعددی نیز هست. فرانسه یکی از سه کشوری است که دارای سواحلی هم در دریای مدیترانه
و نیز اقیانوس اطلس می‌باشد (دو کشور دیگر عبارتند از اسپانیا و مراکش). به دلیل
شکل نقشهٔ این کشور، در زبان فرانسوی به آن لقب l’Hexagone (معنی: شش‌ضلعی) را
داده‌اند.

بر اساس مساحت، فرانسه کمابیش اندازهٔ افغانستان است و بزرگ‌ترین کشور اروپای غربی
و اتحادیه اروپا و همچنین سومین کشور بزرگ در کل قاره اروپا به‌شمار می‌آید. جمعیت
فرانسه در حال عبور از مرز ۶۷ میلیون نفر است که با این رقم، فرانسه در رتبه دومین
کشور پرجمعیت بعد از آلمان در اتحادیه اروپا قرار می‌گیرد. مرکز فرانسه، شهر پاریس
است. پاریس بزرگ‌ترین شهر این کشور و مرکز اصلی تجارت و فرهنگ فرانسه است. قانون
اساسی فرانسه بر اساس یک همه پرسی در ۴ اکتبر ۱۹۵۸ به رسمیت رسیده است. این قانون
تأکید بر ایجاد کشوری سکولار و دموکرات دارد که مردم در آن، حق حاکمیت را ایجاد
می‌کنند. اعلامیۀ حقوق انسان و شهروند که در انقلاب فرانسه تدوین شد و در نوع خود
یکی از اولین سندهای تاریخی در این زمینه به شمار می‌آید، به نوعی بیانگر عقاید این
کشور است.

بعد از اواخر قرون وسطا، فرانسه تبدیل به یکی از قدرت‌های برتر در منطقهٔ اروپا شد
به طوری که در قرون ۱۹ و ۲۰ دارای کلونی‌ها و مناطق تحت استعمار بسیاری بود. همچنین
در طول تاریخ طولانی این کشور، فرانسه تبدیل به مهمترین کانون پرورش بسیاری از
هنرمندان، متفکران و دانشمندان در عرصه‌های گوناگون گردید تا جایی که این کشور را
مرکز پیدایش و شکوفایی فرهنگ مدرن جهان می‌پندارند. در طی قرون هفدهم و هجدهم،
جامعهٔ علمی، فرهنگی و هنری فرانسه و متفکرانی که از سراسر اروپا به آن می‌پیوستند
دورانی را رقم زدند که به آن «عصر روشنگری» اطلاق می‌شود و از لحاظ دستاوردهای فکری
و اجتماعی یکی از درخشان‌ترین دوره‌های تاریخ بشر است. فرانسه چهارمین کشور دارندهٔ
بیشترین میراث جهانی یونسکو در جهان است که به همین دلیل، هر ساله بیش از ۸۳ میلیون
توریست خارجی جذب این کشور می‌شوند - آماری بیش از هر کشور دیگری در جهان.

در عرصه‌هایی چون فرهنگ، علوم بنیادی، صنعت و فناوری، هنر، نظام، اقتصاد و سیاست،
فرانسه یکی از کشورهای مهم و تأثیرگذار جهان می‌باشد. این کشور دارای رتبهٔ پنجم در
بین سایر کشورها از نظر بودجه و هزینه‌های نظامی است. همچنین از نظر ذخایر هسته‌ای،
رتبهٔ سوم را داراست. فرانسه یکی از کشورهای توسعه‌یافته است که قدرت اقتصادی زیادی
دارد. از نظر اقتصادی، دارای پنجمین اقتصاد بزرگ جهانی و از نظر برابری قدرت خرید
دارای رتبهٔ هفتم جهانی است.

در زمینهٔ استانداردهای بین‌المللی، فرانسه را می‌توان از کشورهای پیشرو دانست.
استانداردهای بالای زندگی، تحصیلات، سلامت، امید به زندگی، آزادی و شاخص بالای
توسعه انسانی فرانسه را از جمله کشورهای ایده‌آل برای زندگی معرفی می‌کند. فرانسه
همچنین از کشورهای مؤسس سازمان ملل متحد بوده و یکی از پنج عضو دائم شورای امنیت
سازمان ملل نیز می‌باشد. فرانسه همچنین در چندین گروه و نهاد بین‌المللی دیگر چون
فرانسه‌زبانی، گروه هشت، گروه بیست، ناتو، سازمان همکاری اقتصادی و توسعه، سازمان
تجارت جهانی و اتحادیهٔ لاتین عضویت دارد. این کشور همچنین از کشورهای پیشرو در
تأسیس اتحادیۀ اروپا بوده است.

کلمهٔ فرانسه (France) برگرفته شده از کلمهٔ لاتین Francia به معنای کشور فرانک‌ها
است. البته در خصوص ریشهٔ کلمه فرانک نیز نظریات متفاوتی وجود دارد. یکی از این
تئوری‌ها اشاره به این دارد که کلمهٔ فرانک برگرفته شده از کلمهٔ frankon می‌باشد.
تئوری دیگری نیز به این موضوع اشاره می‌کند که فرانک در زبان باستانی ژرمنی به
معنای آزاد است. کلمه‌ای مخالف برده و برده‌داری.

بر اساس گفته‌های یک تاریخ‌شناس اهل جمهوری چک، نام فرانسه برگرفته شده از Franci
(یا Francio) یکی از پادشاهان قدیمی ژرمن است که قلمروش تا استراسبورگ و بلژیک
گسترش یافته بود. ژولیوس سزار نیز از نام Francio برای نام بردن از این سرزمین در
یادداشت‌های خود استفاده می‌کرده است.

بر اساس قدیمی‌ترین مدارک بدست آمده، انسان‌هایی در منطقه‌ای که امروزه تحت عنوان
کشور فرانسه شناخته می‌شود در حدود ۱٫۸ میلیون سال گذشته می‌زیسته‌اند. این
انسان‌ها در مواجهه با عوامل مختلف آب‌وهوایی شروع به زندگی عشایری و
شکارچی-گردآورنده کرده‌اند. فرانسه دارای غارهای زیادی چون لاسکو است که قدمت آثار
شکل گرفتهٔ روی آن به دوران پارینه‌سنگی می‌رسد.

بعد از پایان آخرین عصر یخبندان (حدود ۱۰٫۰۰۰ سال پیش از میلاد)، هوای این منطقه رو
به عادی شدن گذاشت و حدود ۷٫۰۰۰ سال پیش از میلاد، این منطقه از اروپای غربی وارد
دوران نوسنگی شد. سپس شاهد رشد و شکوفایی در عرصه‌های جمعیتی و کشاورزی هستیم که
این اتفاق در میانهٔ هزاره چهارم و سوم اتفاق افتاد.

نیاکان بخشی از فرانسوی‌ها گُل‌ها (Gaulois) بودند و تبار سلتی داشتند. اینان تا
زمان ژولیوس سزار فرمانروای قدرتمند روم فرمانروایی بومی خود را داشتند تا سرانجام
به دست سزار سرنگون شدند و کشورشان بخشی از امپراتوری روم شد.

فرانسه از شمال و شمال‌غربی دارای مرزهای مشترک با بلژیک، لوکزامبورگ، آلمان،
سوئیس، ایتالیا، موناکو، اسپانیا و آندورا است. خاک کشور فرانسه در اروپا شامل
مساحتی ۵۴۷٫۰۳۰ کیلومترمربعی می‌شود که با این حساب، فرانسه بزرگ‌ترین کشور در بین
اعضای اتحادیه اروپا، از نظر مساحت است. فرانسه همچنین دارای جاذبه‌های طبیعی
بسیاری همچون جاذبه‌های ساحلی در مناطق شمالی و غربی و مناظر کوهستانی عمدتاً مربوط
به رشته‌کوه‌های آلپ در قسمت شرقی است.

قسمت‌های شمالی و شمال شرقی فرانسه دارای آب‌وهوای معتدل است. قسمت‌های جنوبی نیز
آب‌وهوای مدیترانه‌ای دارند. قسمت‌های غربی فرانسه دارای اقلیم اقیانوسی است که
یعنی این مناطق دارای میزان بارش بالایی بوده و زمستان‌هایی معتدل و تابستان‌هایی
گرم را تجربه می‌کنند. سایر مناطق نیز معمولاً از تابستان‌هایی گرم و گاهی طوفانی و
زمستان‌هایی سرد برخوردارند.

فرانسه یکی از اولین کشورهای جهان است که در سال ۱۹۷۱ برای خود یک وزارت‌خانه در
رابطه با محیط زیست ایجاد کرد. همچنین با اینکه فرانسه یکی از کشورهای صنعتی جهان
شمرده می‌شود، ولی دارنده رتبه هفدهم تولیدکننده دی اکسید کربن را در جهان است و در
کنار کشورهای کم جمعیت جهان چون کانادا و استرالیا جای گرفته. البته این اهمیت به
محیط زیست از زمانی شروع شد که فرانسه با بحران نفتی سال ۱۹۷۳ دست‌به‌گریبان بود و
تصمیم به این گرفت که روی به انرژی هسته‌ای بیاورد. اهمیت انرژی هسته‌ای برای
فرانسه بقدری شد که امروزه بیش از ۷۵٪ از برق این کشور نیز از همین روش تأمین
می‌شود که در نتیجه برابر شد با آلودگی کمتر محیط زیست. ۲۸درصد از خاک فرانسه شامل
جنگل می‌شود. این کشور همچنین دارنده ۹ پارک ملی و ۴۶ پارک طبیعی است. دولت فرانسه
طبق برنامه‌هایش قرار است تا سال ۲۰۲۰ بیش از ۲۰ درصد از مناطق انحصاری اقتصادی
خویش را تبدیل به مناطق حفاظت‌شده کند.

بر اساس گزارشی که توسط دو دانشگاه ییل و دانشگاه کلمبیا در سال ۲۰۱۲ تهیه شد نشان
می‌دهد فرانسه ششمین کشور آگاه و هشیار در زمینه محیط زیست است. در گزارش قبلی این
دو نهاد آموزشی که در سال ۲۰۱۱ منتشر شده بود، رتبه فرانسه هفتم بود که یک رتبه
صعود را بیان می‌کند.

فرانسه دارای حکومت متمرکز نیمه‌ریاستی است. قانون اساسی فعلی این کشور بر اساس
رفراندومی در ۲۸ سپتامبر ۱۹۵۸ تأیید و اجرایی شد که تأکید بسیاری بر تقویت رابطه
شاخه اجرایی (دولت) با شاخه قانون‌گذاری (مجلس) دارد. شاخه اجرایی خود شامل دو قسمت
می‌شود، قسمت اول ریاست جمهوری است که هر پنج سال با رای مستقیم مردم انتخاب می‌شود
و ریاست شاخه اجرایی را بر عهده می‌گیرد. در حال حاضر فرانسوا اولاند که پیروز
انتخابات بود عهده دار این سمت است و قسمت دوم مقام نخست وزیری است که فعلاً مانوئل
والس عهده دار آن است.

مجلس فرانسه نیز از دو قسمت تشکیل شده، یکی شورای ملی و دیگری سنا. شورای ملی شامل
نمایندگان محلی می‌شود که با رای مستقیم مردم برای دوره‌های پنج ساله انتخاب
می‌گردند. این شورا قدرت انحلال کابینه دولت را دارند. اما قسمت دوم، سنا است که
شامل سناتورها می‌شود. سناتورها برای دوره‌های شش ساله (پیش‌تر ۹ ساله) و توسط هیئت
انتخابات انتخاب می‌شوند. قدرت قانون‌گذاری سنا محدود است. در صورت ایجاد شدن مشکل
در بین شورای ملی و سنا، حرف مورد تأیید نهایی را شورای ملی خواهد زد.

کشور فرانسه از نظام حقوقی رومی-ژرمنی استفاده می‌کند. به عنوان مثال، قاضی امکان
ساخت و ایجاد احکام جدید را ندارد و می‌بایست بر اساس تفسیرش حکم را صادر کند
(تفسیر مذکور باید مطابق با تفاسیر سایر قضات در شرایط مشابه باشد)

حقوق در فرانسه شامل دو شاخه حقوق عمومی و حقوق خصوصی می‌شود. حقوق خصوصی شامل حقوق
مدنی و احکام جزایی بوده، در حالی که حقوق عمومی در خصوص احکام اداری و قانون اساسی
است. به طور کلی، قانون فرانسه شامل سه جزء اصلی می‌شود که عبارتند از حقوق مدنی،
حقوق جزا (مجرمین) و اداری. احکام جزایی متمرکز بر آینده است. حقوق اداری هم که در
بسیاری از کشورها جزئی از حقوق مدنی شمرده می‌شود، در فرانسه شاخه‌ای کاملاً
مجزاست.

فرانسه یکی از کشورهای عضو سازمان ملل متحد و یکی از پنج عضو دائم شورای امنیت این
سازمان می‌باشد که حق وتو دارد. فرانسه همچنین از اعضای سایر گروه‌های بین‌المللی
همچون گروه هشت، گروه بیست، ناتو، سازمان همکاری اقتصادی و توسعه و سازمان تجارت
جهانی است. بسیاری از نهادهای بین‌المللی همچون سازمان همکاری اقتصادی و توسعه،
یونسکو، پلیس بین‌الملل، ادارهٔ بین‌المللی اوزان و مقیاس‌ها و فرانسه‌زبانی مقر
اصلی خود را در خاک فرانسه ایجاد نموده‌اند.

قدرت اصلی این کشور بعد از دوران جنگ جهانی و بعد از پیوستنش به اتحادیهٔ اروپا -
که خود یکی از کشورهای مؤسس این اتحادیه بود - روی داد. فرانسه بعد از جنگ در دهه
۱۹۶۰ میلادی شروع به ایجاد روابط نزدیکی با آلمان، که بعد از جنگ تبدیل به
ویرانه‌ای شده بود، کرد و توانست قدرت خود را افزایش دهد.

کشور فرانسه از اعضای پیمان آتلانتیک شمالی - ناتو است اما بعد از ماجرای ارتباط
نزدیک آمریکا و انگلیس با یکدیگر و در راستای حفظ استقلال سیاست خارجی و سیاست‌های
امنیتی خود، به نشانه اعتراض، از عضویت در شورای فرماندهی ناتو انصراف داده و خارج
می‌شود. فرانسه همچنین تمایل زیادی به شرکت در جنگ عراق نداشت. در سال ۲۰۰۹ و به
دلیل حمایت‌های نیکولا سارکوزی، رئیس جمهور وقت فرانسه که گرایش زیادی به آمریکا
داشت، فرانسه مجدداً به شورای فرماندهی ناتو ملحق شد.

فرانسه از نظر اقتصادی و نظامی کشورهایی که سال‌ها قبل، تحت استعمارش بودند، مانند
چاد و ساحل عاج را حمایت کرده و حتی برای برقراری صلح در این کشورها، نیروهای نظامی
خویش را روانه این کشورها می‌کند. در آخرین کمک نظامی، فرانسه برای کمک به ارتش
مالی، نیروهای نظامی خود را برای کمک به این کشور اعزام نموده است.

نیروهای مسلح فرانسه (یا به فرانسوی: Armées françaises) نیروهای نظامی این کشور
هستند که تحت فرماندهی رئیس‌جمهور قرار دارند. این نیروها شامل سه دسته اصلی نیروی
زمینی، نیروی دریایی و نیروی هوایی می‌شوند. همچنین ژاندارمری فرانسه نیز از
نهادهای نظامی این کشور است. کلیه واحدهای نظامی این کشور زیر نظر وزارت دفاع هستند
درحالی که ژاندارمری زیرنظر وزارت کشور فرانسه فعالیت می‌کند.

ژاندارمری با کمک پلیس ملی وظیفه تأمین امنیت داخل کشور (روستایی و شهری) را بر
عهده دارند.

فرانسه از اعضای شورای امنیت سازمان ملل است که به شکل رسمی، از دارندگان سلاح‌های
هسته‌ای می‌باشد. فرانسه پیمان ان‌پی‌تی را پذیرفته است.

مساحت کشور فرانسه برابر با ۵۵۰۰۰۰ کیلومتر مربع بوده و وسیع‌ترین کشور اروپای غربی
است (یک سوم وسعت ایران) و منطقه دریایی گسترده‌ای را در اختیار دارد. سطح فرانسه
شبیه به یک شش‌ضلعی است.

بر اساس آخرین تقسیمات کشوری فرانسه به ۲۲ ناحیه تقسیم و از ۹۶ شهرستان (یا
دپارتمان) تشکیل شده که زیر نظر دولت مرکزی اداره می‌شوند و تحت نظارت شورای
انتخابی محلی فعالیت می‌کنند. همچنین هر ناحیه به کانتون‌ها و بخش‌هایی تقسیم شده و
هر بخش از شورای شهر و شهردار خاص خود برخوردار است.

دولت سوسیالیست، بسیاری از شرکت‌های بزرگ، بانک‌ها و بیمه‌ها را خصوصی اعلام نمود.
اما چندین شرکت عمده از جمله ایرفرانس، فرانس تله‌کوم، رنو و تالس در اختیار دولت
است و در برخی از امور بویژه قدرت، حمل و نقل عمومی و صنایع دفاعی دولت حاکمیتی
دارد.

از جمله مهم‌ترین صنایع کشور می‌توان به صنایع فلزکاری، ماشین‌آلات، شیمیایی، وسائط
نقلیه، مواد خوراکی و مشروبات، منسوجات و البسه، هواپیماسازی، کشتی‌سازی، پتروشیمی،
الکتریکی، اتمی و نظامی اشاره نمود. گندم، جو، سیب‌زمینی، چغندرقند، سیب، ذرت،
برنج، انگور، ماهی، گاو و خوک نیز مهم‌ترین محصولات کشاورزی و دامپروری کشور را
تشکیل می‌دهند.

مهم‌ترین معادن کشور آهن، بوکسیت، پتاس، زغال سنگ، نیکل، نمک، نفت، گازطبیعی،
سولفور، ماده اولیه ساختمانی، سرب و روی، فسفات، پیریت و اورانیوم می‌باشد. ذخایر
زیرزمینی نفت فرانسه نیز به ۵۰ میلیون بشکه بالغ می‌گردد.

فرانسه در سال ۲۰۱۳ با ۸۴٫۷ میلیون گردشگر خارجی محبوب‌ترین مقصد گردشگری جهان و
سومین کشور پر درآمد گردشگری لقب گرفت.[۱]

در سال ۲۰۰۶، ۷۹٫۱ میلیون نفر توریست به فرانسه سفر کرده‌اند که این تعداد بیشترین
در میان کشورهای جهان بوده‌است. درآمد فرانسه از این تعداد توریست برابر ۴۶٫۳
میلیارد دلار بوده‌است.[۲]

با ۷۰ میلیون گردشگر در سال ۱۹۹۸ نیز، فرانسه اولین کشور توریستی جهان، بالاتر از
اسپانیا، آمریکا، ایتالیا، انگلستان، چین و مکزیک قرار گرفته‌بود.

زیباترین روستاهای فرانسه (به فرانسوی: Les Plus Beaux Villages de France) یک
انجمن مستقل ایجاد شده در سال ۱۹۸۲ است که با هدف تشویق روستاهای کوچک و زیبا برای
بهبود جاذبه‌های گردشگری تشکیل شده است. تا سال ۲۰۱۵ تعداد ۱۵۵ روستا این برچسب را
داشته و جز این طرح شده‌اند.[۳]

با برآورد کل جمعیتی در حدود ۶۶٫۶ میلیون نفر در ژانویه ۲۰۱۶؛[۴] با ۶۴٫۵ میلیون
نفر جمعیت شهری، فرانسه بیستمین پرجمعیت‌ترین کشور در جهان و سومین پرجمعیت‌ترین در
اروپااست.[۵]

روز ملی فرانسه چهاردهم ژوئیه‌است. حاکمیت و اکثریت با مسیحیت کاتولیک است، ولی
پروتستان‌ها، یهودی‌ها و مسلمانان نیز در این کشور زندگی می‌کنند.



https://fa.wikipedia.org/wiki/%D8%A8%D8%A7%D8%B4%DA%AF%D8%A7%D9%87_%D9%81%D9%88%D8%AA%D8%A8%D8%A7%D9%84_%D9%BE%D8%B1%D8%B3%D9%BE%D9%88%D9%84%DB%8C%D8%B3_%D8%AA%D9%87%D8%B1%D8%A7%D9%86

مختصات: ۳۵°۴۶′۲۳.۹۵″ شمالی ۵۱°۲۳′۳۵.۱۵″ شرقی﻿ / ﻿۳۵.۷۷۳۳۱۹۴° شمالی ۵۱.۳۹۳۰۹۷۲°
شرقی﻿ / 35.7733194; 51.3930972

باشگاه فوتبال پرسپولیس تهران باشگاه فوتبالی ایرانی است که در سال ۱۳۴۲ در شهر
تهران، پایتخت ایران بنیادگذاری شده[۷] و از باشگاه‌های زیر مجموعه باشگاه فرهنگی
ورزشی پرسپولیس تهران است.

پرسپولیس در لیگ خلیج فارس بازی می‌کند و پس از سال ۱۳۴۷، در تمامی ادوار برگزارشده
در بالاترین سطح لیگ فوتبال ایران حضور داشته‌است.[۸] این باشگاه یکی از
پرافتخارترین[۹][۱۰] و پرهوادارترین[۱۱] باشگاه فوتبال در ایران است و شهرآورد این
تیم با استقلال، مهمترین بازی باشگاهی در ایران است. همچنین طبق گزارش کنفدراسیون
فوتبال آسیا، پرسپولیس به عنوان پرهوادارترین تیم فوتبال آسیا شناخته شده است و پس
از آن دالیان چین و الهلال عربستان در رتبه‌های بعدی قرار دارند.[۱۲][۱۳] شبکه
ورزشی «ای‌اس‌پی‌ان» در سال ۲۰۱۲، نیز در گزارشی از باشگاه‌های پرهوادار آسیا، این
باشگاه را بالاتر از دیگر باشگاه‌های آسیایی، پرهوادارترین باشگاه فوتبال آسیا
معرفی کرد.[۱۴]

پرسپولیس از آغاز تاریخ خود، ۹ بار در بالاترین دسته لیگ فوتبال ایران به قهرمانی
رسیده (یک جام منطقه‌ای، ۲ جام تخت جمشید، ۴ جام آزادگان و ۲ جام خلیج فارس) و از
این جهت رکورددار است. ۵ بار قهرمانی در جام حذفی ایران و یک قهرمانی در جام
برندگان جام آسیا از دیگر قهرمانی‌های مهم پرسپولیس می‌باشند. علی دایی، مهدی مهدوی
کیا و علی کریمی سه تن از بازیکنان پرسپولیسی هستند که تاکنون بازیکن فوتبال سال
آسیا شده‌اند.[۱۵]

فدراسیون بین‌المللی تاریخ و آمار فوتبال این باشگاه را در رده چهارم برترین
باشگاه‌های فوتبال آسیا در قرن بیستم اعلام کرده‌است.[۱۶]

باشگاه ورزشی پرسپولیس متعلق به «شرکت سی. آر. سی» در دی ماه سال ۱۳۴۲ به دست علی
عبدُه در اوین و جاده قدیم شمیرانات بنیانگذاری شد. باشگاه اصلاً در بولینگ و چند
ورزش دیگر فعال بود (بولینگ عبده) و یک تیم فوتبال در دسته دوم تهران
داشت.[۱۲][۲۰][۲۱] در آن سو، و در تاریخ ۱۸ تیر ۱۳۴۶؛ باشگاه شاهین که در دهه ۱۳۴۰
بازیکنان زیادی در تیم ملی ایران داشت و در میان مردم محبوب بود، به دستور سازمان
ورزش و تفریحات ایران رسماً منحل شد.[۲۲][۲۳] با رایزنی‌های عبده با پرویز دهداری
(مربی شاهین) و مسعود برومند (سرپرست شاهین)، بیشتر بازیکنان باشگاه شاهین به
پرسپولیس پیوستند و باعث شهرت و محبوبیت آن شدند.[۱۲][۲۳][۲۴][۲۵] دهداری مربی و
برومند سرپرست پرسپولیس شدند و باشگاه توانست در مسابقات رده‌بندی دسته‌های کشور در
گروه خود اول شود و به بالاترین دسته لیگ فوتبال ایران راه یابد.[۱۲] آنها در
مسابقات قهرمانی آسیا (مسابقاتی که میان تیم‌های ایرانی برای شرکت در جام
باشگاه‌های آسیا برگزار شد) نیز قهرمان شدند و به عنوان نخستین نماینده ایران به
جام باشگاه‌های آسیا رفتند.[۱۲][۲۶][۲۷]

در سال ۱۳۴۸، محمود خیامی، مدیر کارخانه ایران ناسیونال که از هواداران شاهین بود
تصمیم گرفت برای تبلیغ خودروی تازه تولید پیکان از بازیکنان پرسپولیس استفاده
کند[۱۲] و پس از امضای پروتکل همکاری با عبده[۲۵] بازیکنان پرسپولیس به شکل
دسته‌جمعی به باشگاه پیکان کوچیدند[۲۴] و با این تیم موفق به کسب مقام قهرمانی در
جام جام باشگاه‌های تهران ۱۳۴۸ شدند، در حالی که پرسپولیس در جایگاه یازدهم قرار
گرفت.[۲۸] یک سال بعد بازیکنان به پرسپولیس بازگشتند و تحت رهبری حسین فکری،[۲۵] پس
از تاج در جای دوم جام باشگاه‌های تهران ۱۳۴۹ قرار گرفتند.[۲۹] در همین سال دست
پرسپولیس از جام منطقه‌ای هم کوتاه ماند.[۳۰]

در سال ۱۳۵۰، پرسپولیس تحت مربیگری آلن راجرز در دومین دوره جام منطقه‌ای به
قهرمانی رسید. یک سال بعد، عبده اعلام کرد باشگاه پرسپولیس حرفه‌ای است[۲۴][۲۵] و
بازیکنانش فقط در بازی‌های حرفه‌ای شرکت خواهند کرد؛ بنابراین بازیکنان به دو دسته
تقسیم شدند و عده‌ای در تیم حرفه‌ای و عده‌ای در تیم آماتور عضویت یافتند.[۳۱] در
آن سال مسابقات فوتبال کشوری در ایران برگزار نگردید، و پرسپولیس که در جام
باشگاه‌های تهران ۱۳۵۱ با تیم آماتورهایش شرکت کرده‌بود، در میان ۱۶ تیم در جای
یازدهم قرار گرفت.[۳۲] در آن دوره پرسپولیس در ورزشگاه اختصاصی خود موسوم به
ورزشگاه آپادانا[۳۳] تمرین می‌کرد و عبده برای فعال نگه‌داشتن تیم اصلی، باشگاه‌های
صاحب‌نامی همچون سائوپائولو و چلسی را برای بازی دوستانه به تهران آورد.[۳۱] اما در
سال ۱۳۵۲ به دلیل عدم وجود زیرساخت‌های فوتبال حرفه‌ای در ایران[۱۲] و اعتراض
خسروانی به آتابای، رئیس وقت فدراسیون فوتبال ایران[۳۱] عبده پس از فروش ورزشگاه
باشگاه فعالیت حرفه‌ای پرسپولیس را منحل کرد.[۲۴][۲۵][۳۳]

جام تخت جمشید در سال ۱۳۵۲ بازگشایی شد. در ۵ دوره‌ای که از این جام برگزار شد،
پرسپولیس همواره از بهترین تیم‌ها بود و به ۲ قهرمانی (۱۳۵۲ و ۱۳۵۴) و ۳
نایب‌قهرمانی (۱۳۵۳، ۱۳۵۵ و ۱۳۵۶) رسید.[۱۲][۲۵][۳۴] جام تخت جمشید ۱۳۵۷ نیز در حال
انجام بود که با روی‌دادن انقلاب نیمه‌کاره ماند. پرسپولیس در این جام با یک امتیاز
کمتر از شهباز دوم بود.[۳۵] پرسپولیس تا پایان جام تخت جمشید پرافتخارترین باشگاه
فوتبال ایران بود.[۱۲]

پس از انقلاب، باشگاه تحت تأثیر آن قرار گرفت و لیگ کشوری فوتبال ایران منحل
شد.[۱۹] بسیاری از بازیکنان تیم عوض شدند،[۱۲][۳۶] اما توانستند در جام شهید اسپندی
(۱۳۵۸) قهرمان شوند.[۲۵] با آغاز جنگ ایران و عراق و دهه ۱۳۶۰، لیگ فوتبال سراسری
ایران همچنان تعطیل بود (تا سال ۱۳۶۸ که جام قدس برگزار گردید) و پرسپولیس تنها در
جام باشگاه‌های تهران شرکت می‌کرد.[۲۴] این باشگاه در ۱۰ دوره برگزاری این جام در
دهه ۶۰، به ۷ قهرمانی و ۲ نایب‌قهرمانی دست یافت.[۲۵][۳۷] در سال ۱۳۶۶، پرسپولیس در
کنار قهرمانی در جام حذفی تهران و جام باشگاه‌های تهران، موفق به کسب اولین قهرمانی
خود در جام حذفی ایران هم شد تا در یک سال ۳ جام بگیرد.[۲۵]

دهه ۱۳۷۰، برای باشگاه موفقیت‌آمیز بود و با یک قهرمانی در جام برندگان جام
آسیا[۳۸] آغاز شد. پرسپولیس در ۱۰ دوره جام آزادگان شرکت کرد و به ۴ قهرمانی و ۳
نایب‌قهرمانی دست‌یافت.[۲۵][۳۹] این باشگاه در این سال‌ها از پایه‌های اصلی تیم ملی
فوتبال ایران بود،[۴۰] تا جایی که در جام جهانی ۱۹۹۸ فرانسه ۹ نفر از ۲۲ بازیکن
ایران در آن زمان عضو این تیم بودند.[۴۱] پرسپولیس در این دهه به ۲ قهرمانی جام
حذفی و ۳ بار سومی جام باشگاه‌های آسیا نیز دست یافت.[۲۵][۲۶]

با آغاز دهه ۱۳۸۰، لیگ برتر فوتبال ایران راه‌اندازی شد و پرسپولیس در نخستین دوره
آن قهرمان شد.[۴۲][۴۳] فصل بعد، پرسپولیس از نخستین دوره لیگ قهرمانان آسیا حذف
شد[۴۴] و در لیگ نتایج خوبی نگرفت. این سال‌ها آغاز دورانی بود که سالنامه رسمی
باشگاه آن را «دوران جدال با بحران» نامیده‌است، تا جایی که پرسپولیس حتی مقام ۹ام
لیگ را هم تجربه کرد.[۲۵] دو فصل بعد، پرسپولیس پس از ۶ سال دوری از جام در جام
خلیج فارس ۸۷–۱۳۸۶ به قهرمانی رسید[۴۵] و این دهه را با دو قهرمانی متوالی در جام
حذفی (۸۹–۱۳۸۸ و ۹۰–۱۳۸۹) به پایان برد.[۴۶]

پرسپولیس یک واژهٔ یونانی به معنای شهر پارسی است که از دو واژهٔ «پرسه» (به
یونانی: Πέρσης) به معنای پارسی و «پولیس» (به یونانی: Πόλις) به معنای شهر تشکیل
شده‌است. یونانیان باستان به پارسه یا تخت جمشید، پایتخت دودمان هخامنشیان،
پرسپولیس می‌گفتند.[۴۷]

پس از انقلاب و در سال ۱۳۶۰، سازمان تربیت بدنی نام بولینگ عبده را به مجموعه ورزشی
شهید چمران تغییر داد و قرار شد پرسپولیس از سال ۱۳۶۱، با نام دیگری فعالیت
کند.[۴۸] بازیکنان در اعتراض به این تصمیم، در بازی با هما در جام باشگاه‌های تهران
حاضر نشدند و قهرمانی این مسابقات را از دست دادند.[۳۶][۴۸]

در دی ۱۳۶۵، پرسپولیس تحت پوشش بنیاد مستضعفان انقلاب اسلامی قرار گرفت. بنیاد
مستضعفان تصمیم گرفت نام تیم را به «آزادی» تغییر دهد. بازیکنان با این تغییر نام
موافق نبودند.[۴۸] در ۲۷ بهمن ۱۳۶۵، نام باشگاه رسماً به «پیروزی» تغییر یافت.
اداره کل تربیت بدنی استان تهران در اطلاعیه‌ای اعلام کرد که «این تغییر نام به
پیشنهاد بازیکنان صورت گرفته‌است.»[۴۹] با این وجود، رسانه‌ها و مردم ایران بیشتر
نام پرسپولیس را به کار می‌بردند.[۴۸]

مدت‌ها بر سر قانونی بودن استفاده از نام پرسپولیس یا پیروزی بحث‌هایی بر سر
زبان‌ها بود تا اینکه سرانجام در ۲۲ فروردین ۱۳۹۱، محمد رویانیان، مدیرعامل وقت
باشگاه پرسپولیس، از رأی قطعی دادگاه برای بازگشت برند پرسپولیس خبر داد. از این رو
برای همیشه نام پیروزی از داخل پرانتز جلوی نام پرسپولیس برداشته شد.[۵۰]

در آگهی ثبت نشان‌واره‌ای که شرکت فرهنگی ورزشی پرسپولیس در سال ۱۳۷۰ به ثبت
رسانده، این توضیح آمده‌است: «کلمه پرسپولیس و علامت فانتزی. تصویر جامی که از دو
طرف با دو سر اسب هخامنشی تلاقی دارد.»[۵۱]

رنگ قرمز یکی از مهمترین نمادهای باشگاه فوتبال پرسپولیس به شمار می‌آید. به جز فصل
۸۶–۱۳۸۵ و چند بازی لیگ قهرمانان آسیا ۲۰۰۹ که بازیکنان پرسپولیس لباس‌های راه‌راه
سفید و قرمز پوشیدند،[۵۲][۵۳] از آغاز همواره رنگ اصلی پیراهن پرسپولیس قرمز
بوده‌است. از این رو آنان را «ارتش سرخ»[۱] و «سرخپوشان»[۲] می‌نامند.

پرسپولیس به عنوان یک باشگاه فوتبال، کاملاً در میان مردم ایران
شناخته‌شده‌است.[۱۲] عادل فردوسی‌پور در مجله ورلدساکر در این باره می‌نویسد:
«نخستین پرسشی که هواداران فوتبال در ایران از یکدیگر می‌پرسند این است که قرمز
هستی یا آبی؟»[۷] رسانه‌های ایران به شدت اخبار این باشگاه را پوشش می‌دهند و
«حاشیه» های زیادی پیرامون افراد حاضر در باشگاه‌است.[۵۴] افکار عمومی ایران امروز
نیز همانند دیگر جوامع،[۵۴][۵۵] تحت تأثیر این رسانه‌های ورزشی قرار دارند.[۵۶][۵۷]
در چند سال اخیر بیش از ۵۰ وبگاه در فضای اینترنت با نام پرسپولیس وجود داشته است.
برخی از این وبگاهای هواداری و خبری، خود را «سایت کانون هواداران پرسپولیس» و یا
«سایتی رسمی» معرفی می‌کنند. دسته‌ای از این وبگاه‌ها که خط مشی حمایتی یا مخالفتی
با گروه یا اشخاص خاصی دارند، منتسب به لیدرها و افراد نزدیک به اشخاص مرتبط با
باشگاه دانسته می‌شوند.[۵۸]

در پی پوشش گسترده اخبار باشگاه و شعارهای خاص روی سکوهای ورزشگاه،[۵۹] در سال‌های
اخیر امنیت شغلی مدیران عامل و مربیان این باشگاه همواره در خطر قرار
داشته‌است.[۵۴] جان دیوردن، نویسنده وب‌گاه گل در گزارشی با نام «تردید آسیا: آیا
مربیگری پرسپولیس بزرگترین و دشوارترین کار در فوتبال آسیا است؟»، جو رسانه‌ها را
«جانوری ترسناک» و مربیگری این تیم را «شغلی پرفشار» توصیف می‌کند.[۵۴]

در فصل ۸۷–۱۳۸۶ که به قهرمانی پرسپولیس در جام خلیج فارس منتهی شد، فیلم مستندی با
نام مردان پرسپولیس دربارهٔ این باشگاه ساخته‌شد. قرار بود قسمت دوم این فیلم در
سال بعد ساخته شود که با مخالفت داریوش مصطفوی، مدیرعامل آن زمان پرسپولیس این فیلم
ساخته‌نشد.[۶۰] سانسور و کیفیت پائین ساخت این فیلم با انتقادهایی همراه بود.[۶۱]

همچنین در دهه‌های ۱۳۴۰، (عزیز اصلی) ۱۳۵۰ (محراب شاهرخی) و ۱۳۷۰ (احمدرضا
عابدزاده، علی پروین، حمید استیلی و افشین پیروانی) نیز شماری از بازیکنان این
باشگاه در فیلم‌های سینمای ایران به بازیگری پرداختند.[۶۲]

در سال ۱۳۸۸، پرسپولیس به عنوان نخستین باشگاه ایرانی ساخت سرود رسمی‌اش را با
همکاری داریوش خواجه‌نوری، خواننده و گیتاریست ایرانی آغاز کرد.[۶۳] این ترانه
«آهنگ سرخ» نام دارد و بازیکنان سابق باشگاه آن را خوانده‌اند.[۶۴] پیش از این نیز
خوانندگانی مانند فرزین برای پرسپولیس خوانده‌بودند.[۶۳] قاسم افشار نیز در دهه ۷۰
آلبومی با نام «قرمزته» منتشر کرده‌بود.[۶۵]

پیش از شکل‌گیری پرسپولیس، خاستگاه آن یعنی شاهین درگیر جریانات سیاسی شده‌بود و
سیاست میراث پرسپولیس از شاهین بود.[۲۳] مردم کوچه و خیابان، شاهین را مرکز جریان
ضدشاهنشاهی می‌دانستند[۲۳] و اکثر هواداران شاهین از مخالفان شاه بودند.[۶۶]
جریانات سیاسی و نفوذ پرویز خسروانی باعث انحلال شاهین شد.[۱۹][۲۳]

پس از انحلال شاهین، هوادارانش به جهت حضور بازیکنان شاهین در پرسپولیس، از سال
۱۳۴۷ به این تیم گرویدند و تا سال ۱۳۵۷، سکوهای پرسپولیس، کمابیش جایگاه مخالفان
شاه محسوب می‌شد.[۲۳] تاج که نماد حکومت شاهنشاهی محسوب می‌شد[۲۳] نیز در تقابل و
رقابت با این پرسپولیس قرار گرفت.[۱۹]

به جز علی عبده، ارتشبد محمد خاتم (فرمانده نیروی هوایی شاهنشاهی ایران) و فاطمه
پهلوی، عضوی از خانواده سلطنتی ایران نیز به پرسپولیس نزدیک بودند و کماکان رابطه
خوبی با پرویز خسروانی نداشتند.[۲۳] بنابراین پرسپولیس جایگاه مناسبی برای مخالفان
بود چرا که مانند شاهین «ظاهر مخالف» نداشت.[۲۳] عبده نزد خانواده شاه محبوبیت
داشت، چنانچه افتتاح طبقه دوم بولینگ عبده توسط محمدرضا و فرح پهلوی انجام شد؛ اما
پس از سال ۱۳۵۴ و درگذشت خاتم، روابط عبده با فاطمه پهلوی و دربار رو به تیرگی
گرایید.[۲۳]

پس از انقلاب، پرسپولیس به مانند تاج، در دست انقلابیون قرار گرفت، ملی شد و تغییر
نام داد؛[۱۹] و سپس تحت نظر بنیاد مستضعفان قرار گرفت.[۲۳] به نوشته هوشنگ شهابی در
دانشنامه ایرانیکا، حکومت جدید پس از انقلاب دل خوشی از فوتبال نداشت و مخالفان شاه
معتقد بودند که او برای دور نگه‌داشتن جوانان از سیاست، تب فوتبال را در جامعه رواج
می‌داده‌است.[۱۹] در دهه ۶۰ تقابل فوتبال و سیاست بارها منجر به تحریک تماشاگران و
سکوهای پرسپولیس شد[۱۹][۲۳] و این مهر تأئیدی بود بر دیدگاه حکومت که تب فوتبال بر
ضد انقلاب است.[۱۹] در این دهه محمد دادکان و محمدحسن انصاری‌فرد از جمله بازیکنان
پرسپولیس بودند که در دوران بازیگری خود وارد جریانات سیاسی شدند.[۲۳] پس از شهادت
مصطفی چمران در سال ۱۳۶۰ و چند تغییر نام در اماکن تهران سازمان تربیت بدنی نیز در
اقدامی نام باشگاه را به شهید چمران تغییر داد. مصطفی داوودی رئیس وقت سازمان تربیت
بدنی در نامه‌ای به دفتر آیت الله خمینی این تغییر نام را اعلام کرد و البته قرار
بود تیم فوتبال پرسپولیس از سال بعد یعنی ۱۳۶۱ نام خود را تغییر دهد. پرسپولیسی‌ها
که از اقدامات سازمان شاکی بودند در دیدار هفته سوم خود مقابل هما در باشگاه‌های
تهران حاضر نشدند و بدین ترتیب بازنده شدند. هما با این ۲ امتیاز در نهایت قهرمان
شد و پرسپولیسی‌ها یک قهرمانی را به خاطر تغییر نام باشگاه از دست دادند. نهایتاً
نام تیم فوتبال تغییر نکرد و دوباره به پرسپولیس بازگشت. در روز سه شنبه ۱۷ مهرماه
۱۳۶۳ قرار بود بازی بین دو تیم پرسپولیس و پاس در جام باشگاه‌های تهران انجام شود.
بازی در ورزشگاه شهید شیرودی انجام می‌شد. به دلیل ازدحام تماشاگران دیدار آغاز
نشد. بلندگوی ورزشگاه اعلام کرد بازی بدون بلیت فروشی در جمعه پیش رو در ورزشگاه
آزادی برگزار خواهد شد. تماشاگران علیه رئیس هیئت فوتبال تهران، محمد جانفدا شعار
دادند. شعارهایی که رنگ و بوی سیاسی گرفت. سنگ پراکنی آغاز شد. تورهای سیمی اطراف
میدان پاره شدند و تماشاگران به داخل زمین هجوم آوردند، تیرهای دروازه را از جا
درآورده و تور دروازه‌ها و تشک‌های پرش ارتفاع را به آتش کشیدند. به رختکن‌ها حمله
کرده و شیشه‌ها را شکستند. با بیرون آمدن تماشاگران از ورزشگاه شیرودی ترافیک
سنگینی در خیابان‌های اطراف ورزشگاه ایجاد شد که تا ساعت‌ها ادامه یافت. نیروی
انتظامی مداخله و افراد زیادی را دستگیر کرد. روابط عمومی سازمان تربیت بدنی پس از
این اتفاق با انتشار اعلامیه‌ای مسابقات دسته اول باشگاه‌های تهران را تعطیل اعلام
کرد. محمد جان فدا در دادسرا حاضر شد و با قرار وثیقه آزاد شد. پس از این اتفاق
دیگر هیچ‌گاه بازی‌های پرسپولیس در ورزشگاه شیرودی برگزار نشد.[۶۷] در دی ماه ۱۳۶۵
تیم پرسپولیس تحت پوشش بنیاد مستضعفان قرار گرفت و اولین مدیر منصوب بنیاد در این
باشگاه اقدام به تغییر نام باشگاه کرد. آزادی نامی بود که برای جایگزینی پرسپولیس
انتخاب شد. در قرعه کشی مسابقات باشگاه‌های تهران حسین آبشناسان رئیس هیئت فوتبال
تهران اعلام کرد تیمی به نام پرسپولیس حق شرکت در مسابقات را ندارد و باید با نام
آزادی شرکت کند. محمود خوردبین سرپرست پرسپولیس نیز انصراف خود را از حضور در
مسابقات اعلام کرد. محمدعلی دقت پور مدیر وقت باشگاه اعلام کرد که اگر پرسپولیسی‌ها
حاضر به شرکت در مسابقات نشوند، ما با نفرات دیگری در مسابقات شرکت خواهیم کرد، ولی
بازیکن‌ها حاضر به بازی در تیمی تحت عنوان آزادی نبودند. جلساتی با بازیکنان برگزار
شد و نهایتاً اداره کل تربیت بدنی تهران در روز ۲۷ بهمن ۱۳۶۵ با یک اطلاعیه به قضیه
پایان داد: «به پیشنهاد معاون فرهنگی بنیاد مستضعفان و موافقت اداره کل تربیت بدنی
تهران باشگاه پرسپولیس به پیروزی تغییر نام یافت. این تغییر نام به پیشنهاد
بازیکنان صورت گرفته است.»[۶۸]

به طور کلی (و به شکل خاص در باشگاه استقلال) اولین جرقه ورود سیاسیون و سیاست به
فوتبال در سال ۱۳۶۹ زده‌شد.[۲۳] سیاست در قبال فوتبال آرام‌تر شد و پوشش تلویزیونی
مسابقات افزایش یافت.[۱۹] پرسپولیس و استقلال در این دهه درگیر جناح‌بندی‌های سیاسی
شدند اما تا پیش از دوم خرداد جناح‌بندی‌های آنان تقریباً نامشخص بود.[۲۳]

در سال ۱۳۷۲ به اصرار حسن غفوری‌فرد، پرسپولیس زیر نظر فردی از کابینه هاشمی
رفسنجانی (حسین محلوجی) قرار گرفت.[۲۳]

در انتخابات ریاست جمهوری ۱۳۷۶ علی‌رغم انتظارات، امیر عابدینی، مدیرعامل وقت
پرسپولیس و جمعی از بازیکنان در اقدامی از علی‌اکبر ناطق‌نوری حمایت کردند و در آن
سو علی فتح‌الله‌زاده، مدیرعامل وقت استقلال به همراه بازیکنان و مربیان در نامه‌ای
سرگشاده به حمایت از محمد خاتمی پرداختند. این آخرین باری بود که دو باشگاه بدین
شکل علنی و صریح موضع‌گیری سیاسی کردند.[۲۳]

دو سال بعد، در ۲۰ تیر ۱۳۷۸ یعنی دو روز پس از واقعه کوی دانشگاه، در حالی که جامعه
هنوز دچار التهاب بود و «با وجود شایعات و مشکلات، در فضایی نه‌چندان دلچسب و
گرم»،[۶۹] بازی سنتی پرسپولیس–استقلال در فینال جام حذفی با آرامش برگزار شد و
علی‌رغم تلاش‌های انجام‌شده برای تحریک تماشاگران، هیچ شعار سیاسی شنیده نشد.[۲۳]

پس از آن که در سال ۱۳۸۰، رای دادگاه به تعلق پرسپولیس به دولت صادر شد، محسن
مهرعلیزاده، رئیس وقت سازمان تربیت بدنی تلاش کرد که در ترکیب هیئت مدیره پرسپولیس
از افراد متمایل به اصلاح‌طلبی استفاده نماید.[۲۳] پس از آغاز دوران ریاست جمهوری
محمود احمدی‌نژاد و برگزاری انتخابات شورای اسلامی شهر تهران، یاران احمدی‌نژاد
توافق کردند تا پرسپولیس زیر نظر شهرداری تهران به کار خود ادامه دهد.[۲۳]

باشگاه پرسپولیس ورزشگاه خانگی اختصاصی ندارد و برای بازی‌های خانگی خود ورزشگاه
آزادی تهران را اجاره می‌کند.[۷۰][۷۱] تیم ملی فوتبال ایران و استقلال تهران نیز در
همین ورزشگاه به میدان می‌روند.

در پی بازسازی چمن ورزشگاه آزادی در فصل ۸۲–۸۱، پرسپولیس بازی‌های خانگی خود را در
ورزشگاه تختی برگزار کرد.[۷۲]

پرسپولیس پیش از ساخته شدن ورزشگاه آزادی، بازی‌های خود را در ورزشگاه امجدیه
برگزار می‌کرد و در آغاز بنیادگذاری ورزشگاهی مجهز به استخر، زمین ژیمناستیک و
بولینگ در مجموعه بولینگ عبده در اختیار داشت. این مجموعه در مرداد ۱۳۵۷ دچار
آتش‌سوزی شد.[۳۶]

البته پرسپولیس پیشتر ورزشگاه اختصاصی در اختیار داشته‌است. در اوایل دهه ۱۳۵۰،
عبده در شهرک اکباتان زمینی را خریداری کرده‌بود و در آن یک ورزشگاه فوتبال با نام
ورزشگاه آپادانا بر پا کرد. پرسپولیس به دلیل کمبود امکانات برای هوادارانش و
همکاری نکردن دیگر باشگاه‌ها، تنها یک بازی در ورزشگاه آپادانا انجام داد و پس از
آن، از آپادانا به عنوان زمین تمرین بهره گرفت. همچنین به دلیل نبود پشتیبانی دیگر
باشگاه‌های فوتبال ایران از حرفه‌ای شدن باشگاه پرسپولیس، عبده در سال ۱۳۵۲ ورزشگاه
آپادانا را به ارزش ۲۰۰٬۰۰۰ تومان به باشگاه راه‌آهن فروخت. ورزشگاه آپادانا امروز
ورزشگاه راه‌آهن نامیده می‌شود و در همسایگی ورزشگاه شهید دستگردی جای دارد. پس از
انقلاب، در سال ۱۳۵۹ بنیاد مستضعفان و جانبازان دارایی‌های این باشگاه را به سود
خود مصادره کرد.[۳۳][۳۶]

در روزهای پایانی سال ۱۳۸۴، وبگاه رسمی باشگاه خبرهایی دربارهٔ این که پرسپولیس
«ورزشگاه شهر قدس» را خریده‌است، منتشر کرد؛[۷۳] اما این ماجرا به علت مشکلات مالی
و حقوقی باشگاه پایان یافت و به ثمر نرسید.[۷۴]

پیش از انقلاب، زمین‌های تمرین پرسپولیس ورزشگاه آپادانا[۳۳] و بولینگ عبده[۳۶]
بود. وقتی بولینگ عبده مصادره شد پرسپولیس در تپه‌های داوودیه تمرین می‌کرد.[۳۶]

در سالیان اخیر، تمرینات تیم اصلی بیشتر در ورزشگاه کارگران انجام می‌شد.[۷۵] در
شهریور ۱۳۸۷، پس از انتقال باشگاه راه‌آهن به شهرری، پرسپولیس ورزشگاه راه‌آهن را
به ارزش ۱۵۰ میلیون تومان برای یک سال اجاره کرد و پس از ۳۵ سال به ورزشگاه خانگی
دیرین خود در شهرک اکباتان بازگشت.[۷۶][۷۷] هم‌اکنون تیم اصلی پرسپولیس در ورزشگاه
شهید درفشی‌فر تمرین می‌کند.[۷۸] تیم‌های پایه نیز در ورزشگاه امام رضا تمرین و
بازی می‌کنند.[۲۵][۷۹] در تیر ۱۳۹۲ آکادمی باشگاه پرسپولیس نیز در ورزشگاه امام رضا
راه‌اندازی شد.[۸۰]

پرسپولیس باشگاه پرهواداری است.[۷][۱۲] بر پایه نظرسنجی‌های انجام شده باشگاه
پرسپولیس به عنوان پرهوادارترین باشگاه فوتبال ایران معرفی شده‌است.[۱۱] و بنا بر
اعلام وبگاه رسمی، باشگاه برای هوادارانش ارزش بسیاری قائل است.[۸۱] با این که
باشگاه پرسپولیس در تهران قرار دارد، در سراسر ایران هوادار دارد و در بازی‌های
خارج از خانه نیز عده زیادی برای تشویق آن‌ها به ورزشگاه می‌روند.[۷][۱۲] این
باشگاه در امارات متحده عربی[۸۲] و قطر[۸۳] نیز هوادارانی دارد. عادل فردوسی‌پور در
مجله ورلدساکر می‌نویسد: «پرسپولیس با بیش از ۳۰ میلیون هوادار به عنوان محبوب‌ترین
باشگاه آسیا شناخته می‌شود.»[۷] بنا بر نوشته همشهری‌آنلاین، کنفدراسیون فوتبال
آسیا در فهرستی پرسپولیس را بالاتر از الهلال عربستان و دالیان چین پرهوادارترین
باشگاه آسیا معرفی کرده‌بود.[۱۲] همچنین، این باشگاه رکورد پرتماشاگرترین بازی لیگ
قهرمانان آسیا را با ۹۶٫۲۰۰ نفر تماشاگر در سال ۲۰۱۲ و در بازی با الغرافه قطر، در
اختیار دارد.[۸۴] رکورد قبلی پرتماشاگرترین بازی لیگ قهرمانان آسیا نیز مربوط به
بازی پرسپولیس و بنیادکار ازبکستان با حضور ۹۵٬۲۲۵ نفر در سال ۲۰۰۹ می‌باشد که در
اختیار پرسپولیس بوده است.

بازی میان پرسپولیس و استقلال، دو باشگاه پرهوادار و پرافتخار ایران، مهم‌ترین
مسابقهٔ باشگاهی فوتبال در ایران است.[۷] رکورد بیشترین گل زده و شکست ناپذیری (شش
بازی رسمی) در داربی تهران در اختیار تیم پرسپولیس تهران است. همچنین نخستین بازی
دو تیم در روز ۱۶ فروردین ۱۳۴۷، نخستین بازی رسمی پرسپولیس بود که با نتیجهٔ بدون
گل پایان یافت.[۸۵] فردای آن روز، روزنامه کیهان ورزشی (مهمترین روزنامه ورزشی آن
زمان) روی جلد خود هیچ چیز از بازی ننوشت و تیتری از فوتبال دخترها داشت.[۸۶] بر
خلاف گذشته، امروزه این بازی همواره با حساسیت بالا و تماشاگران زیاد همراه‌است و
برگزاری آن بازتاب‌های زیادی در ایران دارد.[۷][۸۷] معمولاً این بازی را حدود
۱۰۰٫۰۰۰ نفر در ورزشگاه آزادی تهران تماشا می‌کنند.[۷] این شهرآورد گاهی به خشونت
میان بازیکنان، و درگیری میان هواداران می‌انجامد و هولیگان‌ها به ناوگان حمل و نقل
عمومی از جمله اتوبوس‌ها آسیب می‌زنند.[۸۷][۸۸] مجله ورلدساکر در شماره ژوئیه ۲۰۰۸
خود، فهرستی از ۵۰ شهرآورد دنیا منتشر کرد؛ و شهرآورد تهران را در رتبه ۱ام آسیا و
۲۲وم جهان قرار داد.[۸۹]

با این که پرسپولیس و سپاهان هر دو ریشه در باشگاه فوتبال شاهین دارند، در گذشته
بازی این دو هماوردی محسوب نمی‌شد. با آغاز جام خلیج فارس و قهرمانی باشگاه‌های
اصفهانی در جام‌های فوتبال ایران، به اهمیت بازی‌های رودرروی باشگاه‌های اصفهان و
تهران افزوده‌شد. پس از نبرد قهرمانی پرسپولیس و سپاهان در جام حذفی ۸۵-۱۳۸۴ و لیگ
برتر ۸۷–۱۳۸۶، این حساسیت و اهمیت دوچندان شد، به گونه‌ای که هم‌اکنون این هماوردی
از مهمترین بازی‌های دو باشگاه در هر فصل است.[۹۰][۹۱]

پرسپولیس پیش از انقلاب تیم زنان داشت. آن‌ها پس از تاج و به همراه دیهیم و عقاب از
پیشگامان فوتبال زنان در ایران بودند.[۹۳] در تابستان ۱۳۸۷، رئیس کمیته بانوان
فدراسیون فوتبال ایران از این باشگاه درخواست کرد تا در لیگ شرکت کند.[۹۴] در اواخر
همان سال، پرسپولیس امتیاز تیم زنان پیکان را در اختیار گرفت و در لیگ شرکت
کرد.[۹۵]

پرسپولیس پیش از انقلاب تیم آماتورها داشت. در جام باشگاه‌های تهران ۱۳۵۱، پرسپولیس
رسماً با تیم آماتورهایش در جام شرکت کرد.[۳۲] مهدی عسگرخانی، دروازه‌بان آماتورهای
پرسپولیس برجسته‌ترین بازیکن آن تیم بود که بعداً به تیم اصلی رسید، به ابومسلم
فروخته‌شد و به تیم ملی ایران نیز دعوت شد.[۲۵] در روز ۲۸ شهریور ۱۳۸۵، محمدحسن
انصاری‌فرد مدیرعامل وقت پرسپولیس با مدیرعامل باشگاه فوتبال سرخپوشان دلوار افزار
توافقنامه‌ای امضاء کرد که بنابر آن، تیم فوتبال سرخپوشان تیم دوم پرسپولیس
می‌شد.[۲۵][۹۶] پس از پایان آن فصل بهادر عبدی[۹۷] و فرهاد خیرخواه،[۹۸] (آقای‌گل
دسته یک) که در سرخپوشان بازی می‌کردند به پرسپولیس پیوستند. پس از تغییر مدیرعامل
پرسپولیس رابطهٔ دو باشگاه کمرنگ شد و باشگاه پرسپولیس به برخی تعهدات خود عمل
نکرد.[۹۹] در آبان ۱۳۸۷ امتیاز باشگاه سرخپوشان به باشگاه دیهیم اهواز واگذار
شد.[۱۰۰] پس از آن پرسپولیس تا حدود یک سال تیم دومی نداشت،[۱۰۱] اما در آبان ۱۳۸۸
تیم ب پرسپولیس راه‌اندازی شد.[۱۰۲][۱۰۳] این تیم در روزهای پایانی سال ۱۳۹۰ قهرمان
مسابقات حذفی باشگاه‌های تهران شد.[۱۰۴]

برای دیدن نام تمام بازیکنان باشگاه که در ویکی‌پدیای فارسی مقاله دارند،
رده:بازیکنان باشگاه پرسپولیس را ببینید.

نکته: بازیکنان دیگری هم هستند که هیچ‌گاه کاپیتان اول نبوده‌اند ولی حداقل در ۵
بازی کاپیتانی سرخپوشان را بر عهده داشته‌اند: ۱– محراب شاهرخی ۲- ناصر نورایی ۳–
حمید درخشان ۴– کاظم سیدعلیخانی ۵– ضیا عربشاهی ۶– وحید قلیچ ۷– ناصر محمدخانی ۸–
رضا شاهرودی ۹– علی انصاریان ۱۰– علیرضا حقیقی ۱۱– محسن بنگر

باشگاه‌های فوتبال ایران، از جمله پرسپولیس در درآمدزایی حرفه‌ای نیستند.[۱۳۲]
هم‌اکنون بیشتر منابع مالی باشگاه پرسپولیس توسط مالک باشگاه، سازمان تربیت بدنی
تأمین می‌شود.[۱۳۳] کمک‌های بلاعوض هواداران ثروتمند،[۲۵][۱۳۴] فروش بازیکن،[۲۵]
بازی‌های بین‌المللی[۲۵][۱۳۵] و حامیان مالی[۲۵] از دیگر منابع مالی مهم باشگاه
هستند. به طور مثال، مبلغ قرارداد پرسپولیس با ماری براون، ۳ میلیارد تومان
بوده‌است.[۱۳۶] در سال ۱۳۸۳، باشگاه پرسپولیس با مشارکت شرکت اتریشی آسپا در تولید
نوشابه «پرس پاور» با برند خود به فعالیت اقتصادی پرداخت.[۱۳۷][۱۳۸] پرسپولیس
همچنین توانسته به عنوان نخستین باشگاه ایرانی بابت حق‌پخش تلویزیونی[۱۳۹] و فروش
فیلم[۶۰] درآمدزایی کند. با این وجود تلاش‌های باشگاه برای درآمدزایی از فروش بلیت
(که از مهمترین منابع درآمد باشگاه‌های فوتبال حرفه‌ای است)[۱۳۲] تاکنون بی‌نتیجه
مانده‌است.[۱۴۰]

وب‌گاه گل در گزارشی تحلیلی از تأثیر بحران اقتصادی جهان بر فوتبال کشورهای مختلف،
به دلیل دولتی بودن این باشگاه وقوع این بحران را بر مسائل مالی آن کاملاً بی‌تاثیر
دانسته‌است.[۱۴۱]

پرسپولیس نخستین باشگاه فوتبال ایرانی است که پای حامیان مالی را به فوتبال ایران
باز کرد.[۱۴۲] نخستین بار در اواخر دهه ۶۰ کارخانه‌های الکترونیکی خارجی مانند
گلدستار، ال‌جی و تویوتا قراردادهای کوتاه‌مدتی با پرسپولیس بستند.[۱۴۲] مبلیران
نیز به عنوان یکی از نخستین حامیان ایرانی پرسپولیس، در میانه دهه ۷۰ تنها برای دو
بازی ۵ میلیون تومان به پرسپولیس پرداخت.[۱۴۲] در دهه ۸۰، پیراهن پرسپولیس حامیان
متعددی به خود دید که بیشترشان مدت کوتاهی حامی باشگاه بودند.[۱۴۳]

بر اساس پژوهشی که دو عضو هیئت علمی و یک دانشجوی دانشکده مدیریت و کارآفرینی
دانشگاه تهران در سال ۱۳۸۸ با عنوان «بررسی اثربخشی حمایت‌های مالی ورزشی در میان
هواداران ورزش فوتبال در ایران» انجام دادند؛ میزان علاقه‌مندی شرکت‌ها به حمایت
مالی از این باشگاه در سالیان گذشته سیر صعودی داشته‌است و اگرچه بیشتر حامیان به
نتایج دلخواه خود از تبلیغ رو پیراهن این تیم نرسیده‌اند، مدت حمایت مالی این
شرکت‌ها معمولاً کوتاه بوده‌است.[۱۴۳] حامیانی که مدت بیشتری نامشان روی پیراهن تیم
درج شده، بیشتر در ذهن هواداران ماندگار بوده‌اند. در پرسشنامه‌ای که از پرسش
شوندگان می‌پرسد «اولین حامی مالی که به نظرتان می‌رسد چیست؟»، نام آیوا که بیش از
یک دهه پیش حامی مالی این تیم بوده، از ماری براون که در زمان انجام پژوهش حامی
مالی باشگاه بوده‌است، بیشتر ذکر شده‌است.[۱۴۳]

با آغاز دوران مدیریت حبیب کاشانی (که عضو شورای شهر تهران بود) در سال ۱۳۸۶،
سازمان نیمه‌دولتی شهرداری تهران با زیرمجموعه‌های خود از حامیان اصلی این باشگاه
به شمار می‌رفت[۱۴۲][۱۴۴] که پس از فسخ یکجانبه قرارداد از سوی پرسپولیس در سال
۱۳۹۰، از باشگاه شکایت کرد.[۱۴۵] پرسپولیس پیشتر با حامیان دیگر خود مانند بهگل و
جگوار نیز به مشکل خورده بود.[۱۴۶][۱۴۷]

شرکت اول‌اشپورت نیز از سال ۱۳۸۶،[۱۴۸] تأمین لباس‌های این باشگاه را بر عهده
دارد.[۱۴۹] از تامین‌کنندگان پیشین لباس باشگاه می‌توان جورابان، حصاری و دایی را
نام برد.[۱۵۰] تامین‌کنندگان از محل فروش لباس‌ها به باشگاه پول پرداخت
می‌کنند؛[۱۴۸] به طور مثال، جورابان در قرارداد خود با باشگاه ۳۰٪ از عواید فروش
لباس‌ها را به پرسپولیس می‌داد.[۱۵۰] البته بر خلاف روال معمول در فوتبال جهان و
همانند دیگر باشگاه‌های ایرانی، تامین‌کنندگان لباس پولی بابت حمایتشان به پرسپولیس
پرداخت نمی‌کنند.[۱۴۲] نقض مکرر رعایت کپی رایت در ایران به عنوان مانع اصلی این
امر قلمداد می‌شود؛ چرا که تولیدی‌های کوچک، لباس‌های ارزان و بی کیفیت مشابه را
تولید می‌کنند و شرکتی که حامی است (با قیمت‌های بالاتر لباسش) نمی‌تواند آن طور که
باید بازار داشته باشد و سود ببرد.[۱۴۸]

باشگاه پرسپولیس مالک یک ساختمان ۵ طبقه در خیابان شیخ بهایی تهران است. این
ساختمان در زمین اهدایی فدراسیون فوتبال ایران ساخته‌شده و دفتر باشگاه‌است.[۱۵۱]
در سال ۱۳۸۷ قرار بود موزه پرسپولیس در این مکان راه‌اندازی شود.[۱۵۲]

در تیر ۱۳۸۸، سازمان تربیت بدنی با پرداخت ۲ میلیارد تومان ۱٪ از سهام بانک تات را
برای باشگاه پرسپولیس خرید.[۱۵۳] این باشگاه یک کلینیک پزشکی با نام «بیمارستان
پرسپولیس» در خیابان گاندی تهران دارد که در خرداد ۱۳۸۹ آغاز به کار کرد.[۱۵۴][۱۵۵]
در سال ۱۳۸۴ نیز خبری دربارهٔ خرید ورزشگاه و راه‌اندازی شرکت هواپیمایی توسط
باشگاه منتشر شده‌بود که انجام نگرفت.[۱۵۶]

این باشگاه پیشتر مالک ورزشگاه راه‌آهن[۳۳] و مجموعه فرهنگی ورزشی شهید چمران[۳۶]
نیز بوده‌است. باشگاه پرسپولیس اولین و تنها باشگاه ایرانی است که هواپیمای اختصاصی
دارد.[۱۵۷]

پیش از انقلاب، مالک باشگاه «شرکت سهامی سی‌آرسی» بود. در شرکت سی‌آرسی به جز علی
عبده، فاطمه پهلوی و همسرش محمد خاتم از سهامداران عمده بودند.[۲۱][۲۳][۲۴] پس از
انقلاب، اموال باشگاه مصادره شد[۳۶] و تحت پوشش بنیاد مستضعفان انقلاب اسلامی و
سازمان تربیت بدنی رفت. (دهه ۱۳۶۰)[۲۴][۲۵] از سال ۱۳۷۲ تا ۱۳۷۶، باشگاه تحت مدیریت
وزارت معادن و فلزات بود و از لحاظ منابع مالی دگرگون شد.[۲۵] پرسپولیس از سال ۱۳۷۶
تحت تملک سازمان تربیت بدنی قرار گرفت.[۲۵] در دی ۱۳۸۹، با مصوبه مجلس شورای اسلامی
وظایف سازمان تربیت بدنی رسماً به وزارت ورزش و جوانان ایران محول شد و با چند ماه
تأخیر،[۱۵۸] پرسپولیس تحت نظر این وزارتخانه قرار گرفت.[۱۵۹]

بنابر نوشته سالنامه و فرهنگ رسمی باشگاه چاپ سال ۱۳۸۶، با پایان دوران زمامداری
وزارت معادن بر باشگاه، اختلاف و بحران مالی–مدیریتی ایجاد شد و میان سال‌های ۱۳۷۹
تا ۱۳۸۱ یک «جنگ سهام آغاز شد که با پیروزی سازمان تربیت بدنی با پایان رسید.»[۲۵]

ماجرا از این قرار بود بنیاد مستضعفان در اداره باشگاه ناتوان بود و آن را به تربیت
بدنی واگذار کرد و تربیت بدنی نیز قرار بود باشگاه را به بخش خصوصی واگذار کند. در
راستای این اقدام؛ در تاریخ ۱۸ اردیبهشت ۱۳۷۰، شرکتی با نام «شرکت فرهنگی ورزشی
پرسپولیس سهامی خاص» با شماره ۸۳۳۳۲ به ثبت رسید.[۱۶۰] (سهام‌داران: سازمان تربیت
بدنی به نمایندگی عباس انصاری‌فرد ۵۰٫۵٪، اسماعیل وفایی ۴۹٪ و مهدی منظرموعود ۰٫۵٪)
اما در ۲۷ بهمن، امتیاز باشگاه به جای شرکت پرسپولیس، به «مؤسسه فرهنگی ورزشی
پیروزی» انتقال یافت. سازمان تربیت بدنی این شرکت را به حسین محلوجی، امیر عابدینی
و عباس انصاری‌فرد هبه داد. (در سال ۱۳۸۰ سهام از آنان گرفته‌شد)[۱۶۱] پس از این
مدت عابدینی نیز به مالکان شرکت پرسپولیس اضافه شد.[۱۶۲] (یعنی عابدینی هم در شرکت
پرسپولیس و هم در شرکت پیروزی سهام‌دار شده‌بود)

مالکان شرکت پرسپولیس خود را «مالک اصلی» باشگاه می‌دانستند[۱۶۳] و به دادگاه شکایت
کردند، اما دادگاه در تاریخ ۲۲ اسفند ۱۳۸۰ رأی به مالکیت سازمان تربیت بدنی داد.
دادگاه تجدیدنظر نیز در تاریخ ۸ تیر ۱۳۸۳ این رأی را تأیید کرد.[۱۶۴] سرانجام در
مرداد ۱۳۹۰؛ در پی دعوی باشگاه علیه شرکت فرهنگی ورزشی پرسپولیس سهامی خاص، قاضی
شعبه ششم دادگاه عمومی مجتمع قضایی شهید بهشتی رای قطعی به تعلق برند پرسپولیس به
باشگاه، و حذف نام پرسپولیس از شرکت پرسپولیس سهامی خاص داد.[۱۶۵] درتاریخ ۲۲
فروردین ۱۳۹۰ محمد رویانیان مدیر عامل وقت تیم پیروزی اعلام کرد که نام اصلی باشگاه
به این باشگاه عودت داده شد.[۱۶۶]

پس از آن؛ اعلام شد در راستای انجام اصل ۴۴ قانون اساسی جمهوری اسلامی ایران،
باشگاه باید به بخش خصوصی واگذار شود. در سال‌های اخیر خبرهایی دربارهٔ ورود باشگاه
به سازمان بورس اوراق بهادار تهران و فروش آن به افراد حقیقی
منتشرشده‌است.[۳۱][۱۶۷][۱۶۸][۱۶۹] در سال ۱۳۸۸، محمود احمدی‌نژاد در نامه‌ای به
رئیس سازمان تربیت بدنی اعلام کرد که پرسپولیس و استقلال باید به هواداران واگذار
شوند.[۱۷۰][۱۷۱] پرسپولیس همچنان در تملک سازمان تربیت بدنی قرار دارد. بنا بر گفته
کنفدراسیون فوتبال آسیا، نحوه مالکیت کنونی این باشگاه در آینده مشکلاتی برای حضور
در لیگ قهرمانان آسیا ایجاد می‌کند و در حال حاضر سازمان بورس قیمت باشگاه را ۲۹۰
میلیارد تومان اعلام کرد که پس از دو مزایده هنوز کسی سهام باشگاه را نخریده.[۱۷۲]

برند باشگاه فوتبال پرسپولیس تهران در سال ۱۳۹۲ در دهمین جشنواره ملی قهرمانان صنعت
ایران به عنوان یکی از ۱۰۰ برند برتر ایران شناخته شد.[۱۷۳]



https://fa.wikipedia.org/wiki/%D8%AC%D9%86%DA%AF_%D8%A7%DB%8C%D8%B1%D8%A7%D9%86_%D9%88_%D8%B9%D8%B1%D8%A7%D9%82

جنگ عراق با ایران که در ایران با نام جنگ تحمیلی یا دفاع مقدس و در زمان صدام در
عراق با نام قادسیهٔ صدام شناخته می‌شود، طولانی‌ترین جنگ متعارف در قرن بیستم
میلادی و دومین جنگ طولانی این قرن پس از جنگ ویتنام بود که نزدیک به هشت سال به
طول انجامید. جنگ به صورت رسمی در ۳۱ شهریور ۱۳۵۹ برابر ۲۲ سپتامبر ۱۹۸۰ آغاز شد.
در این روز درگیری‌های پراکنده مرزی دو کشور با یورش همزمان نیروی هوایی عراق به ده
فرودگاه نظامی و غیرنظامی ایران و تهاجم نیروی زمینی این کشور در تمام مرزها به یک
جنگ تمام عیار تبدیل شد هرچند مقامات عراقی معتقد بودند که جنگ از ۴ سپتامبر با
حملات توپخانه‌ای ایران به شهرهای مرزی عراق آغاز شده‌است.[۱۶]

پیش از آغاز جنگ روابط دو کشور به شدت تیره شده بود که خصومت شخصی صدام حسین و
روح‌الله خمینی رهبران دو کشور و مهمتر از آن جاه‌طلبی‌های سیاسی، و اختلافات مرزی
و ایدئولوژیکی دو کشور دلایل اصلی آن بودند. این جنگ در نهایت پس از حدود ۸ سال در
مرداد ۱۳۶۷ با قبول آتش‌بس از سوی دو طرف و پس از به جا گذاشتن یک میلیون نفر تلفات
و ۱۱۹۰ میلیارد دلار خسارات به دو کشور خاتمه یافت.[۱۷] مبادلهٔ اسیران جنگی بین دو
کشور از سال ۱۳۶۹ آغاز شد. ایران آخرین گروه از اسرای جنگی عراقی را در سال ۱۳۸۱ به
عراق تحویل داد.[۱۸]

جنگ ایران و عراق از لحاظ استراتژیک یکی از مهم‌ترین برخوردهای نظامی دوران معاصر
بود، که منافع تقریباً همه کشورهای جهان را بدون استثنا تهدید کرد و تأثیر مستقیم
آن بر کشورهایی وارد شد که بیشترین ذخایر نفتی جهان را داشتند. در طول جنگ ثابت شد
که پیروزی هر یک از دو کشور ایران یا عراق موجب برهم‌خوردن ثبات و توازن قوا در
منطقه خواهد شد به همین دلیل ابرقدرت‌ها کوشیدند تا هیچ‌کدام از این دو کشور پیروز
نشوند و هر دو را با زخم‌هایی عمیق و طولانی رها کنند.[۱۹]

از بعد نظامی عراق با استفاده از عنصر غافلگیری در ابتدای جنگ موفق شد بخش‌هایی از
خاک ایران از جمله شهر خرمشهر را اشغال نماید. ایران در سال‌های دوم و سوم جنگ موفق
شد بیشتر مناطق اشغالی از جمله خرمشهر را آزاد نموده و از سال ۱۹۸۴ جنگ را به داخل
خاک عراق بکشاند. ایران در فوریه ۱۹۸۶ موفق به تصرف فاو یکی از مهمترین بنادر صدور
نفت عراق شد و در ۸ ژانویه ۱۹۸۷ عملیات عظیمی به نام کربلای ۵ را برای تصرف بصره
دومین شهر بزرگ عراق به انجام رساند که در جریان آن ۶۵ هزار سرباز ایرانی و ۲۰ هزار
عراقی کشته شدند. ایران در ۲۶ فوریه این عملیات را متوقف کرد و در شرایطی که بن‌بست
نظامی در جبهه جنوبی جنگ کامل شده بود، جنگ نفتکش‌ها با حملات دو طرف به سوی
کشتی‌های غیرنظامی در خلیج فارس به اوج خود رسید. کشتی‌های کویتی یکی از اهداف مورد
علاقه ایرانی‌ها بودند. حملات نیروهای ایران به نفتکش‌های شوروی و آمریکا که در
خدمت دولت کویت بودند و حمله غافلگیرانه یک جنگنده عراقی به کشتی جنگی آمریکایی که
به آسیب شدید ناوچه یواس‌اس استارک و مرگ ۳۷ سرباز آمریکایی انجامید، کشتیرانی
بین‌المللی را در معرض خطر قرار داده و زمینه مداخله بیشتر هر دو ابرقدرت را فراهم
کرد به طوری‌که هر دو از قطعنامه‌های شورای امنیت که از دو طرف درخواست آتش‌بس
داشت، حمایت می‌کردند.[۲۰]

در سال چهارم و پنجم در این جنگ ارتش عراق به طور گسترده از جنگ‌افزارهای شیمیایی
علیه کردهای عراقی و مردم و نظامیان ایران استفاده کرد؛ ولی ادعای استفاده ایران از
سلاح‌های شیمیایی ثابت نشده‌است. همچنین دو طرف در مقاطعی اقدام به بمباران و
موشک‌باران شهرها و اهداف غیرنظامی کردند که در این مورد نیز عراق همواره پیش‌قدم
بود. درگیری‌ها برای مدتی در اواخر جنگ به خلیج فارس کشیده شد و طی آن تعداد زیادی
سکوی نفتی و کشتی‌های تجاری و نفت‌کش با پرچم کشورهای گوناگون آسیب دیدند.

شوروی یکی از دو ابرقدرت آن دوران از سال ۱۹۸۰ تأمین نظامی هر دو کشور را متوقف
کرده بود اما از سال ۱۹۸۲ به منبع اصلی عراق برای خرید سلاح‌های پیشرفته تبدیل شد.
آمریکا نیز در سال ۱۹۸۵ در جریان مذاکراتی پنهانی اقدام به فروش سلاح به ایران کرد.
ایالات متحده آمریکا در اواخر جنگ به شکل مستقیم وارد درگیری با ایران شد. از سوی
دیگر کشورهای سوریه، کره شمالی و لیبی نیز از ایران حمایت تسلیحاتی و تکنولوژیکی
کردند.

شورای امنیت سازمان ملل متحد در کل ۸ قطعنامه در این خصوص صادر نمود که همگی به جز
قطعنامه ۵۹۸ توسط ایران رد شد. دو کشور در طول جنگ آسیب‌های فراوان اقتصادی را
متحمل شدند و بیش از یک میلیون نفر در این جنگ کشته یا مجروح شدند.

از زمان به قدرت رسیدن حزب بعث در عراق در سال ۱۹۶۸ میلادی، عراقی‌ها رؤیای رهبری
جهان عرب را در سر می‌پروراندند. از سال ۱۹۷۳ تا ۱۹۸۰ درآمدهای نفتی عراق افزایش
یافت.[۲۱] این موضوع به عراق کمک می‌کرد تا خلاء ناشی از مرگ جمال عبدالناصر در صدر
رهبری اعراب را پر کنند. زیرا مصر پس از پیمان کمپ دیوید نفوذ خود در میان اعراب را
از دست داده بود.[۲۲]

در جریان اعمال حاکمیت ایران بر جزایر سه‌گانه تنب بزرگ، تنب کوچک و ابوموسی عراق
روابط دیپلماتیک خود را با ایران قطع کرد و از اتحادیه عرب خواست تا آنان نیز چنین
کنند. درخواستی که از سوی اتحادیه عرب رد شد. عراق همچنین اعتراض رسمی‌ای به سازمان
ملل نوشت که توسط این سازمان نادیده گرفته شد. عراقی‌ها که از همه جا سرخورده شدند،
دست به اخراج ۷۰۰۰۰ ایرانی ساکن عراق زدند. در سال ۱۹۷۴ تنش در روابط دو کشور به
اوج خود رسید و درگیری‌های نظامی مرزی پراکنده کم‌کم به جنگی تمام عیار تبدیل شد.
تنش به قدری بالا گرفت که کورت والدهایم دبیرکل سازمان ملل متحد ناچار به مداخله و
اعزام نماینده ویژه به مرزهای دو کشور شد. نتیجه گزارش این نماینده منجر به صدور
قطعنامه ۳۴۸ شورای امنیت شد که در آن طرفین ملزم به حل اختلاف مرزی میان خود
شدند.[۲۳]

در پیمان‌نامه ۱۹۷۵ الجزایر ایران به‌طور ضمنی پذیرفت که در ازای رفع اختلافات مرزی
آبی در اروندرود بر اساس خط تالوگ، دست از حمایت از کردهای عراق بردارد. این نقش را
بعدها اسرائیل به تنهایی در برابر کردها برعهده گرفت.[۲۴] بنابراین عراق که در طول
سال‌های بعد سیاست‌های ضد غرب و ضدصهیونیستی را تبلیغ می‌کرد،[۲۱] در سال ۱۹۸۰ و پس
از سقوط شاه، سیاست ایرانی ستیزی را در دستور کار عراقی‌ها قرار داد. صدام متوجه
خلاء ناشی از سقوط شاه ایران به عنوان ژاندارم خلیج فارس شده بود و تلاش داشت تا
نقشی که پیش از آن محمدرضا پهلوی ایفا می‌کرد را برعهده گیرد.[۲۲] او برای این‌کار
نیاز به مرز آبی کافی و تسلط بر خلیج فارس داشت.[۲۵][۲۶] عراق از زمان عبدالکریم
قاسم، خوزستان را بخشی از عراق می‌دانست که توسط حکومت عثمانی به ایران تقدیم شده
بود و به همین دلیل از تجزیه طلبان خوزستان حمایت می‌کرد. حمایتی که با قرارداد
الجزایر برای مدتی متوقف شده بود؛ ولی تحرکات تحریک آمیزی چون نمایش نقشه منطقه که
در آن خوزستان «عربستان» نامیده شده و بخشی از خاک عراق بود از تلویزیون بصره ادامه
داشت.[۲۷] به گفته جیمز بیل، دلیل اصلی شروع جنگ و مناقشات سیاسی قبل از آن را به
طور کلی می‌توان در «تسلط یافتن بر خلیج فارس» دانست. تحقق این هدف برای مصر و
عربستان سعودی و سایر شیخ نشین‌های منطقه چندان ناخوشایند نبود.[۲۸] سفیر عراق در
لبنان در ۱۲ آبان ۱۳۵۸ در مصاحبه با روزنامه النهار بیروت گفت:[۲۹]

صدام حسین مدعی بود که نظام بعثی از همان ابتدای انعقاد قرارداد مرزی ۱۹۷۵ در زمان
شاه، خود را مغبون می‌دیده.[۳۰] به نظر می‌رسد که باور عمومی در میان مقامات عراق
این بود که پس از انقلاب، ایران دچار ضعف شده و برای عراق فرصت مناسبی فراهم آورده
تا توازن قبلی قوا در خلیج فارس را با یک حمله نظامی برهم زده و همزمان راه‌حل
جدیدی برای مشکلات عراق با شیعیان جنوب و کردهای شمال این کشور جلوی پای آنان
بگذارد.[۳۱] از سوی دیگر تنها دو ماه پیش از آغاز جنگ، صدام حسین و زیبیگنیو
برژینسکی در عمان با یکدیگر دیدار کردند. باور بنی صدر این بود که برژینسکی در این
ملاقات به صدام اطمینان داده که ایالات متحده مخالفتی با الحاق خوزستان به عراق
ندارد.[۳۲]

پس از وقوع انقلاب ۱۳۵۷، عراق برخی ناآرامی‌های سیاسی را زیر سر سید محمد باقر صدر
و با حمایت و تشویق ایران می‌دانست. صدام حسین، از وجود یک همسایه انقلابی شیعه در
مرزهای شرقی خود احساس خوبی نداشت.[۳۳] رهبران ایران نیز رسماً اعلام می‌کردند که
به سیاست صدور انقلاب ایران به سایر کشورها می‌اندیشیدند.[۳۴] روح‌الله خمینی معتقد
به صدور انقلاب اسلامی به دیگر ملل بود و در نخستین سالگرد پیروزی انقلاب اسلامی
(۲۲ بهمن ۱۳۵۸) اظهار داشت:[۳۵]

همچنین او در ۱۹ فروردین ۱۳۵۹ در پیامی که دربارهٔ قطع رابطه آمریکا با ایران داده
بود به صدام اشاره کرد و گفت:[۳۶]

مدتی بعد در ۲۸ فروردین ۱۳۵۹ روح‌الله خمینی در جمع فرماندهان بسیج ضمن سخنانی ارتش
عراق را به کودتا علیه صدام تشویق کرد:[۳۷]

در پیامی که به مناسبت کشته شدن سید محمد باقر صدر منتشر شد، روح‌الله خمینی بار
دیگر بر قیام مردم و ارتش عراق علیه صدام تأکید کرد:[۳۸]

عراق مدعی بود که وارد یک جنگ دفاعی شده و از حق مشروع خود برای دفاع از حاکمیت و
تمامیت ارضی و بازپس‌گیری اراضی خود با توسل به زور استفاده می‌کند. آن‌ها معتقد
بودند که حکومت ایران تمام راه‌های حل مسالمت‌آمیز اختلافات دو کشور را مسدود
کرده‌است. پیش از آغاز یورش بارها ایران را به اقدامات تجاوزگرانه نسبت به عراق و
دخالت در امور داخلی خود از جمله حمایت از حزب غیرقانونی الدعوه می‌کردند. رهبران
ایران هم در بخش عربی رادیو دولتی این کشور به بدگویی شدید از حکومت بعث عراق
پرداخته و آن را یک حکومت ضد اسلامی و دست‌نشانده قدرت‌های امپریالیستی معرفی
می‌کردند. حکومت عراق نیز متهم می‌شد که به اقدامات تجاوزگرانه از جمله حمایت علنی
از شورشیان جدایی‌خواه در خوزستان و قول کمک به آن‌ها برای آزادی «عربستان»، نامی
که حکومت عراق بر این استان نهاده بود، می‌پردازد و دریادار احمد مدنی استاندار وقت
خوزستان گفته بود که عراق برای شورشیان سلاح ارسال می‌کند. در چندین مورد حتی
نیروهای عراق حملاتی را به شهرهای مرزی ایران ترتیب دادند که یکی از آن‌ها یورش به
شهری در کردستان ایران در ژوئن ۱۹۷۹ و دیگری به شهر صالح‌آباد در جنوب بود که چندین
کشته به جا گذاشت. در نیمه اول سال ۱۹۸۰ (زمستان ۵۸ و بهار ۵۹) چندین درگیری مرزی
دیگر هم بین دو کشور رخ داد.[۱۷]

با این وجود یک سال پیش از جنگ، آمریکا دولت مهدی بازرگان را از احتمال بروز جنگ
باخبر کرده بود. مقامات آمریکایی گزارش دادند:

مهم‌ترین اختلاف مرزی دو کشور یک اختلاف کهنه بر سر وضعیت اروند رود بود. قسمت
انتهایی شط العرب یا اروند رود مرز دو کشور را تشکیل می‌دهد. دولت عراق معتقد بود
که مرز دو کشور بایستی بر اساس مفاد قرارداد قسطنطنیه ۱۹۱۳ تعیین شود اما ایران مرز
دو کشور را خط تالوگ یعنی عمیق‌ترین قسمت رودخانه می‌دانست. دو کشور یک بار در سال
۱۹۳۴ اختلاف خود را به جامعه ملل ارجاع دادند اما توافقی حاصل نشد. در سال ۱۹۳۷
نخستین معاهده مرزی دو کشور به امضا رسید. بر اساس این قرارداد مرز دو کشور در
امتداد ساحل شرقی رودخانه بود اما یک قسمت لنگرگاهی چهار مایلی در کنار آبادان به
ایران اختصاص داده شده و در این قسمت خط تالوگ مرز دو کشور را مشخص می‌کرد. عراق
معتقد بود ایران از شرایط داخلی سیاسی نابسامان این کشور در آن زمان برای بهبود
وضعیت خود در مذاکرات سود جسته است. ایران هم از این قرارداد ناراضی بود و در دهه
۱۹۶۰ آن را فسخ کرده و خواستار مذاکرات برای تعیین خط مرزی جدید شد و همزمان با
حمایت از شورشیان کرد در شمال عراق این کشور را تحت فشار گذاشت. نهایتاً در سال
۱۹۷۵ در قرارداد الجزایر عراق خواسته‌های ایران در زمینه شط العرب را پذیرفت و خط
تالوگ برای نخستین بار مرز رسمی دو کشور در این رودخانه شد و ایران هم در ازای آن
تعهد کرد که به حمایت از شورشیان کرد پایان دهد. اما پنج سال بعد و پنج روز پیش از
آغاز جنگ صدام حسین این قرارداد را فسخ کرده و مدعی شد این پیمان به دلیل عدم رعایت
مفاد آن از سوی ایران اعتبار خود را از دست داده است.[۱۷]

در ابتدای جنگ نیروی هوایی و نیروی دریایی ایران بزرگتر بود و عراق نیز نیروی زمینی
بزرگتری در اختیار داشت. اما در طول سال‌های جنگ قدرت نظامی ایران از نظر تجهیزات
کاهش و قدرت نظامی عراق افزایش یافت. در آغاز جنگ (سال ۱۹۸۰) ارتش عراق دارای
۴۴۳۰۰۰ نیروی انسانی بود و ایران ۳۹۰۰۰۰ ارتشی داشت. عراق ۲۷۵۰ تانک و ایران ۱۷۳۵
تانک داشت. عراق ۳۳۹ هواپیمای نظامی و ایران ۴۴۷ هواپیما داشتند،[۴۰] هشت سال بعد
(سال ۱۹۸۸) عراق دارای یک میلیون نفر نیروی انسانی بود و ایران ششصد هزار نفر در
اختیار داشت. عراق ۴۰۰۰ تانک در مقابل ۱۰۰۰ تانک ایران داشت. عراق ۶۰۰ هواپیما و
ایران تنها ۵۰ هواپیمای جنگنده قابل پرواز داشت.[۴۱] در پایان جنگ (سال ۱۹۸۸) نیروی
هوایی عراق با ۶۰۰ هواپیمای جنگنده از انواع میگ-۲۹، سوخو-۲۴ و داسو میراژ اف۱، به
ششمین نیروی هوایی عظیم جهان تبدیل شد.[۴۲]

ارتش عراق در آغاز جنگ، یک ارتش کاملاً وابسته به شوروی بود. ۸۵ درصد از تجهیزات
این ارتش، طی ۵ سال پیش از جنگ از شوروی وارد عراق شده بود. صنایع نظامی فرانسه
دومین صادرکننده تجهیزات و ادوات نظامی به عراق بودند. پس از این دو کشور، کشورهایی
مانند برزیل، اسپانیا و ایتالیا قرار داشتند.[۴۳]

عراق جنگ را در حالی آغاز کرد که زرادخانه‌های این کشور پر از سلاح بود؛ ولی این
کشور با بحران کمبود قطعات یدکی مواجه بود و در آغاز جنگ شوروی تنها بخش کوچکی از
قطعات مورد نیاز عراق را تأمین می‌کرد؛ ولی پس از شکست عراق در مرحله اول جنگ و از
سال ۱۹۸۲، شوروی دوباره به مهم‌ترین متحد نظامی عراق تبدیل شد.[۴۳] تا این مقطع
عراق قطعات ساخت شوروی مورد نیاز خود را از کشورهایی مانند کره شمالی، مصر، چین و
یوگوسلاوی تأمین می‌کرد. همزمان سلاح‌های زیادی از جمله موشک‌های اگزوسه از فرانسه
خریداری شد. فرانسه همچنین تا پیش از آنکه تولید نوع مخصوص ضد کشتی هواپیماهای
میراژ اف-۱ به پایان رسد، پنج فروند جنگنده ضدکشتی سوپر اتاندارد خود را به عراق
اجاره داد که در جنگ نفت‌کش‌ها و حمله به جزیره خارگ مورد استفاده قرار گرفتند.[۴۴]

خلبانان عراقی، دست کم در نبردهای هوایی بسیار پائین‌تر از استانداردهای غربی رفتار
می‌کردند. درواقع یکی از مهم‌ترین مشکلات عراق در طول جنگ نداشتن نیروی انسانی
کارآزموده برای استفاده از سلاح‌های مدرنی بود که به دست می‌آورد. عراق هیچ‌گاه
نتوانست از حداکثر ظرفیت این سلاح‌ها استفاده کند. برای نمونه ۴ سال پس از تحویل
هواپیماهای سوخو-۲۴ به عراق، هیچ‌کدام از این هواپیماها بهره‌برداری نشده
بودند.[۴۵] حتی امروز نیز نمی‌توان تخمین زد که چه تعداد از عراقی‌های کشته شده در
طول جنگ، مستقیم و در اثر رویارویی با ایران کشته شده‌اند و چه تعداد از آنان در
اثر ضعف فرماندهی و یا اشتباه در استفاده از تسلیحات پیشرفته.[۴۶]

مشکل عدم بهره‌برداری صحیح از تسلیحات پیشرفته فقط در نیروی هوایی این کشور وجود
نداشت. برای نمونه خدمه عراقی گونه‌ای از تانک‌های ساخت شوروی در طول جنگ هرگز از
سیستم دید در شب این تانک‌ها استفاده نکرده‌بودند. چرا که آن‌ها درک نمی‌کردند که
تانک‌های آنان به چنین سامانه‌ای مجهز است.[۴۷] تا سال ۱۹۸۳ عراق حدود ۲۰۰ هواپیمای
خود را از دست داده بود و بیشتر این خسارت نه در جنگ با ایران، بلکه در اثر تصادفات
و سوانح غیر جنگی و مشکلات تعمیر و نگهداری به وجود آمده بود.[۴۵]

خلبانان ایرانی در طول جنگ ایران و عراق نه تنها با عراقی‌ها می‌جنگیدند، بلکه با
خلبانانی با ملیت‌های دیگری از سراسر دنیا روبه‌رو بودند. خلبانان برخی از میگ‌های
۲۱ و میگ‌های ۲۳ عراق مصری بودند و خلبانان برخی از میراژهای اف-۱ بین سال‌های ۱۹۸۵
تا ۱۹۸۶ بلژیکی، آفریقای جنوبی، استرالیایی و در یک مورد حتی آمریکایی نیز بودند،
همچنین خلبانانی از شوروی و آلمان شرقی به عنوان خلبان میگ-۲۵ در عملیات‌ها شرکت
داشتند. به‌علاوه خلبانان فرانسوی و اردنی نیز به عنوان معلم خلبان کار می‌کردند.
بیشتر گزارش‌هایی که دربارهٔ استقرار خلبانان شوروی در عراق است حکایت از آن دارد
که این خلبانان دائماً با اف-۱۴ها برخورد داشته و چندین میگ-۲۵ با خلبان روس سرنگون
شده است. معمولاً شوروی چندین خلبان با تجربه خود را برای این عملیات
می‌فرستاد.[۴۸]

در طول دهه هفتاد میلادی، ایران یکی از بزرگترین واردکنندگان تجهیزات نظامی بود.
بخش عمده‌ای از این تجهیزات پیشرفته همچون هواپیماهای اف-۱۴، تجهیزات الکترونیکی و
موشک‌های فونیکس از ایالات متحده وارد می‌شد. آلمان غربی در ساخت بزرگ‌ترین
زرادخانه اصفهان مشارکت داشت و انگلستان به ایران اسلحه می‌فروخت. برخی تجهیزات
پدافند هوایی و ترابری نظامی ایران نیز از شوروی تأمین می‌شد. این روند با وقوع
انقلاب ایران متوقف شد و نیروهای نظامی ایران را در موقعیت دشواری قرار داد. ایران
برای دور زدن این تحریم تسلیحاتی روش‌های زیر را به کار گرفت.[۴۴]

یکی از مشکلات ایران در ابتدای جنگ، مسئله فرماندهان ارتش این کشور بود. از دید
حکومت انقلابی ایران و از میان فرماندهان نظامی زمان پهلوی، تنها تعداد معدودی که
در زمان دولت ملی محمد مصدق از فرماندهان بودند و یا کسانی که مخالف حکومت شاه
بودند مناسب پست‌های فرماندهی نظامی بودند.[۵۲] چهل هزار مستشار آمریکایی که به
عنوان آموزش با ارتش ایران همکاری می‌کردند با وقوع انقلاب از کشور اخراج شده
بودند، تعداد زیادی از فرماندهان نظامی فرار کرده، بازنشسته شده و یا برکنار شده
بودند، نظام سربازگیری ناکارا شده بود و بخشی از نیروهای نظامی کشور درگیر
ناآرامی‌های داخلی (مانند گنبد کاووس) شده بودند.[۵۳]

در فاصله میان بهمن ۱۳۵۷ تا مهر ۱۳۶۱، ده‌ها تیمسار و افسر ارشد نظامی تعویض، کشته
و یا برکنار شدند. ولی‌الله قرنی در تهران ترور شد. ولی‌الله فلاحی در یک سانحه
سقوط هواپیما کشته شد. سپهبد سعید مهدیون به جرم شرکت در کودتای نوژه اعدام و
سرلشکر باقری نیز زندانی شد. سرهنگ فکوری که پنجمین فرمانده نیروی هوایی ایران به
هنگام شروع جنگ بود همراه با سرتیپ فلاحی کشته شد. دریادار مدنی که استعفا داد و از
کشور خارج شد و بالاخره دریادار بهرام افضلی که چهارمین فرمانده نیروی دریایی ایران
به هنگام شروع جنگ بود و به جرم عضویت در حزب توده ایران در اردیبهشت ۱۳۶۲ دستگیر
شد و به اتهام جاسوسی به همراه ۹ نفر دیگر از افسران بلندپایه ارتش در اسفند سال
۱۳۶۲ تیرباران شد نمونه‌هایی از فرماندهان نظامی تعویض شده بودند.[۵۴]

در این بین سپاه پاسداران نیز نیرویی تازه‌تأسیس متشکل از جوانان بود که امکانات و
توانایی لازم برای جنگ را نداشت. فرماندهان رده بالای سپاه را غالباً جوانان کم
تجربه تشکیل می‌دادند که از اصول کلاسیک رزم بی اطلاع بودند.[۵۵] برای نمونه محسن
رضایی زمانی که در سال ۱۳۶۰ به فرماندهی کل سپاه منصوب شد، تنها ۲۷ سال سن داشت و
تحصیلات او نیز دیپلم دبیرستان بود.[۵۶]

در سال ۱۹۸۲، مجلس اعلای انقلاب اسلامی عراق با پشتیبانی ایران در این کشور تأسیس
شد و ایران شورشیان عراقی را برای مبارزه علیه کشور خود در این مجلس بسیج کرد.[۵۷]
سپاه بدر که توسط سید محمدباقر حکیم تأسیس شد شاخه نظامی مخالفین عراقی شد.[۵۸] حزب
الدعوه که در ایران حضور داشت و مورد حمایت دولت ایران بود علیه عراق فعالیت می‌کرد
و دست به ترور طارق عزیز معاون وقت نخست وزیر این کشور زد.[۵۹]

در شهریور ۱۳۹۳ (در آستانه سالگرد شروع جنگ هشت ساله)، سرهنگ مجتبی جعفری جانشین
«بنیاد حفظ آثار و نشر ارزش‌های دفاع مقدس» گفت که پنج میلیون ایرانی در جنگ شرکت
داشتند که ۱۹۰ هزار نفر کشته و ۶۷۲ هزار نفر زخمی شدند. ۴۲ هزار نفر از نیروهای
ایرانی هم که به اسارت نیروهای عراقی درآمده بودند بعد از جنگ آزاد شدند. ۲۱۷ هزار
نیروی ارتش، ۲ میلیون و ۱۳۰ هزار نیروی بسیج به همراه ۲۰۰ هزار نیروی سپاه
پاسداران، شهربانی و ژاندارمری در جنگ شرکت داشتند.[۶۰]

در جنگ ۴۸ هزار ارتشی، ۸۵ هزار بسیجی، بیش از ۳۳ هزار دانش آموز، بیش از سه هزار و
۵۰۰ دانشجو، سه هزار و ۳۱۷ روحانی، ۸۸ مسیحی، ۱۸ کلیمی و ۹ زرتشتی کشته شدند. علاوه
بر این ۲ هزار تبعه غیر ایرانی نیز در جنگ هشت ساله کشته شدند که همراه با نیروهای
ایرانی می‌جنگیدند.[۶۰]

نشانه‌های تنش نظامی میان عراق و ایران، تقریباً بلافاصله پس از وقوع انقلاب ایران
آشکار شد. در ۱۳ فروردین ۱۳۵۸ عراق برای نخستین بار به حریم هوایی ایران تجاوز کرد.
۵ روز بعد، نیروهای عراقی به یک پست مرزی ایران در قصرشیرین حمله کردند. در
اردیبهشت عراق به شهر مهران حمله هوایی کرد. پس از آن و تا آغاز همه‌جانبه جنگ،
متجاوز از ۵۶۰ مورد درگیری در مرزهای ایران و عراق گزارش شده‌است.[۶۱]

در طی سخنرانی سعدون حمادی، نخست وزیر عراق در شورای امنیت سازمان ملل متحد در
تاریخ ۱۵ اکتبر ۱۹۸۰ و چند روز بعد از شروع اولین درگیری‌ها، وی ایران را متهم کرد
که از تروریستهایی که در خاک عراق اقدام به بمب‌گذاری‌های گسترده می‌کنند و در
نتیجه تعداد زیادی از مردم عراق را می‌کشند، حمایت می‌کند.[۶۲]

عراق در ۳۱ شهریور ۱۳۵۹ (۲۲ سپتامبر ۱۹۸۰) حمله به ایران را آغاز کرد. نیروهای
عراقی به‌گونه‌ای برنامه‌ریزی کرده بودند که نواحی بزرگی از غرب ایران را اشغال
کنند.

در نخستین روزهای حمله ارتش عراق به خاک ایران، حدود سی هزار کیلومتر مربع از خاک
ایران به اشغال ارتش عراق درآمد.[۶۳] طی دو روز نخست حمله، نیروهای عراقی به هیچ
یگان نظامی ایرانی که در حد تیپ باشد، برنخوردند. در واقع آن‌زمان ایران فقط دو
لشکر از نیروهای مسلح و دو لشکر موتوریزه پیاده‌نظام در غرب کشور داشت که آن‌ها هم
همگی از مرزها فاصله گرفته بودند.[۳۹] در این روزها، واحدهای گوناگون نیروی زمینی
ایران به دلیل از هم پاشیدگی با تأخیر توانستند خود را به جبهه جنوب برسانند. نیروی
زمینی ارتش توان مقابله پایاپای را با عراق نداشت. در همین زمان قاسمعلی ظهیرنژاد
نظریه دادن زمین در مقابل گرفتن زمان را مطرح کرد که با مخالفت اکثر فرماندهان ارتش
روبرو شد.[نیازمند منبع]

نیروی زمینی عراق از سه جبهه و در هر جبهه با یک سپاه یورش زمینی خود را آغاز کرد.
سپاه اول از جبهه شمالی حدود ۲۵ کیلومتر در اطراف قصر شیرین پیشروی کرد و سپاه دوم
از جبهه میانی و در اطراف مهران، هردو پس از برخورد به مناطق کوهستانی متوقف شدند.
این حملات برای پشتیبانی از حمله اصلی در خوزستان انجام شد. صدام تصور می‌کرد که
مورد استقبال مردم خوزستان که بخشی از آنان عرب یا عرب‌زبان بودند قرار خواهد
گرفت.[۶۴]

هدف اولیه بخش جنوبی ارتش عراق، تصرف برق‌آسای شهر مرزی خرمشهر و پس از آن آبادان،
اهواز، دزفول و سوسنگرد بود. عراق کسب این هدف را یک پیروزی استراتژیک برای خود
تلقی می‌کرد؛ ولی سه ستون زرهی عراقی که برای تصرف خرمشهر اعزام شده بودند با
مقاومت ناهماهنگ و خودجوش مردم این شهر مواجه شدند و در کمین حدود ۳۰۰۰ غیرنظامی‌ای
افتادند که سلاح‌های ناچیزی همچون تفنگ ام۱ گاراند، نارنجک و کوکتل مولوتوفدر مقابل
تجاوز ارتش عراق مقاومت می‌کردند. بیشتر نیروهای مقاومت خرمشهر با وجود آموزش نظامی
ناچیز انگیزه بسیار زیادی برای جنگیدن داشتند. این نیروها موفق شدند جلوی پیشروی
سریع ارتش عراق را بگیرند و عراق در همان مرحله اول جنگ، در رسیدن به اهداف خود
ناکام ماند و درگیر یک نبرد خانه به خانه در کوچه‌های خرمشهر شد. تصرف خرمشهر ۱۵
روز به طول انجامید و در درگیری‌ها عراقی‌ها ۵۰۰۰ کشته دادند و پس از آن نیز عراق
به مدت سه هفته درگیر نبردهای خیابانی با گردان تکاوران دریایی بوشهر در این شهر
بود. در ایران برای مدت‌ها خرمشهر را به احترام مقاومت و نبرد شهروندان این شهر،
«خونین‌شهر» نامیده می‌شد.[۶۴][۶۵]

پس از تصرف خرمشهر، ارتش عراق موفق شد در اواخر آبان شهر آبادان را به‌طور کامل
محاصره کند. عراقی‌ها که بر حمایت عرب‌های خوزستان از ارتش خود، دست‌کم در شمال
خوزستان حساب کرده‌بودند، بازهم ناکام ماندند. حملات پیاپی عراق برای تصرف شهرهای
سوسنگرد و اهواز عقیم ماند و ارتش عراق شانس غافلگیری را به‌خاطر مقاومت یک گروه
کوچک مردمی از دست داد.[۶۴] نقشه اولیه صدام، یک پیروزی سریع در حداکثر چند هفته
بود. بسیاری هرگز پیش‌بینی شکست عراق در دستیابی به این اهداف و آغاز یک جنگ
فرسایشی طولانی را نمی‌کردند.[۶۴]

به گفته مقامات سابق ارشد عراق وظیفه اصلی ارتش عراق در یورش اولیه خود این بود که
توپخانه ایران را از مرزهای عراق دور کرده تا قادر به بمباران شهرهای عراقی، به
ویژه بصره، نباشند. این کار بایستی در طول سه تا هفت روز انجام می‌شد و سپس بغداد
برای مذاکره با تهران وارد عمل می‌شد. این طرح بر اساس استراتژی جنگی استاندارد
عربی آن دوران تهیه شد که بر یورش سنگین نخست و سپس مذاکره بر اساس «وضعیت جدید»
تأکید داشت؛ بنابراین نیروهای عراقی در خاک ایران قرار نبود بیش از ۴۰ کیلومتر
پیشروی کنند و هیچ برنامه‌ای برای حفظ خاک ایران در مدتی طولانی وجود نداشت. با این
حال ایرانی‌ها حاضر به مذاکره نبودند، آن‌هم در شرایطی که نیروهای عراقی تا آن حد
در خاک ایران پیشروی کرده بودند. ضمن اینکه روحانیت حاکم بر ایران علاقه‌مند به
گسترش جنگ و استفاده از آن برای دستیابی به مقاصد خود بود.[۶۶] ارتش عراق هرچند به
خوبی مجهز شده بود اما آمادگی کاملی برای جنگ نداشت و البته ایرانی‌ها از این نظر
در وضعیت نامناسب‌تری قرار داشتند. حملات تانک‌های عراقی در دشت‌های میان شهرهای
ایران صدمات سختی را به واحدهای پراکنده ایرانی در طول خط مقدم وسیع نبرد وارد کرد.
هرچند بسیاری از تحلیل‌گران شیوه عملیاتی عراق را بر گرفته از سبک شوروی توصیف
می‌کنند اما آن‌ها در واقع بسیار بیشتر تحت تأثیر نظریات جنگی بریتانیایی قرار
داشتند هرچند ارتش عراق تقریباً به طور کامل با تانک‌ها، نفربرها، و توپخانه روسی
تجهیز شده بود.[۶۶]

در جریان حمله عراق به شرق کارون در اواخر مهرماه نیروی هوایی و هوانیروز ایران با
وجود مشکلات اطلاعاتی برای هدف‌گیری، رخنه‌هایی در مواضع عراقی پدیدآورد و بسیاری
از خودروهای عراقی را نابود کردند. در این حمله بخش‌هایی از سپاه پنجم مکانیزه و
سپاه ششم زرهی عراق با ایجاد سرپل کوچکی در بخش شرقی رود در نزدیکی دارخوین مسیرهای
تدارکاتی ایران را در معرض تهدید قرار دادند. آن‌ها از این نقطه می‌توانستند به سمت
شمال و شرق پیشروی کرده و دزفول را به محاصره درآورند. در اواخر مهر نیز یک
اسکادران اف-۱۴ برتری هوایی را بر فراز میدان جنگ در خوزستان تأمین کرده و با
سرنگون کردن حدود ۱۲ جنگنده عراقی تنها در دو روز به نیروهای ایرانی اجازه داد تا
پدافند هوایی عراق در منطقه را که شامل چندین پایگاه سام-۶ می‌شد پاکسازی کرده و
شبکه تدارکاتی عراق را منهدم کنند.[۶۶]

در میان واحدهای نیروی زمینی ارتش ایران در هفته اول حمله عراق به ایران، تنها
سرهنگ هوشنگ عطاریان در جبهه غرب کشور بود که با اتخاذ تاکتیک عملیاتی ضد حمله در
روز هشتم از شروع جنگ توانست ارتش عراق را از خاک ایران بیرون نمایند،[۶۷] در گزارش
جنگی جمهوری اسلامی در آن ایام آمده‌است:

دو سال بعد، سرهنگ هوشنگ عطاریان به علت توده‌ای بودن دستگیر و به اتهام: عامل
نفوذی عراق، تیرباران شد.[نیازمند منبع]

از زمستان ۱۳۵۹ شوروی حمایت تسلیحاتی خود از عراق را متوقف کرد. عراق نیز ناچار شد
در مصرف تسلیحات خود محافظه‌کاری بیشتری نشان داده و عملیات نظامی خود را کندتر
کند. از طرفی ایران نیز درگیر مشکلات داخلی شده بود. اختلافات میان سپاه پاسداران و
ارتش از یک سو و اختلاف میان ابوالحسن بنی‌صدر و اکثریت مجلس شورای اسلامی از سوی
دیگر موجب شده بود تا انسجام تصمیم‌گیری در زمینه جنگ وجود نداشته باشد. ضمن اینکه
ایران نیز همچون عراق درگیر مسئله تأمین تجهیزات نظامی مورد نیاز خود بود.[۶۴]

در همین زمان نیروی هوایی عراق ناگزیر شد تعداد زیادی از هواپیماهای خود را به
فرودگاه «الولید» در غرب این کشور (۵۰ کیلومتری مرز اردن) منتقل کند تا از دسترس
هواپیماهای ایران خارج شوند. با این حال خلبانان ایرانی توانستند با سوخت گیری در
هوا خود را به پایگاه «الولید» برسانند و در آنجا ۴۶ هواپیمای عراقی (۱۵ تا ۲۰ درصد
از کل نیروی هوایی عراق در آن زمان) را روی زمین منهدم کنند. این حمله به عملیات
اچ-۳ معروف شد.[۶۸]

طراحان عملیات عراقی در محاسبات خود توان نیروی هوایی ایران را ناچیز تصور کرده و
گمان می‌کردند که با رفتن مستشاران خارجی نیروی هوایی ایران توانایی عملیاتی خود را
از دست داده است. آن‌ها همچنین امیدوار بودند که با حمله هوایی نخست خود به
پایگاه‌های هوایی مهم ایران نیروی هوایی این کشور را زمین‌گیر کنند. اما عملیات
نخستین نیروی هوایی عراق پیروزی چشمگیری بدنبال نداشت. نیروی هوایی ایران تنها پس
از ۲۴ ساعت به تمام خاک عراق حمله‌ور شد و در نابودسازی خودروهای نظامی، ادوات
توپخانه‌ای و تدارکات ارتش عراق موفق بود و توانست آسیبهای جدی به نیروی زمینی عراق
وارد کند. نیروی هوایی ایران تنها پس از سه هفته با نابود کردن بسیاری از تدارکات
ارتش عراق و اکثر پایگاه‌های نظامی آن در نزدیکی جبهه پیش‌روی نیروهای عراقی را
متوقف کرد. نیروی هوایی و پدافند عراق در شرایطی نبودند که قادر به مقابله با
اف-۱۴های نیروی هوایی ایران باشد و حتی در مواجهه با جنگنده‌های اف-۴ و اف-۵ و
هلیکوپترهای کبرای نیز مشکلات جدی داشتند.

ایرانی‌ها در نبردهای هوایی ۱۸۰ روز اول جنگ پیروزی‌های چشمگیری داشتند اما
فرماندهی نیروی هوایی ایران پس از آن دستور به عملیات تدافعی داد تا از وارد آمدن
خسارات بیشتر به نیروی هوایی ایران جلوگیری کند. جنگنده‌های ایرانی دستور داشتند که
به جای تعقیب و انهدام هواپیماهای عراقی فقط جلوی آنها را بگیرند. در طرف مقابل
نیروی هوایی ارتش عراق توانست پس از دو سال خود را بازسازی کند.[۶۹]

واحدهای زرهی و مکانیزه ارتش عراق دستور داشتند تا به جای درگیر شدن در جنگ شهری در
فاصله بین شهرها پیشروی کرده و ارتباط آن‌ها را قطع کنند اما تلاش آن‌ها بی‌ثمر
ماند چراکه برای محاصره شهرهای خوزستان به تدارکات نیاز داشتند و مسیرهای انتقال
تدارکات آن‌ها در معرض حملات مداوم و سنگین نیروی هوایی ایران بود. در نتیجه آن‌ها
توانستند تنها یک شهر مهم یعنی خرمشهر را در نزدیکی مرز عراق به تصرف خود درآوردند.
عراق برای تصرف خرمشهر به جنگ شهری خانه به خانه روی آوردند که نیروی هوایی
نمی‌توانست در آن چندان مؤثر باشد. در هنگام بازپس گیری خرمشهر توسط نیروهای ایرانی
ذخایر نظامی استراتژیک عراق به قدری کاهش یافته بود که آن‌ها تا چندین سال
نتوانستند دست به هیچ عملیات هجومی گسترده بزنند.[۶۶]

در بهبوحهٔ جنگ، نیروهای ایرانی به دلیل کمبود تجهیزات نظامی ولی داشتن نیروهای
داوطلبی که حاضر به از خود گذشتگی بودند، شروع به طرح و اجرای یورش موج انسانی
کردند. تقریباً همه عملیات‌های تهاجمی ایرانی، چنین آغاز می‌شد که ابتدا نیروهای
کمتر آموزش‌دیده بسیجی، بی‌محابا از نقطه‌ای که گمان می‌رفت بتوان به داخل خطوط
عراقی نفوذ کرد، به سمت خطوط دشمن هجوم می‌بردند (در برخی موارد آنها حتی از بدن
خود برای پاک کردن میادین مین استفاده می‌کردند)؛ پس از آن، نیروهای باتجربه بیشتر
که عضو سپاه پاسداران بودند، به سمت همین خطوط تضعیف شدهٔ عراقی حمله می‌کردند. در
نهایت، نیروهای ارتش ایران، با استفاده از تجهیزات مکانیزه، عملیات را تکمیل
می‌کردند. یورش موج انسانی ایرانی‌ها، پیچیدگی‌های خاص خود را داشت. از جملهٔ آن
می‌توان به استفاده از عنصر غافلگیری در تمام عملیات‌های ایران اشاره داشت که این
باعث تفاوت عمدهٔ یورش موج انسانی ایرانی‌ها، با عملیات‌های یورش موج انسانی در جنگ
جهانی اول می‌شد.[۷۰]

در ابتدای تابستان ۱۳۶۰ با عزل ابوالحسن بنی‌صدر اختلافات سیاسی در پایتخت ایران،
تهران، فروکش کرد و در زمینه جنگ در تهران تمرکز تصمیم‌گیری به وجود آمد. از طرفی
اختلافات میان ارتش و سپاه نیز تا حدودی کنار گذاشته شد و این دو نیرو آماده همکاری
و انجام عملیات مشترک شدند.[۶۴] همزمان فرماندهی کل عملیات نظامی در جبهه‌ها به
ولی‌الله فلاحی از امیران باتجربه ارتش سپرده شد.[۵۳] در کنار این مسئله کسب تجربه
توسط فرماندهان جوان سپاه، موجب بهبود توان تاکتیکی، برنامه‌ریزی صحیح و اطلاعات و
امنیت بهتر عملیات شد.[۶۴] پیروزی‌های ایران از این دوره آغاز شد.[۵۳]

در شهریور ۱۳۶۰ خبرنگاران غربی که برای نخستین‌بار از سوی ایران اجازه یافته بودند
از جبهه‌های جنگ بازدید کنند، در گزارش‌های خود از شور و امید به زندگی در نیروهای
ایرانی خبر دادند. در طی یک عملیات سه روزه ایران موفق شد شهر آبادان را پس از حدود
یک سال از محاصره خارج کند. این پیروزی آن‌چنان غیرمنتظره بود که برخی گمان
می‌کردند نظامیان عراقی در این جبهه علیه صدام کودتا کرده‌اند. همزمان نیروی هوایی
ایران تأسیسات نفتی کرکوک در شمال عراق و دو مرکز نفتی در کویت را که واسطه مبادله
نفت خام عراق با محصولات سوختی بودند بمباران کرد.[۶۴]

در دوم فروردین ۱۳۶۱ ایران طی عملیات فتح‌المبین موفق شد مناطق استراتژیکی را از
تصرف عراق خارج کند و دست‌کم ۱۵۰۰۰ عراقی را به اسارت بگیرد. پس از این عملیات
ابتکار استراتژیک در جبهه‌ها به دست نیروهای ایرانی افتاده بود.[۶۴]

مدتی پیش از فتح خرمشهر، تحلیلگران سازمان سیا در ایالات متحده به این نتیجه رسیدند
که در صورت ادامه همین روند، عراق در جنگ با ایران شکست خواهد خورد.[۷۱] در سوم
خرداد ۱۳۶۱ ایران به یک پیروزی بزرگ دیگر دست یافت. نیروهای نظامی عراق که هنوز از
شکست حصر آبادان ترمیم نیافته بوند، خود را با عملیات بیت‌المقدس روبرو دید. این
عملیات در سه محور جنوب سوسنگرد در شمال خوزستان، جاده اهواز خرمشهر در مرکز و خود
شهر خرمشهر انجام شد و در هر سه محور به پیروزی ایران منجر شد.[۶۴] تنها کمتر از ۲۸
ساعت از آغاز عملیات، نیروهای ایرانی کنترل شهر را به دست گرفتند. در حین عملیات
۱۵۰۰۰ سرباز عراقی کشته و یا اسیر شدند.[۷۲]

تحلیلگران سیا پیش بینی می‌کردند که احتمال مداخله سایر اعراب در جنگ و منطقه‌ای
شدن آن نیز وجود دارد. تا اوایل تیرماه ۱۳۶۱، رونالد ریگان به این نتیجه رسید که
ایالات متحده نمی‌تواند اجازه دهد که عراق بازنده این جنگ باشد و باید به هر قیمتی
جلوی شکست کامل عراق را بگیرد.[۷۳] جفری کمپ، رئیس بخش خاورمیانه شورای ملی امنیت
آمریکا در دولت ریگان، سال‌ها پس از پایان جنگ ایران و عراق و زمانی که آمریکا در
دهه ۹۰ میلادی رو در روی صدام ایستاده بود در اینباره گفت:[۷۴]

آزادسازی خرمشهر نقطه عطف بزرگی در جنگ ۸ ساله ایران و عراق بود. دو کشور با تصمیم
سرنوشت ساز ادامه جنگ یا اعلام آتش‌بس روبرو بودند. سازمان ملل به خواست صدام به
ایران اصرار کرد که آتش‌بس را بپذیرد؛ ولی موانع زیادی بر سر این آتش‌بس وجود داشت.
عراق همچنان بر نقض معاهده الجزایر و حق حاکمیت بر اروندرود پافشاری می‌کرد. از سوی
دیگر عراق هنوز بخش‌های از خاک ایران را در تصرف خود داشت و روح‌الله خمینی هم
می‌خواست صدام از قدرت کنار برود. این بود که ایران آتش‌بس پیشنهادی در قطعنامه ۵۱۴
شورای امنیت را نپذیرفت.[۷۲] اگرچه احمد خمینی پیش از مرگ تأکید داشت که روح‌الله
خمینی با ادامه جنگ پس از آزادی خرمشهر مخالف بوده‌است.[۷۵] آزادی خرمشهر نشان از
پیروزی قریب‌الوقوع ایران در جنگ داشت. شرایطی فراهم شده بود که ایران بتواند غرامت
قابل توجهی از عراق و متحدین عرب او (به ویژه عربستان سعودی) دریافت کند.[۷۶]
عربستان سعودی پس از آزادی خرمشهر پیشنهاد نمود تا غرامت جنگ توسط کشورهای عربی به
ایران پرداخته شود و عراق نیز بخشی از خاک ایران را که در تصرف داشت ترک کند. به
گفته اسپنسر تکر مقامات ایران این پیشنهاد را رد کرده و خواهان بازگشت یکصد هزار
شیعه عراقی که توسط صدام اخراج شده بودند به کشور عراق شده بودند. به گفته تکر شرط
دوم ایران پرداخت ۱۵۰ میلیارد دلار غرامت به جای ۷۰ میلیارد دلار پیشنهادی عربستان
و شرط سوم برکناری صدام از قدرت بوده‌است.[۷۷] یک ژورنال تخصصی که در سال ۱۹۸۴ (دو
سال پس از آزادی خرمشهر) منتشر شده‌است، مبلغ پیشنهادی عربستان را ۲۵ میلیارد دلار
ذکر کرده‌است.[۷۸] در یک کتاب منتشر شده توسط مرکز تحقیقات استراتژیک امارات عربی
متحده، بدون اشاره به مقدار غرامت پیشنهادی، این مبلغ «قابل ملاحظه» توصیف
شده‌است.[۷۹] علی‌اکبر ولایتی اصل وجود چنین پیشنهادی در آن زمان را مورد تأیید
قرار داده[۸۰] و حتی هاشمی رفسنجانی در خاطرات روز ۱۵ اسفند ۱۳۶۰ خود
می‌نویسد:[نیازمند منبع]

عزت‌الله سحابی و هدی صابر استدلال کرده‌اند که اگر هم برای ایران مقدور نبود که در
این مقطع غرامت جنگ را از دولتهای عربی دریافت کند، نفس برقراری آتش‌بس و پذیرش صلح
در سال دوم جنگ مانع گسترش و افزایش خسارت و تلفات می‌شد و این به مصلحت ایران
بود.[۵۳]

عراق در آغاز جنگ، ۱۳۶۰۰ کیلومتر مربع از خاک ایران را اشغال کرده بود. با انجام
چهار عملیات موفقیت آمیز ایران با نام‌های عملیات ثامن‌الائمه، عملیات طریق‌القدس،
عملیات فتح‌المبین و عملیات بیت‌المقدس، ۸۶۰۰ کیلومتر از این اراضی به شکل نظامی
آزاد شد. از ۵۰۰۰ کیلومتر مربع باقی‌مانده، عراق به صورت داوطلبانه از ۲۵۰۰ کیلومتر
مربع دیگر (پس از آزادی خرمشهر) عقب‌نشینی نمود؛ ولی ۲۵۰۰ کیلومتر مربع دیگر از خاک
ایران (شامل شهرهای مهران و نفت شهر) تا پایان جنگ در تصرف ارتش عراق
باقی‌ماند.[۵۳]

اگرچه پس از آزادی خرمشهر ایران دو عملیات موفق دیگر نیز (ازجمله در منطقه سومار)
انجام داد،[نیازمند منبع] ولی شکست نیروهای نظامی این کشور در مقابل ارتش عراق در
عملیات رمضان (تابستان ۱۳۶۱) و در منطقه بصره موجب شد ایران برتری تبلیغاتی و روحی
خود را از دست بدهد.[۸۲] گفته می‌شود که عملیات رمضان بزرگترین نبرد زمینی جهان پس
از جنگ جهانی دوم بوده‌است. در این نبرد سه موج جداگانه از سپاهیان داوطلب در زمینی
مسطح به سوی بصره حرکت کردند. عراق به سادگی از توپخانه برای قتل‌عام ۳۰۰۰۰ سرباز
ایرانی استفاده کرد. عملیاتی که درواقع هیچ دستاوردی برای ایران نداشت.[۸۳] ژنرال
ماهر عبدالرشید در اینباره گفت:[۸۴]

در تلاشی دیگر در بهمن و اسفند ماه ۱۳۶۲ ایرانی‌ها تلاش کردند با استفاده از اصل
غافلگیری با عبور از نیزارهای هورالعظیم به سمت اشغال بزرگراه بصره بغداد پیش‌روی
نمایند و تعادل جبهه‌ها را به نفع خود تغییر دهند. ایرانی‌ها با استفاده از عملیات
آبی خاکی و همچنین با استفاده از بالگرد اقدام به اشغال و عبور از نیزارهای
هورالعظیم نمودند. با این حال کمبود پشتیبانی هوایی ایران و دفاع ایستا عراقی‌ها،
استفاده آن‌ها از جریان برق در آب هور و نیز بکار بردن سلاح‌های شیمیایی توسط ارتش
عراق باعث تلفات فراوان ایرانی‌ها و توقف پیشروی آنها در خشکی شد. ارتش عراق توانست
ایرانی‌ها را به داخل نیزارها پس براند. در این نبرد ۴۹ بالگرد از ۵۰ بالگرد ارتش
ایران شکار جنگنده‌های عراقی شده و سرنگون شدند. تلفات انسانی مجموع عملیات‌های
نبرد نیزارها برای ایران بیش از چهل هزار نفر در برابر چهار هزار نفر تلفات
عراقی‌ها بود. در انتهای این نبرد ایران با تحمل تلفات فراوان تنها توانست جزیره
مجنون را برای یک سال در اشغال خود نگه دارد.[۸۵]

با عدم موفقیت ایران در نبرد نیزارها برای تسخیر بزرگراه بغداد-بصره آن‌ها عملیات
دیگری را با هدف تسخیر همین بزرگراه به نام عملیات بدر با برنامه‌ریزی منسجم‌تر و
بیشتر در اواخر اسفند ماه ۱۳۶۳ به انجام رسانیدند. در مراحل اولیه این عملیات
نیروهای ایرانی با شکستن خطوط دفاعی عراقی در شمال شهر قرنه از رود دجله عبور کردند
و در ساحل شرقی این رود بخشی از بزرگراه را به اشغال خود درآوردند. با این حال پاتک
شدید ارتش عراق با انجام عملیات گازانبری، استفاده مؤثر از توپخانه متحرک، نیروی
هوایی، و سلاح‌های شیمیایی مواضع نیروهای ایرانی را درهم شکست و نیروهای ایرانی
وادار به عقب‌نشینی به داخل نیزارها شدند. در پایان این عملیات بیش از ۲۵ هزار نفر
کشته از دوطرف برجای ماند. عراق همچنین در پاسخ به این تهاجم سری دیگری از جنگ
شهرها را آغاز نمود و ۲۲ مرکز پرجمعیت شهری ایران از جمله شهرهای تهران، تبریز،
اصفهان، و شیراز را مورد حمله هوایی و موشکی قرار داد.[۸۶] پس از شکست ایران در
بدست آوردن اهداف عملیات بدر، طارق عزیز وزیر خارجه عراق درخواست صلحی با پیش‌زمینه
عقب‌نشینی نیروهای طرفین به مرزهای بین‌المللی به سازمان ملل ارایه داد. در اول
فروردین ماه ۱۳۶۴ روح‌الله خمینی، رهبر وقت ایران، در اعلانی که از تلویزیون دولتی
ایران پخش شد ضمن رد درخواست صلح عراقی‌ها بیان نمود که تا زمان به رسمیت شناختن حق
ایران برای تنبیه متجاوز، ایران به تهاجم خود ادامه خواهد داد.[۸۷]

در سال چهارم جنگ، نیروهای زمینی دو طرف به تعادل رسیده بودند.[۸۸] ولی در خلیج
فارس وضع به گونه دیگری بود. در یک مقطع دو ساله، کشورهای کویت، ایالات متحده، اردن
و آفریقای جنوبی در یک همکاری تنگاتنگ، نفت خام هدیه شده از سوی کویت را در
نفت‌کش‌های با پرچم آمریکا بارگیری کرده و به آفریقای جنوبی منتقل می‌کردند.
آفریقای جنوبی در عوض سوخت مورد نیاز عراق را به بندری در اردن تحویل می‌داد.[۸۹]
همزمان جزیره خارک به عنوان پایانه اصلی صدور نفت ایران توسط هواپیماهای پیشرفته‌ای
که فرانسه به عراق تحویل داده بود، مسدود شد. به این ترتیب ایران وارد جنگ
نفت‌کش‌ها شد.[۸۹]

طرف عراقی تنها در طول سال ۱۳۶۳ دست به حمله به ۳۳ نفت‌کش زد. ایران نیز با حمله به
۱۷ نفتکش به این عمل واکنش نشان داد. واکنش هاشمی رفسنجانی به این مسئله این بود که
تهدید کرد اگر جلوی صادرات نفت ایران از خلیج فارس گرفته شود، آنگاه هیچ کشوری
نخواهد توانست از نفت خلیج فارس استفاده کند. دو هفته بعد، شورای امنیت به این
تهدید ایران واکنش نشان داد و با صدور قطعنامه ۵۵۲ طرفین را از حمله به کشتی‌های
غیرنظامی بازداشت.[۸۸]

ایران سرانجام در بهار ۱۳۶۴ در عملیات والفجر ۸ موفق شد به بخشی از اهداف عملیات
رمضان برسد و ارتباط عراق را با خلیج فارس از طریق شبه جزیره فاو قطع کند. نیروهای
ایران ابتدا با عملیاتی ایذایی رو به سمت شمال بصره یورش بردند در حالیکه هدف اصلی
آنها پیاده کردن نیرو در جنوب بصر در شبه‌جزیره فاو بود. نیروهای ایران موفق به
تسخیر کامل شبه جزیره فاو شدند با این حال نیروهای نظامی ایران تصرف بندر مهم
نفتی-نظامی ام‌القصر بازماندند. این پیروزی در شرایطی به دست آمد که عراق بار دیگر
از سلاح‌های شیمیایی برای ضدحمله استفاده کرد.[۹۰] عراق مجبور به احداث یک خط لوله
نفت میان عراق و عربستان تا نیازی به عبور نفت‌کش‌ها عراقی از خلیج فارس و در تیررس
نیروهای ایران نباشد.[۸۹] این عملیات بسیاری از نیروی ایران را مصروف کرد و
فرماندهی جنگ ایران استراتژی خود را به تنها یک پیروزی تغییر داد و هدف عمده خود را
بر روی تصرف بصره متمرکز کرد.

در زمستان ۱۳۶۵ نیروهای ایران عملیات کربلای ۵ را با هدف تصرف بصره به انجام دادند.
آن‌ها توانستند تا دروازه‌های بصره پیشروی کنند ولی سرانجام در ۱۲ کیلومتری بصره
متوقف شدند و عراقی‌ها موفق شدند با وجود حجم آتش سنگین ایران از سقوط بصره جلوگیری
نمایند. تلفات گسترده ایران در این عملیات (۶۵٬۰۰۰ نفر کشته) باعث شد تا ماشین
نظامی ایران نتواند تا انتهای جنگ بطور مؤثر تجدید قوا نماید. فرماندهی ارشد نظامی
ایران امید خود را به پیروزی از دست داد و با اتفاقات بعدی شرایط برای قبول آتش‌بس
محیا شد. پس از عملیات کربلای احتمال سقوط بصره و تغییر موازنه نظامی به نفع ایران
افزایش یافت. در این هنگام خاویر پرز دکوئیار اعلام کرد که اعضای شورای امنیت برای
پایان دادن به جنگ مصمم هستند و مذاکرات برای تهیه پیش نویس قطعنامه ۵۹۸ آغاز
شد.[۹۱] پس از آن که در بهار ۱۳۶۶ ایران موفقیت‌های دیگری در جبهه شمال و در منطقه
سلیمانیه به دست آورد[۹۲] سرانجام قطعنامه ۵۹۸ شورای امنیت در ۲۹ تیر ۱۳۶۶ به تصویب
رسید.[۹۱]

صدور قطعنامه ۵۹۸ شورای امنیت سازمان ملل متحد در ایران بحث‌های چالش‌برانگیزی را
برانگیخت.[۹۳] این قطعنامه دربارهٔ آغازگر جنگ و چرایی وقوع آن ساکت بود. طرف
ایرانی معتقد بود قطعنامه بیش از حد یکجانبه و به سود عراق و همراه با اعمال نظر
ایالات متحده است. این قطعنامه در مورد مسئله تعیین متجاوز و مقصر گفته بود:[۹۴]

رونالد ریگان در ۳۱ شهریور ۱۳۶۶ در سخنرانی خود در مجمع عمومی سازمان ملل متحد،
ایران را رسماً تهدید کرد که اگر به قطعنامه ۵۹۸ پاسخ منفی بدهد، چاره‌ای جز یک
«اقدام عملی» باقی نمی‌ماند.[۹۴] اندکی بعد ایالات متحده به عنوان متحد عراق وارد
جنگ با ایران شد. در ۳۰ فروردین ۱۳۶۷ ایالات متحده به نفت‌کش‌ها و سکوهای نفتی
غیرنظامی ایران در خلیج فارس حمله کرد.[۹۵][۹۶]

فرماندهان سپاه ایران در آن زمان برای اینکه توانایی بهتری برای ادامه جنگ پیدا
کنند در پی آمادگی برای حضور در انتخابات مجلس و ورود به سیاست بودند تا در مجلس
زمینه کمک بیشتر برای ادامه جنگ فراهم شود. فرماندهان سپاه که کنترل مناطق اشغال
شده در عراق را از جمله در فاو و مناطق اطراف بصره در دست داشت با این تصور که عراق
قدرتی برای بازپس‌گیری این مناطق ندارد منطقه عملیات را ترک کرده و در کرمانشاه
جلسه‌ای برای شرکت در انتخابات مجلس برگزار نموده بودند.[۹۷] در طرف مقابل عراق بعد
از شکست در نبرد اول فاو و بعد از عملیات کربلای ۵ شروع به طراحی عملیاتی دقیق و
بزرگ برای بازپس‌گیری خاک خود نموده بود. آن‌ها با افزایش بودجه نظامی، خرید
تجهیزات مدرن، افزایش سربازگیری و همچنین تشکیل تیپ‌های جدید گارد ریاست جمهوری
تجدید قوا نموده بودند. در انتهای بهار ۱۳۶۷ عراق عملیات عملیات توکلنا علی‌الله را
شروع نمود و با پیروزی دور از انتظار در مراحل ابتدایی عملیات توانستند مناطق فاو و
اطراف بصره را باز پس بگیرند. با شکست سنگین ایرانی‌ها در طی این عملیات، فرماندهان
عراقی تصمیم به ادامه عملیات گرفتند و علاوه بر بیرون راندن نیروهای ایران از خاک
عراق توانستند مجدداً وارد خاک ایران شده و شهر دهلران را برای بار دوم اشغال نمود.
هر چند نیروهای عراق با اعلام اینکه دیگر قصدی برای اشغال خاک ایران ندارند پس از
عقب نشینی نیروهای نظامی ایران از مناطق اشغالی در شمال عراق، نیروهای عراقی نیز
شهر دهلران را تخلیه نمود و به داخل خاک خود بازگشتند.[۹۸]

همزمان با تشدید حملات عراقی‌ها نیروی دریایی ایالات متحده عملیات آخوندک را علیه
نیروهای فعال ایرانی در خلیج فارس که به مین گذاری مسیرهای مبادلاتی تجاری و هدف
قراردادن کشتیرانی تجاری مبادرت کرده‌بودند را آغاز نمود. در بخشی از این درگیری‌ها
نیروی ایالات متحده در پاسخ به حمله موشکی ایران به یک سکوی نفت کویتی، دو سکوی
نفتی ایران در خلیج فارس را منهدم نمود. در اوج درگیری‌ها دو ناوچه نیروی دریایی
ایران، سهند و سبلان، که برای دفاع از سکوهای مزبور وارد عمل شده بودند مورد هدف
قرار گرفتند. در بخش دیگری از عملیات ایالات متحده در روز ۱۲ تیر ۱۳۶۷ یواس‌اس
وینسنس ایالات متحده به هنگام درگیری با قایق‌های توپدار سپاه پاسداران ایران در
نزدیکی جزیره قشم، در شمال تنگه هرمز، هنگامی که وارد آب‌های سرزمینی ایران شده‌بود
هواپیمای غیرنظامی ایرباس ایرانی پرواز شماره ۶۵۵ ایران ایر را به زعم خود
هواپیمایی نظامی تشخیص داده و ساقط نمود. تمامی ۲۹۰ مسافر و خدمه هواپیمای ایرباس
ایرانی در این عملیات کشته‌شدند.[۹۹] این عملیات‌ها به همراه سکوت جامعه بین‌المللی
در قبال استفاده عراق از سلاح‌های شیمیایی، و همچنین کمبود نفرات و تجهیزات رهبران
ایران را به این نتیجه رسانید که دول حامی عراق از هر اقدامی برای جلوگیری از
پیروزی ایران استفاده خواهند نمود و توان مؤثر ماشین جنگی ایران گرفته خواهد
شد.[۱۰۰]

از بعد داخلی نیز دولت ایران تحت فشار زیادی بود.[۹۳] در داخل کشور زمزمه‌های
مخالفت با جنگ آغاز شده بود و فشارهای اقتصادی بر دولت افزایش یافته بود.[۱۰۱]
درآمد نفتی کشور از ۱۵ میلیارد دلار به کمتر از ۶ میلیارد دلار کاهش یافته بود و
وضعیت اقتصادی کشور در بدترین حالت خود بود.[۱۰۲] سرانجام فرمانده وقت سپاه (محسن
رضایی) طی نامه‌ای به روح‌الله خمینی، فهرستی از نیازهای مضاعف نیروهای نظامی ایران
برای ادامه جنگ در ۵ سال آینده را ارائه داد.[۹۳]

با این وجود فرمانده سپاه پاسداران در ادامه همین نامه بر لزوم ادامه جنگ تأکید
کرد. روح‌الله خمینی، رهبر وقت ایران با شعار خواندن حرف فرمانده وقت سپاه مبنی بر
آمادگی برای ادامه جنگ آن را رد می‌کند٬[۱۰۳] دولت ایران نیز به نخست وزیری میرحسین
موسوی ضمن رد خواسته‌های سپاه اعلام کرد که دولت ظرفیت اختصاص منابع مالی لازم برای
تهیه چنین فهرستی ندارد.[۱۰۴]

به این ترتیب ایران در روز ۲۷ تیر ۱۳۶۷ قطعنامه ۵۹۸ شورای امنیت را در شرایطی که
برتری نسبی نظامی زمان تصویب قطعنامه در یک سال پیش را از دست داده بود، پذیرفت.
روح‌الله خمینی تصمیم به پذیرش این قطعنامه را با نوشیدن جام زهر مقایسه کرد و
گفت:[۱۰۵]

یک هفته پس از پذیرش قطعنامه ۵۹۸ توسط ایران، حدود ۵۰۰۰ نیروی سازمان مجاهدین خلق
با مقادیری تجهیزات جنگی از محور غرب و از طریق شهرهای مهران و اسلام‌آباد غرب در
عملیاتی با عنوان فروغ جاویدان به ایران حمله کردند. هدف این عملیات تسخیر تهران در
۳۳ ساعت بود و مسعود رجوی فرماندهی عملیات را برعهده داشت. عملیات پاتک ایران
عملیات مرصاد نام داشت و طی آن مجاهدین در کمین قرار گرفتند و شکست خوردند. به گفته
هاشمی رفسنجانی: «اینها توی کیسه آمدند و ما در کیسه را بستیم.»[۱۰۶] با تداوم
عملیات تهاجمی از طرف عراق جامعه جهانی دولت عراق را برای پذیرش آتش‌بس تحت فشار
شدید قرار داد.[۱۰۷] سرانجام ده روز پس از شکست عملیات فروغ جاویدان، با حضور
نیروهای بین‌المللی آتش‌بس در سراسر مرزهای ایران و عراق برقرار شد. نیروهای حافظ
صلح تا سه سال پس از آتش‌بس در منطقه حضور داشتند.[۱۰۸] بیشتر مفسران بر این باور
هستند که این جنگ هیچ برنده‌ای نداشته است؛ چرا که در پایان جنگ، صدام از دستیابی
به نخستین هدف خود، فسخ قرارداد ۱۹۷۵ بازماند. آیت الله خمینی نیز که برای سال‌ها
پذیرش صلح را منوط به انفصال صدام و حزب بعث عراق از قدرت کرده بود بدون دستیابی به
هدف خود سرانجام قطعنامه ۵۹۸ را پذیرفت.[۸۶] هر چند برخی مفسران با توجه به
پیروزی‌های عراق در انتهای جنگ عراق را پیروز این جنگ می‌دانند. در پایان جنگ ارتش
عراق تا نیمه‌های شهریور ۱۳۶۷ به پاک سازی نیروهای مقاومت کرد با استفاده از ۶۰٬۰۰۰
نیروی پیاده، بالگرد و سلاح‌های شیمیایی در شمال عراق ادامه داد. بسیاری از کردهای
عراقی ساکن این مناطق به ایران مهاجرت کردند. در این عملیات در مجموع ۵۰٬۰۰۰ کرد
نظامی و غیرنظامی کشته شدند.[۱۰۹]

ایران و عراق در سال ۱۳۶۹ و پیش از حمله عراق به کویت، توافق صلح رسمی امضا کردند و
روابط دیپلماتیک خود را از سر گرفتند. از همان زمان کار تبادل اسرای جنگی دو طرف
آغاز شد.[۱۱۰] در پایان جنگ ۸ ساله حدود ۴۰۰۰۰ ایرانی در عراق اسیر بودند. در مقابل
ایران نیز حدود ۷۰۰۰۰ اسیر عراقی دراختیار داشت.[۱۱۱] کار مبادله اسرای دو طرف تا
اسفند ۱۳۸۱ به طول انجامید.[۱۱۲]

در سال ۱۹۹۱ خاویر پرز دکوئیار (دبیرکل وقت سازمان ملل متحد) رسماً بر اساس نظر
گروه ناظر نظامی سازمان ملل متحد، عراق را آغازگر جنگ معرفی کرده و از خواسته ایران
برای دریافت غرامت جنگی پشتیبانی کرد.[۱۱۳] خسارات وارده به ایران در طول جنگ ۸
ساله ۹۷ میلیارد دلار برآورد شد. این میزان غرامت بسیار کمتر از غرامت در نظر گرفته
شده برای خسارات وارد به کشور کویت توسط عراق در جنگ اول خلیج فارس می‌باشد. غرامتی
که برای جنگ اول خلیج فارس تعیین شد ۲۴۰ میلیارد دلار برآورد شده بود.[۱۱۴]

هیچ‌کدام از دولت‌های کشور ایران در دوران پس از جنگ پیگیر دریافت غرامت‌های ایران
از عراق نشده‌اند. در شهریور ۱۳۸۹، کمیسیون امنیت ملی و سیاست خارجی مجلس شورای
اسلامی ایران با تهیه طرحی دولت آن کشور را ملزم به پیگیری اخذ غرامت‌های جنگ
کرده‌است. با این وجود نه دولت محمود احمدی‌نژاد و دولت حسن روحانی برای پیشبرد این
مقصود هیچ عملی انجام نداده‌اند. گفته می‌شود اختلافات بین دولت و مجلس باعث عدم
واکنش دولت به این طرح است.[۱۱۳]

از نخستین روز آغاز جنگ، کورت والدهایم دبیرکل سازمان ملل متحد از طرفین خواست که
تلاش خود را برای حل اختلافات به کار بگیرند. نخستین بیانیه شورای امنیت در زمینه
این جنگ، فقط از دو طرف خواسته بود که از هرگونه اقدام نظامی خودداری کنند. در این
بیانه حتی از عراق خواسته نشده بود که به پشت مرزهای دو کشور بازگردد. شش روز بعد و
در ۶ مهرماه ۱۳۵۹ قطعنامه ۴۷۹ شورای امنیت در خصوص جنگ ایران و عراق صادر شد و باز
هم بدون اشاره به تجاوز عراق به خاک ایران و فقط با ذکر عبارت «وضعیت میان ایران و
عراق» از دو کشور خواسته شد که از توسل به زور خودداری کنند. عراق بلافاصله این
قطعنامه را پذیرفت ولی ایران اعلام کرد تا پیش از خروج نیروهای عراق از خاک ایران،
این قطعنامه را نمی‌پذیرد.[۸۰]

پس از آن نیز تا پیش از صدور قطعنامه ۵۹۸، شورای امنیت بیانیه‌ها و قطعنامه‌های
متعددی دربارهٔ جنگ ایران و عراق صادر کرد. نخستین قطعنامه‌ای که در آن از دو کشور
خواسته شده بود به پشت مرزهای خود بازگردند، قطعنامه ۵۱۴ بود که در ۲۱ تیرماه ۱۳۶۱
و اندکی پس از بازپس گیری خرمشهر از عراق صادر شد. در قطعنامه ۵۴۰ به جای واژه خلیج
فارس از واژه «خلیج» استفاده شد که موجب اعتراض ایران شد. در زمستان ۱۳۶۴ و ۱۵ روز
پس از حمله ایران و تصرف شبه جزیره فاو شورای امنیت قطعنامه ۵۸۲ را صادر کرد. در
قطعنامه ۵۸۸ که در مهر ۱۳۶۵ صادر شد و بر اجرای قطعنامه ۵۸۲ تأکید داشت، همچنان از
عبارت «وضعیت میان ایران و عراق» استفاده شده بود. فصل مشترک همه قطعنامه‌های شورای
امنیت تا پیش از قطعنامه ۵۹۸ این بود که در هیچ‌یک از آن‌ها به سه عنصر «آغازگر
جنگ»، «کشور متجاوز» و « «چگونگی تنبیه متجاوز» اشاره‌ای نشده بود. عراق همه
قطعنامه‌های سازمان ملل را پذیرفت و یا آمادگی خود را برای پذیرش آن اعلام کرد؛ ولی
ایران تنها قطعنامه ۵۹۸ را پس از یک سال از صدور پذیرفت.[۸۰]

علاوه بر شورای امنیت و سازمان ملل متحد، مجامع، کشورها و افراد دیگری نیز در
مقاطعی از جنگ هشت ساله، تلاش کردند تا نقش میانجی صلح را داشته باشند؛ ولی هیچ‌یک
از این تلاش‌ها به نتیجه نرسید. یکی از مهم‌ترین این تلاش‌ها تشکیل کمیته حسن نیّت
مرکب از نمایندگان دولتهای کوبا، یوگسلاوی، الجزایر، زامبیا، هند، پاکستان و سازمان
ساف توسط جنبش عدم تعهد بود. سازمان کنفرانس اسلامی، شورای همکاری خلیج فارس،
اتحادیه عرب و اتحادیه اقتصادی اروپا نیز از دیگر مجامعی بودند که در مقاطعی
تلاش‌هایی برای برقراری آتش‌بس و عقب‌نشینی نیروهای دو کشور به پشت مرزها انجام
داد.[۵۳]

از بعد تاریخی، جنگ ایران و عراق در اواخر جنگ سرد و در دور دوم آن رخ داد.[۱۱۶]
بیشتر سال‌های جنگ در دوره ریاست جمهوری رونالد ریگان سپری شد. در آن زمان دو
دیدگاه اصلی در میان نظریه‌پردازان سیاسی آمریکا دربارهٔ ایران وجود داشت. دیدگاه
نخست آن بود که ایران پس از سقوط شاه «ازدست رفته» است و باید به هر روش ممکن آن را
بازگرداند. دیدگاه دوم این بود که در میان حاکمان ایران، علایق غرب‌گرایانه بیش از
علایق چپ‌گرایانه مشاهده می‌شود. در طول هشت سال بعد، تغییرات موضع ایالات متحده در
قبال ایران و جنگ به تناوب به قدرت گرفتن یکی از این دو دیدگاه بستگی داشت.[۱۱۷]

شوروی نیز با آغاز جنگ برای مدتی حمایت تسلیحاتی از عراق را متوقف کرد؛ ولی به زودی
به این فکر افتاد که با از سرگیری کمک تسلیحاتی به عراق، می‌تواند دوباره این کشور
را به سوی خود جذب کند. از سوی دیگر شوروی به پول نقد نیاز داشت و عراق هم از فروش
نفت درآمد مناسبی داشت؛ بنابراین انگیزه‌های اقتصادی مهمی در روابط شوروی با عراق
در طول جنگ وجود داشت.[۱۱۸] از سوی دیگر اگرچه در اوایل جنگ روابط ایران و شوروی
توأم با احترام بود ولی مسائلی مانند اشغال افغانستان توسط شوروی و دستگیری اعضای
حزب توده توسط ایران گاهی باعث سردی روابط دو کشور بود. روشن است که ایران از روابط
خوب میان شوروی و عراق نیز راضی نبود[۱۱۹] و شوروی نیز نگران قدرت گرفتن شیعیان
عراق بود که توسط ایران حمایت می‌شدند. با این‌حال شوروی تلاش می‌کرد با بازگذاشتن
درهای تجارت و ترانزیت کالا از طریق ایران، این کشور را راضی نگه دارد.[۱۲۰]

در سال‌های اول شوروی با اعلام موضع بی‌طرفی از فروش مستقیم سلاح و جنگ‌افزار به
عراق خودداری می‌کرد، ولی اجازه می‌داد تا اردن اسلحه مورد نیاز عراق را خریداری و
به دست عراق برساند. اردن این نقش خریدار ظاهری را در خریدهای مهم تسلیحاتی از چین،
اسپانیا، بریتانیا و ایالات متحده نیز ایفا می‌کرد؛ ولی نقش اردن در جنگ ایران و
عراق به همین‌جا خاتمه نمی‌یافت. تمامی بنادر و فرودگاه‌ها و سرزمین اردن بر روی
کالاهای صادراتی و وارداتی به عراق باز بود. بندر عقبه در دریای سرخ در اختیار عراق
بود تا کالاهای خود را صادر کند. ملک حسین نیز همزمان به پایتخت‌های مختلف جهان سفر
می‌کرد تا موضع عراق را دربارهٔ جنگ تشریح کند.[۱۲۱]

رویدادهای سال ۱۳۵۸ و سیاست صدور انقلاب و اقدامات آشکار و پنهان در منطقه زمینه‌ای
شد تا دو کشور عراق و عربستان سعودی به یکدیگر نزدیکتر شوند و یک سال قبل از شروع
جنگ پیمان امنیت متقابل بین دو کشور امضاء گردید.[۳۰] در واقع عربستان سعودی در
کنار ایالات متحده تمامی تلاش خود را به کار بست تا جلوی برتری و پیروزی ایران در
جنگ را بگیرد.[۱۲۲] پادشاه عربستان تنها سه روز پس از آغاز جنگ در تماسی تلفنی
حمایت کامل کشورش از عراق را به صدام ابلاغ کرد. در طول سال‌های جنگ نیز عربستان در
تأمین جنگ‌افزار مورد نیاز برای عراق همکاری می‌نمود.[۱۲۳]

در میان کشورهای عربی، نقش مصر نیز در حمایت از عراق قابل ملاحظه بود.[نیازمند
منبع] مصر نه‌تنها در طول جنگ به عراق اسلحه می‌فروخت، بلکه کمبود نیروی انسانی
خلبان عراق را نیز با اعزام خلبانان مصری به جبهه جنگ عراق با ایران جبران می‌کرد.
علاوه بر آن، این مصر در معامله خرید تسلیحات نظامی جدید برای عراق، از جمله
هواپیماهای پیشرفته سوپر اتاندارد از فرانسه نقش داشت.[نیازمند منبع] در طول جنگ،
کشورهای حاشیه جنوبی خلیج فارس مانند کویت و عربستان سعودی و در وهله بعد امارات
متحده عربی و عمان، آشکارا در سمت عراق بودند. بیشتر این حمایت‌ها در قالب کمک‌های
مستقیم و غیرمستقیم مالی صورت می‌گرفت. با تصمیم کویت و عربستان، درآمد حاصل از
فروش نفت در منطقه بی‌طرف خفجه (بین سه کشور کویت و عربستان و عراق) به عراق اختصاص
یافته بود. اگرچه موضع رسمی این کشورها بی‌طرفی در جنگ میان ایران و عراق بود، ولی
برخی از آن‌ها سرزمین خود را در اختیار عراق می‌گذاشتند تا از آن برای حمله به
ایران استفاده کند.[۱۲۴] از دید اعراب، رهبران ایران به وضوح اعلام کرده بودند که
قصد صادر کردن انقلاب خود را به کشورهای دارای اسلام آمریکایی دارند و آنها نیز این
را خطری برای خود می‌دانستند.[۱۲۵][۱۲۶]

هماهنگ با کشورهای عربی، ابرقدرت‌ها نیز نه‌تنها هیچ‌گاه حمله عراق به ایران را
محکوم نکردند[۱۲۷] بلکه حتی تا سال‌ها حاضر به محکوم کردن جنایات جنگی عراق نیز
نشدند. برای نمونه با آنکه دولت ریگان دست‌کم از سال ۱۹۸۳ در مورد استفاده عراق از
جنگ‌افزارهای شیمیایی اطمینان داشت، ولی چشم خود را بر روی استفاده‌های مکرر بعدی
عراق از گازهای شیمیایی بسته بود. چرا که به عقیده ریگان استفاده عراق از
جنگ‌افزارهای شیمیایی علیه هزاران رزمنده ایرانی، خطری به مراتب کمتر از سیاست صدور
انقلاب از سوی ایران داشت.[۱۲۸]

در میان کشورهای عربی نخستین کشور حامی ایران از سال ۱۹۸۲، سوریه بود. در سال ۱۹۸۵
لیبی نیز با ایران یک پیمان استراتژیک منعقد کرد. به غیر از این دو کشور ایران متحد
اصلی دیگری در منطقه نداشت. ترکیه روابط گسترده‌ای با هردو کشور ایران و عراق داشت
و الجزایر موضع بی‌طرف داشت. سایر کشورهای منطقه شامل بحرین، مصر، اردن، کویت،
مراکش، عمان، قطر، عربستان سعودی، تونس، امارات و یمن یا موضع دشمنی با ایران و
دوستی با عراق داشتند، یا از عراق حمایت مالی می‌کردند و یا فقط طرفدار مواضع عراق
بودند.[۱۲۹]

در طول جنگ ایران و عراق، ایران و اسرائیل روابط غیررسمی، راهبردی محدود ولی
مخفیانه‌ای با یکدیگر داشتند.[۱۳۱][۱۳۲] با این وجود، اسرائیل در راستای «سیاست
موازنه قوا» در جنگ ایران و عراق از نبرد فرسایشی دو دشمن سرسختش استقبال
می‌کرد[۱۳۰] و مواضعی علیه هر دو طرف جنگ داشت.[۱۲۹]

اسرائیل در ماجرای ایران کنترا به ایران مخفیانه اسلحه می‌فروخت و کار ناتمام نیروی
هوایی ایران در نابودسازی نیروگاه اتمی اوسیراک در «عملیات شمشیر سوزان» را با حمله
هوایی به نیروگاه اتمی اوسیراک عراق در «عملیات اپرا» و نابودی برنامه اتمی عراق،
تمام کرد.[۱۳۳]

در طول جنگ ۸ساله، نزدیک به ۳۰ کشور انواع کمک‌های مالی، نظامی و تجاری را به عراق
اعطا کردند که عمده کمک‌ها از سوی این کشورها بود:[۱۳۴]

جنگ ایران و عراق، طولانی‌ترین جنگ متعارف کلاسیک در قرن بیستم بود. (جنگ ۱۵ ساله
ویتنام متعارف و کلاسیک محسوب نمی‌شود) این جنگ از بسیاری از جهات منحصربه‌فرد بود.
یکی اینکه برخلاف جنگ هند و پاکستان یا جنگ اعراب و اسرائیل، یک برخورد شدید و
کوتاه‌مدت نبود. در این جنگ، برخوردی میان آمریکا و شوروی به عنوان دو ابرقدرت روز
دنیا وجود نداشت و هیچ‌یک حامی رسمی یکی از طرفین نبودند. در جنگ ایران و عراق
برخلاف جنگ جهانی دوم درگیری نظامی محدود به منطقه خاصی از دنیا بود. جنگ ایران و
عراق صرفاً نبردی بر سر خاک (مانند آنچه همزمان در جزایر فالکلند میان آرژانتین و
بریتانیا درجریان بود) نبود؛ و سرانجام بر خلاف جنگ کره، جنگ بر سر سرمایه‌داری و
سوسیالیسم نیز نبود.[۱۳۵]

در پایان این تراژدی انسانی هشت ساله[۱۳۶] میان ایران و عراق، تغییر عمده‌ای در
ترکیب دو کشور به‌وجود نیامده‌بود. در پایان جنگ و در سال ۱۹۸۸ رهبران دو کشور
(روح‌الله خمینی و صدام تکریتی) همان کسانی بودند که هشت سال پیش نیز زمام امور را
به دست داشتند و مرزهای دو کشور همان مرزهایی بود که هشت سال قبل هم بر آن‌ها توافق
وجود داشت.[۱۳۷]

یکی از بزرگترین اشتباهات استراتژیک عراق برای آغاز طولانی‌ترین و خونین‌ترین جنگ
پس از جنگ جهانی دوم، ارزیابی نادرست از میزان توان دفاعی ایران بود. انگیزه سیاست
خارجی عراق برای آغاز جنگ سیادت و رهبری بر اعراب بود. رایج‌ترین توضیح برای ناکامی
عراق این است که این هدف جاه‌طلبانه با استراتژی جنگی عراق که تهاجم به خاک ایران
بود تناسبی نداشت. شکست عراق در دستیابی به یک پیروزی قاطع و سریع نشان می‌دهد که
شکاف بزرگی میان اهداف بلندپروازانه صدام حسین و محدودیت‌های نظامی این کشور وجود
داشته‌است. به بیان عامیانه اشتباه عراق این بود که «لقمه‌ای بسیار بزرگتر از
دهانش» برداشته بود.[۱۳۸]

علی‌رغم مشکلات سازماندهی و هماهنگی، نیروی هوایی ایران در همان ابتدای جنگ به
حکومت عراق نشان داد که نمی‌تواند منتظر یک پیروزی سریع و ارزان باشد. خلبانان
ایرانی تلاش بیشتری در دفاع نسبت به همکاران عراقی خود نشان دادند و ضربات سنگینی
به‌خصوص به تأسیسات نفتی شمال عراق و نزدیک کرکوک وارد کردند. خلبانان ایرانی که
اغلب در آمریکا آموزش دیده‌بودند، انگیزه و روحیه تهاجمی بیشتری برای قبول خطر
داشتند. همچنین برد پرواز و قابلیت حمل مهمات اف-۴ فانتوم ۲های ایران از میگ‌های ۲۳
عراقی بیشتر بود؛ بنابراین در مجموع در نبرد هوایی، نیروی هوایی ایران نتایج بهتری
از نیروی هوایی عراق به دست آورد.[۱۳۹]

در نبرد زمینی، واکنش‌های ارتش عراق کند بود. در تمام حملات ایران، تنها واکنش
نظامی و استراتژی جنگی عراق، تلاش برای عقب زدن نیروهای ایرانی با آتش مستقیم
بود.[۱۴۰] در نبرد دریایی نیز ایران در ۵۲ روز ابتدای جنگ و طی عملیات مروارید،
نیروی دریایی عراق را به کلی منهدم کرد و تا پایان جنگ برتری خود در خلیج فارس را
حفظ نمود.[۱۴۱]

بر اساس آمارهای بین‌المللی، جنگ عراق و ایران ۶۲۷ میلیارد دلار هزینه برای دولت
ایران و ۵۶۱ میلیارد دلار هزینه برای دولت عراق به همراه داشت. همچنین هزینه
بازسازی خرابی‌های ناشی از جنگ برای ایران ۶۴۴ و برای عراق ۴۵۲ میلیارد دلار برآورد
می‌شود.[۱۴۲] بر همین اساس در طول این جنگ ۱٬۰۰۰٬۰۰۰ انسان کشته و زخمی شدند که از
این میان ۲۶۲٬۰۰۰ ایرانی و ۱۰۵٬۰۰۰ عراقی کشته شده‌اند.[۱۴۳]

هزینه مالی مستقیم جنگ برای عراق شامل ۷۴ تا ۹۱ میلیارد دلار برای هدایت جنگ و
۴۱٬۹۴ میلیارد دلار واردات اقلام نظامی بود. ایران نیز حدود ۹۴ تا ۱۱۲ میلیارد دلار
برای هدایت جنگ و ۱۱٬۲۶ میلیارد دلار برای واردات نظامی هزینه کرد. هزینه غیرمستقیم
ناشی از کاهش درآمدهای نفتی و تولیدات کشاورزی دو کشور نیز حدود ۵۶۱ میلیارد دلار
برای عراق و ۶۲۷ میلیارد دلار برای ایران برآورد شده‌است.[۱۴۴]

در طول جنگ، هر دو کشور ایران و عراق، یکدیگر را به نقض حقوق اسرای جنگی و شکنجه
آنان متهم کرده و در این زمینه شکایاتی را به سازمان ملل ارائه نمودند.[۱۴۵] همچنین
جنگ نفتکش‌ها در خلیج فارس خسارات جبران ناپذیری برجای گذاشت که سازمان ملل را نیز
به واکنش وادار کرد.[۱۴۶]

اشتباه محاسباتی عراق محدود به آغاز تجاوز و راه‌اندازی جنگ نبود. بلکه عراقی‌ها در
طول دوره جنگ نیز اشتباهات جبران ناپذیری مرتب شدند. آغاز بمباران مناطق غیرنظامی
مسکونی که به جنگ شهرها شناخته می‌شود و استفاده از سلاح‌های شیمیایی، هم علیه
نظامیان ایرانی و هم علیه شهروندان غیرنظامی از این اشتباهات بود.[۱۴۷]

بر اساس اسناد سیا در سال ۱۹۹۱، که از حالت طبقه‌بندی خارج شده‌اند، ایران در حدود
۵۰٬۰۰۰ مصدوم بر اثر استفاده عراق از چندین سلاح شیمیایی متحمل شده است.[۱۴۸] هرچند
از آنجائیکه برخی اثرات با گذشت زمان آشکار می‌شوند تخمین‌های کنونی این تعداد را
بیش از ۱۰۰٬۰۰۰ مصدوم برآورد می‌کنند. در این تخمین سازمان سیا، جمعیت غیرنظامی
آلوده شده ساکنان شهرهای مرزی یا فرزندان و بستگان مصدومان جنگی که بسیاری از آنها
دچار عوارض خونی، ریوی و پوستی شدند، لحاظ نشده است.[۱۴۹][۱۵۰] بر اساس مقاله‌ای که
در سال ۲۰۰۲ در روزنامه استار-لجر منتشر شد، ۲۰٬۰۰۰ سرباز ایرانی در اثر گاز اعصاب
جان باختند.[۱۵۱] عراق پیش از آغاز جنگ و در سال ۱۹۷۴، سابقه استفاده از تسلیحات
شیمیائی علیه کردهای این کشور را در کارنامه خود داشت. زمانی که در ابتدای جنگ و در
مهر ۱۳۵۹ ارتش عراق از سلاح‌های شیمیایی استفاده کرد، واکنش ایران اعتراض به این
اقدام غیرانسانی بود. رادیوی رسمی عراق این اتهام را انکار نمود؛ ولی در طول عملیات
رمضان و خیبر بمب‍های شیمیائی تولید عراق که به کمک توپخانه و هواپیما فرو می‌ریخت
به شکل گسترده‌ای مورد استفاده قرار گرفت. در واقع عراقی‌ها نه‌تنها خط دفاعی
رزمندگان ایران را با سلاح‌های شیمیائی می‌شکستند، بلکه از طیف گسترده‌ای از این
سلاح‌ها علیه شهروندان غیرنظامی نیز استفاده می‌کردند. از سال ۱۳۶۳ استفاده گسترده
عراق از گاز اعصاب، گاز تاول‌زا و گازهای عامل خون آغاز شد. تنها در یکی از موارد
استفاده عراق از این قبیل سلاح‌ها علیه شهروندان عراقی حامی ایران در اسفند ۱۳۶۶،
متجاوز از ۵۰۰۰ نفر غیرنظامی کشته و ۷۰۰۰ نفر دیگر مجروح شدند. در مجموع عراق در
۳۷۸ مورد حمله شیمیایی در طول هشت سال جنگ با ایران، موجب کشته و زخمی شدن بیش از
۵۰۰۰۰ نفر شد.[۱۵۲]

در حالی که تجهیزات و مواد مورد نیاز برای تولید سلاح‌های شیمیایی عراق به وسیله
اروپای غربی، شوروی و ایالات متحده تأمین می‌شد و در اختیار این کشور قرار
می‌گرفت،[۱۵۳] سخنگوی وزارت امور خارجه دولت ایالات متحده از استفاده عراق از این
جنگ‌افزارها «ابراز تاسف» می‌کرد.[۱۵۴]

مواد اولیه و تجهیزات تولید از منابع مختلفی تأمین شدند. دولت عراق توان بومی
گسترده‌ای برای ساخت سلاح داشت. علائم موجود روی بقایای بسیاری از بمب‌هایی که در
حلبچه پیدا شده‌اند، نشان می‌دهد که ساخت اتحاد شوروی سابق بوده‌اند. داده‌های
موجود از مشارکت ۸۵ شرکت آلمانی، ۱۹ شرکت فرانسوی، ۱۸ شرکت بریتانیایی و ۱۸ شرکت
آمریکایی حکایت دارند[۱۵۵]

در نقطه مقابل، یک پژوهش سازمان ملل نشان داد که هیچ گزارش معتبری که نشان دهد
ایران نیز در طول این جنگ سلاح‌های شیمیائی را به کار گرفته باشد وجود ندارد؛
بنابراین هرگونه اتهام در این مورد بر ضد ایران صرفاً در حد ادعا باقی‌ماند.[۱۵۶]

حمله عراق به مناطق مسکونی و غیرنظامی از روز سوم جنگ شروع شد. شهر اهواز اولین هدف
غیرنظامی در جنگ بود که در ۲ مهر ۱۳۵۹ توسط نیروی هوایی عراق بمباران شد. در طول
جنگ دزفول نیز مورد بمباران و موشک باران شهرشان بودند، اولین بار در تاریخ ۱۶ مهر
۱۳۵۹ مورد هجوم ۴ فروند میگ عراقی واقع شدند. در این حمله ۷۰ نفر ساکنان شهر کشته و
۳۰۰ نفر زخمی و خسارات فراوانی به تأسیسات شهری وارد شد. با این‌حال نیروهای نظامی
ایران تا خرداد ۱۳۶۳ از بمباران مناطق مسکونی عراق خودداری کردند. شورای امنیت که
طی سه سال گذشته موضع سکوت داشت، برای نخستین‌بار تنها چند روز بعد و در یکم تیر
۱۳۶۳ از طرفین درخواست کرد تا از بمباران مناطق غیرنظامی دست بردارند. با این حال
عراق همچنان به بمباران شهرهای بزرگ ایران ادامه داد.[۱۵۹] در پاسخ به حملات
عراقی‌ها به مناطق مسکونی، ایران نیز برخی شهرهای عراق را مورد حمله هوایی، موشکی،
و توپخانه‌ای قرار داد که شدیدترین آن شهر بصره بود.

در زمستان ۱۳۶۵ جنگ شهرها توسط عراق وارد مرحله جدیدی شد. در این دوره که ۲۲ روز به
طول انجامید، بیش از ۳۰۰۰ ایرانی غیرنظامی کشته و بیش از ۱۱۰۰۰ نفر مجروح شدند.
عراق در طول این مدت اهدافی مانند مدارس و بیمارستان‌ها را هدف موشک‌های خود قرار
داده بود؛ ولی مهم‌ترین دوره جنگ شهرها از دهم اسفند ۱۳۶۶ تا یازدهم اردیبهشت ۱۳۶۷
به طول انجامید و طی آن بیش از ۱۲ هزار غیرنظامی شامل کودکان و سالخوردگان کشته و
متجاوز از ۵۳ هزارنفر مجروح شدند. عراق آغازگر تمامی دوره‌های جنگ شهرها بود.[۱۶۰]

شوخ‌طبعی‌های جبهه، به جمله‌های کوتاه طنزآمیزی که در گفتگوی رزمندگان ایرانی وجود
داشته، گفته می‌شود.[۱۶۱] گستره واژگانی مانند: استتار، عملیات، پوتین، خشاب، چفیه،
خاکریز، مین، ترکش و ضدهوای مطابق با فضای مناطق جنگی و روحیهٔ گوینده بیان
می‌شد.[۱۶۱][۱۶۲]



https://fa.wikipedia.org/wiki/%D8%A2%D9%84%D8%AA_%D9%85%D8%B1%D8%AF%DB%8C

آلت تناسلی مرد (یا کیر) اندامی است بدون استخوان و غضروفی در انسان مذکر که بافت
نعوظی آن از سه سیلندر (دو عدد جسم غاری (به انگلیسی: Corpus cavernosum) و یک عدد
جسم اسفنجی (به انگلیسی: Corpus Spongiosum)) به طولی حدود ۲۰ سانتیمتر و قطر حدود
۵/۲ سانتیمتر تشکیل شده‌است.[۱] در زیر آلت تناسلی، بیضه قرار دارد. کیر برای آمیزش
جنسی و دفع ادرار استفاده می‌شود.

در آلت تناسلی مردانه اغلب نواحی حساسی وجود دارند که تحریک آنها باعث تحریک جنسی
فرد و نعوظ قضیب می‌شود. در اوج لذت جنسی (ارگاسم)، منی (مایعی دارای اسپرم) از
بیضه خارج شده و از راه قضیب خارج می‌شود. در صورت ریخته شدن منی در مهبل زن، ممکن
است تخمک زن با اسپرم‌های مرد ترکیب شده و زن باردار (حامله) شود. (روش‌هایی برای
پیشگیری از بارداری وجود دارد.)

این عضو در مردان به صورت استوانه‌ای شکل می‌باشد که از ۳ بافت تو در تو تشکیل شده
است. این بافت ها اسفنجی شکل هستند و در واقع مانند جَک‌های بادی عمل می کنند به
این صورت که حاوی سلول‌هایی می‌باشند که در هنگام تحریک جنسی، با ارسال پیام عصبی
در بخش استوانه‌ای آلت، اتساع عروق روی میدهد و در نتیجه، حجم زیادی از خون به
فضاهای موجود در بافت نعوظی وارد می‌شود. اجسام غاری و جسم اسفنجی پرخون و متسع
می‌شوند و وریدهای خود را بر روی فاسیای اطراف خود می‌فشارند. به این ترتیب، جریان
خون از بافت نعوظی به تعویق می‌افتد و فشار داخلی افزایش یافته و بالا می‌ماند.
درنتیجه، طول و قطر آلت افزایش می‌یابد و نعوظ حاصل می‌گردد.[۲]

کهن ترین واژه‌ در زبان فارسی برای اندام مردانه «کیر» (آوانگاری: kīr) است که خود
از «كِر» (آوانگاری: kēr) در زبان پارسی میانه گرفته شده‌است.[۳] کیر را در پارسی
میانه (یا پارسیک) با خط پهلوی به‌گونهٔ «» می‌نوشتند، و در بعضی متن‌های پهلوی نیز
با هُزوارِشِ «» آمده‌است.[۴] واژه‌ «ذَکَر» در زبان عربی همان «کیر» در پارسی است
که با دگرگونی، به زبان تازی ره گشوده‌است.[۵]

در زبان فارسی نو به کیر در حالت عادی و شق نشده، چُل هم گفته می‌شود.[۶] هم‌چنین،
در ادبیاتِ گذشتگان به آن «حمدان» یا «حمدون» نیز گفته می‌شده؛ برای مثال، سوزنی
سمرقندی، در هزلیاتِ خود از آن استفاده کرده‌است.

علاوه بر آمیزش جنسی، دستگاه تولید مثل در مردان هورمون‌های جنسی لازم برای تولید
اسپرم و تکامل جنسی در دوران بلوغ را می‌سازد. اعضای تناسلی مرد از آلت تناسلی،
بیضه و کیسه بیضه که بیضه‌ها در آن آویزان هستند، تشکیل می‌شوند. هر بیضه حاوی
لوله‌های منی ساز (به انگلیسی: Seminiferous tubules) است که اسپرم می‌سازند. اسپرم
در اپیدیدیم یک لوله پیچ در پیچ که پشت هر بیضه قرار دارد، نگهداری می‌شود. یک لوله
دیگر به نام مجرای وابران (به انگلیسی: Vas deferens)، هر اپیدیدیم را به یک مجرای
انزالی وصل می‌کند که این مجرا خود به پیشابراه وصل می‌شود. سه غده (یک جفت غده
ساخت منی و غده پروستات)، مایعاتی را ترشح می‌کنند که وظیفه انتقال و تغذیه اسپرم
را برعهده دارند؛ این ترشحات همراه اسپرم، مایعی به نام مایع منی را تشکیل می‌دهند.
در طول فعالیت جنسی، بافت نعوظی آلت تناسلی، پر خون شده، آلت تناسلی را دراز و سفت
می‌کند تا بتواند وارد مهبل زن شود. در هنگام ارگاسم، انقباضات عضلانی مایع منی را
از طریق هر وازدفران به طرف پیشابراه و خارج از آلت تناسلی می‌رانند. درحالت عادی
آلت تناسلی نر کوچک و شل می‌باشد ولی پس از تحریک شدن به حالت نعوظ در می‌آید.[۷]

هرچند نتایج تحقیقات معتبر در زمینه اندازه آلت مرد تا حدی با یکدیگر اختلاف دارند،
اما بنا بر اجماع عمومی پژوهشگران، میانگین طول آلت تناسلی مردان بالغ بین ۱۲٫۹ تا
۱۵ سانتی‌متر است و ۹۵ درصد میانی نیز طول بین ۱۰٫۷ تا ۱۹٫۱ سانتی‌متر
دارند.[۸][۹][۱۰] در مورد محیط یا دور ِ آلت تناسلی مردان هم اجماع عمومی بر روی
میانگین ۱۲٫۳ سانتی‌متر است که به معنای قطری معادل ۳٫۹ سانتی‌متر در حالت نعوظ
کامل است.

میانه حسابی اندازه‌های آلت تناسلی مردان، یعنی رقمی که ۵۰ درصد افراد از آن
پائین‌تر و ۵۰ درصد بالاتر از آن قرار می‌گیرند، کمی پائین‌تر از میانگین است.
ارتباطی بین اندازه آلت تناسلی مردان و نژاد مشاهده نشده‌است. آلت تناسلی مردان
ختنه شده به طور میانگین ۸ میلی‌متر کمتر از همتایان ختنه نشده است.[۱۱]

یک پروژه تحقیقاتی که توسط پزشکانی با ملیت‌های مختلف انجام شد نشان می‌دهد که در
مقیاس جهانی، طول آلت در حالت کاملاً تحریک شده بین ۹٫۶ - ۱۶ سانتیمتر می‌باشد.
همچنین اشاره شده‌است که طول آلت نه تنها از ژنتیک، بلکه از فرهنگ، رژیم غذایی و
میزان تماس با مواد شیمیایی و سمی نیز تاثیر می‌پذیرد.[۱۲][۱۳]

اگر طول آلت در حالت نعوظ از ۲،۵ برابر انحراف معیار طول آلت جامعه، کمتر باشد، یا
در حالت نعوظ از ۷ سانتی متر کوچکتر باشد، میکروپنیس نام دارد و احتمال نازایی در
آنان زیاد است.در غیر این صورت، کوچک بودن در طیف جمعیتی آن مشکلی برای زاد و ولد
ایجاد نمی‌کند.[۱۴][۱۵]

قسمت بیرونی بافت نعوظی را اگر از داخل به خارج توضیح دهیم در داخلی ترین قسمت گفته
شد که از سه سیلندر طولی (۲ عدد بافت اصلی نعوظ به نام اجسام غاری (به انگلیسی:
Corpus cavernosum) و سومی بنام جسم اسفنجی (به انگلیسی: Corpus Spongiosum) که
حاوی مجرای ادراری است و در زیر ۲ سیلندر قبلی قرار گرفته).

سیلندرها توسط بافت قوی دیگری بنام فاسیای باکس (Bucks fasia) در کنار هم قرار
می‌گیرند تا خود شکل سیلندری واحدی را تشکیل دهد و روی آن را بافتهای نرم و لغزنده
زیر جلدی و پوست است که قابلیت حرکت و لغزندگی بین پوست و بافت نعوظی را ایجاد
می‌کند تا بدون کشش و فشار بر روی پوست، سایز آلت تناسلی در حالت نعوظ چند برابر
بزرگتر شود.[۱][۱۶]

مکانیسم نعوظ بدین شرح است که هنگام تحریک جنسی و یا فعال شدن مکانیسم نعوظی به هر
دلیل، جریان خون بداخل بافت اسفنجی این سیلندرها به سرعت و شدت افزایش یافته بطوری
که خون ورودی، فرصت خارج شدن از طریق سیاهرگها را ندارد. سیلندرها افزایش بارز حجم
پیدا کرده و همچون بادکنکی که بطور کامل پر باد شده باشد حجیم و سفت می‌گردد.

سفتی دیواره سیلندرها باعث بسته شدن ۹۰٪ قابلیت خروج خون از سیلندرها می‌گردد تا
بافت آلت پر خون باقی بماند. این فشار به بالاتر از حد متوسط فشار خون فرد، یعنی
حدود ۱۲۰ میلی متر جیوه می‌رسد و باتوجه به محصور بودن خون با دو بافت قوی تونیکا
آلبوژینه دیواره سیلندرها و فاسیای باکس پوشاننده آنها منجر به قوام سخت و شبیه به
استخوانی بافت آلت تناسلی مردان درحالت نعوظ می‌گردد.[۱] از این نظر، آلت مردان
شباهت بسیار زیادی با چوچوله در زنان دارد. بر خلاف آلت تناسلی مردانه که از نظر
هومولوژی متشابه چوچوله‌است، پیشابراه در چوچوله قرار ندارد و نقش چوچوله صرفاً در
لذت جنسی است. برخلاف آلت، تنها بخش کمی از چوچوله نمایان است. در برخی لهجه‌های
فارسی از جمله لهجه هراتی نام ایندو نیز مشابه هم و بصورت کِچُل (کلیتریس) و چُل
(کیر) نامیده می شوند.

در هنر یونان باستان، به طور معمول آلت کوچکتری نسبت به اندازه مورد انتظار در
مردان دیده می‌شود. هنر رنسانس نیز همین رویه را در پیش گرفت. گفته می‌شود که در
یونان قدیم از دید فرهنگی آلت کوچک و ختنه نشده برای مردان مطلوب‌تر شناخته شده و
در عوض داشتن آلت بزرگ و ختنه شده مضحک و بی تناسب به نظر می‌رسیده‌است.[۱۷]

مطالعه‌ای در سال ۲۰۰۳ نشان داد که تنها ۵۵٪ مردان از اندازه آلت تناسلی خود راضی
هستند و این در حالی است که ۸۵٪ زنان از اندازه آلت تناسلی شریک جنسی خود راضی
بوده‌اند.[۱۸]



https://fa.wikipedia.org/wiki/%D8%AC%D8%B9%D9%81%D8%B1_%D9%BE%D9%86%D8%A7%D9%87%DB%8C

جعفر پناهی (زاده ۲۰ تیر ۱۳۳۹ در میانه[۱])، کارگردان، فیلم‌نامه‌نویس و زندانی
سیاسی ایرانی است. پناهی کارش را در سینما به عنوان دستیار کارگردانِ فیلم‌های عباس
کیارستمی آغاز کرد. بسیاری از فیلم‌های او تصویری انتقادی از مشکلات جامعه ایرانی
ارائه می‌دهند که این امر سبب اعمال محدودیت‌هایی برای نمایش آثارش شده‌است. سینمای
جعفر پناهی اغلب به عنوان نئورئالیسم ایرانی تعریف شده ‌است. وی از مطرح ترین و از
صاحب سبک ترین کارگردان های تاریخ سینمای ایران است.[۲]

اخرین فیلم جعفر پناهی با نام تاکسی برنده جایزه خرس طلایی جشنواره فیلم برلین شد،
خواهر زاده وی این جایزه را به نیابت از ایشان اخذ کردند، جعفر پناهی درسال ۱۹۹۵
میلادی، برای ساخت بادکنک سفید برنده دوربین طلایی جشنواره فیلم کن شد.[۳] او در
سال ۲۰۰۰ میلادی، با فیلم دایره برنده جایزه شیر طلایی جشنواره فیلم ونیز[۴] و در
۲۰۰۶ میلادی، برنده خرس نقره‌ای جشنواره بین‌المللی فیلم برلین برای فیلم آفساید
شد.[۵]

فیلم مستند «این یک فیلم نیست» ساخته پناهی در دسامبر سال ۲۰۱۱، جایزه اول بخش
آسیا-آفریقای هشتمین دوره جشنواره بین‌المللی فیلم دبی را دریافت کرد.[۶]

جعفر پناهی، در نهم مارس ۲۰۱۲، برنده نشان هنر برای آزادی از بنیاد فیر پلی در
سوئیس شد.[۷]

پناهی با بادکنک سفید درخشید و در جشنواره کن حضور یافت و موفق به دریافت جایزه
دوربین زرین این دوره از جشنواره کن شد.

در آبان ماه سال ۱۳۹۱ اعلام شد جایزه آزادی افکار ساخاروف از طرف پارلمان اروپا به
جعفر پناهی و نسرین ستوده اهدا شد.[۸] اعضای هیئت پارلمانی اروپا نیز تصمیم گرفتند
در طی سفر از پیش برنامه‌ریزی‌شده‌شان به تهران، ضمن دیدار با ستوده و پناهی،
دعوتنامه رسمی پارلمان اروپا از آنها در ارتباط با دریافت جایزه ساخاروف را به‌دست
آنها برسانند. اما سفر هیئت اروپایی مذکور به دلیل عدم پذیرش شرط آن‌ها مبنی بر
دیدار با نامبردگان به ایران لغو شد.[۹]

روز شنبه ۲۹ بهمن ۹۱ (شانزدهم فوریه۲۰۱۳)، هیئت داوران جشنواره فیلم برلین، جایزه
خرس نقره‌ای بهترین فیلم‌نامه را به جعفر پناهی به خاطر نوشتن فیلم‌نامه پرده اهدا
کرد. کامبوزیا پرتوی که این فیلم ساخته مشترک او و جعفر پناهی است برای دریافت
جایزه به روی سن رفت.[۱۰][۱۱]

در سال ۲۰۱۴ فیلم‌نامهٔ گُل پناهی جایزهٔ ۲۵ هزار دلاری هشتمین دورهٔ جشنواره فیلم
آسیا پاسیفیک را که به عنوان کمک‌هزینه برای ساخت فیلم اهدا می‌شود، در کنار سه
فیلم دیگر از بنگلادش، دانمارک و اسرائیل از آن خود کرد.[۱۲]

پناهی در ۱۴ فوریه ۲۰۱۵ به خاطر فیلم تاکسی برنده خرس طلایی جشنواره بین‌المللی
فیلم برلین شد.[۱۳]

در جریان اعتراضات مردم ایران به نتایج انتخابات ریاست جمهوری (۱۳۸۸)، جعفر پناهی
دو بار دستگیر شد. بار اول، در روز ۸ مرداد ۱۳۸۸ هنگامی که به همراه گروه دیگری از
فیلم‌سازان برای گرامی‌داشت کشته‌شدگان اعتراضات به نتایج انتخابات ریاست جمهوری
دهم به بهشت زهرا رفته بود که پس از چند روز آزاد شد.[۱۴] بار دوم در دوشنبه ۱۰
اسفند به همراه ۱۸ نفر از اعضای خانواده و دوستانی که در خانه او در تهران مهمان
بودند.[۱۵] صندلی او در جشنواره کن خالی ماند. او در یک مرحله برای مدتی اعتصاب غذا
کرد.

پناهی در روز ۴ خرداد ۱۳۸۹ به دستور بازپرس و تایید دادستان عمومی و انقلاب تهران
با تودیع وثیقهٔ ۲۰۰ میلیون تومانی از زندان آزاد شد.[۱۶][۱۷][۱۸]

بر اساس حکم دادگاه پناهی به اتهام «اجتماع و تبانی و تبلیغ علیه نظام جمهوری
اسلامی» به ۶ سال حبس تعزیری و ۲۰ سال محرومیت از فیلم‌سازی، ۲۰ سال محرومیت از
فیلم‌نامه‌نویسی، ۲۰ سال محرومیت از سفر به خارج از ایران و ۲۰ سال ممنوعیت از هر
نوع مصاحبه با رسانه‌ها و مطبوعات داخلی و خارجی محکوم شد.[۱۹][۲۰][۲۱]

در ۱۳ بهمن ۱۳۸۹ (۲ فوریه ۲۰۱۱) تیری فره مو مدیر هنری جشنوارهٔ بین‌المللی فیلم
کن، در یک کنفرانس مطبوعاتی که به منظور حمایت از پناهی و محمد رسول‌اف در سینماتک
پاریس برگزار شد، اعلام کرد که امسال جایزهٔ ویژهٔ «مربی طلا»ی[۲۲] کن را به پناهی
تقدیم می‌کنند. او اضافه کرد: «از این پس جعفر پناهی، عضو هیئت داوران تمام
فستیوال‌های فیلم بین‌المللی خواهد بود و جایگاهی خالی برای او در نظر گرفته
شده‌است.»[۲۳]



https://fa.wikipedia.org/wiki/%D8%A8%D8%A7%D8%AF_%D8%A7%D8%B3%D9%BE%D9%86%D8%B3%D8%B1

باد اسپنسر (به انگلیسی: Bud Spencer) با نام حقیقی کارلو پدرسولی (به ایتالیایی:
Carlo Pedersoli) بازیگر ایتالیایی و متولد ۳۱ اکتبر ۱۹۲۹ در ناپل بود. او در روز
دوشنبه مصادف با ۲۷ ژوئن ۲۰۱۶ (۷ تیر ۱۳۹۵) درگذشت.

وی بیشتر به خاطر حضور در فیلم‌های به سبک وسترن اسپاگتی همراه با ترنس هیل شهرت
دارد. وی باترنس هیل هجده فیلم سینمائی مشترک کار کرده است.

وی از قهرمانان ورزشی در رشته‌های شنا، واترپولو بود و توانست به المپیک‌های ملبورن
و هلسینکی راه یابد. اما هیچ وقت توسط یک اسپانسر حمایت نشد. وی در سن ۳۸ سالگی به
دنیای بازیگر روی آورد و توانست به موفقیت‌های بین‌المللی دست پیدا کند. او همچنین
علاقه‌مند به حوزه نویسندگی است و در طول این چند سال که دیگر فیلم بازی نمی‌کند به
این حرفه روی آورده و کتابی را نیز در ارتباط با زندگی خود نوشته است.[۱][۲]

در ایران او را با نام پاگنده می‌شناسند که در اصل نام یکی از فیلم‌های معروف او
است.

به گفته دویچه وله این هنرمند قوی‌هیکل ایتالیایی دکترای حقوق داشت.[۳] ر ک ← مقاله
دکترا (دکترای ایتالیایی)

کارلو فرزند کارخانه داری بود به نام «آلساندرو پدرسولی». او در سال ۱۹۳۶ وارد
دبستان شد و پس از پایان دبیرستان در سال ۱۹۴۶ با بهترین معدل، به تحصیل در رشته
شیمی در دانشگاه رم پرداخت. خانواده او پس از بمباران کارخانه پدرش طی جنگ جهانی
دوم به رم که بخاطر وجود واتیکان امن‌ترین شهر کشور محسوب می‌شد نقل مکان کرد و پس
از مدتی تصمیم گرفتند در سال ۱۹۴۷ به برزیل در آمریکای جنوبی مهاجرت کنند. کارلو
مجبور به ترک تحصیل شد و در برزیل به کارگری پرداخت. کارلو در سال ۱۹۴۸ به ایتالیا
بازگشت و به تحصیل و ورزش شنا پرداخت. او پس از مدتی تغییر رشته داد و طی شش ترم
رشته حقوق را در دانشگاه در سال ۱۹۵۷ به پایان رساند ولی هیچگاه در این رشته فعال
نبود.[۴] کارلو در سال ۱۹۶۰ با ماریا آماتو ازدواج کرد و حاصل ازدواجش با او سه
فرزند بود. جوزپه (۱۹۶۱)، کریستین (۱۹۶۲) و دیامانته (۱۹۷۲). باد اسپنسر پس از ظاهر
شدن در فیلم لبه تیز شمشیر، تبدیل به یک خلبان ماهر هواپیمای جت و هلیکوپتر شد.

او در سال‌های جوانی خود یک شناگر حرفه‌ای بود. باد اسپنسر اولین فرد ایتالیایی بود
که توانست در کمتر از یک دقیقه مسیر ۱۰۰ متر شنای آزاد را بپیماید. او رکورد در
۵۹٫۵ ثانیه در شنای آزاد ۱۰۰ متر را در ۱۹ سپتامبر ۱۹۵۰ به دست آورد. وی بازی‌های
دریای مدیترانه در سال ۱۹۵۱، برنده مدال نقره شنای ۱۰۰ متر آزاد شد. باد اسپنسر در
بازی‌های المپیک سال ۱۹۵۲ در هلسینکی، فنلاند شرکت کرد و در شنای آزاد ۱۰۰ متر با
وزن ۵۸٫۸ کیلوگرم در زمان ۵۸٫۹ ثانیه به مرحله نیمه نهایی رسید. وی چهار سال بعد،
در المپیک تابستانی که در شهر ملبورن کشور استرالیا برگزار شد، در مرحله نیمه نهایی
با وزن ۵۸٫۵ کیلوگرم، توانست مسیر ۱۰۰ متر آزاد را در ۵۹ ثانیه پشت سر بگذارد. او
به عنوان یک بازیکن حرفه‌ای واترپلو، در مسابقات قهرمانی ایتالیایی در سال ۱۹۵۴،
زمانی که وی به عنوان یک بازیکن در تیم اس.اس. لازیو بازی می‌کرد، جایزه بهترین
بازیکن واترپلوی کشور را به دست آورد، اما در سال ۱۹۵۷ از شرکت در بازی‌های حرفه‌ای
شنا و واترپلو کناره گرفت. در ۱۷ ژانویه سال ۲۰۰۵، جایزه معروف به سلطان معماری شنا
یا نشان طلای کایمان، توسط فدراسیون شنای ایتالیا به وی اهدا شد. باد اسپنسر در ۲۴
ژانویه ۲۰۰۷، دیپلم افتخار مربیگری شنا و واترپلوی خود را از دستان پائولو بارلی،
رئیس فدراسیون شنای ایتالیایی دریافت کرد.

در سال ۲۰۰۵، او وارد دنیای سیاست شد و به عنوان مشاور منطقه‌ای حزب فورزا ایتالیا
در لاتزیو مشغول به کار شد، اما وی در این کار موفق نبود. اسپنسر اعلام کرده است:
من در زندگی ام، همه کارهایم را انجام داده‌ام؛ به جز سه کار، رقص باله، سوارکار و
سیاستمداری. با توجه به این که دو شغل اول برای من دست نیافتنی بودند، من خودم را
به دنیای سیاست پرتاب کردم. مخالفان اسپنسر همیشه او را به خاطر درگیر شدن در
سیاست‌های نمایشی مورد انتقاد قرار داده‌اند.

کارلو پدرسولی چند اختراع به نام خود ثبت کرده. او در سال ۱۹۸۱ یک تفنگ سه لول
(تفنگ مختلط) و در سال ۱۹۹۰ یک «قفل در» اختراع و به نام خود در اروپا ثبت
کرد.[۵][۶] حقوق شخصی این اختراعات و همچنین اختراع «عصای صندلی دار» به خاطر
نپرداختن هزینه سالانه به اداره ثبت اختراعات در سال‌های گذشته، منتفی محسوب
می‌شوند. ساختن «مسواک برقی خمیردندان سرخود» توسط کارلو پدرسولی اختراع محسوب
نمی‌شود.

اولین حضور حرفه‌ای باد اسپنسر در دنیای سینما، بازی در فیلمی با نام روح شوهر من،
برگرفته از یک داستان کمدی ایتالیایی بود که در سال ۱۹۴۹ تولید و در سال ۱۹۵۰ منتشر
شد. وی در سال ۱۹۵۱ در فیلم‌های گارد پرتورین و کجا می‌روی به عنوان یک بازیگر حضور
داشته است.

باد اسپنسر و ترنس هیل جزئی از خاطرات ایرانیان شده‌اند. خبر مرگ باد اسپنسر که
مردم ایران وی را با نام «پاگنده و یا بولدوزر» می‌شناسند، باز تاب زیادی در فضاهای
مجازی ایرانی داشت و مرگ این هنرمند آنها را غمگین کرد.[۷][۸]

درگذشت این بازیگر با تأثر عمیق و ایجاد موجی وسیع در شبکه‌های اجتماعی همراه شده
است. با درگذشت وی ماتئو رنتسی نخست وزیر ایتالیا توییت کرد: «باد اسپنسر خیلی
دوستت داشتیم.» راسل کرو بازیگر هالیوودی هم نوشت: «روحت شاد باد اسپنسر... قلبم با
خانواده‌ات است.» اوسوالدو دی سانتیس رئیس کمپانی فاکس قرن بیستم ایتالیا نیز نوشت:
«او بازیگری بود که سینمای ایتالیا باید سپاسگزارش باشد زیرا او فیلم‌های ایتالیایی
را در سراسر جهان شناساند.»



https://fa.wikipedia.org/wiki/%D8%B2%D9%86%D8%AF%DA%AF%DB%8C_%D9%88_%D8%AF%DB%8C%DA%AF%D8%B1_%D9%87%DB%8C%DA%86

زندگی و دیگر هیچ فیلمی است ایرانی ساخته عباس کیارستمی که در سال ۱۳۷۰ خورشیدی
ساخته شد. این فیلم پاره دوم از سه‌گانه کوکر است، دو فیلم دیگر خانه دوست کجاست؟ و
زیر درختان زیتون هستند.

سه روز پس از زلزله خرداد ۱۳۶۹ در استان گیلان، پدر و پسری از تهران به منطقه زلزله
زده و به جستجوی بابک و احمد احمدپور بازیگران فیلم خانه دوست کجاست؟ می‌روند. به
دلیل راه بندان مجبور می‌شوند راه‌های فرعی مختلفی را برای رسیدن به روستای کوکر،
محل زندگی پسربچه‌ها طی کنند. پدر و پسر، احمد پورها را تا پایان فیلم نمی‌بینند
اما خبرهایی از سلامت آنها می‌گیرند.

سالها پیش حسین علیزاده موسیقی فیلم زندگی ودیگر هیچ را می‌سازد ولی به گفته
علیزاده در گفت وگویی با جواد طوسی در ماهنامه فیلم بعد دوتایی به دلیل یک لج بازی
کودکانه به نتیجه نمی‌رسند علیزاده دراین مصاحبه می‌گوید من موسیقی فیلم را
می‌خواستم پس بگیرم واو پس داد بعداً خودم آن را با عنوان آوای مهر منتشر کردم اول
همه چیز خیلی خوب پیش رفت و با عشق طی دوهفته موسیقی را ساختم و اصلاً بحث مالی هم
مطرح نبود. فقط من نمی‌خواستم طرفم در قرار دادکانون پرورش فکری باشد. به گفته
علیزاده در فیلمهای کیارستمی چیزی که بلاتکلیف است موسیقی است آقای کیارستمی متوجه
نیست که در تصویرهایش چه قدر موسیقی نهفته است پس دست به دامان موسیقی‌های دیگر
می‌شود واصلا از اساس آن را حذف می‌کند.[۱]



https://fa.wikipedia.org/wiki/%D8%A7%D9%88%D8%AC_%D9%84%D8%B0%D8%AA_%D8%AC%D9%86%D8%B3%DB%8C

اوج لذت جنسی، اوج‌کامش[۱] یا اُرگاسم، حالت فرح‌بخش روانی و جسمانی است که در اثر
تحریک جنسی به دست می‌آید که در مردان با انزال همراه است. به هنگام ارگاسم
ماهیچه‌های لگنی منقبض شده و رعشه‌های خفیفی در بدن زن و مرد روی می‌دهد. در ارگاسم
زنان، درهنگام ارگاسم نوک پستان‌ها سیخ و برانگیخته و سفت می‌شود، سوراخ معقد زنان
سریعاً باز و بسته می‌شود و کلیتوریس (چوچوله) آنها بزرگ می‌شود و پر خون و در بعضی
از زن‌ها با فوران مایع انزال از واژن مرحله ارگاسم پایان می‌یابد.[۲] پس از ارگاسم
مرحله آرامش آغاز می‌شود که طی آن بدن سست شده و به حالت عادی بازمی‌گردد.

ساده‌ترین راه برای رسیدن به اوج لذت جنسی، تحریک مستقیم یا غیرمستقیم آلت مردی و
آلت زنانگی است. این تحریک می‌تواند به‌وسیلهٔ سکس، خودارضایی، آمیزش مقعدی، سکس
دهانی و یا با استفاده از ابزارآلات جنسی صورت گیرد.[۳] تحریک جنسی زن می‌تواند
موجب تنگتر شدن قسمت داخلی رحم و سفت شدن نوک سینه‌ها و در مردان نعوظ، ترشح آب
دهان و افزایش میزان تنفس شود.

تحریکات جنسی و اروتیکی سبب ساز تغییرات گسترده‌ای در بدن می‌شود. زمانی که زن و
مرد در اثر کنش جنسی تحریک می‌شوند، تپش قلب دو جنس سریعتر می‌شود و فشار خون در
بدن افزایش می‌یابد. این افزایش در اندام تناسلی مردان موجب بزرگتر شدن آلت مردانه
و سفت شدن بدنه آن می‌شود که نعوظ (شق کردن) نامیده می‌شود. همچنین افزایش ترشح
تستسترون (هورمون جنسی مردانه)، اندورفین (ترشحات عصبی ضد درد) که کارکردی مشابه
تریاک دارند، اکسی توسین و وازوپرسین (هورمونهایی که علاقه به روابط اجتماعی را
افزایش داده و به ایجاد اعتماد میان افراد کمک می‌کند) در خون موجب بالا رفتن احساس
خوشی و ایجاد تنش‌های مثبت عصبی می‌شود. رفته رفته این تغییرات در جریان مداوم سکس
و عمل جنسی اوج لذت و برانگیختگی را موجب می‌شود به ناگاه این تحریکات و تنش‌ها
فروکش می‌کند. این حالت را اصطلاحاً ارگاسم یا اوج لذت جنسی می‌نامند که معمولاً
چند ثانیه دوام دارد. در هنگام ارگاسم مرد، انزال (خروج منی) صورت می‌گیرد. زمان
نهفتگی ارگاسم در مردان معمولاً بسیار کوتاهتر از زنان است. برخی تحقیقات نشان
می‌دهد ۷۵ درصد مردان در کمتر از دو دقیقه از آغاز سکس به ارگاسم می‌رسند.

برای رسیدن مردان به ارگاسم تحریکاتی که بر روی آلت مرد همانند عمل دخول در واژن و
یا مقعد و یا تحریکاتی که به وسیله شریک جنسی روی آن انجام می‌گیرد (نوازش و
مکیدن)، نقش به سزایی دارد.

ارگاسم مردانه همراه دفع مایع منی از اعضای تناسلی فرعی (پروستات، کیسه‌های منی،
مجرای انزال و غیره) به داخل پیشابراه پروستات، و پیشروی زیر فشار این مایع در
سرتاسر پیشابراه آلت مردانه به طرف میتوس پیشابراهی بیانگر فیزیولوژیکی تجربه
ارگاسمی مرد است. عمل انزال معمولاً شامل فعالیت بالاترین سطوح قشر خاکستری مغز
می‌شود، ولی در عین حال ممکن است کاملاً انعکاسی نیز باشد.

فرایند انزال را می‌توان از نظر فیزیولوژی به دو وهله مجزا تقسیم نمود. وهله اول
شامل دفع ساب ستریت مایع منی از اعضای تناسلی فرعی به داخل پیشابراه پروستات است.
وهله دوم شامل پیشروی محتوی مایع منی از قسمت پروستاتی پیشابراه به میتوس پیشابراهی
است، این پیشروی از طریق هر دو قسمت غشائی و آلتی پیشابراه صورت می‌گیرد.[۴]

مرحله اول فرایند انزالی به واسطه انقباضات اعضای تناسلی فرعی صورت گرفته و توسط
مجرای وابران بیضه‌ها آغاز می‌گردد. این انقباضات ثانویه در طی Epidimys به طرف
مجرای دفران ادامه پیدا می‌کنند؛ که در نهایت انقباضات مجرای دفران به موازات
انقباضات کیسه‌های منی صورت می‌گیرند. انقباضات رجعتی و منظم پروستات افراد مورد
مطالعه، از طریق راست روده لمس شده‌است. حدوداً شش عملکرد مایع منی مشخص شده‌است.
اول اینکه، محتوی مایع منی از طریق دفع شدن مایع پروستاتی به داخل پیشابراه
پروستاتی به وجود می‌آید. سپس محتویات قسمت خروجی مجرای دفران به داخل پیشابراه
پروستاتی تخلیه می‌شود، که اینکار همراه با دفع همزمان محتوای کیسه منی صورت
می‌گیرد. در طی دوره انزال مایع پروستاتیک به طور مکرر و به واسطه انقباضات رجعتی و
منظم به داخل محتویات مایع منی توزیع می‌گردد. این انقباضات دفعی پروستات از طریق
راست روده قابل لمس می‌باشد. به محض جمع شدن مایع منی در پیشابراه پروستاتی، به طور
همزمان و غیرارادی اندازه پیاز پیشابراهی به دو الا سه برابر انبساط پیدا می‌کند.
این انبساط در آستانه وقوع انقباضات دفعی پیشابراه که ویژه مرحله دوم است ظاهر
می‌شود. در شروع تجربه انزالی اسفنکتر داخلی مثانه به طور نرمال بسته شده و به صورت
آب بند و بدون درز باقی می‌ماند. بدین وسیله از برگشت مایع منی به داخل مثانه
جلوگیری می‌گردد. وظیفه این انقباضات ویژه اسفنکتر داخلی نیز ادرار در داخل مثانه و
جلوگیری از اختلاط ادرار و مایع منی است.[۵]

مرحله دوم فرایند انزال با استراحت اسفنکتر خارجی مثانه که طی آن مایع منی می‌تواند
به داخل پیاز متسع و پیشابراه آلت مردانه جریان یابد، آغاز می‌شود. پلاسمای منی در
طول پیشابراه آلت مردانه به واسطه عضلات میاندوراهی، عضلات پیازی-اسفنجی، غاری-ورکی
و اسفنکتر پیشابراهی به جلو رانده می‌شود. پیاز پیشابراهی نیز به طور منظم منقبض
شده و به سازوکار راننده مایع منی کمک می‌نماید. دو یا سه انقباض اولیه انزال تحت
چنان فشاری صورت می‌گیرد که اگر آلت مردانه در داخل مهبل نبوده و آزاد باشد،
قسمتهای اولیه مایع منی ممکن است دوازده تا بیست و چهار اینچ به دور از میتوس
پیشابراهی پرت شوند. خیلی از مردان زیر سی سال و تعداد نسبتاً کمی از مردان بالای
سی سال قادرند به طور مکرر انزال کنند. در این افراد دوره‌های ناگدازی در طی مرحله
فرونشینی خیلی کوتاه است. از دیدگاه بالینی تاکنون اطلاعاتی که نشان دهد انزال مکرر
موجب ایجاد ناراحتی ماندگار (ناراحتی که در یک شخص سالم ممکن است به وجود آید) در
یک شخص شده، به دست نیامده‌است. مشاهده نشده‌است که عمل به عنوان قسمت آشکاری از
تقلای فیزیکی کل مربوط به تجربه ارگاسمی، باعث تولید ناراحتی فیزیکی ماندگار بشود.
بر اساس یک عقیده شایع شده، بسیاری از مردم فکر می‌کنند که وقوع انزال چه از طریق
جماع و چه از طریق استمنا برای شرایط فیزیکی مردان ورزشکار مضر است؛ ولی تاکنون هیچ
قرینه‌ای فیزیولوژیکی حامی برای این عقیده، کشف نشده‌است. از دیدگاه فیزیولوژیکی
تجربه ارگاسمی مرد، از طریق فرایندهای احتقان عروقی و میوتونی کل بدن را در بر
می‌گیرد. موضوعی که باید به آن توجه کنیم این است که تجربه ارگاسمی هم در مرد و همر
در زن دارای اهمیت متغیر است.[۶]

یک احساس اجتناب ناپذیری انزالی به طور لحظه‌ای و بلافاصله قبل از اولین مرحله
فرایند انزالی ظاهر شده و سپس از نظر زمانی با آن (مرحله اول فرایند انزالی) انطباق
پیدا می‌کند. این احساس از انقباضات اعضای تناسلی فرعی ناشی می‌شود. این تجربه ذهنی
به واسطه خیلی از مردان و به نام «احساس آمدن منی» توصیف شده‌است. این احساس ویژه
که طی آن مرد دیگر نمی‌تواند جلوی آمدن منی خود را گرفته و یا آن را به تأخیر
اندازد دو تا سه ثانیه طول می‌کشد. این تجربه ذهنی مربوط به اجتناب‌ناپذیری انزال
به محض جمع شدن پلاسمای منی در پیشابراه پروستات ولی قبل از آغاز خروج واقعی انزال
به وجود می‌آید. در طی مرحله دوم فرایند انزالی (دفع یا رانش مایع منی از پیشابراه
پروستات به طرف میتوس پیشابراهی) مرد به طور ذهنی از دو مرحله عبور می‌کند: ۱-به
واسطه وقوع انقباضات رجعتی اسفنکتر پیشابراهی یک احساس انقباضی تحریک می‌شود. ۲-به
محض اینکه مایع منی به طور ریر فشار در طول پیشابراه (آلت مردانه) تطویل و متسع شده
به جلو رانده می‌شود، یک ادراک یا احساس ویژه از حجم مایع منی در شخص ایجاد
می‌گردد.[۷]

ارگاسم زنان یا تجربه اوج لذت جنسی زنان را می‌توان واکنشی دانست که کل بدن از خود
نشان می‌دهد و شدت عکس العمل و ترتیب زمانی آن متغیر است. موقع ارگاسم، ظاهر چین و
شکنج دار صورت زن بطور گرافیکی افزایش تنش میوتونیک را در سراسر بدن او نشان می‌دهد
عضلات گردن و ماهیچه‌های طویل بازوها و پاها معمولاً در اسپاسم غیرارادی شرکت
می‌کنند. دستها و پاهای زن در طی آمیزش به حالت پشت خوابیده، ممکن است شریک جنسی
خود (مرد) را بطور محکم بگیرد. اندامهای انتهائی در شرایطی که شخص در زیر خوابیده
شریک جنسی خود را با دست نگرفته اسپام کارپوپیدال از خود نشان می‌دهند، این اسپاسم
حتی بر حسب عادت شخصی در موقع خود تحریکی نیز ظاهر می‌شود. عضلات مخطط شکم و سرین
بطور ارادی در تلاش عمدی زن جهت بالا بردن تنش‌های جنسی خود، مخصوصاً در موقعی که
از اوج مرحله پلاتو بریده و به مرحله ارگاسم پا بگذارد مکرراً بطور ارادی منقبض
می‌شوند. شروع فیزیولوژیکی ارگاسم بواسطه انقباضات اعضای هدف علامت داده می‌شود.
اعضای هدف این کار را با ایجاد سکوی ارگاسمی در ثلث خارجی مهبل آغاز می‌کنند.[۸]

ارگاسم زنانه چه بواسطه یک رابطه بین شخصی و چه بوسیله هر ترکیبی از فعالیت‌های
تحریکی، نعوظی/تخیلی کسب گردد به صورت درهم و برهم خواهد بود از شرایط روانی
فیزیولوژیکی و اثر اجتماعی جامعه.[۹]

ارگاسم در زنان از فرایند پیچیده تری نسبت به مردان پیروی می‌کند، به همین دلیل
زمان بیشتری می‌برد تا یک زن به اوج لذت جنسی و ارگاسم برسد (به طور میانگین ۱۰ تا
۲۰ دقیقه). ارگاسم در زنان طی یک روند اوج‌گیری و یک روند تخلیه دارد، به طوری که
زمان خاصی برای به‌وجودآمدن آن نمی‌توان مشخص کرد و ممکن است زمان آن تا یک دقیقه
طول بکشد. درحالی که نشانه ارگاسم مردان انزال و خروج منی است.

در بیشتر زنان حساس‌ترین عضو به تحریک جنسی کلیتوریس است که لمس آن بسیار برای زنان
لذت بخش بوده و بیشترین نقش را در فراهم آوردن لذت جنسی برای زنان دارد. تحریک برخی
از نقاط بدن همچون واژن، کلیتوریس، نوک پستانها و یا مقعد زن می‌توان به ارگاسم
منتهی شود. بسیاری از زنان به ویژه زنان طبقات پایین در کشورهای جهان سوم تاکنون
تجربه رسیدن به ارگاسم را نداشته‌اند و بسیاری از ناراحتیهای روحی نیز می‌تواند
توان ارگاسم را از زنان سلب کند.

ارگاسم در زنان طی یک روند اوج‌گیری و یک روند تخلیه صورت می‌گیرد، به شکلی که مدت
زمان خاصی را نمی‌توان برای رسیدن به آن مشخص کرد. مدت زمان رسیدن زنان به ارگاسم
از ده تا بیست دقیقه بین اشخاص مختلف متغیر است. عموماً این عمل با جمع‌شدگی عضلات
همراه است.

لوله واژن به طور ریتمیک شروع به منقبض شدن می‌کند. همچنین انقباض غیرارادی اسفنکتر
مقعد نیز در این مرحله پیش آمده و تعداد نبض و میزان فشار خون بالا می‌رود. افزایش
انقباض عضلات و پر شدن سیاهرگ مهبل از خون موجب رسیدن به اوج لذت جنسی می‌شود.
همچنین باید در نظر گرفت ارگاسم نمی‌تواند به زور صورت پذیرد، این بازتاب‌ها به طور
طبیعی اتفاق می‌افتند.

در مرحله اول اوج لذت جنسی زن یک احساس تعلیق یا توقف شروع خواهد شد. فقط یک لحظه
طول می‌کشد. این احساس با ضربه‌ای از آگاهی شدید حسی و مجزا همراه است ولی بعداً از
کلیتوریس به طرف بالا یعنی به داخل لگن حرکت می‌کند. حوزه درجه شدت از یک حالت
ملایم به حالت شوک می‌رسد، این موضوع توسط بعضی زنان گزارش شده‌است. از دست رفتن
تیز حسی (به انگلیسی: sensory acuity) کلی به نسبت درجه شدت و دوام این صحنه ضمنی
ارگاسمی صورت می‌گیرد. از دست رفتن تیز حسی مکرراً در ادبیات مورد مناظره قرار
گرفته‌است. طی اولین وهله از پیشروی ذهنی در ارگاسم احساس آگاهی شدید لگنی کلیتورال
توسط تعدادی زنان اعلام شده‌است. این زنان خاطر نشان می‌کنند که این آگاهی همراه با
یک احساس شکست یا اخراج می‌باشد. غالباً به وجود یک احساس گشاد شدگی پذیرشی اشاره
شده‌است. این زنان می‌گویند که مقداری مایع واقعی بطور واضح از آنها خارج
می‌گردد[۱۱]

وهله دوم از پیشروی حالت ارگاسمی، تشکیل شده از احساس انتشار گرما. انتشار گرما
نخست در ناحیه لگن ایجاد شده و سپس در کل بدن پیشروی می‌کند. این احساس تقریباً
تمام زنانی که به ارگاسم می‌رسند گزارش شده‌است.[۱۲]

بالاخره در سومین مرحله پیشروی ذهنی در حالت ارگاسمی، انقباضاتی غیرارادی با کانون
ویژه در مهبل و لگن زیری، احساس می‌شود. غالباً این احساس به عنوان نبض یا تپش لگنی
توصیف شده‌است.[۱۲]

مهمترین قدم برای داشتن ارگاسم افزایش میزان دو فاکتور تنش و آرامش به صورت متعادل
در هنگام برقراری رابطه جنسی می‌باشد. نوع تنشی که به خانم‌ها کمک می‌کند تا به
ارگاسم برسند تنش عضلانی است. برخی از زنان به اشتباه فکر می‌کنند که چون آرامش در
هنگام رابطه جنسی مهم است پس باید فقط در آرامش دراز بکشند و هیچ واکنشی از خودشان
نشان ندهند. اما آنچه که به اثبات رسیده است این است که داشتن تنش عضلانی اغلب برای
به ارگاسم رسیدن امری الزامی است. بهتر است خانم‌ها یاد بگیرند که برای به ارگاسم
رسیدن به مقدار متوسط و متعادلی از تنش عضلانی در ساق پا، پا، شکم و باسن نیاز
دارند. بسیاری از زنان گزارش می‌دهند که برای به ارگاسم رسیدن، بیشترین عضلاتی که
تحت تنش قرار می‌گیرند عضلات قسمت پایین لگن می‌باشند. در واقع این عضلات همان‌هایی
هستند که برای کنترل جریان ادرار و یا قطع کردن جریان ادرار در وسط ادرار کردن مورد
استفاده قرار می‌گیرند (انقباض آگاهانه این دسته از عضلات را ورزش کگل
می‌نامند)[۱۳]

امکان انزال در مردان و زنان وجود دارد، در حالی که وجود انزال زنان مورد اختلاف
بوده و کمتر صورت می‌گیرد.

انزال علاوه بر آمیزش جنسی یا خودارضایی می‌تواند به‌هنگام خواب (معمولاً در اثر
دیدن خواب‌های تحریک برانگیز و سکسی) نیز صورت بگیرد. انزال در مردان با خروج منی
صورت می‌گیرد.

این مایع غلیظ که از آب، پروتئین و درصد ناچیزی نمک، آلکالین (ماده‌ای تلخ مزه با
اثر آرامبخش که در برخی گیاهان دارویی وجود دارد)، فروکتوز (نوعی قند که در برخی
میوهها وجود دارد) و برخی املاح مانند روی تشکیل شده به میزان ۲ تا ۵ میلی‌لیتر از
طریق آلت تناسلی از بدن مرد خارج می‌شود.

در مردها بعد از انزال بدن سست شده و احساسی دست می‌دهد که معمولاً چشمانشان را
می‌بندند و بلافاصله بعد از انزال عمل ادرار کردن به خوبی صورت نمی‌گیرد، زیرا
دریچه پروستات به شکل خودکار کمی باز و بسته می‌شود.



https://fa.wikipedia.org/wiki/%D8%B1%D8%B6%D8%A7_%D8%B9%D8%B7%D8%A7%D8%B1%D8%A7%D9%86

رضا عطاران (زادهٔ ۱۳۴۷ در مشهد)[نیازمند منبع] بازیگر، کارگردان، فیلم‌نامه‌نویس،
خواننده و تدوینگر ایرانی است.

رضا عطاران در ۲۰ اردیبهشت ۱۳۴۷ در محله گاراژدارهای مشهد به‌دنیا آمد.[نیازمند
منبع] پدر و مادرش از اهالی بخش کاخک شهرستان گناباد در استان خراسان رضوی
بودند.[نیازمند منبع] او دیپلم خود را در رشته اقتصاد در مشهد گرفت و برای ادامه
تحصیل در رشته طراحی صنعتی در دانشکده هنرهای زیبای دانشگاه تهران به تهران آمد. با
وجود علاقه به رشته تحصیلی‌اش، به بازیگری، فیلم‌نامه‌نویسی و کارگردانی روی آورد و
افتخارات بسیاری کسب کرد.

وی کار اصلی خود را در دهه ۱۳۶۰ در تئاتر مشهد با حسن حامد شروع کرد، در این دوران
او تماماً نقش‌های غیر کمیک بازی کرد. این همکاری تا مرگ حسن حامد در سال ۱۳۷۱
ادامه داشت.

درسال ۱۳۷۳ با مجموعه ساعت خوش به کارگردانی مهران مدیری در کنار بازیگرانی چون رضا
شفیعی جم، نصرالله رادش، ارژنگ امیرفضلی، نادر سلیمانی کارهای کمدی خود رادر
تلویزیون آغاز کرد. در میانهٔ سال ۱۳۷۷ به همراه مجید صالحی و یوسف تیموری در گروه
کودک و نوجوان شبکه یک تلویزیون، مجموعه «مجید دلبندم» و در سال ۱۳۷۹ مجموعه «قطار
ابدی» را عرضه کرد و از سال ۱۳۷۶ تا ۱۳۸۲ مجموعه‌های سیب خنده، کوچهٔ اقاقیا را
ارائه کرد و همچنین گروه موسیقی «دمپایی» را به همراه یوسف تیموری و چند تن دیگر
تشکیل داد. در سال ۱۳۸۳ وارد عرصهٔ تولید سریال‌های مناسبتی ماه رمضان شد و سریال
«خانه به دوش» را ساخت. پس از آن در سال ۱۳۸۴ مجموعه «متهم گریخت» را به نویسندگی
سعید آقاخانی، کارگردانی کرد. علی صادقی و مجید صالحی با حضور در کارهای رضا عطاران
به شهرت رسیده‌اند.

او همچنین در فیلم‌های سینمایی هوو و تیغ زن (هر دو ساختهٔ علیرضا داودنژاد) بازی
کرد و پس از آن در فیلم سینمایی کلاهی برای باران ساختهٔ مسعود نوابی به ایفای نقش
پرداخت. دیگر ساختهٔ وی سریالی به نام ترش و شیرین بود که در نوروز ۱۳۸۶ از شبکه
سوم تلویزیون ایران پخش شد. او همچنین در ماه رمضان سال ۸۷ مجموعه تلویزیونی بزنگاه
کارگردانی کرد و طرفداران زیادی را جذب کند. بنا به اخبار غیررسمی او به سعید
آقاخانی کمک کرد تا برای نوروز ۱۳۸۹ سریال زن بابا را برای شبکه سه بسازد.

وی در سه فیلم به کارگردانی عبدالرضا کاهانی ایفای نقش کرد که در هر سه فیلم نقش
جدی و متفاوتی داشت و هر سه در اکران دچار مشکل شدند. فیلم اول با عنوان اسب حیوان
نجیبی است به صورت محدود اکران شد ولی فروش خوبی کرد و فیلم‌های دوم و سوم بترتیب
به نامهای بی خود و بی جهت و استراحت مطلق می‌باشند. فیلم سینمایی «استراحت مطلق»
به دلیل برخوردهای بدنی رضا عطاران با بازیگر زن مقابل خود با اصلاحاتی از سوی
وزارت ارشاد مواجه شد. کاهانی نیز در ابتدای فیلم این نکته را متذکر شد که رضا
عطاران در مقابل همسرش در این فیلم به ایفای نقش می‌پردازد.[۲]

رضا عطاران در سال ۱۳۸۹ قرار بود در فیلم خیابان‌های آرام به کارگردانی کمال تبریزی
ایفای نقش کند اما به یکباره جای خود را به حسن معجونی داد، نا گفته نماند این فیلم
فعلاً توقیف و هنوز اکران نشده است. عطاران در سال ۱۳۹۰ توانست اولین فیلم سینمایی
خود را با نام خوابم می‌آد کارگردانی کند. او قرار بود در سال ۹۰ در فیلم ضد گلوله
بازی کند اما به خاطر تداخل فیلمبرداری این فیلم با فیلم خوابم می‌آد از بازی در
این فیلم انصراف داد و جای خود را به مهدی هاشمی داد. او همچنین تیتراژ سریال نقطه
سر خط را طراحی کرد.

عطاران سال ۹۲ در سی و دومین جشنواره فیلم فجر برای طبقه حساس برنده سیمرغ بلورین
بهترین بازیگر مرد شد[۳] ، در حالی که به گفته فرامرز قریبیان یکی از هیئت داوران
این دوره، جایزه به اتفاق آرا به نوید محمدزاده بازیگر فیلم عصبانی نیستم تعلق
گرفته بود که تحت تأثیر فشارهای بیرونی این جایزه به رضا عطاران رسید.[۴] عطاران ۴
روز بعد از اختتامیه در گفتگویی سیمرغ بلورین دریافتی اش از جشنواره فیلم فجر را
متعلق به نوید محمدزاده بازیگر فیلم "عصبانی نیستم!" دانست.[۵]

وی به موجب موفقیت‌های هنری که با بازی در فیلم‌های طبقه حساس، رد کارپت و کلاشینکف
کسب کرد، با سودآوری ۱٬۶ میلیارد تومان، سودآورترین بازیگر سینمای ایران در سال
۱۳۹۳ لقب گرفت.[۶]

رضا عطاران در نشست فیلم سینمایی طبقه حساس در جشنواره فیلم فجر عنوان کرده بود:
«من برای خندان مردم حاضرم شلوارم را نیز پایین بکشم». جمشید مشایخی در واکنش به
این اظهار نظر عطاران گفت: «آقای عطاران شما می‌توانستید برای خندان مردم بگوید از
بالای یک درخت تبریزی به پایین می‌پرم نه آنکه آن حرف زشت را که من از گفتن آن
خجالت می‌کشم را به زبان بیاورید؛ آن‌وقت ما بخاطر این بی‌اخلاقی‌ها به او جایزه هم
می‌دهیم».[۷] البته خود وی نیز در مصاحبه‌ای که با احسان علی‌خانی در ویژه برنامه
نوروزی شبکه سوم داشت، نسبت به ماجرای صحبت‌هایش در نشست خبری طبقه حساس که موجب
جنجال‌هایی شده بود آن را یک سوءتفاهم قلمداد کرد.[۸]

در جشن خانه سینما در حالی که با هانیه توسلی برای اهدای جایزه به روی سن آمده بود
در کنایه‌ای به هفته نامه یالثارات گفت: «به خدا من و خانم توسلی لباس‌هایمان را ست
نکرده‌ایم. بعد از جشن حافظ می‌ترسیدم پیراهن قرمز بپوشم. از بعضی‌ها بیشتر از خدا
می‌ترسیم چون خدا خیلی جاها می‌گذرد اما دوستان به ما فحش ناموس می‌دهند.»[۹]



https://fa.wikipedia.org/wiki/%D8%AA%D8%A8%D8%B1%DB%8C%D8%B2

تبریز ( تلفظ راهنما·اطلاعات) یکی از شهرهای بزرگ ایران و مرکز استان آذربایجان
شرقی است.[۱۷][۱۸] این شهر، بزرگ‌ترین شهر منطقهٔ شمال‌غرب ایران و مناطق آذری‌نشین
بوده و مرکز اداری، ارتباطی، بازرگانی، سیاسی، صنعتی، فرهنگی و نظامی این منطقه
شناخته می‌شود.[۱][۸][۱۹]

جمعیت تبریز در سال ۱۳۹۰ خورشیدی بالغ بر ۱٬۴۹۴٬۹۹۸ نفر بوده که این رقم با احتساب
جمعیت ساکن در حومهٔ شهر به حدود ۱٬۸ میلیون نفر می‌رسد.[۳][۴] اکثریت ساکنان تبریز
آذربایجانی بوده[۷] و به زبان ترکی آذربایجانی با لهجهٔ تبریزی سخن می‌گویند؛ البته
برخی اسناد تاریخی نشان می‌دهد که تا سدهٔ یازدهم هجری، زبان آذری –شاخه‌ای از
زبان‌های ایرانی– در این شهر تکلم می‌شده‌است.[۱][۲][۲۰]

تبریز در طول تاریخ خود با فراز و فرودهای بسیاری روبه‌رو بوده‌است. تاریخ این شهر،
اشغال توسط بیگانگان و حوادث جانکاه طبیعی –از جمله زمین‌لرزه‌های مهلک– را تجربه
کرده‌است.[۲] سنگ بنای تبریز کنونی به دوران اشکانی و ساسانی برمی‌گردد.[۲] این شهر
در طول حکومت ۴۰۰ سالهٔ خاندان «رَوّادی» و اسکان قبیلهٔ عرب «اَزْد» به شکوفایی
رسید.[۱]

تبریز یکی از طویل‌المدت‌ترین پایتخت‌های ایران بوده‌است؛[۲۱] این شهر پایتخت سیاسی
ایران در زمان اتابکان، خوارزمشاهیان، ایلخانان، چوپانیان، جلایریان، قراقویونلوها،
آق‌قویونلوها، صفویان و ولیعهدنشین ایران در دورهٔ قاجاریان بوده‌است.[۲][۲۲][۲۳]
اوج شکوفایی تبریز مربوط به دورهٔ ایلخانان است که در این زمان، پایتخت قلمرویی
پهناور از نیل تا آسیای مرکزی بود.[۲۳] این شهر در سال ۱۵۰۰ میلادی و در زمان
پایتختی صفویان به‌عنوان پنجمین شهر بزرگ جهان شناخته می‌شد.[۲۴]

تبریز مجدداً در دورهٔ قاجار به شکوفایی رسید؛ به طوری که در این دوره به‌عنوان
مهم‌ترین و پیشروترین شهر ایران شناخته می‌شد.[۱۵] در دوران معاصر نیز این شهر یکی
از مراکز مهم اقتصادی و صنعتی در سطح کشور محسوب می‌شود.[۲۵] همچنین تبریز در دو
سدهٔ اخیر، مبدأ بسیاری از تحولات اجتماعی، فرهنگی و صنعتی در ایران بوده‌است؛ به
طوری که این شهر مانع خاموشی انقلاب مشروطه در ایران شد و نقشی کلیدی در تحولات
بعدی کشور –همچون انقلاب ۱۳۵۷ ایران– و روند مدرنیزه شدن کشور داشته‌است.[۱][۲][۲۰]

یاقوت حموی در «معجم‌البلدان» گزارش می‌دهد که نام شهر در زمان دیدار یاقوت از
تبریز در زبان محلی «تِبریز» تلفظ می‌شده‌است.[۲۶] با توجه به این، مینورسکی معتقد
است که تلفظ تِبریز باید به گویش ایرانی آذری قدیم تعلق داشته باشد. این گویش به
گویش‌های موسوم به گویش‌های ایرانی جنوب دریای خزر وابسته‌است؛ یا به احتمال
بیش‌تر، تلفظ تِبریز معرب‌شدهٔ نام شهر در باب فِعلیل (در زبان عربی) است. هم‌چنین
شیوهٔ نگارش نام این شهر در زبان ارمنی و تجزیه و تحلیل صیغهٔ ارمنی، نمایانگر
وابستگی واژهٔ تَوریژ به «زبان پهلوی شمالی» می‌باشد. مینورسکی در پایان چنین نتیجه
می‌گیرد که این مسئله نشان می‌دهد که ریشهٔ نام شهر به زمان‌های بسیار دور تا اوایل
سلسلهٔ ساسانی یا شاید قبل از اشکانیان برمی‌گردد.[۲]

بنابر گفتهٔ مصطفی مؤمنی در دانشنامهٔ جهان اسلام، اهالی بومی آذربایجان تبریز را
توری (چشمه یا رود گرم) می‌خوانده‌اند. تا اوایل سدهٔ چهاردهم خورشیدی نیز
روستاییان اطراف تبریز این شهر را توری می‌نامیده‌اند. حتی در حال حاضر مردمان
«قنبرآباد» در اطراف تبریز به این شهر توری می‌گویند. در نوشته‌های کهن (برای نمونه
ابوالفدا) نام این شهر به شکل «تُوریز» آمده و هنوز هم در زبان‌های کردی و تاتی
«توریز» و «تُوْری» به کار می‌رود.[۱]

عده‌ای از شرق‌شناسان و منابع کهن، نام شهر را دارای ریشه‌ای کهن در پارسی میانه و
کهن و مرتبط با گرما و فعالیت‌های گرمایی کوه سهند دانسته‌اند. هم‌چنین منابع ارمنی
نام شهر را در سدهٔ پنجم (یا چهارم) میلادی، «تورژ» و «تَوْرِش» دانسته‌اند و به
فارسی هم تَورز تلفظ کرده‌اند و با توجه به معنای متداول فارسی «تب‌ریز» و
«تب‌پنهان‌کن» و احتمالاً نام تبریز «پنهان‌کنندهٔ تف و گرما» و با «جنبش‌های
آتشفشانی کوه سهند» مرتبط بوده‌است.[۱] دانشنامهٔ بریتانیکا نیز نظری مشابه دارد و
تبریز را در اصل «تپ + ریز» می‌داند، چیزی که باعث روان شدن گرما می‌شود و احتمالاً
به‌خاطر چشمه‌های آب‌گرم اطراف آن است.[۱۸]

در مورد نام شهر توجیه مصطلح ولی عامیانهٔ دیگری وجود دارد؛ از جمله این‌که زبیده
زن هارون الرشید به بیماری تب نوبه مبتلا شده بود؛ چند روزی در آن حوالی اقامت
کرده، در اثر هوای لطیف و دل‌انگیز آن‌جا بیماری وی زایل شده، فرموده شهری در آن
محل بنا کنند و نام آن را «تب‌ریز» بگذارند.[۲۷] هرچند احمد کسروی در کتاب آذری یا
زبان باستان آذربایجان توجیهات از این دست را عامیانه و نادرست می‌داند.[۲۸]

تبریز به عنوان شهر اولین‌ها،[۳۰] شهر بدون گدا،[۳۱] شهر زیرگذرها و روگذرها،[۳۲]
پایتخت گردشگری اسلامی در سال ۲۰۱۸،[۳۳] امن‌ترین شهر ایران،[۳۴][۳۵] سالم‌ترین شهر
ایران،[۳۶] مهد سرمایه‌گذاری ایران،[۳۷][۳۸][۳۹] دومین شهر صنعتی ایران، دومین شهر
دانشگاهی ایران،[۴۰] دومین شهر بلندمرتبه‌ساز ایران،[۴۱] دومین قطب علوم پزشکی
ایران،[۴۲] دومین شهر در جذب گردشگر سلامت در ایران،[۴۳] شهر شکلاتی ایران،[۴۴] قطب
خودروسازی ایران،[۴۵] قطب قطعه‌سازی ایران،[۴۵] قطب تولید موتور دیزل
خاورمیانه،[۴۵] شهر جهانی بافت فرش[۴۶][۴۷] و یکی از مهم‌ترین شهرهای مهاجرپذیر
ایران[۴۸] شناخته می‌شود.

تاریخ اولیه شهر تبریز هنوز بدرستی معلوم نشده‌است و بحث‌های زیادی در اینباره مطرح
است. برخی تاریخ شناسان ادعا کرده‌اند که بهشت عدن در محل فعلی شهر تبریز بنا شده
بود.[۴۹] نخستین نوشته موجود دربارهٔ تبریز کتیبه پادشاه آشور سارگن دوم
می‌باشد.[۵۰] همچنین اکتشافات انجام شده در طی سال‌های ۱۳۸۰ در سایت موزه عصر آهن
در حوالی مرکز تبریز نشان از وجود تمدنی در محل کنونی شهر تبریز در هزاره اول و دوم
قبل از میلاد دارد.[۵۱] این شهر در طول تاریخ چندین بار به عنوان پایتخت حکمرانی
پادشاهان مختلف انتخاب شده‌است. از جمله نخستین این موارد پایتخت حکمرانی یکی از
فرماندهان اسکندر مقدونی بنام آتروپات بوده است.

شماری از محققان بر این عقیده‌اند که دژ «تارویی–تارمکیس» که نام آن در کتیبهٔ
سارگن دوم (پادشاه آشور در بین سال‌های ۷۰۵ تا ۷۲۱ پیش از میلاد مسیح) آمده، در محل
شهر کنونی تبریز قرار داشته‌است. در کتیبهٔ سارگن دوم این دژ را دژی بزرگ و آباد و
دارای باروی تودرتو وصف شده‌است. این دژ بنابر نوشته‌های کتیبهٔ سارگن، محل
نگه‌داری اسب‌های ذخیرهٔ سواران اورارتو بوده که در حملهٔ آشوری‌ها ویران
شده‌است.[۱] اما این ارتباط تبریز با شهرها و قلعه‌های دوران مادها، مورد اختلاف
بین محققین است.[۲]

در کتاب تاریخ ایران (چاپ دانشگاه کمبریج) آمده که تبریز در اوایل دورهٔ ساسانی
(سدهٔ سه یا چهار میلادی) بنا شده یا به احتمال بیش‌تر در سدهٔ هفتم این واقعه روی
داده‌است.[۲۳] شهر کنونی تبریز برروی خرابه‌های شهر «تَوْرِژ» (بارها) بنا شده‌است.
تورژ یکی از بااهمیت‌ترین مراکز بازرگانی منطقه بوده و به عنوان پل ارتباطی میان
شرق و غرب اهمیت فراوانی داشته‌است. این شهر در زمان حکمرانان اشکانی‌تبار
ارمنستان، پایتخت این منطقه بوده‌است.[۵۲][۵۳]

ولادیمیر مینورسکی در دانشنامهٔ اسلام بیان می‌کند، این داستان که شاه اشکانی‌تبار
ارمنستان به‌خاطر انتقام کشته‌شدن اردوان (آخرین پادشاه اشکانی) به دست اردشیر
بابکان (بنیان‌گذار سلسلهٔ ساسانی) تبریز را اشغال کرده و این شهر را پایتخت
ارمنستان قرار داده، تنها براساس نوشته‌های واردان (تاریخ‌نگار ارمنی در سدهٔ
چهاردهم میلادی) در منابع قدیمی به چنین چیزی اشاره نشده و این روایت ریشه‌ای
عامیانه دارد.[۲]

احتمالاً تبریز در سدهٔ چهارم میلادی ویران شده بود و در زمان حملهٔ اعراب، قریه‌ای
کوچک بیش نبوده‌است. در زمان فتح آذربایجان به دست مسلمانان در سال ۲۲ هجری توجه
آن‌ها بیش‌تر متوجه شهر اردبیل بود و نامی از تبریز در فهرست شهرهایی که مرزبان
پارسی از آن‌ها سربازگیری کرده بود، نیامده‌است.[۲]

پس از فتح آذربایجان، گروه‌هایی از اعراب در آذربایجان ساکن شدند. در زمان خلافت
منصور عباسی (۱۵۸–۱۳۶) و در حدود سال ۱۳۷ هجری، مردی به نام «رَوّاد» از قبیلهٔ
«اَزْد» از قبایل مشهور یمن در تبریز مسکن گزید و پسران او اقدام به ساخت نخستین
دیوار شهر کردند.[۱] به گفتهٔ یاقوت حموی، تبریز قریه‌ای بود تا آن‌که رواد ازدی در
زمان متوکل عباسی به آن درآمد. پس از رواد، پسرش «وجنا» با برادرانش در آن‌جا قصرها
ساختند و گرد شهر دیوار کشیدند. سپس مردم به آن شهر درآمدند.[۲۶] مطهر بن طاهر
مقدسی شهر را تحسین کرده و هم‌عصر او ابن حوقل (حدود ۳۶۷ هجری) تبریز را آبادتر از
اغلب شهرهای کوچک آذربایجان می‌شمارد.[۲۵] در حالی که نویسندگانی مانند ابن
خرداذبه،[۵۴] احمدبن یحیی بلاذری[۵۵] و طبری، تبریز را در بین شهرهای کوچک
آذربایجان نام برده‌اند.[۲]

تبریز از نیمهٔ نخست سدهٔ سوم هجری رو به گسترش نهاد و بر اهمیت آن در منطقهٔ
آذربایجان افزوده شد. بطوریکه متوکل عباسی پس از زمین‌لرزهٔ سخت و ویرانگر تبریز در
سال ۲۴۴ هجری، بی‌درنگ فرمان بازسازی شهر را صادر نمود.[۱] این شهر که در دورهٔ
فرمانروایی «ابومنصور وهسودان روادی» روبه گسترش و آبادانی نهاده بود، در اثر
زمین‌لرزهٔ سال ۴۳۴ هجری مجدداً به‌شدت آسیب دید.[۱] هنگامیکه ناصرخسرو که در ۴۳۸
هجری از این شهر دیدن کرده، مساحت تبریز را ۱۴۰۰ در ۱۴۰۰ گام بیان کرده که بر این
اساس به نظر نمی‌رسد مساحت شهر متجاوز از یک کیلومتر مربع بوده باشد.[۲۵]

اعضای خاندان روادیان تا ۴۴۶ هجری با چند وقفه، حاکمان تبریز بوده‌اند. در این سال
طغرل سلجوقی، وهسودان روادی را خراج‌گزار خود کرد و به گفتهٔ ابن اثیر، طغرل در سال
۴۵۰ هجری «مملان بن وهسودان» را به حکمرانی آذربایجان گماشت. الب ارسلان (جانشین
طغرل) در ۴۶۳ حملان را از حکومت آذربایجان برکنار نمود و نزدیک به چهار صد سال
فرمانروایی خاندان روادی را در این سرزمین پایان داد.[۱]

در نوشته‌های تاریخی از دوران سلجوقی، اشاره‌های زیادی به تبریز یافت نمی‌شود. در
راحةالصدور آمده که طغرل جشن ازدواج خود را با دختر خلیفه در نزدیکی این شهر برپا
ساخت.[۵۶] بعد از وفات سلطان محمود غزنوی (به سال ۵۲۵ هجری) بین داود پسر سلطان
محمود و مسعود برادر وی تنشی جهت تصاحب تبریز پیش آمد که در این میان داود پیروز شد
و تبریز را مقر حکومت خود ساخت. آن‌چنان‌که از شواهد تاریخی برمی‌آید از زمان قزل
ارسلان (۵۸۷–۵۸۲ هجری) به بعد تبریز برای همیشه پایتخت آذربایجان گردید. در ابتدای
سدهٔ هفتم هجری مغولان دوبار به تبریز حمله بردند؛ ولی با دریافت غرامت بازگشتند.
در سال ۶۲۷ هجری مغول‌ها در نهایت بر تمام آذربایجان و به ویژه تبریز دست
یافتند.[۲۵]

در دوران ایلخانان تبریز به اوج شکوفایی خود رسید. اباقا خان دومین پادشاه از سلسله
ایلخانان تبریز را پایتخت قلمرو این سلسله برگزید و حکمرانی خود را بر قلمرویی از
نیل تا آسیای مرکزی در این شهر ادامه داد. در زمان حکمرانی غازان خان اصلاحات
غازانی از این شهر شروع شد و بناهای متعددی از جمله بنای دو شهر اقماری و نمونه شنب
غازان و ربع رشیدی در این دوران انجام شد. مارکو پولو جهانگرد ونیزی که در سال ۱۲۷۵
میلادی از این شهر عبور نمود دربارهٔ شکوفایی این شهر در آن دوران نوشته‌است:

دوران شکوه تبریز در سلسله‌های تیموریان، قراقویونلوها و اوایل سلسلهٔ صفویه ادامه
یافت.[۲۳] به سال ۱۵۰۰ میلادی (۹۰۶ هجری) شاه اسماعیل تبریز را به تصرف خود درآورد
و نخستین پایتخت ایران جدید در دورهٔ صفویه را در این شهر بنیان گذارد. در این زمان
حدود دوسوم جمعیت ۳۰۰–۲۰۰ هزار نفری تبریز سنی‌مذهب بودند و به‌زودی سیاست‌های سختی
جهت تحمیل مذهب شیعه بر سنیان اعمال گردید. نزدیکی این شهر به مرز ایران و عثمانی
موجب شد که تبریز در برابر تهدیدهای این حکومت آسیب‌پذیر شود؛ به طوری که چندین‌بار
به تصرف عثمانیان درآمد تا این که شاه طهماسب صفوی در سال ۱۵۱۴ میلادی (۹۲۰ هجری)
پایتخت را از تبریز به قزوین منتقل نمود.[۲] در اواخر دوران صفویان این شهر دچار
خسارات فراوانی شد. در زلزله مهیبی در ۱۷۲۱ میلادی هشتاد هزار تن از ساکنان این شهر
کشته شدند. در اشغال مجدد شهر توسط عثمانی‌ها ما بین سال‌های ۱۷۲۴–۱۷۲۵ میلادی حدود
دویست هزار تن از مردم این شهر بدست قوای عثمانی کشته‌شدند.[۵۸] در سال ۱۷۸۰ زلزله
مهیب دیگری دویست هزار نفر دیگر از مردمان این شهر را کشت.[۵۹] این بلایای متعدد
باعث شدند تا در اواخر قرن هیجدهم میلادی تبریز با جمعیتی سی هزار نفری به شهر
ارواح مبدل شود. در این سال‌ها هر قسمتی از شهر توسط خانواده‌ای اداره می‌شد.

با آغاز دوران قاجار این شهر دوباره مورد توجه قرار گرفت. تبریز در دورهٔ قاجاریان
به عنوان ولیعهدنشین این سلسله انتخاب شد.[۲] با آغاز جنگ‌های ایران و روسیه در این
دوران، تبریز یکی از اهداف قوای روس به شمار می‌رفت. روس‌ها سرانجام در سال ۱۸۲۶
میلادی تبریز را به تصرف خود درآوردند. با امضای توافقنامه صلح بین ایران و روس این
شهر دوباره به دست نیروهای ایرانی افتاد. در آرامش پس صلح عباس میرزا، ولیعهد وقت و
والی آذربایجان، شروع به اصلاحات گسترده و مدرن سازی در شهر نمود. او نقشه جدیدی از
شهر تهیه کرد و به بازسازی تبریز پرداخت. عباس میرزا سیستم پستی و سیستم مالیاتی
نوینی را در این شهر بنیان نهاد و همچنین مدرن سازی نظامی ارتش ایران و صنایع مرتبط
با آن در این شهر آغاز شدند.[۶۰]

رونق مبادلات تجاری و فرهنگی تبریز و مرکزیت اقتصادی این شهر در طول سده‌ها، به
پیشرفت و گسترش نهادهای مدنی و اجتماعی تبریز منجر شده‌است. توسعه این شهر به‌ویژه
با ثبات نسبی در دوران قاجار با همجواری با روسیه و عثمانی و موقعیت سوق‌الجیشی این
شهر در مسیر مبادلاتی ارتباطی شرق و غرب شدت یافت. از همین رو بسیاری از پیشرفت‌ها
و مظاهر تمدن نوین در سطح کشور از تبریز آغاز شده‌است. در این دوران بسیاری از
جنبش‌های فکری، تحولات اجتماعی، اقتصادی و فنی و بسیاری از نهادهای مدنی پیش از
دیگر نقاط ایران، در این شهر شکل می‌گرفت.[۱] بسیاری از اولین‌های تاریخ ایران
مانند اولین چاپخانه،[۶۱][۶۲] اولین سینمای عمومی،[۶۳] اولین کودکستان و اولین
مدرسهٔ کر و لال‌های ایران، ادبیات نوین، نمایشنامه‌نویسی به زبان فارسی[۶۴] و
آذری[۶۵] و اولین خیابانی که در ایران دارای برق شد در تبریز بوده‌است. از این رو
تبریز، به عنوان شهر اولین‌ها مشهور شده است.[۶۶]

نزدیکی این شهر به مسیر مبادلات با غرب باعث ارتباط و رشد و نمو جنبش‌های روشنفکر و
آزادی‌خواه این شهر گردید. نقطه بارز این تأثر در نقش ویژه تبریز در جنبش مشروطه
نمودار گشت. پس از سرکوب مشروطه توسط محمدعلی‌شاه قاجار تمام حرکت‌های
مشروطه‌خواهانه در تهران خاموش شدند. در این زمان در تبریز و تنها در چند محلهٔ آن،
هنوز کسانی چون ستارخان (سردار ملی)، باقرخان (سالار ملی)، و شیخ‌الاسلام بودند که
از این دست‌آورد پاسداری کنند.[۶۷] مقاومت تبریز با واکنش نیروهای دولتی مواجه شد
بطوریکه شهر تبریز توسط نیروهای دولت برای مدت چندین ماه محاصره شد. سرانجام در
آستانه بحرانی شدن قحطی در تبریز با مداخله قزاق‌های روس برای حفظ جان کنسول آن
کشور محاصره تبریز شکسته شد و نیروهای آزادی‌خواه (قشون ملی) به طرف تهران حرکت
کرد. آزادی خواهان از جنوب اصفهان و گیلان نیز مردم به پا خواستند. با هجوم
آزادی‌خواهان و فتح تهران مشروطه‌خواهان و آزادی‌خواهان در قیامی که تبریز سرآغاز
آن بود به پیروزی رسیدند.[۶۷]

این آزادی‌خواهی در تبریز بعد از پیروزی جنبش مشروطه و با اشغال این شهر توسط قوای
روس بهای سنگینی را بر دوش مردمان این شهر نهاد. چهار ماه پس از پیروزی مشروطه
خواهان در ایران در آذر ماه سال ۱۲۹۰ خورشیدی قوای روس با تهاجمی مجدد این شهر را
آماج حملات خود قرار داده و اشغال نمودند. روس‌ها در روزهای پس از تسخیر تبریز به
سرکوب آزادی‌خواهان و مردم عادی این شهر پرداختند و فجایع خونباری را علیه مردم این
شهر رقم زدند. اشغال روس‌ها تا اواخر جنگ جهانی اول که شهر تبریز بین قوای دوطرف
درگیر دست به دست شد ادامه یافت.[۶۸]

پس از جنگ جهانی اول، با پیروزی انقلاب روسیه نیروهای این کشور در اسفند ۱۲۹۶ تبریز
را تخلیه کردند و قدرت را به کمیته محلی حزب دموکرات ایران واگذار نمودند. در این
هنگام با خلأ قدرت نظامی ناشی از تخلیه قوای روس، نیروهای امپراتوری عثمانی تبریز
را به اشغال خود درآورده و سران دموکرات این شهر را از جمله شیخ محمد خیابانی تبعید
نمودند. با اضمحلال امپراتوری عثمانی کنترل تبریز مجدداً به دست ایرانی‌ها افتاد.
شیخ محمد خیابانی در بازگشت از تبعید، دولتی خودمختار به نام دولت آزادیستان را در
این شهر بنا نمود که با سرکوب و کشتار سران این دولت توسط نیروهای دولت مرکزی
ایران، کنترل شهر مجدداً به دست دولتیان افتاد. در سوم اسفند ۱۲۹۹ رضاخان با
کودتایی در شهر تهران با همراهی سید ضیا قدرت سیاسی کشور ایران را در دست گرفت. در
دوران پس از کودتا نارضایتی‌هایی در بسیاری از نقاط ایران بوجود آمد. از جمله این
ناآرامی‌ها قیام سرگرد لاهوتی فرمانده ژاندارمری در تبریز بود که مورد حمایت
دموکرات‌های تبریزی قرار گرفت. قیام لاهوتی دوام زیادی نیاورد و پس از یک هفته در
مقابل نیروهای قزاق ایرانی شکست خوردند.[۶۹]:۴۷–۵۱

در دوران زمامداری رضاشاه سیاست یک کشور، یک ملت در پیش گرفته شد. این سیاست بر
یکسان‌سازی کلیه امور مردمی از جمله زبان کشور استوار بود. در این دوران سیاست‌های
خشنی در اجبار به استفاده از زبان فارسی و فارسی سازی امور اتخاذ شد. چاپ و نشر به
زبان‌های دیگر از جمله آذری به کل ممنوع شد. سیستم آموزش سنتی با سیستم آموزش نوین
که زبان فارسی تنها زبان مجاز ایرانی در آن به شمار می‌رفت جایگزین شد. همچنین
آذربایجان بر خلاف استان‌های مرکزی و استان‌های سواحل خزر که دولت وقت دست به صنعتی
کردن این نواحی زده‌بود از مدرن سازی و در پی آن صنعتی سازی دوران رضاخان بهره
چندانی نبرد. ایالت آذربایجان به مرکزیت تبریز که بطور سنتی دارای دولتمرد خود بود
به دو استان آذربایجان شرقی به مرکزیت تبریز و استان آذربایجان غربی به مرکزیت
رضاییه (با نام خود ساخته جدید) تقسیم شد و آذربایجان که زمانی دروازه ایران به
مبالات با غرب بود به انبار غلات ایران تقلیل داده‌شد.[۶۹]:۵۴–۶۱

در جریان جنگ جهانی دوم و اشغال ایران بدست متفقین رضاخان از قدرت خلع شد و تبریز
به اشغال قوای شوروی درآمد. پس از اتمام جنگ قوای شوروی از تخلیه این منطقه سر باز
زدند و در سال ۱۳۲۴، فرقه دموکرات آذربایجان، به رهبری سید جعفر پیشه‌وری و با
حمایت شوروی سعی در برپایی حکومتی خودمختار از دولت مرکزی ایران به مرکزیت تبریز
کرد. با بیرون رفتن نیروهای شوروی و حمله نیروهای ارتش ایران نیروهای فرقه دموکرات
شکست خورده و حکومت خودمختار آذربایجان درست یک سال پس از تأسیس فرو پاشید.[۷۰]
سیاست دوران شوروی کمونیستی و استالین موسوم به دیوار آهنین و بسته‌شدن مرزهای
شمالی ایران در این دوران، ضربهٔ بزرگی به رونق تجاری شهر به‌عنوان مرکز مبادلات
منطقه با همسایگان شمالی ایران وارد نمود.[۲۳]

در ۲۹ بهمن ۱۳۵۶ خورشیدی، تظاهرات مردم تبریز به مناسبت چهلمین روز کشته‌شدگان ۱۹
دی ۱۳۵۶ تظاهرات قم به درگیری با پلیس و نیروهای امنیتی وقت کشید و معترضین پس از
یک روز تظاهرات و درگیری بیش‌تر نقاط شهر را تسخیر نمودند.[۷۱] در سال‌های نخست بعد
از انقلاب ایران در سال ۱۳۵۷، طرفداران حزب جمهوری خلق مسلمان ایران، به طرفداری از
آیت الله شریعتمداری برخی ناآرامی‌ها را در این شهر پدیدآوردند. طرفداران این حزب
با اختلاط دین و سیستم سیاسی مخالف بودند و همچنین خواهان احقاق حقوق اقلیت
آذربایجانی بودند.[۷۲] در پی گسترش ناآرامی‌ها نیروهای نظامی مستقر در این شهر از
جمله پایگاه نیروی هوایی تبریز به حمایت از معترضین پرداخت. آن‌ها برای نشان دادن
قدرت خود شش فروند جنگده فانتوم را در ارتفاع پایین بر فراز تبریز به پرواز
درآوردند.[۷۳][۷۴] در نهایت کنترل مراکز حساس شهر از جمله مرکز صدا و سیما تبریز و
پایگاه دوم شکاری نیروی هوایی به دست معترضین آمد. با دخالت نیروهای پاسداران
انقلاب اسلامی اعزامی از تهران و نیروهای چپ دانشگاه تبریز که در آن زمان از رژیم
جدید در تهران حمایت می‌کردند درگیری‌ها در تبریز به خشونت کشید. سید محمدکاظم
شریعتمداری که در قم زندگی می‌کرد در پیامی که از تلویزیون دولتی ایران پخش شد،
مردم را به پرهیز از خشونت دعوت نمود و سرانجام اعتراضات تبریز آرام گرفت. با
دستگیری و اعدام‌های گسترده، حصر خانگی و خلع لباس سید محمدکاظم شریعتمداری، و
تعطیلی حزب خلق مسلمان این ناآرامی‌ها در۲۰ دی‌ماه ۱۳۵۸ خاتمه یافت.[۷۵]

جنگ ایران و عراق این شهر را مانند سایر نقاط نیمه غربی ایران متأثر نمود. نیروهای
داوطلب تبریز در سال‌های جنگ عراق با ایران نقش بارزی در دفاع از مرزهای کشور ایران
داشتند و حضور نیروهای داوطلب تبریزی در آن دوران درخور توجه بود. بنابر آمار رسمی
موجود، شمار کشته‌شدگان (شهیدان) این شهر در این جنگ بیش از ۴٬۲۰۰ تن بوده‌است.[۱]
در جریان این جنگ، به هنگام جنگ شهرها، مناطق صنعتی و مسکونی این شهر بیش از ۴۰ بار
مورد حمله هوایی نیروی هوایی ارتش عراق قرار گرفت.[۷۶] از جمله قربانیان بمباران
هوایی تبریز، کشته‌شدن ۲۲ تن از دانشجویان دانشگاه تبریز به هنگام بمباران
ساختمان‌های این دانشگاه می‌باشند.[۷۷]

در دوران پس از جنگ توسعه این شهر با سرعت ادامه یافت. با این حال توسعه غیرمتوازن
تبریز در سال‌های بعد از انقلاب اسلامی و بعد از جنگ بدون توجه به برنامه توسعه
کلان شهری انجام شده. این توسعه افسار گسیخته باعث ایجاد و گسترش نارسایی‌های مبرم
در خدمات شهری و آسیب‌های زیست‌محیطی در تبریز و اطراف آن شده‌است.[۷۸] در سال‌های
اخیر طرح توسعه جدیدی برای این شهر ترسیم شده که هدف آن متوازن نمودن توسعه شهری
تبریز می‌باشد.[۷۹][۸۰]

تبریز در غرب استان آذربایجان شرقی و در منتهی‌الیه مشرق و جنوب‌شرق جلگهٔ تبریز
قرار گرفته‌است. این شهر از سمت شمال به کوه‌های پکه‌چین و عون بن علی، از سمت
شمال‌شرق به کوه‌های گوزنی و باباباغی، از سمت شرق به گردنهٔ پایان و از سمت جنوب
به دامنه‌های رشته‌کوه سهند محدود شده‌است.[۱][۸۱][۸۲]

تبریز از سمت شمال، جنوب و شرق به کوهستان و از سمت غرب به زمین‌های هموار دشت
تبریز و شوره‌زارهای تلخه‌رود (آجی‌چای) محدود شده و به شکل یک چالهٔ نسبتاً بزرگ
یا یک جلگهٔ بین‌کوهی درآمده‌است. ارتفاع این شهر از سطح دریا از ۱۳۴۸ متر در
سه‌راهی مرند تا ۱۵۶۱ متر در محلهٔ زعفرانیه متغیر بوده و شیب عمومی زمین‌های تبریز
به سمت مرکز شهر و سپس به سمت مغرب است.[۱][۹] مسافت جاده‌ای بین این شهر تا اردبیل
۲۱۹ کیلومتر، تا زنجان ۲۸۰ کیلومتر، تا ارومیه ۳۰۸ کیلومتر و تا تهران ۵۹۹ کیلومتر
است.[۸۳]

مساحت تبریز از سال ۱۲۸۰ تا سال ۱۳۶۵ خورشیدی، تقریباً ۲۰ برابر شده‌است، بطوریکه
مساحت این شهر از حدود ۷ کیلومتر مربع در سال ۱۲۸۰ خورشیدی به ۱۷٫۷ کیلومتر مربع در
سال ۱۳۳۵ خورشیدی، ۴۵٫۸ کیلومتر مربع در سال ۱۳۵۵ خورشیدی و نهایتاً ۱۴۰ کیلومتر
مربع در سال ۱۳۶۵ خورشیدی رسیده‌است.[۱]

مساحت تبریز در سال ۱۳۸۵ خورشیدی به ۲۳۷٫۴۵ کیلومتر مربع افزایش یافته که ۲۵٫۲۲
کیلومتر مربع از آن –معادل ۱۱ درصد از مساحت کل شهر– جزء بافت‌های فرسوده
بوده‌است.[۸]

از پیرامون و نیز از داخل تبریز دو رودخانه عبور می‌کند: تلخه‌رود یا آجی چای،
رودخانه‌ای دایمی که از شمال غربی این شهر می‌گذرد و رود موسمی قوری‌چای که پس از
عبور از مرکز تبریز در شمالغرب این شهر به آجی‌چای می‌پیوندد.[۱]

رودخانهٔ تلخه‌رود که از دامنه‌های جنوبی کوه سبلان سرچشمه می‌گیرد، پس از عبور از
جلگهٔ سراب و پیوستن چندین شعبه از دامنه‌های قوشه‌داغ در شمال و بزقوش و سهند در
جنوب به آن، وارد جلگهٔ تبریز می‌شود و در امتداد جادهٔ تبریز–آذرشهر به سمت
جنوب‌غرب جریان پیدا می‌کند و در اطراف گوگان به دریاچهٔ ارومیه می‌ریزد.[۱] آب
رودخانهٔ تلخه‌رود به دلیل عبور از زمین‌های گچی و نمکی در مناطق شمال‌شرق تبریز
تلخ و شور است و برای کشاورزی مناسب نیست. میانگین آبدهی این رودخانه در ایستگاه
اندازه‌گیری ونیار –در شمال‌شرق تبریز– بین ۱۲٫۵ تا ۱۵ متر مکعب در ثانیه‌است.[۱]

رودخانهٔ مهران‌رود نسبت به رودخانهٔ تلخه‌رود از میزان آبدهی کم‌تری برخوردار است
و در بیش‌تر ماه‌های سال کم‌آب و در برخی ماه‌های گرم، خشک می‌شود. این رودخانه از
دامنه‌های کوه سهند در جنوب شرق تبریز سرچشمه می‌گیرد و با عبور از درهٔ لیقوان به
شهر باسمنج در جنوب‌شرق تبریز می‌رسد؛ سپس در مسیر خود با پیوستن به رودخانه‌های
فصلی و فرعی متعدد، بر آب آن افزوده می‌گردد. مهران رود از سمت شرق تبریز، وارد این
شهر می‌شود. این رود پس از ورود به تبریز با جهت شرقی–غربی از داخل شهر عبور کرده و
بعد از عبور از زمین‌های کشاورزی غرب تبریز در ناحیهٔ شمال‌غربی تبریز و در نزدیکی
فرودگاه تبریز به تلخه‌رود ملحق می‌شود.[۱]

آب و هوای تبریز استپی خشک با تابستان‌های گرم و خشک و زمستان‌های سرد است. سرمای
زمستانی، تأثیرپذیرفته از ارتفاع بالا و توپوگرافی کوهستانی منطقه‌است. آب و هوای
این شهر در تابستان‌ها خشک و گرم است؛[۱۸] اگرچه حرارت به دلیل نزدیکی به کوه سهند
و وجود باغ‌های زیادی در پیرامون شهر تعدیل می‌گردد.[۲]

میانگین دمای تبریز در تیرماه (گرم‌ترین ماه سال) ۲۵٫۴ درجهٔ سانتی‌گراد، در دی‌ماه
(سردترین ماه سال) ۲٫۵- درجهٔ سانتی‌گراد، در فروردین‌ماه ۱۰٫۵ درجهٔ سانتی‌گراد و
در مهرماه ۱۴٫۱ درجهٔ سانتی‌گراد و میانگین سالانهٔ دما ۱۱٫۹ درجهٔ سانتی‌گراد است.
میانگین بارندگی سالیانهٔ تبریز مانند بیش‌تر شهرهای ایران بسیار اندک و در حدود
۳۳۰٫۱ میلی‌متر در سال است. معمولاً در طول فصل تابستان، میزان بارندگی بسیار ناچیز
بوده و به ندرت بارش رخ می‌دهد.[۱]

تبریز در ناحیه‌ای زلزله‌خیز واقع شده[۱۸] و این شهر در طول تاریخ بارها با
زلزله‌های مهیبی مواجه شده‌است. مهیب‌ترین زمین‌لرزه‌ای که تا به حال تبریز شاهد آن
بوده، در سال ۱۱۵۸ خورشیدی (۱۷۸۰ میلادی) روی داده‌است.[۲][۲۵]

جنبش و حرکت خفیف زمین به صورت روزانه در تبریز اتفاق می‌افتد. دلیل وقوع
زمین‌لرزه‌های بزرگ و مخرب رشته‌کوه‌های البرز و زاگرس و شهر تبریز که محل تلاقی
این دو رشته کوه می‌باشد، قرارگرفتن آن‌ها در مسیر کمربند آلپاید است. مسیر این
کمربند از میانهٔ اقیانوس اطلس شروع می‌شود و پس از عبور از دریای مدیترانه، شمال
ترکیه، ایران، هند، چین و جزایر فیلیپین، به کمربند دیگری که اقیانوس آرام را دور
می‌زند، متصل می‌شود.

از جمله گسله‌های بارز آذربایجان، «گسلهٔ شمال تبریز» است. این گسله که به موازات
جادهٔ اصلی تبریز–بستان‌آباد تا میانه امتداد یافته، مسبب زمین‌لرزهٔ سال ۱۷۲۱
میلادی با شدت ۷٫۶ درجهٔ ریشتر می‌باشد. هرچند این گسله در سدهٔ حاضر فعالیت مشخصی
نداشته‌است؛ ولی شواهدی مبنی بر امکان تجدید حرکت آن وجود دارد. اطلاعات آماری نیز
نشان می‌دهد که دورهٔ بازگشت زمین‌لرزه‌های شدید و مخرب در تبریز می‌تواند تا حدود
۲۶۰ سال نیز برسد.[۸۵]

تبریز دارای یک شهرک امن برای اسکان شهروندان در مواقع وقوع بحران و بلایای طبیعی
–به ویژه زمین‌لرزه– است. این شهرک که در بالادست بزرگراه شهید کسایی و در جوار
پارک جنگلی عباس میرزا واقع شده، دارای گنجایش اسکان ۱۰ هزار نفر بوده و امکان
اسکان ۲۰ هزار نفر را در شرایط بحرانی دارد.[۸۷]

زبان امروزی مردم تبریز به ترکی آذربایجانی، ترکی آذری، آذربایجانی و آذری معروف
است.[۸۸] همچنین زین‌العابدین شیروانی (معاصر فتحعلی‌شاه و محمدشاه) در کتاب «حدایق
السیاحه» نیز تأیید می‌کند که ساکنان تبریز به این زبان سخن می‌گویند.[۲۰]

تا پیش از ورود زبان ترکی به منطقه، مردم تبریز به زبان آذری سخن می‌گفته‌اند که تا
حدود سدهٔ یازدهم هجری در آذربایجان رایج بوده‌است.[۱] زبان آذری از زبان‌های
ایرانی و نزدیک به گویش‌های جنوب دریای خزر و تاتی بوده‌است.[۲]

مسعودی در سال ۳۱۴ (سدهٔ چهارم هجری) از میان زبان‌های رایج در این شهر، زبان‌های
پهلوی، دری و آذری را ذکر نموده‌است.[۸۹] محمدجواد مشکور در کتاب «نظری به تاریخ
آذربایجان» می‌نویسد: «زمانی که به سال ۴۸۸ هجری (سدهٔ پنجم هجری) ناصر خسرو با
قطران در تبریز ملاقات می‌کند، مردم به زبان پهلوی آذری سخن می‌گفته‌اند؛ ولی به
فارسی دری نمی‌توانسته‌اند سخن بگویند؛ البته تمام مکاتبات خود را به فارسی دری
می‌نوشته‌اند».[۹۰]

یاقوت حموی در سدهٔ ششم هجری به ابو زکریای تبریزی (شاگرد ابوالعلای مصری) اشاره
می‌کند که به یک لهجهٔ محلی ایرانی تکلم می‌کرده‌است.[۲۶] همچنین در رساله‌ای از
مولانا روحی انارجانی به نام «اصطلاحات و عبارات اناث و اعیان و اجلاف تبریز» (سدهٔ
یازدهم هجری) بخشی به زبان آذری نوشته شده و این می‌نمایاند که تا زمان سلطان محمد
خدابنده و حمزه میرزای صفوی، هنوز این زبان ایرانی در تبریز رواج داشته‌است.[۹۱]

قومیت مردم ساکن در تبریز شامل ۹۶٫۵٪ ترک (آذری)، ۲٫۹٪ فارسی‌زبان و ۰٫۶٪ از سایر
قومیت‌ها می‌باشد.[۷] همچنین مطالعهٔ مقایسه‌ای در مورد ساختار ژنتیکی ۳۵۲ ایرانی
نشان داده که آذری‌های ایرانی و احتمالاً اهالی تبریز، قرابت ژنتیکی نزدیکی با مردم
گرجستان دارند.[۹۲]

بر پایه سفرنامه‌ها و تاریخ نوشته‌های جهانگردان و تاریخ نگارانی که از تبریز گذر
کرده‌اند در گذشته قومیت‌های مختلفی در شهر تبریز سکونت داشته‌اند. برای مثال بنا
به گفتهٔ جهانگردان ونیزی که در حوالی دوره آق‌قویونلو از تبریز دیدن کرده‌اند:
«ایرانیان، ترکمانان، عشایر هواخواه صفویه و ارامنه» ساکنان تبریز را تشکیل
می‌دادند.[۹۳] آنتوریو تنرئیرو (جهان‌گرد پرتغالی) در سال ۱۵۲۵ میلادی (همزمان با
حکومت شاه طهماسب صفوی) در مورد مردم تبریز می‌نویسد: «در این شهر فارسی‌زبانان و
عده‌ای از ترکمانان زندگی می‌کنند که همگی سفیدپوست بوده و ظاهر و شکلی زیبا
دارند».[۹۴]

بیشینهٔ مردم تبریز مسلمان و پیرو مذهب شیعهٔ دوازده‌امامی هستند. هرچند کمینه‌ای
از مسیحیان ارمنی با ۱٬۰۹۷ نفر و آشوری با ۵۰۳ نفر، زرتشتی با ۲۶ نفر، سایر مسیحیان
با ۱۷ نفر و کلیمی با ۵ نفر جمعیت نیز در این شهر سکونت دارند.[۹۵]

شاه اسماعیل یکم هنگام تاجگذاری در شهر تبریز به سال ۱۵۰۱ میلادی، علی‌رغم آن‌که در
آن زمان اکثریت ساکنان شهر سنی‌مذهب بودند، مذهب شیعهٔ دوازده‌امامی را مذهب رسمی
ایران اعلام کرد.[۹۶]

تبریز شمار زیادی از پیروان اهل حق را در خود جای داده‌است. البته بنا به یک رسم
نانوشته، هیچ‌گاه از این جماعت آمار گرفته نمی‌شود؛ ولی هر مسافری می‌تواند مردان
آن‌ها را به راحتی از طریق سبیل بلندشان در بیرون تشخیص دهد. با توجه به این‌که
تبریز محل اعدام سید علی‌محمد باب (ژوئیهٔ ۱۸۵۰) بوده، احتمال دارد تعدادی بهایی هم
در شهر ساکن باشند.[۹۷]

ارامنهٔ تبریز که بیش‌ترین کمینهٔ ساکن این شهر را تشکیل می‌دهند، در طی نسل‌کشی
ارمنی‌ها که توسط امپراتوری عثمانی و همزمان با جنگ جهانی اول صورت گرفت، به تبریز
و دیگر نقاط آذربایجان پناه برده و در این منطقه ساکن شدند. مذهب ارامنهٔ تبریز
کلیسای حواری ارمنی (گریگوری) است که یکی از مذاهب کهن آیین مسیحیت محسوب
می‌شود.[۹۸]

پیش‌تر جمعیت کوچکی از کلیمیان هم در شهر ساکن بودند.[۹۹] بعد از آنکه «هولاکوخان»
در سال ۱۲۸۵ سلسله خود را تأسیس کرد بسیاری از یهودیان به این شهر مهاجرت
کردند.[۱۰۰] به دلیل تبعیضات و تعدیات فراوان جمعیت کلیمیان تبریز در دوران صفوی
پراکنده شدند.[۱۰۱] هر چند در قرن ۱۹ به حضور پررنگ ایشان در عرصه فرش اشاره شده
است.[۱۰۲] امروزه همهٔ آنها به تهران مهاجرت کرده‌اند.[۹۹]

از دیرباز قرار گرفتن شهر تبریز در منتهی‌الیه مسیر تجارت ایرانیان به غرب و واقع
شدن در مسیر جاده ابریشم علاوه بر رونق تجارت باعث رونق فرهنگ و هنر در این شهر
شده‌است. ایجاد مدارسی همچون ربع رشیدی نیز به این رونق افزوده است. در دوران معاصر
تأسیس مدرسه مموریال در اواخر قرن نوزدهم و بعدها ایجاد دانشگاه تبریز و همچنین
وجود جریان‌های روشنفکر در این شهر به رونق تبادلات فرهنگی این شهر افزود. این شهر
همچنین خاستگاه یکی از مکتب‌های نگارگری ایران می‌باشد که با نام همین شهر، «مکتب
تبریز»، شناخته می‌شود که در دوران ایلخانان، جلایریان، ترکمانان قراقویونلو و
آق‌قویونلو و صفویان شکل گرفته‌است.[۱۰۳]

مشاهیر زیادی در زمینه‌های شعر، ادب، هنر، خطاطی، تاریخ، سیاست، فقه، تفسیر و
فلسفه، از شهر تبریز برخاسته‌اند.[۱] از جملهٔ مشاهیر تبریز در سده‌های گذشته
می‌توان نظام‌الدین تبریزی فقیه شافعی سدهٔ هشتم، قطران تبریزی شاعر پارسی‌گوی سدهٔ
پنجم، خطیب تبریزی عالم ادبیات عرب و نویسندهٔ دیوان حماسه در سدهٔ پنجم و اوایل
سدهٔ ششم، تاج‌الدین تبریزی مفسر شافعی سدهٔ هشتم، ملا قاسم انوار عارف و شاعر سدهٔ
نهم، ملا رجبعلی تبریزی حکیم و عارف سدهٔ یازدهم، بدیع‌الزمان تبریزی خوش‌نویس و
شاعر سدهٔ یازدهم نام برد.[۱] از مشاهیر معاصر کشور ایران افرادی همچون سید
محمدحسین طباطبایی مفسر و فیلسوف، شیخ عبدالحسین امینی مؤلف کتاب الغدیر، سید حسن
تقی‌زاده سیاست‌مدار و محقق، سید احمد کسروی مورخ، محسن هشترودی ریاضیدان، حسین
کاظم‌زادهٔ ایرانشهر نویسنده و سید محمدحسین شهریار بخشی از زندگی خود را در این
شهر گذرانده‌اند.[۱]

جمعیت تبریز در سال ۱۳۹۰ خورشیدی بالغ بر ۱٬۴۹۴٬۹۹۸ نفر بوده‌است که پنجمین شهر
پرجمعیت ایران و دویست و بیست و ششمین شهر پرجمعیت جهان محسوب می‌شود. این شهر تا
سال ۱۳۴۵ خورشیدی دومین شهر پرجمعیت ایران –پس از تهران– بود که در این سال، شهرهای
اصفهان و مشهد از آن پیشی گرفتند. همچنین در سال ۱۳۹۰ خورشیدی جمعیت کرج از جمعیت
تبریز فزونی یافت.[۱۰۴][۱۰۵][۱۰۶]

تبریز به سبب مرکزیت اقتصادی، صنعتی، اداری و اعتبار بین‌المللی، مهاجرپذیرترین شهر
استان آذربایجان شرقی محسوب می‌گردد. اخیراً شهر جدید سهند در ۲۴ کیلومتری جنوب غرب
تبریز و در جادهٔ تبریز-آذرشهر در ساخته شده است که برای جذب سرریز جمعیتی این شهر
ساخته می‌شود تا کانون جدیدی برای جمعیت و اشتغال ایجاد شود و توسعهٔ شهری تضمین
گردد.[۱]

شهر تبریز دارای تاریخی طولانی و پر آشوب است که نخستین نشانه‌های کشف شده تمدن
باستانی در آن به ۱۵۰۰ سال پیش از میلاد مسیح بازمی‌گردد.[۵۱] با آنکه شهر تبریز در
طول تاریخ پر تلاطم خود بارها بر اثر زمین‌لرزه آسیب جدی دیده و بارها در اثر
حمله‌های سلجوقیان، مغولان، عثمانی، اشغال تبریز توسط روس‌ها (به سال ۱۸۲۸–۱۸۲۷)
دچار خرابی‌های شدیدی شده‌است[۵۲] و این جنگ‌ها و حوادث طبیعی مکرر، بخش‌های
عمده‌ای از قسمت‌های قدیمی شهر را نابود کرده‌اند؛ اما همچنان بناهای تاریخی
بسیاری، از گذشتهٔ تبریز بر جای مانده که نشانه‌هایی از معماری‌های ایرانی در دوران
مختلف را نمایش می‌دهند.[۱۲۱] بیشتر آثار تاریخی پابرجا در این شهر متعلق به
دوره‌های ایلخانیان، صفویان، و قاجار می‌باشد. این شهر همچنین دارای آثار و بناهای
متعددی از دوران معاصر می‌باشد.

از بناهای تاریخی تبریز، می‌توان به بناهای باستانی ارگ تبریز و مسجد کبود در قسمت
مرکزی شهر اشاره نمود. ارگ تبریز بنایی آجری است که پیش از سال ۷۰۱ خورشیدی بر روی
آواره‌های مسجدی ساخته شده و از نظر سادگی، اندازه و پایداری، چشم‌گیر است. مسجد
کبود، بنایی است که حدود سال ۸۲۹ خورشیدی ساخته شده و به دلیل کاشی‌کاریِ آبیِ
تزئینیِ زیبایش، شهرت یافته‌است. بازار تبریز که توسط یونسکو در فهرست میراث جهانی
ثبت شده است نیز در مرکز شهر قرار دادر و هنوز یکی از مراکز اقتصادی مهم شهر به
حساب می‌آید. در حاشیه تبریز بناهایی نظیر مسجد عینالی در بالای کوه عینالی، مشرف
به تبریز قرار گرفته و گمان می‌رود در دوران پیش از اسلام، آتشگاه تبریز بوده
است.[۱۲۲] بنای شاهگلی یا ایل‌گلی نیز در پارک بزرگ جنوب شرق تبریز قرار دارد.
شاهگلی از قدیم الایام کاخ ییلاقی والیان و حاکمان تبریز به شمار می‌رفت که از زمان
قاجار کار برای تبدیل آن به تفرجگاه عمومی آغاز شد و سرانجام در دوران پیش از
انقلاب اسلامی با بازسازی عمارت مرکزی و افزودن گذرگاه پیاده‌روی به آن این محل به
تفرجگاه عمومی تغییر کاربری داده‌شد.[۱۸][۲۳]

از بناهای متعلق تاریخ معاصر نیز می‌توان به کاخ شهرداری تبریز و کاخ استانداری
آذربایجان شرقی در مرکز شهر اشاره نمود که هر متعلق به دوره بین دو جنگ جهانی اول و
دوم می‌باشند. همچنین خیابان تربیت در مرکز شهر دارای ساختمان‌های متعددی است که در
دوران شهرداری محمد علی تربیت بر پا شده‌اند و با وجود احداث مراکز خرید همچنان سعی
بر حفظ اصالت طرح اولیه آن شده است.

نمونه‌های فراوانی از اماکن تاریخی تخریب شده در تبریز وجود دارد که از جمله آن‌های
بناهای ساخته شده در زمان حکمرانی شاه اسماعیل صفوی می‌باشند. شاه اسماعیل پس از
فتح هرات هنرمندان بسیاری را با خود به تبریز آورد و بناهای بسیاری را برپا نمود؛
ولی هیچ‌کدام از بناهایی که او و جانشینان مستقیم او ساخته‌اند، اثری باقی نمانده.
امروزه از قصر شاه اسماعیل در شمال شرقی تبریز تنها توصیف‌هایی که گردشگران اروپایی
مکتوب کرده‌اند باقی مانده است.[۱۲۳] ۱

برپایهٔ نوشته‌های جهانگردان و جغرافی‌دانان، در دوره‌های گوناگون تبریز بیش از
یکصد و پنجاه تا سیصد باب مسجد را در خود جای داده بود. امروزه تنها تعداد انگشت
شماری از مساجد تاریخی متعلق به سده‌های پیش در این شهر پابرجا مانده‌است[۱۲۴] که
از جمله مهم‌ترین مسجدهای تاریخی تبریز می‌توان به مسجد استاد و شاگرد، مسجد
اسماعیل خاله اوغلی، مسجد ثقةالاسلام، مسجد جامع، مسجد حاج صفرعلی، مسجد حسن
پادشاه، مسجد خزینه، مسجد دال ذال، مسجد سید المحققین، مسجد صاحب‌الامر (شاه طهماسب
یکم)، مسجد شاهزاده، مسجد صادقیه، مسجد ظهیریه، مسجد علی‌شاه، مسجد کاظمیه، مسجد
کبود، مسجد مجتهد، مسجد مقبره، مسجد ملاباشی، مسجد میرزاصادق‌آقا، مسجد میرزا مهدی
قاری و مسجد قراملک اشاره کرد.[۱۲۵]

شهر تبریز از نظر تعداد خانه‌های قدیمی از پررونق‌ترین شهرهای کشور ایران به شمار
می‌آید.[۱۲۶] تا سال ۱۳۸۷ خورشیدی، بیش از ۶۰۰ باب خانهٔ تاریخی در سطح تبریز
شناسایی شده‌است.[۱۲۷] در دهه‌های اخیر، بسیاری از خانه‌های تاریخی تبریز ترمیم
شده‌اند که از جمله این خانه‌ها خانهٔ کوزه‌کنانی –در خیابان راسته‌کوچه– به موزهٔ
مشروطه، خانهٔ شربت‌اوغلی –در خیابان ثقةالاسلام– به فرهنگسرای تبریز و خانه‌های
قدکی، گنجه‌ای‌زاده و بهنام –در خیابان مقصودیه– به مجموعهٔ دانشکدهٔ معماری تبدیل
شده‌اند می‌باشند. بسیاری دیگر از خانه‌های تاریخی تبریز نیز در حال احیا و ترمیم
هستند و پس از مرمت و مقاوم‌سازی به موزه و مراکز فرهنگی تبدیل خواهند شد.[۱۲۷]

اکثر محله‌های قدیمی تبریز در مرکز این شهر قرار گرفته‌اند. تقریباً در همه محلات
قدیمی عرض گذرها بسیار کم است. دلیل انتخاب این عرض کم برای گذرها مشکل کردن کار
اشغال‌گران در هنگام تهاجم به شهر بود بطوریکه از سرعت و قدرت عمل مهاجمان تا نفوذ
و دستیابی آن‌ها از مرزهای شهر به سمت مرکز و دیگر نقاط شهری کاسته شود و مدافعان
داخل شهر فرصت کافی برای عکس‌العمل را داشته‌باشند. از جمله محله‌های قدیمی تبریز
می‌توان به دووچی، نوبر، حلمه دربندی و محله امیرخیز اشاره کرد.

تبریز به عنوان مرکز استان آذربایجان شرقی میزبان نهاد استانداری آذربایجان شرقی
می‌باشد که مهمترین نهاد دولتی در این استان به شمار می‌آید. هسته مرکزی این نهاد
در کاخ استانداری آذربایجان شرقی در مرکز شهر تبریز مستقر می‌باشد. در طول تاریخ
هزار ساله اخیر تبریز همواره به عنوان پایتخت کشور و یا مرکز ایالت مرکز سیاسی در
سطح کشوری و یا منطقه‌ای بوده‌است. در دوران قاجار این شهر ولیعهد نشین قاجار بود
که تا زمان صدور فرمان مشروطیت توسط مظفرالدین‌شاه قاجار در سال ۱۲۸۵ خورشیدی، این
ولیعهدنشینی ادامه یافت. در این دوره ولیعهدان که از نزدیکان پادشاهان قاجار بودند،
فرمانروایی تبریز و کل آذربایجان را برعهده داشتند.[۱۲۸]

پس از صدور فرمان مشروطیت در سال ۱۲۸۵ خورشیدی تا کودتای رضاشاه در سال ۱۲۹۹
خورشیدی، دولت روسیه حاکمان این استان را تعیین می‌نمود. در دورهٔ پهلوی نیز بیش‌تر
استانداران آذربایجان شرقی یا از جانب دولت‌های بیگانه نظیر آمریکا، انگستان و
روسیه به این سمت منصوب می‌شدند یا از طرفداران این دولت‌ها بودند.[۱۲۸]

وظیفه امور جاری شهر ازجمله نظارت بر ساخت و سازهای شهری، توسعه شهری و حمل و نقل
شهری بر عهده شهرداری تبریز به ریاست شهردار این شهر می‌باشد. شهردار تبریز بصورت
دوره‌ای توسط شورای شهر این شهر که توسط رای مستقیم شهروندان تبریز انتخاب می‌شوند
منصوب می‌شود. نهاد شهرداری تبریز در بنای کاخ شهرداری تبریز مستقر است که در سال
۱۳۱۴ خورشیدی توسط شهردار وقت – حاج ارفع‌الملک جلیلی– بنیان نهاده شده و از جملهٔ
عمارت‌های تاریخی و سمبل‌های این شهر به شمار می‌رود.[۱۲۹] صادق نجفی از مهرماه
۱۳۹۲ عهده‌دار سمت شهرداری تبریز می‌باشد.

شهرداری تبریز نخستین نهاد شهرداری در سطح ایران است که باعنوان «بلدیه» در تبریز
تأسیس شد. قاسم‌خان امیرتومان (والی) از دانش‌آموختگان دانشگاه «سن‌سیر» فرانسه
نخستین شهردار تبریز بود که چاپخانهٔ سربی، چراغ برق، تراموا و تلفن را برای
نخستین‌بار در سطح کشور در این شهر دایر نمود.[۱۲۹] همچنین در سال ۱۳۸۹ خورشیدی،
«شیفته بدرآذر» به‌عنوان نخستین شهردار زن در تاریخ تبریز به سمت شهرداری منطقهٔ ۶
این شهر منصوب شد؛ وی پیش از این معاون شهرداری منطقهٔ ۷ تبریز بوده‌است.[۱۳۰]

دو کشور ترکیه و جمهوری آذربایجان دارای کنسولگری فعال در شهر تبریز می‌باشند.[۱۳۱]
در زمان‌های گذشته ۱۱ کشور در تبریز دارای کنسولگری بودند که از جمله آن‌ها می‌توان
به کنسولگری آمریکا، روسیه، فرانسه، آلمان، اتریش، بریتانیا و عثمانی اشاره
کرد.[۱۳۲][۱۳۳][۱۳۴][۱۳۵]

اکثر کنسولگری‌های کشورهای خارجی در شهر تبریز در دوران قاجار، زمانی که این شهر
ولیعهد نشین کشور ایران بود، فعالیت خود را آغاز نمودند. کنسولگری بریتانیا
قدیمی‌ترین نمایندگیِ سیاسیِ خارجی در تبریز بود که در سال ۱۸۳۷ میلادی تأسیس شد.
کنسولگری روسیه نیز که کمی پس از آن تاریخ فعالیت خود را آغاز کرد، در کوچه
کنسولگری واقع شده بود. کنسولگری فرانسه نیز در سال ۱۸۶۶ میلادی[۱۳۶] در همین کوچه
گشایش یافت. این کوچه به سبب وجود این دو کنسولگری به نام «کوچه کنسولگری» معروف
شد.[۱۳۷] همچنین کنسولگری آمریکا نیز در سال ۱۹۰۶ میلادی تأسیس شد.[۱۳۸] بیشتر این
نمایندگی‌های سیاسی به غیر از کنسولگری ایالات متحده و کنسولگری اتحاد جماهیر
شوروی، در دوران نخست وزیری مصدق بسته شدند. این دو کنسولگری تا قبل از انقلاب ۱۳۵۷
به فعالیت خود ادامه می‌دادند.[۱۳۹] در سال‌های اخیر با افزایش مبادلات تجاری و
فرهنگی بین این منطقه و کشورهای همجوار دو کشور ترکیه و آذربایجان کنسولگری‌های خود
را در شهر تبریز فعال نمودند.

تبریز دارای ۱۳۲ پارک فعال است که شامل ۴۵ پارک همسایه‌ای، ۵۲ پارک محله‌ای، ۲۵
پارک ناحیه‌ای، ۶ پارک منطقه‌ای و ۴ پارک شهری می‌شود.[۱۴۰] هشت پارک مسافر در
تبریز فعالیت می‌کنند که گنجایش پذیرایی از ۱۰٬۰۰۰ مسافر را دارند.[۱۴۱] مجموعه
پارک شاهگلی به عنوان مشهورترین پارک تبریز سمبلی از این شهر نیز به حساب می‌آید.
پارک و مجموعه تفریحی باغلارباغی در شرق تبریز و پارک گلستان در مرکز شهر از دیگر
پارک‌های مشهور این شهر به شمار می‌آیند. مجموعهٔ در حال احداثِ پارک بزرگ تبریز
نیز با مساحت ۸۰۰ هکتار و به عنوان یکی از بزرگ‌ترین پارک‌های ایران و خاورمیانه در
شمال غرب شهر واقع شده است.[۱۴۲][۱۴۳]

جهانگردان از تبریز همواره به عنوان شهری که توسط باغات احاطه شده یاد کرده‌اند.
بطوریکه گاهی از این شهر با عنوان «باغ شهر ایران» نام برده‌شده‌است.[۱۴۴] در نام
بیشتر محلات قدیمی تبریز همچون باغمیشه، تپه‌لی باغ، قرمزی باغ، کوچه‌باغ و
باغ‌شمال، ترکیبی از واژه «باغ» دیده می‌شود. با گسترش شهر و ساخت و ساز در سال‌های
اخیر، بیشتر این باغ‌ها تخریب شده و به مناطق مسکونی و تجاری تبدیل شده‌اند. آغاز
روند تخریب باغات در تبریز به دوران اصلاحات ارضی در سال‌های ۱۳۴۰ برمی‌گردد که بعد
از اجرای این طرح اکثر روستاییان، مزارع و باغات خود را فروخته و به حاشیه شهرها
مهاجرت کردند و این امر باعث تخریب ۵۰ باغ تبریز از یک طرف و ایجاد پدیده
حاشیه‌نشینی در حومه شهر شد.[۱۴۵][۱۴۶][۱۴۷]

قدمت صنعت هتل‌داری در تبریز به بیش از یک قرن می‌رسد. در سال ۱۲۸۲ خورشیدی اولین
مسافرخانه به سبک نوین در ایران با نام مهمانخانه نظافت، توسط «میرزا اسحاق‌خان
معزالدوله» در جوار پل قاری تبریز احداث شد.[۱۴۸]

امروزه شهر تبریز دارای ۱۸ هتل است.[۱۴۸] هتل‌های ۵ ستارهٔ پارس و شهریار در منطقهٔ
ایل‌گلی[۱۴۹] و هتل کایا لاله پارک در میدان فهمیده[۱۵۰] به همراه هتل‌های ۴ ستارهٔ
بین‌المللی تبریز و گسترش در منطقهٔ آبرسان از مهم‌ترین هتل‌های تبریز محسوب
می‌شوند.[۱۵۱] همچنین هتل‌های ایران، آذربایجان، دریا، سینا، قدس، ارک، مروارید،
پارک و نگین، از دیگر هتل‌های معروف این شهر هستند. [۱۵۲]

تبریز مهد سینما و تئاتر ایران بوده و پیشینهٔ ورود هنرهای مدرن به این شهر به بیش
از یک و نیم سده می‌رسد. نخستین سالن سینمای ایران در سال ۱۲۷۹ (۵ سال پس از اختراع
جهانی آن توسط برادران لومیر) با نام «سینما سولی» که توسط کاتولیک‌ها در تبریز
تأسیس شده بود، آغاز به کار کرد.[۱۵۳][۱۵۴] پیش از ورشکستگی سینمای ایران در سال
۱۳۵۶ خورشیدی، تبریز ۱۵ باب سالن سینما را در خود جای داده بود که امروزه تنها ۷
باب از آن‌ها سالم باقی‌مانده‌است؛ این در حالی است که در این مدت تنها یک باب سالن
سینمای جدید به‌نام سینما ناجی در این شهر به بهره‌برداری رسیده‌است.[۱۵۵]

شهر تبریز دارای مراکز تجاری متعددی است که برخی از آن‌ها شامل مراکز خرید سنتی و
قدیمی همچون بازار تبریز است که علاوه بر مرکز تجاری، به عنوان اثری تاریخی نیز
شناخته می‌شود. در حال حاضر این بازار، به عنوان یکی از اصلی‌ترین مراکز خرید کالا
در میان مردم شهر و گردشگران مطرح است. طلا، فرش، کفش، کیف، پوشاک، لوازم خانگی،
وسایل آشپزخانه و ده‌ها کالای دیگر از جمله اقلامی هستند که در این بازار عرضه
می‌شود.[۱۵۶]

خیابان تربیت نیز به عنوان بخشی از جاده تاریخی ابریشم،[۱۵۷] در محدوده بازار
تبریز، از مراکز خرید سنتی در تبریز به حساب می‌آید که کیف، کفش و پوشاک، اصلی‌ترین
کالاهایی هستند که در آن به فروش می‌رسند.[۱۵۶]

نمایشگاه بین‌المللی تبریز بزرگ‌ترین مرکز نمایشگاهی در سطح ایران است. این مرکز
نمایشگاه در طول سال میزبان نمایشگاه‌های صنعتی و تجاری مختلف می‌باشد که در
سال‌های اخیر جایگاه بسیار مهمی در سطح منطقهٔ خاورمیانه پیدا کرده‌است. این
نمایشگاه با ۴ کیلومتر مربع وسعت در ورودی شرقی تبریز (دروازهٔ تهران) واقع شده و
با فضای مفید به میزان یک کیلومتر مربع به صورت نه سالن نمایش مسقف می‌باشد.[۱۶۳]

شهر تبریز دارای موزه‌های متعدد با موضوعاتی همچون باستانشناسی، هنر، تاریخ طبیعی و
ورزش می‌باشد، از جمله موزهٔ آذربایجان، موزه عصر آهن، موزه مشروطه، موزه قاجار، و
موزه تاریخ طبیعی تبریز می‌باشند.[۱۶۴][۱۶۵] تعداد موزه‌ها در تبریز ۱۷ موزه
می‌باشند که از نظر شمار موزه‌ها دومین شهر ایران پس از تهران به شمار می‌آید.[۱۶۶]

تحصیلات ابتدایی به شکل مدرن در ایران از اواخر سدهٔ ۱۹ میلادی به وجود آمده‌است.
اگرچه حکومت ایران و مبلغین مسیحی –که می‌خواستند از طریق فراهم‌آوردن امکانات
آموزشی، تبلیغ دینی نمایند– در رشد تحصیلات ابتدایی نقش داشتند؛ ولی رشد آموزش
ابتدایی در ایران، بیش‌تر از همه مدیون زحمت‌ها و تلاش‌های شخصی به نام حاج میرزا
حسن‌خان رشدیه –مردی مذهبی از طبقهٔ متوسط– بود. او که عمیقاً تحت تأثیر کتاب
«احمد» و پیشرفت‌های آموزشی در شهر بیروت قرار گرفته بود، به تبریز بازگشت و در سال
۱۸۶۷ میلادی مدرسهٔ یک اتاقی‌اش را در این شهر تأسیس نمود. رشدیه برای کودکان متکا
و میزهایی گذاشته بود که به بچه‌ها قابلیت این را می‌داد که به آسانی بنویسند.

مدرسهٔ رشدیه با مخالفت روحانیون مواجه شد که آن را تهدیدی برای سیستم آموزشی خود
می‌دانستند. رشدیه مأیوس و ناامید، خود را به صورت اختیاری به مصر تبعید کرد. حدود
ده سال بعد، حاکم آذربایجان از وی دعوت کرد که به تبریز بازگردد و مدرسه‌اش را راه
بیندازد. با بازگشت او به تبریز، این‌بار مدرسهٔ رشدیه مورد استقبال زیاد روبه‌رو
شد و وی شهرت بسیاری پیدا کرد؛ به‌طوری که پادشاه ایران از او خواست که مدرسه‌ای هم
در تهران به شکل مدرن تأسیس کند و ۳۶٬۰۰۰ ریال جهت ارتقای تحصیلات ابتدایی تخصیص
داده‌شد.[۱۶۷]

نخستین مدرسه برای آموزش علوم و فنون جدید در ایران مدرسهٔ دارالفنون بود که تأکید
برروی موضوعات نظامی، مهندسی، پزشکی و هنر داشت. حدود پنج سال بعد از آن، مدرسه‌ای
نظامی نیز در تبریز و اصفهان افتتاح شد.[۱۶۷] دانشگاه تبریز یک سال پس از خاتمهٔ
جنگ جهانی دوم (۱۳۲۴ خورشیدی) با نام «آذربایجان اونیورسیته‌سی» (دانشگاه
آذربایجان) در زمان حکومت خودمختار آذربایجان و به دستور سید جعفر پیشه‌وری تأسیس
شد.[۱۶۸][۱۶۹] این دانشگاه بعدها به دانشگاه تبریز تغییر نام داد. در حال حاضر
تبریز به عنوان دومین شهر دانشگاهی ایران –پس از تهران– مطرح است.[۴۰][۱۷۰]

امروزه مؤسسه‌های آموزش عالی متعددی نظیر آزاد اسلامی، پیام نور، تبریز، ربع رشید،
سراج، شهید مدنی، صنعتی سهند، فنی و حرفه‌ای، علوم پزشکی، نبی‌اکرم و هنر اسلامی در
شهر تبریز فعال می‌باشند.[۱۷۱]

تبریز یکی از بزرگترین قطب‌های اقتصادی کشور ایران می‌باشد. فعالیت‌های اقتصادی در
این شهر در بخش‌های صنایع تولیدی سنگین و سبک، صنایع غذایی، صنایع دستی و هنری،
تجارت و خدمات متمرکز می‌باشند. تبریز مقر اصلی چهار برند از ۱۰۰ برند معتبر ایران
می‌باشد.[۱۷۲]

موقعیت سوق‌الجیشی جغرافیایی تبریز و قرارگرفتن آن در بین دامنه‌های کوه سهند و
کرانه شرقی دریاچهٔ ارومیه، این شهر را مبدل به یکی از معدود راه‌های ارتباطی بین
شمال (ماورای قفقاز و قره‌داغ) و جنوب (مراغه و کردستان) کرده‌است. امروزه وجود
آزادراه شماره ۲ ایران که این شهر را به پایتخت ایران، تهران، متصل می‌کند و نیز
اتصال این شهر به راه‌آهن سراسری ایران که از این شهر تا کشور ترکیه و جمهوری
خودمختار نخجوان امتداد دارد این شهر کماکان نقش حیاتی خود را در مسیر مبادلاتی
ایران حفظ نماید.

بر اساس منابع تاریخی تجار تبریز با عثمانی‌ها، گرجی‌ها و روس‌ها و کشور هندوستان
ارتباط داشته‌اند و بسیاری از صنعتگران و بازرگانان در این شهر جمع می‌شده‌اند.[۲۵]
از نیمهٔ دوم سدهٔ سیزدهم میلادی، تاجران انگلیسی‌تبار از طریق جادهٔ ابریشم و پس
از عبور از شهرهای استانبول و ترابزون در ترکیهٔ امروزی، کالاهای تجاری خود را به
بازار تبریز منتقل می‌کردند. این بازار در زمان عباس میرزا نایب‌السلطنهٔ
فتحعلی‌شاه قاجار به مرکز تجارت انگلیسی‌ها مبدل شده بود.[۱]

تبریز یکی از مهم‌ترین مراکز صنعتی ایران است. این شهر قطب صنایع سنگین ایران در
شمالغرب این کشور است. صنایع سنگین فعال در این شهر در طیف گسترده‌ای از صنعت
سیمان، نساجی، ماشین‌سازی، خودرو، داروسازی و پالایش و پتروشیمی را شامل
می‌شود.[۱۷۳] روند صنعتی شدن تبریز بعد از جنگ جهانی اول با احداث کارخانه‌هایی
نظیر کبریت توکلی توسط بخش خصوصی آغاز شد. در دهه ۱۳۴۰ خورشیدی با احداث
کارخانه‌های تراکتورسازی و ماشین‌سازی صنعت تبریز رونق بیشتری پیدا کرد. امروزه
تبریز به‌عنوان قطب صنعتی در سطح منطقه شناخته شد.[۱۷۴]

تبریز دارای صنایع پایین‌دستی مختلف از جمله صنایع شیمیایی، صنایع خانگی،
ماشین‌آلات و تجهیزات، محصولات کانی غیرفلزی، مواد غذایی، آشامیدنی و دخانیات،
نساجی، پوشاک، و چرم می‌باشد.[۱۷۵] قرار گرفتن بیش از ۵۵ درصد از کارگاه‌های بزرگ
صنعتی استان آذربایجان شرقی در تبریز سبب مهاجرت نیروی کار موردنیاز برای فعالیت در
این کارگاه‌ها از نقاط مختلف استان به این شهر گردیده‌است.[۱۷۶]

شهر تبریز یکی از قطب‌های صنایع غذایی و صنایع تولید نوشیدنی ایران و خاورمیانه
می‌باشد. هم‌اکنون بیش از ۵۰ درصدِ شیرینی و شکلات کشور ایران که شامل ۶۰۰ نوع
محصول می‌شود، در این شهر تولید می‌شود. از کل تولیدات شیرینی و شکلات ایران، ۵۲
درصدِ شکلات، ۴۰ درصدِ بیسکویت، ۴۳ درصدِ ویفر، ۴۶ درصدِ تافی و ۳۸ درصدِ بُن‌بُن و
آب‌نباتِ ایران در شهر تبریز تولید می‌شود.[۱۷۷]

تبریز از مراکز عمدهٔ صنایع هنری و صنایع دستی و به ویژه قالی، سرامیک، سفال،
جواهرآلات و نقره‌کاری در ایران به شمار می‌آید.[۱۷۸] قالی تبریز مهم‌ترین صادرات
صنایع دستی تبریز به شمار می‌رود.[۱۷۸] این نوع قالی به‌علت نوع خاص بافت، طراحی
ویژه، و کیفیت بالا دارای شهرت جهانی است که صادرات آن یکی از منابع قابل توجه ارزی
در ایران به شمار می‌آید.[۱۷۳] تبریز، در حال حاضر از سوی «شورای جهانی صنایع دستی»
به عنوان «شهر جهانی بافت فرش» انتخاب شده است.[۴۶][۴۷] صنعت چرم تبریز نیز جزو
پیشروان صنایع چرم ایران است. کیفیت کیف و کفش تبریز در سطح کشور شهره است. در سال
۱۳۸۷ خورشیدی حدود ۹۰ درصد از ۳۰ میلیون جفت کفش تولیدی در ایران در این شهر تولید
شده‌است.[۱۷۹]

تبریز دومین شهر آلودهٔ ایران است و میزان آلودگی هوا در این شهر روزبه‌روز افزایش
یافته و شدیدتر می‌شود. مهم‌ترین علت آلودگی هوای تبریز، حمل و نقل درون‌شهری است و
وجود صنایع بزرگ و مادر در پیرامون شهر نیز از دیگر عوامل تأثیرگذار بر آلودگی هوای
این شهر به‌شمار می‌رود.[۱۸۰] در حال حاضر، نیروگاه حرارتی تبریز، به تنهایی مسئول
بخش عمده‌ای از آلودگی هوای تبریز و شهرهای اطراف شناخته می‌شود. در این نیروگاه در
همه ایام سال، به جای گاز طبیعی، از مازوت به عنوان سوخت استفاده می‌شود. این نوع
از سوخت به علت انتشار گوگرد دی‌اکسید فراوان، دارای میزان آلایندگی بالایی
است.[۱۸۱][۱۸۲][۱۸۳]

براساس یک طرح آمارگیری که در سال ۱۳۷۹ خورشیدی صورت گرفت، روزانه در سطح تبریز
۵۵۸٫۱۶۷۱ تن مواد آلوده‌کننده تولید می‌شود که از این مقدار منابع بزرگ صنعتی
۲۸۶٫۱۰۰۱ تن، وسایط نقلیهٔ موتوری ۲۰۱٫۶۵۴ تن و فراورده‌های نفتی مصرفی در اماکن
تجاری، صنعتی و مسکونی ۷٫۱۶ تن را شامل می‌شوند.[۱۸۴]

با تشدید ترافیک خودروها و افزایش آلوده‌کننده‌هایی مانند نیروگاه حرارتی، صنایع
پتروشیمی و پالایشگاه، آلودگی هوا از میانه‌های سدهٔ بیستم پیوسته در حال افزایش
بوده‌است. تهدید اصلی محیط زیستی در حال حاضر ریزگردهای واردشده از عراق و خشکیدگی
دریاچهٔ ارومیه است. دریاچهٔ مزبور از اواخر سدهٔ بیستم دچار بحران شده‌است. کاهش
سطح آب، افزایش شوری آب و ظهور جزایر نمکی بزرگ در کناره‌های آن، علایم
هشداردهنده‌ای هستند که از خشک شدن نهایی این دریاچه خبر می‌دهند. احتمالاً در
آینده باد، ذرات نمک و املاح دیگر را در نواحی اطراف دریاچهٔ ارومیه –به ویژه
تبریز– پراکنده‌ساخته و سلامتی ساکنان این شهر را به خطر بیندازد.[۱۸۵]

در اوایل دههٔ پنجاه خورشیدی و پس از وقوع انقلاب سفید، به دلیل ایجاد کارخانه‌های
متعدد صنعتی در تبریز، افراد بیکار ساکن شهرها و روستاهای اطراف، به‌دنبال یافتن
شغل در این مراکز و اقامت در این شهر، به‌سمت تبریز سرازیر شدند. حاشیه‌نشینان در
مدت کوتاهی برای خود خانه‌ای می‌ساختند و در این خانه‌ها ساکن می‌شدند. خانه‌های
آنان از ابتدایی‌ترین امکانات رفاهی همچون آب، برق، گاز و تلفن بی‌بهره بود. گسترش
این امر باعث ایجاد محله‌های بزرگ حاشیه‌نشین در پیرامون تبریز شد و در طی چندسال،
چهرهٔ این شهر را تغییر داده و آن را با مشکلات متعددی روبه‌رو کرد.[۱۸۶]

امروزه تبریز در حدود ۴۰۰٬۰۰۰ نفر حاشیه‌نشین را در خود جای داده‌است. حاشیه‌نشینان
به‌طور عمده در مناطق حاشیه‌ای شمال، شمال غرب و جنوب این شهر ساکن شده‌اند که از
میان این مناطق می‌توان محله‌های آخماقیه، حافظ، خلیل‌آباد، داداش‌آباد، سیلاب،
طالقانی، کشتارگاه، لاله، مارالان، منبع و یوسف‌آباد را نام برد که حدود ۳۰ کیلومتر
مربع از مساحت تبریز را اشغال نموده‌اند.[۱۸۶]

تبریز در گذشته دارای هشت دروازه بوده که ورود و خروج از شهر از طریق آن‌ها انجام
می‌پذیرفته‌است. بعدها در امتداد این دروازه‌های تاریخی، بازارچه‌هایی احداث
گردیدند تا نیاز مردم هر منطقه را تأمین نمایند و از مراجعهٔ مستمر مردم به
بازارهای مرکزی جلوگیری شود. رفته‌رفته در پیرامون این بازارچه‌ها واحدهای مسکونی
شروع به ساخت گردیدند و از همین روی بازارچه‌ها به هم متصل شدند و محله‌های جدیدی
در گوشه و کنار شهر پدید آمدند.[۱۸۷]

امروزه باتوجه به گسترش روزافزون تبریز، این قسمت از شهر که بازار تبریز و سایر
بازارچه‌های قدیمی و جدید را در درون خود جای داده، به‌عنوان مرکز شهر شناخته
می‌شود. این منطقه از سمت شمال به خیابان شمس تبریزی، از سمت جنوب به محله‌های
چرنداب و لیلاوا، از سمت شرق به خیابان‌های ثقةالاسلام و خاقانی و از سمت غرب به
خیابان‌های راسته‌کوچه و شریعتی محدود شده‌است.[۱۸۸]

در سال‌های اخیر، با توجه به افزایش جمعیت و لزوم توسعهٔ شهر، شهرک‌های نوبنیادی در
اطراف محدودهٔ تاریخی شهر، احداث شده‌اند. با توجه به محصور بودن شهر بین رشته کوه
عینالی در شمال و تپه‌های یانیق داغ و رشته کوه سهند در جنوب، توسعهٔ تبریز بیشتر
در جهت شرق و غرب بوده و بیشتر شهرک‌های جدید، در این مناطق ساخته شده‌اند.[۱۸۹] از
جملهٔ این شهرک‌های نوبنیاد می‌توان به ولی‌عصر، ایل‌گلی، میرداماد، باغمیشه،
رشدیه، مرزداران، نصر، زعفرانیه، خاوران، یاغچیان، ارم، منظریه و سفیر امید اشاره
کرد.[۱۹۰][۱۹۱][۱۹۲][۱۹۳][۱۹۴][۱۹۵][۱۹۶]

شهر تبریز از ۱۲ منطقهٔ مستقل شهرداری تشکیل یافته[۱۹۷] که از مجموع ۱٬۳۷۸٬۹۳۵ نفر
جمعیت این شهر در سال ۱۳۸۵ خورشیدی، ۳۱۴٬۰۷۱ نفر در منطقهٔ ۱، ۲۸۰٬۲۶۱ نفر در
منطقهٔ ۲، ۳۲۷٬۷۹۹ نفر در منطقهٔ ۳، ۳۰۱٬۵۶۱ نفر در منطقهٔ ۴، ۶۵٬۰۹۲ نفر در منطقهٔ
۵، ۲۴٬۶۲۷ نفر در منطقهٔ ۶، ۴۸٬۴۵۴ نفر در منطقهٔ ۷ و ۱۷٬۰۷۰ نفر در منطقهٔ ۸ ساکن
بوده‌اند. براساس همین آمار، منطقهٔ ۳ پرجمعیت‌ترین و منطقهٔ هشت کم‌جمعیت‌ترین
منطقهٔ تبریز به‌شمار می‌رود.[۳]

در سال ۱۳۸۸ خورشیدی، مناطق ۹ و ۱۰ در بخش‌های شرقی و شمالی محدودهٔ این شهر تأسیس
شدند. منطقهٔ ۱۰ از پیوستن بخش‌هایی از مناطق ۱، ۴ و ۸ ایجاد شده‌است.[۱۹۸][۱۹۹]
همچنین عملیات الحاق باسمنج به تبریز آغاز شده است.[۲۰۰][۲۰۱] در سال ۱۳۹۴ نیز دو
منطقه ۱۱ و ۱۲ به فهرست مناطق شهرداری تبریز افزوده شد.[۱۹۷]

در حال حاضر، تبریز دارای چند بزرگ‌راه و آزادراه است. آزادراه کسایی، آزادراه
باکری، بزرگراه پاسداران، بزرگراه بابایی و بزرگراه سنتو به عنوان کنارگذر، در
اطراف شهر مسیرهای بین شهری را هدایت می‌کنند.[۲۰۲][۲۰۳][۲۰۴][۲۰۵][۲۰۶] علاوه بر
این، در داخل شهر نیز، بزرگراه‌های کمربندی، کمربندی میانی و چای‌کنار نیز، از
مسیرهای اصلی شهر به حساب می‌آیند.[۲۰۷][۲۰۸][۲۰۹] تبریز به عنوان «شهر زیرگذرها و
روگذرها» شناخته می‌شود که بیشتر آن‌ها در بزرگراه‌های کمربندی، کمربندی میانی و
چای‌کنار واقع شده‌اند.[۳۲]

فرودگاه بین‌المللی شهید مدنی تبریز در سال ۱۳۲۶ خورشیدی تأسیس شد و فعالیت‌های خود
را به‌طور رسمی از سال ۱۳۳۸ خورشیدی آغاز نمود. این فرودگاه در سال ۱۳۷۰ خورشیدی به
فرودگاه بین‌المللی ارتقاء یافت و در سال ۱۳۷۸ خورشیدی به‌عنوان یکی از فرودگاه‌های
آسمان‌باز ایران شناخته شد.[۲۱۰]

پروازهای خارجی فرودگاه بین‌المللی شهید مدنی تبریز شامل پروازهای از مبدأ تبریز به
مقاصد ارزروم، ازمیر، اسپارتا، استانبول، باکو، بغداد، تفلیس، جده، دبی، دمشق و
مدینه است. پروازهای داخلی نیز به صورت هفتگی و روزانه از این فرودگاه انجام
می‌پذیرد که شامل پروازهای از مبدأ تبریز به مقاصد اصفهان، اهواز، بندرعباس، تهران،
رشت، شیراز، عسلویه، کیش، ماهشهر و مشهد است. همچنین شرکت‌های هواپیمایی آتا،
آسمان، ارم، ایران، ایران ایرتورز، تابان، ترکیه، فارس ایر قشم، کاسپین، کیش و نفت
ایران به فرودگاه بین‌المللی شهید مدنی تبریز پرواز دارند.[۲۱۱][۲۱۲]

کارهای ساختمانی راه‌آهن تبریز از سال ۱۲۹۱ در محور تبریز–جلفا و صوفیان–رازی (در
مرز ترکیه) شروع و در سال ۱۲۹۵ محور تبریز–جلفا با ۱۴۹ کیلومتر مورد بهره‌برداری
قرار گرفت.[۲۱۳]

دومین خطی که پس از تکمیل راه‌آهن سراسری اقدام به ساخت آن گردید، خط تهران–تبریز
بود که ساخت این خط در روز ۱۸ آبان ۱۳۱۷ از تهران شروع و در روز ۱۴ آبان ۱۳۲۱
ساختمان و ریل‌گذاری آن تا میانه خاتمه یافت و بلافاصله بهره‌برداری از آن آغاز
شد.[۲۱۳]

تنها خط بین‌المللی راه‌آهن تبریز، خط تبریز–نخجوان است. از خطوط داخلی راه‌آهن
تبریز می‌توان به خطوط تبریز–تهران، تبریز–مشهد و تبریز–سلماس اشاره کرد.[۲۱۴]

در حال حاضر تبریز دارای دو پایانهٔ مسافربری، شامل پایانهٔ مرکزی و پایانهٔ شمال
غرب است. پایانهٔ مرکزی تبریز نخستین پایانهٔ مسافربری در سطح ایران است که در سال
۱۳۲۸ خورشیدی طرح احداث آن مطرح شد. از سال ۱۳۴۷ خورشیدی عملیات اجرایی این پایانه
شروع شده و سرانجام در سال ۱۳۵۲ خورشیدی به بهره‌برداری رسید. سازمان پایانه‌های
مسافربری تبریز نیز در سال ۱۳۷۴ خورشیدی تأسیس شده‌است.[۲۱۵] در حال حاضر پایانه
مرکزی تبریز، به عنوان بزرگترین پایانه مسافربری در غرب ایران مطرح است.[۲۱۶] علاوه
بر پایانهٔ مرکزی و شمال غرب، دو پایانهٔ دیگر نیز در شرق و جنوب غرب تبریز در حال
احداث هستند.[۲۱۷][۲۱۸]

پیشینهٔ استفاده از شکل اولیه قطار شهری در تبریز به بیش از یک قرن پیش بازمی‌گردد.
در سال ۱۲۸۰ خورشیدی، اولین تراموای ایران، توسط قاسم خان والی، نخستین شهردار
تبریز، در حد فاصل میدان قونقا باشی تا ایستگاه راه‌آهن ایجاد شد. این نوع از
تراموا که به قونقا مشهور بود، متشکل از واگن روی ریل بود که نیروی محرکهٔ آن توسط
اسب‌ها تأمین می‌شد و به مدت چهل سال در فاصله سال‌های ۱۲۸۰ تا ۱۳۲۰ خورشیدی، مورد
استفاده قرار می‌گرفت.[۲۱۹][۲۲۰]

پیشنهاد اولیه طرح احداث مترو در تبریز نخستین بار در دی ماه ۱۳۶۹ توسط نمایندگان
تبریز در مجلس شورای اسلامی مطرح شد؛ اما بنا به دلایل مختلفی، این طرح به مدت ۱۰
سال مسکوت ماند؛[۲۲۱] تا اینکه عملیات اجرایی متروی تبریز از سال ۱۳۸۰ آغاز شد.
متروی تبریز در پنج مسیر و به طول ۱۰۰ کیلومتر[۲۲۲] ساخته می‌شود که پس از
تهران[۲۲۳] و مشهد[۲۲۴] بیش‌ترین تعداد خطوط مترو در ایران را دارا است. چهار خط
این مترو داخلی بوده[۲۲۵] و یک خط آن خارج از حومه‌است. پیش‌بینی می‌شود متروی
تبریز قادر به جابه‌جایی ۳۰ هزار نفر به وسیلهٔ ۳۰ قطار در هر ساعت و در هر جهت از
مسیرهای پنج‌گانه باشد.[۲۲۶]

براساس برنامه‌ریزی انجام‌شده، مسیر اول به طول ۱۸ کیلومتر از میدان ایل‌گلی تا کوی
لاله و مسیر دوم به طول ۲۷ کیلومتر از دانشگاه آزاد اسلامی تا قراملک خواهد بود. خط
خارج از حومه (مسیر پنجم) نیز به طول ۲۰ کیلومتر از شهر جدید سهند تا تبریز خواهد
بود.[۲۲۶]

فاز نخست خط ۱ متروی تبریز در مسیری بطول ۸ کیلومتر از ایستگاه ائل‌گلی تا ایستگاه
استاد شهریار با دو رام قطار شهری (۱۰ واگن) در ۵ شهریور ۹۴ افتتاح شد. تبریز
چهارمین شهر دارای مترو در ایران است.[۲۲۷]

سامانهٔ اتوبوس تندرو در ایران پس از تهران در تبریز به اجرا درآمده‌است. این
سامانه در دو خط اجرا شده و محدودهٔ تردد خط اول این سامانه از میدان بسیج (در شرق
شهر) تا میدان راه‌آهن (در غرب شهر) است که در کل مسافتی نزدیک به ۱۸ کیلومتر و
تعداد ۶۱ ایستگاه را شامل می‌شود.[۲۲۸][۲۲۹]

سازمان تاکسیرانی تبریز ۱۵ هزار دستگاه تاکسی را سازماندهی کرده که این تعداد شامل
۱۱ هزار و ۵۰۰ دستگاه تاکسی پلاک قرمز، ۳ هزار دستگاه تاکسی مربوط به آژانس‌ها و
شرکت‌های حمل و نقل خصوصی و ۵۰۰ دستگاه تاکسی کمکی است.[۲۳۰]

تبریز دارای حدود ۱۰۰ مکان ورزشی شامل سالن‌های آمادگی جسمانی، اسکواش، باستانی،
بدمینتون، بدنسازی، بوکس، پینگ‌پنگ، تکواندو، تنیس روی میز، تیراندازی، جودو، رزمی،
ژیمناستیک، شطرنج، شمشیربازی، فوتسال، کاراته، کشتی، والیبال، وزنه‌برداری و ووشو،
میدان‌های تنیس، فوتبال، والیبال و هاکی، زمین‌های اسکیت و تیراندازی با کمان،
پیست‌های اسکی و دوومیدانی، چمن‌های طبیعی و مصنوعی و استخرهای سرپوشیده و روباز
است.[۲۳۱] از نظر تعداد ورزشکار نیز، بر اساس آمار شش‌ماهه نخست سال ۱۳۹۳، شهر
تبریز دارای ۵۸ هزار و ۲۷۶ ورزشکار سازمان‌یافته است.[۲۳۲] همچنین طبق آمار سال
۱۳۹۵ تبریز دارای ۳۳۵ باشگاه ورزشی است که در رشته‌های مختلف ورزشی به فعالیت
می‌پردازند.[۲۳۳]

فوتبال یکی از محبوب‌ترین رشته‌های ورزشی در نزد مردم تبریز است. این شهر دارای سه
نماینده در لیگ برتر فوتبال ایران است. باشگاه‌های فوتبال تراکتورسازی، گسترش فولاد
و ماشین‌سازی بازی‌های خانگی خود در لیگ برتر را در ورزشگاه‌های یادگار امام،
باغشمال، و بنیان دیزل برگزار می‌کنند. در بیش‌تر بازی‌های باشگاه فوتبال
تراکتورسازی که در ورزشگاه ۷۰ هزار نفری یادگار امام برگزار می‌شود، این ورزشگاه
مملو از هواداران این تیم می‌شود؛ به طوری که باشگاه فوتبال تراکتورسازی در هر سه
فصل حضور خود در لیگ برتر در فصل‌ها ۸۹–۱۳۸۸، ۹۰–۱۳۸۹ و ۹۱–۱۳۹۰، بیشترین تعداد
تماشاگر را در بازی‌های خانگی داشته‌است.[۲۳۴][۲۳۵][۲۳۶][۲۳۷]

تبریز در سال ۱۳۹۲ خورشیدی با داشتن ۳ تیم در لیگ برتر فوتبال و لیگ برتر فوتسال
ایران، به عنوان یکی از قطب‌های فوتبال و فوتسال کشور ایران شناخته
می‌شود.[۲۳۸][۲۳۹][۲۴۰]

دوچرخه‌سواری در تبریز از اهمیت ویژه‌ای برخوردار است و از نظر کنفدراسیون
دوچرخه‌سواری آسیا، تبریز قطب دوچرخه‌سواری این قاره به شمار می‌رود.[۲۴۱] تبریز
مبدأ تور دوچرخه‌سواری بین‌المللی آذربایجان که قدیمی‌ترین تور مستمر دوچرخه‌سواری
آسیا می‌باشد. این تور دوچرخه‌سواری زیرنظر فدراسیون بین‌المللی دوچرخه‌سواری (UCI)
در خردادماه هرسال در سطح استان‌های آذربایجان شرقی، آذربایجان غربی و اردبیل
برگزار می‌شود. نخستین دوره از این رقابت‌ها در سال ۱۳۶۵ با حضور تیم‌های ایرانی
برگزار شد.[۲۴۲][۲۴۳] پیست دوچرخه‌سواری تبریز بزرگترین پیست دوچرخه سواری در
شمالغرب کشور و دومین پیست بزرگ دوچرخه‌سواری کشور ایران پس از پیست دوچرخه‌سواری
ورزشگاه دوچرخه‌سواری آزادی تهران می‌باشد. نخستین مدرسه دوچرخه‌سواری ایران نیز در
تبریز در شرف تأسیس است. تبریز دارای دو تیم دوچرخه‌سواری حرفه‌ای ثبت شده در
اتحادیه جهانی دوچرخه‌سواری می‌باشد.

تیم دوچرخه‌سواری پتروشیمی تبریز به عنوان نخستین تیم کانتیننتال ایران، یکی از
قدرتمندترین تیم‌های دوچرخه‌سواری آسیا بوده و به مدت ۳ فصل متوالی مقام نخست تمام
رده‌های تیمی و انفرادی تورهای آسیایی ۲۰۰۷–۲۰۰۸، ۲۰۰۸–۲۰۰۹ و ۲۰۰۹–۲۰۱۰ را به دست
آورده‌است.[۲۴۴]

رادیو تبریز که بر روی موج کوتاه ۱۰۲۶ کیلوهرتز، اف ام ۹۴ مگا هرتز، و شبکه
ماهواره‌ای بدر پخش می‌شود شامل برنامه‌های خبری، اجتماعی، و فرهنگی است.[۲۴۵] عمده
برنامه‌های رادیو تبریز بر روی تبریز و آذربایجان شرقی تمرکز دارد و بیشتر
برنامه‌های آن به زبان آذربایجانی می‌باشد. این شبکه رادیویی به‌عنوان دومین رادیوی
ایران از سال ۱۳۲۵ خورشیدی فعالیت خود را آغاز نمود. رادیو تبریز پس از سال ۱۳۷۶
خورشیدی در قالب شبکهٔ استانی صدای مرکز آذربایجان شرقی به فعالیت خود ادامه
می‌دهد.[۲۴۶]

تلویزیون تبریز در سال ۱۳۵۰ خورشیدی با فرستنده‌ای ۱۰۰ واتی افتتاح گردید. در آبان
۱۳۷۹ خورشیدی با راه‌اندازی شبکهٔ استانی سیمای مرکز آذربایجان شرقی با عنوان شبکه
سهند، تلویزیون تبریز با تغییراتی در شبکه استانی ادغام شد.[۲۴۶] صدا و سیمای مرکز
آذربایجان شرقی در هفدهمین جشنوارهٔ مراکز صدا و سیمای ایران، پس از مراکز خوزستان،
مازندران و گیلان به مقام چهارم رسید.[۲۴۷]

شهر تبریز بویژه پس از دوران مشروطه محلی برای چاپ و انتشار روزنامه‌ها و
خبرنامه‌های مختلفی بوده است. از جمله روزنامه‌های تاریخی منتشر شده روزنامه انجمن
می‌باشد که به توسط انجمن ایالتی و ولایتی تبریز منتشر می‌شد. امروزه روزنامه‌هایی
چون مهد آزادی و روزنامه ارک در تبریز منتشر می‌شوند.

روزنامهٔ انجمن تبریز –که از رمضان ۱۳۲۴ هجری شروع به فعالیت کرده بود– به دلیل
فراهم آوردن اطلاعاتی راجع به شرایط سیاسی، اقتصادی، اجتماعی و فرهنگی ایران در
دوران مشروطه و استبداد صغیر، مورد توجه ویژهٔ محققان معاصر قرار گرفته و آنان
نسخه‌های به دست رسیده از این روزنامه را باارزش‌ترین اسناد برای مطالعهٔ دوران
استبداد صغیر می‌دانند.[۲۴۸]

اهمیت روزنامهٔ انجمن تبریز در آن است که انتشار آن در دوران استبداد صغیر ادامه
پیدا کرد و دلیل این امر هم آن بود که مردم تبریز بلافاصله پس از شنیدن خبر بمباران
مجلس، به مبارزه علیه محمدعلی‌شاه پرداختند و در زمانی که حکومت مرکزی تقریباً تمام
جراید را تعطیل کرده بود و از ورود روزنامه‌های خارجی جلوگیری به عمل می‌آورد، این
نشریه به کار خود ادامه داد.[۲۴۸]

تبریز با ۱۳ شهر از کشورهای مختلف جهان دارای پیوند خواهرخواندگی است. چهار شهر از
خواهرخوانده‌های تبریز در کشور ترکیه واقع شده‌اند.



