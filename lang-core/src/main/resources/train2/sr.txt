https://sr.wikipedia.org/wiki/%D0%88%D1%83%D0%BD%D0%BE%D0%BD%D0%B0_(%D1%81%D0%BE%D0%BD%D0%B4%D0%B0)

Јунона (енгл. Juno) је сонда америчке свемирске агенција NASA лансирана 5.
августа 2011. чији је циљ детаљно проучавање настанка и развитка Јупитера и
његовог система.

Летелица је добила име по Јунони, жени римског бога Јупитера. Лансирана је са
ваздухопловне станице Кејп Канаверал на Флориди у 12.25 по локалном времену, а
пут до циља трајао је пет година. Јунона треба да направи 33 орбите (поларне)
око Јупитера, и да — користећи својих 8 научних инструмената — проникне испод
облака који покривају планету испитујући порекло, структуру, атмосферу и
магнетосферу планете, покушавајући да утврди да ли Јупитер има чврсто језгро.

Ово је прва сонда ка спољашњим (гасовитим) планетама која ће за напајање
користити соларне панеле. Обично се за напајање тих сонди користи нуклеарно
гориво, али је технологија соларних ћелија довољно напредовала да су инжењери
решили да Јунона буде напајана Сунчевом енергијом. Сонда поседује три велика
соларна „крила” за производњу енергије (укупно 18.698 индивидуалних соларних
ћелија), која ће у орбити око Јупитера производити око 500 W, док би у орбити
око Земље производила преко 14.000 W.

Сонда Јунона лансирана је 5. августа 2011. у 16.25 UTC ракетом Атлас V са
лансирне рампе 41 ваздухопловне станице Кејп Канаверал на Флориди. Ракета
(фабрички број AV-029) била је у конфигурацији 551 — са пет помоћних ракетних
мотора на чврсто гориво, једним РД-180 ракетним мотором за први степен и једним
РЛ-10 мотором за погон Кентаур другог степена. По одвајању мотора са чврстим
горивом и првог степена, уследило је прво сагоревање другог степена у трајању од
6 минута, чиме је достигнута паркинг орбита. Тридесет минута касније, мотор
другог степена поново је упаљен и сагоревао је још 9 минута након чега је сонда
достигла другу космичку брзину и била у хелиоцентричној орбити.

Пре одвајања сонде, Кентаур други степен ракете је уз помоћ малих реакционих
мотора ушао у ротацију од 1,4 o/min. Сонда се одвојила 54 минута након полетања
и одмах почела да отвара соларне панеле. Соларни панели су успешно отворени и
батерије су почеле да се пуне, а услед отварања панела број обртаја се смањио за
2/3. Сонда се константно ротира како би била стабилнија током међупланетарног
путовања, а по уласку у орбиту око Јупитера овим се постиже да сви инструменти
могу да испитају планету.

Пут до Јупитера трајао је 5 година, уз један пролет поред Земље у октобру 2013.
године. Сонда је 12. августа исте године прешла половину пута до Јупитера, а
током петогодишњег путовања укупно је превалила 19 АЈ (2,84 милијарде
километара).

Након што је провела око две године у елиптичној хелиоцентричној орбити, сонда
се вратила и пролетела поред Земље у октобру 2013. године. Искористила је
Земљину гравитацију и постигла додатно убрзање (гравитациони маневар, познатији
као гравитациона „праћка”) како би стигла до Јупитера. Овим пролетом сонда је
повећала брзину за око 3,9 km/s (14.160 km/h) што је било довољно да се упути ка
највећој планети Сунчевог система. Током пролета, научници су искористили
прилику да тестирају инструменте сонде и увежбају поједине процедуре пре почетка
главне мисије.

Јунона је 13. јануара 2016. године, у 19.00 UTC, постала најудаљенија сонда
напајана соларним панелима, претекавши сонду Розета. У том тренутку од Сунца је
била удаљена 793 милиона километара.

Сонда је 3. фебруара 2016. спровела паљење мотора како би кориговала путању ка
Јупитеру. У том тренутку била је око 82 милиона километара од свог циља, и око
684 милиона километара од Земље. Сонда се 27. маја нашла у гравитационом балансу
Сунца и Јупитера (када је сила гравитације на сонду ова два небеска тела иста) и
од тада је Јупитер почео да привлачи сонду у своје гравитационо поље. Од 24/25.
јуна сонда се налази у магнетосфери Јупитера, а транзицију су детектовали
инструменти.

Неколико дана пре паљења мотора за улазак у орбиту послате су команде да се
отвори заштитни поклопац мотора, искључе инструменти и пресуризује погонски
систем (довод горива), након чега су послате и финалне команде; од тог тренутка
сонда је била у аутономном режиму, што значи да су пуну контролу имали рачунари
сонде. У аутономном режиму сонда је са Земљом комуницирала само путем кратких
тонова, на основу којих су инжењери знали да се све одвија према плану.
Непосредно пред паљење мотора, мали реакциони мотори сонде су употребљени да
летелица дође у правилну оријентацију; соларни панели су тиме окренути од Сунца,
па је сонда за напајање морала да користи батерије. Након правилне оријентације,
ротација сонде је уз помоћ реакционих мотора увећана са 2 на 5 ротација у
минути, како би се стабилизовала за паљење главног мотора.

Паљење мотора Leros-1b за улазак у орбиту догодило се у 03.18 UTC, а сагоревање
је трајало 35 минута и 2 секунде (око једне секунде од планираног). Мотор је
производио 645 N потиска и успорио сонду за 542 m/s. У 03.53 UTC мотор је угашен
и контролори на Земљи прогласили су да је сонда успешно ушла у орбиту. Одмах
након тога, сонда се вратила на две ротације у минути и реоријентисала ка Сунцу
како би се батерије поново напуниле. Сигналу са Јупитера требало је око 48
минута да стигне до Земље, а непосредно пред паљење мотора сонда је под утицајем
Јупитерове гравитације постигла брзину од око 74 km/s (266.000 km/h), по чему се
сврстава у најбрже истраживачке сонде до сада. Прве две орбите трајаће по 53,5
дана, а након тога сонда ће 19. октобра спровести још једно паљење мотора како
би ушла у коначну орбиту од 14 дана. Следећи блиски прелет преко облака догодиће
се 28. августа 2016, а до тада ће се активирати сви инструменти тако да ће
отпочети прикупљање података.

Научни циљеви мисије биће постигнути уз помоћ девет инструмената уграђених на
сонду Јунона:



https://sr.wikipedia.org/wiki/%D0%A1%D1%80%D0%B1%D0%B8%D1%98%D0%B0

Србија, или званично Република Србија, континентална је држава која се налази у
јужној Европи, већим делом захвата Балканско полуострво, а мањим Панонску
низију. Главни град је Београд. Са 1.659.440 становника у широј околини, по
попису из 2011. године, он је административно и економско средиште државе.
Србија се на северу граничи са Мађарском, на североистоку са Румунијом, на
истоку са Бугарском, на југу са Републиком Македонијом, на југозападу са
Албанијом и Црном Гором, а на западу са Хрватском и Босном и Херцеговином
(ентитетом Република Српска).

Србија је од завршетка Првог светског рата била оснивач и саставни део
заједничке државе са већином Јужних Словена првобитно у Краљевини Срба, Хрвата и
Словенаца, (касније преименованој у Краљевину Југославију), затим у
Социјалистичкој Федеративној Републици Југославији, Савезној Републици
Југославији и Државној заједници Србији и Црној Гори. Године 2006, после
одржаног референдума у Републици Црној Гори Државна заједница је престала да
постоји и Република Србија је, на основу Уставне повеље наставила државно-правни
континуитет са Србијом и Црном Гором.

У саставу Републике Србије су и две аутономне покрајине: Војводина и Косово и
Метохија. Од НАТО бомбардовања СРЈ, покрајина Косово и Метохија се налази под
протекторатом Уједињених нација. Институције привремене самоуправе на Косову и
Метохији, на којем Албанци чине етничку већину, 17. фебруара 2008. једнострано и
противправно (противно уставу Републике Србије од 2006. године и Резолуцији
Савета Безбедности ОУН 1244, али и међународном праву) су прогласиле
независност, коју Република Србија, многе друге државе и Организација Уједињених
нација не признају.

Република Србија је члан Уједињених нација, Савета Европе, Организације за
европску безбедност и сарадњу, Партнерства за мир, Организације за црноморску
економску сарадњу. Такође је званичан кандидат за чланство у Европској унији и
војно неутрална држава, а има и статус земље посматрача у Организацији Уговора о
колективној безбедности.

Према званичној историографији назив Србија се први пут помиње код Грка средином
10. века, и то најпре као Σερβλία (Сервлија, Серблија), а затим и Σερβια
(Сервија, Сербија), што значи земља Срба. У истом веку, арапски путописац Масуди
ову земљу назива Сарабин, а њене становнике Сараби. Срби међутим пре овог, своју
домовину су једноставно називали Српске земље.

Етимологија титуларног народа Срба, је много више загонетнија. Сличан етноним се
појављује код неких древних народа много векова пре Христа, али званична наука,
у већини случајева, не налази њихову директну повезаност са словенским Србима.
Постоје многе теорије о настанку имена Срби, а највероватније је да је оно
изведено из старе словенске речи са кореном серб, што значи исто. Друге теорије
корен речи проналазе у индоевропској речи сер- што значи: пазити, штитити, а из
које је и изведеница у латинском servare: (о)чувати, стражарити, заштити,
(п)осматрати.

Србија се налази на Балкану — региону југоисточне Европе (око 75% територије) и
у Панонској низији — региону средње Европе (око 25% територије). Но, географски,
а и климатски, једним делом се убраја и у медитеранске земље. Укупна дужина
граница са околним земљама износи 2.397 km, од чега је 1.717 km сувоземних и 680
km речних. Дужина граница по државама суседима износи: Албанија 122 km, Босна и
Херцеговина 391 km, Бугарска 371 km, Хрватска 315 km, Мађарска 166 km, Република
Македонија 252 km, Црна Гора 236 km, Румунија 544 km.

Северни део Републике заузима равница (види: Географија Војводине), а у јужним
пределима су брежуљци и планине. Постоји преко 30 планинских врхова изнад 2.000
m надморске висине, а највиши врх је Ђеравица (на Проклетијама) са висином од
2.656 m. Планински рељеф Србије објашњава појаву многих кањона, клисура и пећина
(Ресавска пећина, Церемошња, Рисовача). Најнижа тачка се налази на тромеђи са
Румунијом и Бугарском, на ушћу Тимока у Дунав, на 28-36 m надморске висине.
Делиблатска пешчара представља геоморфолошки и еколошко-биогеографски феномен не
само Панонске низије, већ и читаве Европе. У њој је клима полустепска, налази се
у јужном Банату и једно је од ретких прибежишта за многе специфичне врсте флоре
и фауне, које у европским и светским размерама представљају природне реткости.

Највећи део територије Србије заузимају планине, које чине планинску регију. Она
се протеже од Панонског побрђа на северу до црногорске, албанске и македонске
границе на југу. Од запада ка истоку протеже се од босанско-херцеговачке до
бугарске границе.

Панонска низија представља веома значајну област Србије. Она заузима Војводину,
северни, равничарски део Србије и уски појас јужно од реке Дунава и Саве.
Највећи део Панонске низије лежи испод 200 m надморске висине, а „равничарску
идилу” ремете острвске планине, алувијалне равни, лесне заравни и пешчаре.
Острвске планине представљају остатке спуштеног дела старе масе тј. унутрашњих
Динарида. Протежу се од запада према истоку. Изграђене су од стена различите
старости: палеозојских шкриљаца, мезозојског кречњака итд. Падине Фрушке горе и
Вршачких планина изграђени су од органских неогених седимената и плеистоцених
наслага леса.

Просторе данашњег Панонског басена некада је прекривао праокеан Тетис, чијим
повлачењем је и настао Панонски басен. Повлачењем, Тетис је иза себе оставио
веома плодно тло, па се због тога Панонски басен назива још и „Житницом Србије”.
За просторе ове регије особена је црница (или чернозем), као врста земљишта.
Међутим, јавља се и тзв. деградирани чернозем, као и плодно алувијално тло и
гајњаче.

Привреда ове области је добро развијена и као велика привредна средишта јављају
се Нови Сад, Суботица, Београд, Сомбор, Зрењанин, Кикинда, Сремска Митровица,
Шабац, Смедерево и Пожаревац. Због веома плодног тла добро је развијена
пољопривреда, а највише се гаје од воћа: шљиве, јабуке, крушке, ораси, трешње,
вишње, кајсије, брескве; од поврћа: купус, пасуљ, парадајз и паприка; од
житарица: кукуруз, пшеница, раж, јечам; од индустријских биљака: сунцокрет,
шећерна репа, хмељ, мак. Најзначајнија пољопривредна производња је производња
винове лозе и производња вина.

Већи део Србије припада сливу Дунава (81.646 km² тј. 92,4 %), који и сам протиче
кроз северну Србију дужином од 588 km. Поред Дунава, пловне су још целим својим
током кроз Србију реке: Сава (206 km), Тиса (168 km) и Бегеј (75 km), а
делимично су пловне Велика Морава (3 km од 185 km) и Тамиш (3 km од 118 km).
Остале велике реке, са дужином тока кроз Србију већом од 200 km, су: Западна
Морава (308 km), Јужна Морава (295 km), Ибар (272 km), Дрина (220 km) и Тимок
(202 km). Део југа Србије припада сливу река Бели Дрим у Метохији и Радика у
Гори (4.771 km² тј. 5,4 %) које теку ка Јадранском мору. Сливови река Пчиња,
Лепенац и Драговиштица на југоистоку Србије припадају егејском сливу (1.944 km²
тј. 2,2 %). Поред река, у Србији је изграђен и читав низ вештачких канала, који
служе за одбрану од поплава, наводњавање земљишта, пловидбу и друге намене.
Њихова укупна дужина износи 939.2 km, од чега је за бродове, до 1000 t, пловно
385.9 km. Највећи систем канала се налази у равничарском делу земље и познат је
под називом Канал Дунав—Тиса—Дунав, према називима река које повезује.

Већина језера у Србији је полигенетског порекла, а највеће међу њима је
Ђердапско језеро, површине 178 km² (са румунским делом: 253 km²), које је по
настанку вештачко-акумулационо језеро, направљено преграђивањем Дунава. Друга
већа вештачка језера у Србији, са површином већом од 10 km², су: Власинско
језеро (на реци Власини, 16 km²), Перућац (на реци Дрини, 12,4 km²) и језеро
Газиводе (на реци Ибру, површине 11,9 km²). Највећа природна језера су Палићко
језеро површине 5,6 km² и Бело језеро површине 4,8 km², која се налазе у
Војводини. На високим планинама југа Србије, јављају се глацијална језера, попут
Ђеравичког на Проклетијама или језера на Шар-планини, док се на крајњем северу
јављају, иначе ретка, еолска језера, Палићко (5.6 km²) и Лудошко. Поред њих, у
Србији данас постоје још две групе природних језера и то су: крашка (Жагубичко
врело) и речна језера (Русанда, Царска бара), док су тектонска језера, која су
постојала у прошлости, током времена нестала. У неким пећинама Србије, јављају
се подземна тј. пећинска језера, каква су на пример, језера у Раваничкој пећини.

Највиши водопад у Србији је Копрен на Старој планини североисточно од Пирота.
Висок је 103,5 m и састоји се од неколико каскада, са просечним падом од 56,4
степена. Други по висини је Јеловарник (71 m) на Копаонику, који сачињавају три
узастопне каскаде, а трећи је Пиљски на Старој планини (64 метра). Највећи и
најдужи кањон Србије и Европе је Ђердап на Дунаву, док је највеће речно острво
Србије Острово у Дунаву код Костолца, површине 60 km².

Србија се налази на копненој маси Балканског полуострва која је окружена топлим
морима (јадранским, егејским и црним) док се на северу наслања на европски
континент. Додатни важан фактор који одређује климу Србије је рељеф. Грубо се
може рећи да у Србији влада континентална клима на северу, умереноконтинентална
на југу, и планинска клима на високим планинама. Зиме у Србији су кратке, хладне
и снежне, док су лета топла. Најхладнији месец је јануар, док је најтоплији јул.
Најнижа температура забележена у Србији је –39,5 °C (13. јануара 1985. у насељу
Карајукића Бунари на Пештеру), а највиша 44,9 °C (24. јула 2007. у Смедеревској
Паланци). Просечна годишња температура у Србији је: 10,9 °C (предели испод 300 m
надморске висине), 10 °C (300—500 m), 6 °C (1000—1500 m), 3 °C (изнад 1500 m).
Просечна годишња количина падавина је 896 mm. Највише кише има у јуну и мају,
док су најсувљи фебруар и октобар.

Биогеографски, на територији Србије налазе се две зоналне вегетације (односно,
два биома) — већи део површине припада биому широколисних и мешовитих шума
умерених предела, док предели изнад горње шумске границе припадају биому тундри
(алпијске тундре). У оквиру шумског биома присутна су четири екорегиона:
балканске мешовите шуме (заузимају највећи део територије јужно од Саве и
Дунава), панонске мешовите шуме (заузимају Панонску низију са ободним
пределима), динарске мешовите шуме (мала површина у југозападном делу Србије) и
родопске планинске мешовите шуме (мала површина у југоисточном делу Србије). У
оквиру биома тундри развијена је високопланинска зељаста вегетација алпијских
ливада и камењара. Поред зоналне вегетације, заступљени су и други вегетацијски
облици, у зависности од локалних услова, нпр. низијске ливаде, тресаве, степски
фрагменти.

Фауна Србије је доста разноврсна, што значи да је велики број животињских врста
које су регистроване на територији Европе присутно и у Србији. По прецизном
попису — чак 43,3%. Подаци кажу да се у водама и око њих налази 110 врста риба и
20 врста водоземаца, да на територији Србије живи најмање 45 врста гмизаваца,
око 260 врста птица гнездарица и 94 врсте сисара. Најчешће врсте дивљачи на које
се може наићи у Србији су европски јелен, јелен лопатар, срна, дивокоза, муфлон,
дивља свиња, медвед, куна златица, куна белица, јазавац, веверица, обични пух,
зец, ласица, вук, обични рис, шакал, риђа лисица , ракунолики пас и твор. Остале
животињске врсте које настањују Србију су јежеви, гуштери, змије, као и разни
инсекти попут лептира.

Србију насељавају и следеће врсте дивљих птица: врабац, славуј, кос, дрозд, сива
чапља, дивља гуска, дивља патка кржуља, дивља патка риђоглава, јастреб кокошар,
лештарка, јаребица камењарка, пољска јаребица, препелица, фазан, лиска црна,
шумска шљука, голуб гривнаш, голуб пећинар, голуб дупљаш, гугутка, грлица, сојка
(креја), гачац, сива врана и сврака.

Многи канали, природна и вештачка језера одличан су потенцијал за разноврсност
рибљег фонда. У најчистијим водама могу се пронаћи поточни и речни ракови, а
уобичајено се на различитим локацијама пеца кечига, шаран, поточна и језерска
пастрмка, смуђ, штука и велики број врста беле рибе.

Некада је Шумадија са разлогом носила то име, због густих и непроходних шума
које су се у њој налазиле. Ретко ко би разумео жалбе путника из прве половине
19. века да су се са великим потешкоћама пробијали кроз изузетно густе и
непроходне шуме Кнежевине Србије. Те жалбе су биле оправдане, и на нашим прецима
је одговорност што су дозволили уништавање шума. Ни ситуација око нас није боља.
Србија има 2 000 000 хектара шума и оне годишње произведу око 8 000 000 тона
кисеоника. У Србији се годишње сагори 4 000 000 тона огревног дрвета што значи
да је допринис Србије светском билансу угљен-диоксида око 6 000 000 тона
годишње.

На нашим просторима има много различитих врста шума. Ако знамо да на овим
просторима живи око 50 различитих врста високог дрвећа, и да готово свака та
врста на одређеним местима изграђује своју шуму, можемо замислити колико су
разноврсни шумски екосистеми. Веће шуме у Србији: Кошутњак, Молинска шума,
Шалиначки луг, Липовичка шума, Валмиште, Бојчинска шума и друге.

У Србији је издвојено и законом заштићено око 463 резервата и природних добара,
највише специјалних и строгих, а значајан део односи се и на научно-истраживачке
и опште. Резерват природе може бити строги или специјални. Строги резервати су
намењени искључиво очувању природног фонда и научно-истраживачком раду и
посматрању. Специјални резервати имају неизмењени и добро очуван екосистем у
којем је човеков утицај сведен на минимум, а на основу намене могу се издвојити
хидролошки, орнитолошки, геолошки, ихтиолошки, палеонтолпошки и др.

Најстарији трагови људског постојања, на тлу данашње Републике Србије, датирају
из времена последњег глацијала, око 40.000. године пре н. е. Најзначајнији
локалитети из овог периода су пећине код села Градац, испод Јерининог брда
недалеко од Крагујевца и Рисовача на Венчацу код Аранђеловца.

Крајем леденог доба, током холоцена, велике промене климе, али и флоре и фауне,
довеле су до стварања људских заједница које ће створити једну од
најкомплекснијих праисторијских култура, културу Лепенског Вира. Карактеришу је
насеобине грађене по утврђеном обрасцу, са сахрањивањем унутар њих и
карактеристичним кућама трапезасте основе, усавршена израда алата и оружја, а
сматра се да је у њој постојала друштвена хијерархија и приватно власништво, као
и развијена религија (са култним местима и сакралним објектима) и уметност
(јављају се прве скулптуре риболиких људи, риба и јелена). Топлија клима, довела
је до стварања нове културе у Подунављу, која се по локалитету Старчево код
Панчева, назива Старчевачком културом, а простирала се на простору од Босне до
Македоније током 5. миленијума пре н. е. Њене куће користе дрво као арматуру и
блато и плеву као грађу, док им је основа квадратно-трапезаста.

Старчевачку културу заменила је у средњем неолиту Винчанска култура, која је
свој назив добила по локалитету Винча — Бело брдо, недалеко од Београда на обали
Дунава и представља технолошки најнапреднију праисторијску културу на свету.
Њени локалитети из позног неолита Плочник код истоименог села поред Прокупља
односно Беловоде и Белолице код Петровца, на основу пронађених бакарних налаза,
представљају најстарије европске центре металургије, што помера почетке металног
доба у још даљу прошлост. Куће Винчанске културе су грађене од истих материјала
и истих су облика, као оне из Старчевачке културе, али су за разлику од њих,
масивније са две просторије и огњиштима, док су у позном периоду биле поређане у
редове са својеврсним улицама између њих, па би се њихова насеља могла сматрати
урбаним. Поред земљорадње и сточарства као основних занимања, људи у овом
периоду су се бавили и ловом, риболовом и сакупљањем плодова, затим прављењем
грнчарије, алатки од камена, али и плетењем асура од лике и трске, па чак и
прерадом вуне. Грнчарију карактерише заобљеност, док антропоморфне и зооморфне
фигурине (Lady of Vinča, Видовданка, Хајд ваза, Богиња на трону), као и
просопоморфни поклопци и жртвеници представљају изузетне уметничке домете ове
културе. Посебну одлику Винчанске културе представљају урезани знаци, познати
као винчанско писмо, о чијој функцији има много претпоставки (ознаке власништва,
кауције, пиктограми или сликовно писмо, фонетско писмо...).

Културе бронзаног доба, почињу да се јављају на тлу Србије око 1900. године пре
н. е. и то на подручју Баната (моришка), Срема (винковачка), северозападне
Србије (Белотић-Бела Црква) и јужног Поморавља (Бубањ-Хум III-Слатина). Њихов
мирни живот је поремећен око 1425. године пре н. е., када са севера надире нова
култура (култура гробних хумки) са бронзаним оружјем (мачеви, секире, бодежи),
што доводи до покретања народа, која су допрла и до Египта. Између 1200. и 1000.
године пре н. е., на простору Косова, Поморавља, Бачке и Баната, постоје људске
заједнице које имају иста насеља, посуђе, облик сахрањивања, баве се узгајањем
јечма и пшенице, узгајају говеда, свиње и коње, а ређе козе и овце. Крајем
другог и почетком првог миленијума пре н. е. (период од 1125. до 750. године
пре. н. е.), долази до настанка гвозденог доба и формирања првих етничких
заједница на Балканском полуострву (Дарданаца, Трибала, Илира и Трачана).

За гвоздено доба је везан и долазак Трако-кимераца око 725. године пре н. е. из
Кавкаско-понтских предела, који са собом доносе своје гвоздено оружје и накит.
Током наредна два века долази до формирања етничког разграничења међу племенима
на Балкану, почиње да се развија размена добара (о чему сведоче луксузни
хеленски предмети пронађени на овом простору), а археолошка истраживања указују
и на процесе хеленизације Трибала и Дарданаца, док се из историјских извора зна
да су између 300. и 100. године пре н. е. водили ратове са македонским
краљевима.

Млађе гвоздено доба карактерише појава Келта, који се 335. године пре н. е.
састају са Александром Македонским на Дунаву, да би након његове смрти прешли
Саву и Дунав и отпочели нападе на цело полуострво, све до пораза код Делфа, 279.
године пре н. е. Они се након тога повлаче са тла данашње Грчке и успевају да
покоре Трибале и део Аутаријата, са којима формирају моћно племе Скордиска, који
на тлу данашње Карабурме подижу свој град Сингидунум, који се сматра претечом
престонице модерне Србије, Београда.

Ширење Римљана на Балканско полуострво, отпочело је крајем 3. века пре н. е,
сукобима са Илирима предвођеним краљицом Теутом. Током илирско-римских и
македонско-римских ратова, Римљани су покорили Илире и Античке Македонце. Након
тога, започиње њихов продор Панонској низији и ратови против Дарданаца и
Скордиска. Почетком нове ере, гушењем Батоновог устанка, целокупно Балканско
полуострво се нашло под римском влашћу. Већи део данашње Србије, ушао је у
састав провинције Горња Мезија, док су мањи делови ушли у састав провинција
Паноније, Далмације и Дакије. На овом простору су биле стално стациониране две
римске легије IV Flavia (у Сингидунуму, данашњем Београду) и VII Claudia (у
Виминацијуму код данашњег Костолца на Дунаву). Подигнут је читав низ градова
који су били повезани системом путева који су омогућавали лаку комуникацију
између делова Римског царства, које је за владавине цара Трајана, након дачких
ратова, било на свом територијалном врхунцу.

Упади варварских племена из средње Европе и повлачење Римљана из Дакије, током
Аурелијанове владавине, довели су подизања низа римских каструма дуж десне обале
Дунава, који су формирали Дунавски лимес. Један од његових наследника,
Диоклецијан увео је тетрархију као облик владавине и извршио реформу унутрашње
организације Римског царства, чиме је Сирмијум постао једна од престоница
државе. Варварски напади на Дунавску границу су се наставили, а једну од
прекретница чини продор Гота 378. године, након чега почиње и трајно насељавање
варвара на тлу Римског царства. Цар Теодосије I је 395. године поделио Римско
царство на два дела, при чему већи део данашње Србије улази у састав Источног
римског царства, док су мањи делови (северозападни део Србије) припали Западном
римском царству.

Средином 5. века, Хуни предвођени Атилом стварају моћну државу, која пропада
након његове смрти 453. године, а на тлу данашње Србије своје државе стварају
Гепиди и Источни Готи. Пљачкашким упадима на територију Источног римског
царства, придружују се у првим десетлећима 6. века и Словени, понекад као
самостални нападачи, а понекад удружени са другим варварским народима. Средином
истог века на Балканско полуострво стижу Авари, који, предвођени каганом
Бајаном, током наредних пола века шире своју власт и утицај на околне Словене,
уз чију помоћ нападају и пљачкају византијске територије, а 582. године
заузимају и сам Сирмијум.

Крајем века су Словени толико ојачали да се већ 584. године помиње њихово трајно
насељавање на просторима јужно од Саве и Дунава, а две године касније и њихов
напад на Солун, у коме су коришћене и опсадне справе.

Прекретницу у словенском насељавању, представља долазак на власт цара Ираклија
на власт 610. године. Он процењује да рат са Персијом на источним границама
царства, представља далеко већи проблем и по ступању на престо повлачи све
преостале снаге са дунавске границе и пребацује их на исток, чиме је отворен пут
за трајно и неометано насељавање Словена, који ће у наредним деценијама,
преплавити цело Балканско полуострво. После неуспешне словенске опсаде Солуна
611. године и комбиноване опсаде Цариграда 626. године, на простор Балкана и
данашње Србије досељавају се Срби. Према речима византијског цара Константина
Порфирогенита (913—959), они су се, уз Ираклијеву дозволу, населили на
просторима Између река Цетине и Врбаса на западу, Бојане, Ибра и Мораве на
истоку, Дунава и Саве на Северу и Јадранског мора на југу. Он такође наводи да
су дошли из Бојке односно Беле или Некрштене Србије у којој су власт од оца
наследила два брата. Они су поделили народ, тако да је један остао на челу Срба
у Белој Србији, док је други са делом народа кренуо у сеобу ка југу.

Пола века касније, тачније 680. године, на Балкан долази народ турског порекла
Прабугари, који се насељавају источно од Срба, међу Словенима на подручју
некадашње Тракије. Током наредних векова, они ће се стопити са околном
словенском масом и изгубити свој језик и обичаје, али ће јој наметнути своје име
Бугари. Њихова држава обухватиће источну Србију са Моравском долином, Београдом
и Сремом. Варварска најезда је уништила старе римске градове и уређење, тако да
пар наредних векова карактерише потпуно одсуство било каквих података о
збивањима у унутрашњости Балканског полуострва.

Кнеза који је предводио Србе у сеоби на Балкан, наследио је после смрти његов
син, тако да је власт, током векова, остала у истој породици, а први кнез чије
име је забележено, био је Вишеслав, за кога се претпоставља да је владао крајем
8. века. Његов унук Властимир, који је владао у првој половини 9. века, сматра
се утемељивачем српске државе у средњем веку. Србија се током његове владавине
нашла на удару суседних Бугара предвођених каном Пресијамом (832—852), који су у
трогодишњем рату доживели потпун пораз, изгубивши при томе и већи део војске.
После његове смрти, око 851. године, Бугари су поново напали Србију, али су
његови синови Мутимир (851—891), Стројимир и Гојник поново потукли Бугаре. Током
борби је заробљен и најстарији син кана Бориса (852—889) Владимир (889—893) са
дванаест угледних бојара. Након тога је закључен мир и пријатељство између Срба
и Бугара, а заробљеници су ослобођени и отпраћени до границе у Расу. Касније је
међу Властимировим синовима дошло до борбе око власти, у којој је победио
најстарији Мутимир, који је заробио млађу браћу и послао их у Бугарску као
заробљенике. Током његове владавине је владарска породица примила
хришћанство,[а] а папа Јован VIII (872—882) је затражио од њега 873. године да
се, након успеха моравско-панонске мисије, подложи Методију, као словенском
епископу, са седиштем у Сирмијуму. После његове смрти 891. године, Србију су
поново захватили сукоби око власти из којих је као победник изашао Мутимиров
братанац Петар (892—917). Он је као кум кнеза Бугарске и тада најмоћнијег
владара на Балкану Симеона Великог (кнез 893—913, цар 913—927), био у могућности
да скоро две деценије влада Србијом у миру. Његову владавину је окончао сам
Симеон, који је од захумског кнеза Михајла добио извештаје о Петровим контактима
са његовим противницима Византинцима, након чега је Петра на превару заробио, а
за новог кнеза Србије поставио Мутимировог унука Павла (917—923).

Њега су, пар година касније, покушали да збаце са власти Византинци, помоћу
његовог брата од стрица Захарија, али је он заробљен и послат у Бугарску. Јачање
Бугарске под Симеоном је приморало Павла, да пређе на страну Византије, након
чега је бугарски цар против њега послао 923. године Захарију, који га је збацио
са власти. Међутим, сам Захарија је врло брзо прешао на страну Византије, због
чега Симеон бива приморан да пошаље своју војску против њега. Бугарска војска је
потучена, а главе и оружје двојице бугарских војвода су послати у Константинопољ
као ратни трофеји. Бугарски цар је након тога послао на Србију нову војску, са
којом је послат и Властимиров праунук Часлав (931— око 960), који је требало да
буде постављен за новог кнеза. Пред новом бугарском војском, Захарија је побегао
у Хрватску, док су Бугари позвали српске жупане да дођу и потчине се новом
кнезу. Уместо постављања новог кнеза, српски жупани су заробљени, а цела Србија
је опљачкана и припојена Бугарској. Након Симеонове смрти 927. године, Часлав је
побегао из Бугарске и уз византијску помоћ, обновио Србију у којој су највећи
градови били: Достиника (прва престоница Србије), Чернавуск, Међуречје, Дрежник,
Лесник и Салинес, док су у области Босне, која се тада налазила у саставу
Србије, били градови Котор и Дресник. Средином 10. века, северне границе Србије
почели су да угрожавају Мађари, са којима је Часлав водио борбе, у којима је,
према народној традицији сачуваној у „Летопису Попа Дукљанина”, погинуо тако што
је заробљен и у оковима бачен у Саву са својом пратњом. Његовом смрћу се гаси
прва српска владарска династија која је владала Србима од доласка на Балкан до
средине 10. века.

Неколико десетлећа касније 971. године Бугарска држава пропада и улази у састав
Византије. Окрутна византијска управа на деловима Балкана насељеним Словенима,
довела је 976. године до побуне у Македонији на чијем су се челу нашли синови
кнеза Николе. Устанак се брзо проширио, а на његовом челу се, услед погибије
остале браће, нашао Самуило. После продора у Грчку, до Коринта и Пелопонеза, он,
око 998. године, покреће поход ка западним деловима Балкана и до 989. године
осваја већи део данашње Србије и околних српских кнежевина. Почетком 11. века,
Византија предвођена царем Василијем II почиње да потискује устанике и после
велике победе у бици на Беласици 1014. године, Самуило умире од срчаног удара, а
његова држава се практично распала услед династичких борби око власти. Већ 1018.
године, удовица последњег цара се са породицом предала Василију, али су поједине
Самуилове војсковође наставиле да пружају отпор. Последњи од њих био је Сермон
који је владао Сремом. Њега је на превару убио византијски заповедник Београда
1019. године, чиме је и последњи остатак Самуилове државе покорен.

Византијска управа на просторима насељеним словенским становништвом је после
слома Самуиловог устанка, започела процес хеленизације становништва и увођење
плаћања пореза у новцу, уместо, као до тада, у натури. Ове промене су, уз
повећање пореза услед кризе у самој Византији, довели до подизања две нове
словенске побуне. Прво је у лето 1040. године у Поморављу избио устанак на чијем
се челу нашао, наводни Самуилов унук, Петар Дељан, који је у Београду проглашен
за цара. Иако се устанак брзо проширио на простор данашње Србије, Македоније и
северне Грчке, он је већ 1041. године угушен. Три десетлећа касније, 1072.
године долази до новог устанка под вођством Ђорђа Војтеха, а устаници за цара у
Призрену проглашавају дукљанског принца Константина Бодина. Под његовим вођством
они освајају Ниш, али крајем године бивају потучени код Пауна на Косову, чиме је
устанак угушен.

Почетком наредне деценије, Бодин је, као краљ Зете, заузео Рашку у којој је за
владаре поставио жупане Вукана (око 1083—1112) и Марка, а потом и Босну у којој
је поставио кнеза Стефана. Борбе са Византијом од 1091. године води искључиво
рашки жупан Вукан који из Звечана више пута продире на Косово спаљујући Липљан,
а касније стиже и до Врања, Скопља и Полога. На власти га смењује његов братанац
Урош I који улази у савез са Мађарима у борбама са Византијом. Његова ћерка
Јелена постаје жена будућег краља Угарске Беле II, а његов син Белош краљевски
палатин. Мађари ће током целог 12. века ратовати са Византијом, прво око Срема и
Београда, а затим и око Моравске долине, а рашки жупани ће у готово сваком од
тих ратова учествовати као угарски савезници. Они успевају да, на кратко, освоје
Београд, а касније и Ниш, али их Византинци, предвођени моћним царем Манојлом I
потискују, тако да се сви сукоби окончавају без значајнијих територијалних
проширења. Истовремено Рашку потресају и унутрашњи сукоби око власти између
Урошевих синова Уроша II и Десе у коме учешће узима и сам Манојло. Византијски
цар на крају поставља за новог великог жупана Тихомира, сина велможе Завиде.

Против великог жупана Тихомира ће се, 1166. или 1168. године, побунити његов
најмлађи брат Стефан Немања који ће потиснути старију браћу из земље, а касније
ће код Пантина на Косову потући византијску војску предвођену његовом браћом,
која га након тога признају за владара. Немања ће током наредна три десетлећа
водити успешне ратове против Византије у којима ће значајно проширити своју
државу. Припаја јој Неретвљанску област, Захумље, Травунију, Приморје, делове
Косова, Метохије, а на кратко осваја и Ниш у коме се састаје са светим римским
царем и вођом крсташа III крсташког похода Фридрихом Барбаросом, коме предлаже
савез против Византије. На престолу га, у договору са византијским царем,
наслеђује средњи син Стефан, који почетком своје владавине бива потиснут од
старијег брата Вукана, али на крају успева да се одржи на власти. Користећи се
политичком ситуацијом на Балкану насталом после крсташког заузећа Цариграда
1204. године, он је наставио ширење своје државе (осваја Призрен, Врање и Ниш),
коју 4. јануара 1217. године уздиже на ранг краљевине, добивши од папе Хонорија
III краљевски венац. Две године касније, његов млађи брат Сава је од васељенског
патријарха у Никеји издејствовао уздизање рашке епархије на ниво архиепископије
чији је постао први архиепископ, чиме је српска црква стекла аутокефалност и
ударени су темељи данашњој Српској православној цркви.

Стефана наслеђују синови Радослав (1223—1234) и Владислав (1234—1242) који
владају под утицајем својих моћних тастова епирског деспота и бугарског цара,
после којих на власт долази најмлађи син Урош I (1242—1276). Иако није успео да
прошири границе своје државе, Урош је успео да економски ојача државу тако што
је из Трансилваније довео рударе Сасе, чиме је започела експлоатација рудника у
Србији, што ће његовим наследницима пружити финансијску основу за даља освајања.
Био је ожењен Јеленом Анжујском која је играла значајну улогу у тадашњој Србији,
а сликарство његове задужбине Сопоћана спада у сам врх европске средњовековне
уметности. Њега је са власти, услед неуспешних ратова и незадовољства у земљи,
збацио 1276. године старији син Драгутин (краљ Србије 1276—1282, краљ Срема
1282—1316), који ће, свега неколико година касније 1282. године, препустити
власт млађем сину Милутину (1282—1321), који спада у ред најзначајнијих српских
владара. Током неколико наредних година, Милутин ће проширити Србију ка југу,
освајајући већи део данашње Републике Македоније са Скопљем које му постаје
престоница и северне делове Албаније, а на кратко ће држати и сам Драч. Касније
ће освојити Браничево, које предаје Драгутину, коме је угарски краљ и његов таст
доделио на управу Мачву са Београдом и северну Босну. Сам Милутин 1299. године
закључује мир са Византијом, према коме му цар Андроник II (1282—1328) признаје
освајања и даје за жену петогодишњу ћерку Симониду.

Почетак 14. века обележава грађански рат између браће око права наслеђивања
престола који се окончава поновним прихватањем Дежевског споразума, којим је
Драгутин 1282. године предао власт Милутину и према коме га наслеђује Драгутинов
син. Милутина је са власти 1314. године покушао да збаци син Стефан (1322—1331),
који је ухваћен и по његовом наређењу ослепљен, после чега је послат у
изгнанство у Цариград. Након Драгутинове смрти 1316. године он заробљава његовог
сина и наследника Владислава и заузима његову државу, после чега води трогодишњи
рат са краљем Угарске Карлом Робертом (1310—1342) у коме губи Београд, али
задржава Мачву и Браничево. После његове смрти 1321. године, државу захвата
грађански рат између његових синова Константина и Стефана, у који се након
Константинове погибије укључује Владислав, али Стефан и њега побеђује. Он
наставља да шири своју државу ка југу на рачун, Византије, али не успева да
поврати приморје од Цетине до Дубровника које се након Милутинове смрти
отцепило, након чега га осваја бан Босне Стефан II Котроманић (1322—1353).
Против њега је створен савез Византије и Бугарске, који је Стефан уништио,
потукавши до ногу Бугаре у бици код Велбужда 1330. године. Само годину дана
касније, његов син Душан (краљ 1331—1346, цар 1346—1355) користи незадовољство
властеле и у Неродимљу заробљава оца, који исте године умире у као затвореник у
Звечану, а Душан постаје нови краљ.

Године 1217, током владавине Стефана Првовенчаног, Србија постаје независна
краљевина, а 1346. достиже врхунац моћи као царство Стефана Душана, који се
прогласио за „Цара Срба и Грка”.

Стефан Лазаревић као османски вазал је предводио српске помоћне одреде у бици
код Ангоре. После битке код Ангоре је од Византинаца у Цариграду добио звање
деспота 1402. чиме Србија постаје деспотовина. У време његове владавине у Србији
се развија Ресавска школа средњовековне књижевности.

Турци су коначно загосподарили Србијом после пада Смедерева 1459. године, за
време владавине познатог османског султана Мехмеда II.

Срби су на подручју данашње Војводине присутни од средњег века под влашћу
Угарске. У 15. и 16. веку су на подручју Срема, Баната и Бачке поседе имали
српски деспоти. У 16. веку су Срби на подручју данашње Војводине формирали две
краткотрајне државне творевине, првом од њих је владао самозвани цар Јован
Ненад, а другом војвода Радослав Челник.

Делови територије данашње Србије су били у саставу Османског царства у периоду
од 15. до почетка 20. века. У састав Османског царства су најпре, почетком 15.
века, укључени југоисточни делови данашње Србије (околина Ниша), затим, средином
15. века (1459. године), цело подручје Српске деспотовине, и коначно, између
1521. и 1552. године и цело подручје данашње Војводине.

1594. године су Срби у Банату подигли велики устанак против османске власти,
који се завршио поразом.

Од краја 17. века, у северним деловима данашње Србије (Бачка, западни Срем)
османску ће власт заменити хабзбуршка, која ће се између 1718. и 1739. проширити
и на друге делове територије данашње Србије (источни Срем, Банат, Мачву,
Шумадију, Браничево, Тимочку Крајину). После 1739. године, граница османског и
хабзбуршког домена се налази на Сави и Дунаву.

Србија ће своју државност почети да обнавља у 19. веку, након Првог (1804.
године) и Другог српског устанка (1815. године), најпре у виду вазалне
кнежевине, да би потпуну независност стекла 1878. године. Неки јужни и западни
делови данашње Србије остаће под османском влашћу све до 1912. године. Период
османске управе трајао је различито у деловима данашње Србије; најкраће су под
турском влашћу били неки делови Војводине (око 150 година), а најдуже неки
делови јужне Србије (око 5 векова).

Србија је своју борбу за независност почела током Српске револуције, а та борба
је трајала неколико десетлећа.

Ђорђе Петровић, познатији као Карађорђе, је умакао Сечи кнезова и са шумадијским
првацима је фебруара 1804. организовао збор у селу Орашац, на ком је одлучено да
се подигне буна. На овом збору Карађорђе је изабран за „вожда”. Буна је почела
паљењем турских ханова по Шумадији и протеривањем Турака из ханова и села у
утврђене градове. Да би смирио ситуацију у Београдском пашалуку, турски султан
је јула 1804. послао босанског везира Бећир-пашу. Карађорђе је као први услов за
успостављање мира тражио ликвидацију дахија, које је Миленко Стојковић у ноћ
између 5. и 6. августа, по Карађорђевом наређењу и уз сагласност Бећир-паше,
погубио на острву Ада Кале.

Међутим, ово није смирило ситуацију у пашалуку. Султан је 1805. послао у Београд
за везира Хафис-пашу, ког су устаници дочекали на Иванковцу и нанели му тежак
пораз. Овим је буна против дахија прерасла у устанак против турске власти и
српску националну револуцију. Следеће године устаници су поразили турску војску
на Мишару и Делиграду и освојили београдску варош.

Устаници су покушали да успоставе мир са Османским царством. Преговоре са Портом
у име српске стране је водио трговац Петар Ичко и успео од ње да издејствује
Ичков мир. Најважније одредбе Ичковог мира су биле да се из Србије протерају
јаничари и да Срби обављају јавне служне и чувају границу. Мир није остварен јер
су Срби наставили рат када је на њихову страну у рат ушла Русија. Следеће године
(1807), Срби су заузели београдску тврђаву, а удружена српско-руска војска је
однела победе код Штубика и Малајнице. У наредним годинама устаници су ратовали
ради ослобођења српског народа изван Београдског пашалука.

1808. година је прошла без већих окрашаја, а за следећу годину Карађорђе је
планирао да се у Рашкој састане са војском црногорског владике Петра I и одатле
да се упути у ослобађање Старе Србије. Карађорђе је однео победе над Турцима код
Суводола, Сјенице и Новог Пазара. Међутим, морао је да одустане од похода јер му
се црногорски владика није придружио и зато што су устаници поражени у бици на
Чегру. Српски устаници су 1810. године однели победе код Лознице и Варварина
(заједно са руском војском).

Поход Наполеона на Русију је принудио једног савезника Срба да оконча рат са
Турском. Русија је 1812. године склопила са Османским царством Букурешки мир и
повукла своју војску из устаничке Србије. Русија је Букурешким миром покушала да
устаницима осигура аутономију и амнестију за учешће у рату. Устаници су до тада
остварили независност и нису желели да прихвате само аутономију и наставили су
да се боре. Огромна турска војска, предвођена великим везиром Хурсид-пашом је
опколила устаничку државу са запада, југа и истока. Устаничка Србија била је
покорена да краја октобра 1813. Карађорђе је напустио Србију са већим бројем
устаничких старешина, а велики број Срба се иселио на територију суседне
Аустрије.

Устаничке старешине које нису избегле почеле су да се договарају како да
зауставе турски зулум. У Такову 23. априла 1815. је одржан традиционални сабор.
Окупљени прваци су одлучили да подигну устанак, па су понудили предводништво
Милошу Обреновићу, што је он прихватио, али након извесног колебања. Други
српски устанак је подигнут и вођен против турске власти. Устаници су водили
борбу само против војске београдског везира. Најважније битке су биле код Чачка,
Палежа, Пожаревца, на Љубићу и Дубљу.

Када су против побуњених Срба пошле још и две султанове војске из Босне и
Румелије, Милош Обреновић је започео преговоре, уверен да не може пружити отпор
на три стране. На Дрини је започео преговоре са босанским везиром Хуршид-пашом,
а наставио је румелијским везиром Марашли Али-пашом. Са Марашлијом је склопио
усмени споразум којима је Србима у београдском пашалуку осигурао полуаутономни
положај. Према постигнутом договору, Срби су имали право да скупљају порез, да
учествују у суђењу Србима, да спахије убирају приходе по законима и да у
Београду заседа Народна канцеларија састављена од српских кнезова. Тако је
окончан Други српски устанак, односно ратни период Српске револуције. Милош
Обреновић се одмах по завршетку Другог српског устанка одрекао титуле вожда, а
прихватио је титулу кнеза.

Кнез Милош Обреновић је владао Србијом самовољно и имао је бројне противнике,
који су често подизали буне, али су се оне све оне завршавале неуспешно. На
спољнополитичком плану, Милош је, уз помоћ Русије издејствовао Акерманску
конвенцију (1828), Једренски мир (1829) и Хатишериф из 1830. којима је јачала
аутономија Србије са Милошем као њеним наследним кнезом.

Незадовољство Милошевом владавином у Србији резултовала је Милетином буном. Кнез
Милош је под притиском незадовољних кнезова сазвао скупштину 15. фебруара 1835.
на којој је донет Сретењски устав, први модерни српски устав и први устав на
Балкану. Сретењски устав је био врло либералан, њиме је у Србији коначно укинут
феудализам и ограничена права кнеза. Како је устав највиши правни акт једне
земље, а да је Србија тада била вазална кнежевина Османског царства, Порта се
противила њеном доношењу. Аустрија и Русија су такође биле против устава јер га
ни саме нису имале, и због страха од ширења идеја Француске револуције. Под
спољним притиском кнез Милош је, на своје задовољство, укинуо устав.

Априла 1841. јужно од Кнежевине Србије избила је безуспешна Нишка буна против
турске власти.

Последње османске трупе су 1867. године напустиле Кнежевину Србију, а кнез
Михаило добија кључеве већих српских градова, чиме држава постаје дефакто
независна. После устанка у Херцеговини 1875. Србија објављује рат Турској 28.
јуна 1876. и до 1878. успева да ослободи југоисточну Србију. Коначним актом
Берлинског конгреса - Берлински споразум - Србија је 13. јула 1878. добила
међународно признање.

Срби у Хабсбуршкој Монархији су средином 19. века имали крунску земљу унутар
Аустријске царевине под именом Војводство Србија и Тамишки Банат.

Кад год је Аустрија ратовала против Турака, имала је помоћ српског народа, који
је бунама и учешћем у хришћанској аустријској војсци настојао збацити турску
власт и васкрснути српско царство. А после сваког мира морао је бежати из
постојбине испред турске освете. Те сеобе су се одвијале у неколико праваца.

Током хабзбуршке управе, Срби су, на основу српских привилегија, уживали народну
аутономију у оквиру Хабзбуршке монархије, а остварили су и црквену самосталност
у оквиру Карловачке митрополије. Током револуције 1848. године, Срби су
формирали аутономну Српску Војводину, да би 1849. године била формирана једна
посебна хабзбуршка крунска област названа Војводство Србија и Тамишки Банат. Ова
област је укинута 1860. године.

Распадом Хабзбуршке монархије (Аустроугарске) 1918. године, Срби са подручја
данашње Војводине улазе у састав Краљевине Србије, а потом и новоформираног
Краљевства Срба и Хрвата и Словенаца, касније названог Краљевина Југославија.

Србија је проглашена краљевином одлуком Народне скупштине и књежевом
прокламацијом 7. марта 1882. године

Краљевина Србија обухвата историјски период од 1882. до 1918. године. У овом
периоду су се око власти надметале и смењивале две династије, чији су
родоначелници били Ђорђе Петровић — Карађорђе, вођа Првог српског устанка и
Милош Обреновић, вођа Другог српског устанка. Даљи развој Србије је био обележен
општим напретком у економији, култури и уметности, чему је пре свега допринела
мудра државна политика, која је слала младе људе на школовање у европске
метрополе, одакле су доносили нови дух и нови систем вредности. Један од спољних
израза трансформације кроз коју је сада пролазила некадашња османска провинција
било је и проглашење краљевине, 1882. године.

Мајским превратом 1903. и убиством краља Александра и краљице Драге, на власт
поново долазе Карађорђевићи, потомци Карађорђа Петровића, а за новог краља је
постављен Петар Карађорђевић. Србија је знатно проширила своју територију на југ
после победа у Балканским ратовима (Стара Србија). Уз велике људске и
материјалне жртве, Србија је допринела великој победи Савезника у Првом светском
рату.

Већина народа у Црној Гори је преко велике Народне скупштине у Подгорици 26.
новембра 1918. изгласала безусловно сједињење са Србијом.

Краљевина Србија је као независна држава престала је да постоји 1. децембра
1918. године када се ујединила са Државом Словенаца, Хрвата и Срба створивши
Краљевство Срба, Хрвата и Словенаца под даљом владавином српске династије
Карађорђевић.

После 1918. Србија је једина уносећи своју државност и сувереност, била оснивач
Краљевства Срба, Хрвата и Словенаца, преименованог 1929. у Краљевина
Југославија.

У Другом светском рату, територија данашње Србије је била под окупацијом Сила
Осовине, односно нацистичке Немачке и њених савезника Италије, Бугарске,
Мађарске, Албаније, као и марионетске профашистичке државне творевине под
називом Независна Држава Хрватска, док је у Србији владала Влада народног спаса
под генералом Недићем до 1944. године. У Србији су током окупације постојала два
супротстављена покрета који су се борили за власт у послератној Југославији:
Народноослободилачка војска Југославије и Југословенска војска у отаџбини.
Устанак против окупатора избио је у лето 1941.

Током Другог светског рата забележена су велика страдања српског народа.
Процењује се да је страдало преко милион и по припадника свих народа, међу
којима је највише било Срба.

Непосредно после рата, 1945, као наследница Краљевине Југославије, формирана је
држава под именом Демократска Федеративна Југославија која је била под новом
влашћу комунистичког режима на челу са Јосипом Брозом Титом. Исте године 29.
новембра прогласом републике држава мења име у Федеративна Народна Република
Југославија, док је 1963. уставним променама променила име у Социјалистичка
Федеративна Република Југославија.

Уставом СФРЈ из 1974. године покрајине у саставу СР Србије (САП Војводина и САП
Косово) добиле су далеко већу аутономију и права него што су имала раније,
добиле су државна и партијска председништва.

Јануара 1990. на четрнаестом конгресу долази до распада до тада владајућег
Савеза комуниста Југославије.

Од 1992, после распада СФРЈ, све до 2003. Србија је чинила, заједно са Црном
Гором — Савезну Републику Југославију.

2000. долази до смене Социјалистичке партије Србије са Демократском опозицијом
Србије на септембарским савезним изборима и децембарским републичким изборима
чиме долази до политичке транзиције.

Од 2003. уставном повељом Србија је саставни део Државне заједнице Србије и Црне
Горе. Дана 21. маја 2006. године, одржан је референдум на коме су се грађани
Црне Горе изјаснили за независност.

Од 5. јуна 2006. године Република Србија делује као независна и суверена држава
(као наследница Србије и Црне Горе).

Дана 8. новембра 2006. године проглашен је у Народној скупштини Републике
Србије, после извршеног успешног референдума, Устав Републике Србије.

Република Србија је држава српског народа и свих грађана који у њој живе,
заснована на владавини права и социјалној правди, начелима грађанске
демократије, људским и мањинским правима и слободама и припадности европским
принципима и вредностима.

Политика Републике Србије функционише у оквиру парламентарне демократије,
тачније као парламентарна република. Власт је подјељена на три гране и то:

Садашњи председник Републике Србије је Томислав Николић који је победио у другом
кругу председничких избора 2012. године.

После ванредних парламентарних избора одржаних 24. априла 2016., Србија је 11.
августа 2016. добила коалициону Владу листе окупљене око Српске напредне странке
и листе окупљене око Социјалистичке партије Србије на челу са председником Владе
Александром Вучићем.

Тренутни председник Народне скупштине Републике Србије је Маја Гојковић из
СНС-а.

Народна скупштина Републике Србије је 26. децембра 2007. године усвојила
Резолуцију о заштити суверенитета, територијалног интегритета и уставног поретка
Републике Србије којом је проглашена „војна неутралност Републике Србије у
односу на постојеће војне савезе до евентуалног расписивања референдума на којем
би се донела коначна одлука о том питању”.

Србија је чланица Организације уједињених нација (ОУН), Организације за европску
безбедност и сарадњу (ОЕБС), Савета Европе (СЕ), НАТО програма Партнерство за
мир, Међународне организације за миграције и Организације за црноморску
економску сарадњу и многих других међународних организација. Има статус
посматрача у Светској трговинској организацији и у ОДКБ.

Химна Републике Србије је уједно и стара химна некадашње Краљевине Србије „Боже
правде”, уз незнатно измењен текст.

Грб Републике Србије је стари грб Краљевине Србије из доба Обреновића из 1882.
године и чини га двоглави бели орао са штитом на грудима на коме су крст и
четири оцила, а изнад глава орла се налази круна Немањића.

Република Србија има народну заставу која је тробојка са водоравно положеним
бојама: црвеном, плавом и белом. Поред народне, постоји и државна застава која
је у основи иста као и народна с тим што на трећини дужине гледано са лева на
десно на плавом пољу стоји и мали грб Србије.

Војска Србије (скраћено ВС) је оружана формација Републике Србије. Званично је
створена 8. јуна 2006. године уредбом Народне Скупштине Републике Србије.
Настала је након проглашења независности Црне Горе од оних делова Војске Србије
и Црне Горе који су се налазили на територији Србије.

Основни задаци Војске су: одвраћање од оружаног угрожавања и других војних
изазова, ризика и претњи безбедности; одбрана територије, ваздушног простора и
акваторије; оспособљавање војника, старешина, команди, јединица и установа за
реализацију мисија и задатака; учешће у међународној војној сарадњи и мировним
операцијама под окриљем ОУН и система колективне безбедности; пружање помоћи у
случају природних непогода и катастрофа већих размера, у којима су угрожени
људски животи, животна средина и материјална добра.

Војска Србије је организована на стратегијском, оперативном и тактичком нивоу, у
команде јединице и установе. Начелно је чине видови, родови и службе. Видови
Војске Србије су: Копнена војска и Ваздухопловство и противваздухопловна
одбрана. Принцип организовања је хибридни, с измешаним елементима видовског, под
једним главним штабом и с елементима поделе на оперативне групације и службе.

Устав Србије одређује да су судови самостални и независни државни органи који
штите слободе и права грађана, законом утврђена права и интересе правних
субјеката и обезбеђују уставност и законитост.

Судови републичког ранга: Уставни суд, Врховни касациони суд, Привредни
апелациони суд, Прекршајни апелациони суд, Управни суд

Због велике етничке, културне и економске неуједначености, а у циљу задовољења и
лакшег остваривања права човека и грађанина, на територији Републике Србије
формиране су две аутономне покрајине:

Напомена: До формирања статистичких региона у Србији 2009. године, део
територије Републике Србије који се налазио изван подручја аутономних покрајина
називао се колоквијално ужа Србија. Ужа Србија није представљала посебну
административно-управну јединицу, већ је била под непосредном управом државе.
Уставом из 1990. територија Републике је јединствена и недељива. На истом
становишту је и Устав из 2006. године.

Градови у Србији су територијалне јединице утврђене Законом о територијалној
организацији Републике Србије, која представља економски, административни,
географски и културни центар ширег подручја и има више од 100.000 становника.

На територији Србије службено постоји 26 Града, док главни Град Београд има
посебан статус. Службени градови су:

Док су Београд, Нови Сад, Ниш, Врање и Пожаревац своју територију поделили на 2
или више градских општина, остали градови су организовани као јединствена
јединица локалне самоуправе.

Територија Србије је подељена на 29 управних округа и територију града Београда,
управни окрузи су облик деконцентрације власти тзв. деаташирани центри, на челу
управног округа налази се начелник, који нема велике надлежности, али је
одговоран Влади за спровођење прописа Владе на подручју округа, практично он има
положај емисара, но његове надлежности су знатно веће у случају великих несрећа
или елементарних непогода. Округ се састоји од неколико јединица локалне
самоуправе — општина (комуна), које за разлику од округа представљају вид
децентрализације власти, и као такве имају своје оригинерне приходе и органе
локалне власти.

Управни окрузи нису облик локалне самоуправе нити део територијалне организације
Републике Србије, већ начин обављања државне управе. Према Закону о државној
управи је одређено да се управни округ образује ради вршења послова државне
управе изван седишта органа државне управе.

Уредбом Владе Републике Србије, од 29. јануара 1992. године, одређени су послови
државне управе које министарства обављају изван својих седишта у окрузима као
подручним средиштима државне власти. Према уредби Владе Србије из фебруара 2006.
године окрузи мењају име у управни окрузи.

У фебруару 2010. године, скупштини Србије предложен је закон којим је формирано
пет статистичких региона на територији Србије. Статистички региони Србије су:

Према одвојеном косовском попису, који није спроведен на Северном Косову, на
Косову су 2011. живела 1.733.872 становника.

Срби чине већину од 83,32% становништва, следе Мађари 3,53%, Роми 2,05%, Бошњаци
2,02%, Хрвати 0,80%, Словаци 0,73%, Црногорци 0,54%, Власи 0,49%, Румуни 0,41%,
затим Југословени, Македонци, Муслимани, Бугари, Буњевци, Русини, Украјинци,
Словенци, Горанци, Немци, Руси, Чеси, Турци и други.

Службени језик је српски писан ћириличним писмом. На подручју АП Војводине и АП
Косова и Метохије у складу са Уставом поред српског користе се и језици
националних мањина мађарски, словачки, хрватски, румунски, русински и албански.

Модалитет „Остали језици” садржи збирне податке за језике које мање од две
хиљаде лица сматра својим матерњим (украјински, горански, кинески, чешки и сл.).

Модалитет „Нису се изјаснили и непознато” садржи збирни податак за број лица
која нису желела да се изјасне, затим укупан број нечитких одговора, одговора
који не представљају изјашњавање о матерњем језику (домаћи, људски, билингвиста,
полиглота, ћирилица, нишки, лалински итд.) и укупан број неуписаних одговора.

Попис 2011. године није спроведен на територији АП Косово и Метохија, док је у
општинама Прешево и Бујановац и делимично у Општини Медвеђа забележен смањен
обухват јединица пописа услед бојкота од стране већине припадника албанске
националне заједнице.

Највећи број верника у Србији је православне вере (84,59%). За њима следе
католици (4,97%), муслимани (3,1%), који су великом већином сунити, и
протестанти (0,99 %), док су друге религије слабије заступљене. Становништво
чини и 1,11% атеиста.

Устав и закони Србије дозвољавају слободу вероисповести, што се у пракси и
поштује, иако слобода вероисповести није остварена у потпуности. Примери овога
су постојање две исламске заједнице у Србији и њихов међусобно напет однос,
питање национализоване имовине верских заједница, као и спорадични напади на
вернике, службенике и објекте мањих верских заједница.

Србија нема државну религију, па се тако ни верски празници не третирају као
државни, али је грађанима дозвољено да прослављају верске празнике, као и
одређен број нерадних дана за најзначајније празнике за сваку вероисповест (први
дан Божића, Ускрс, крсне славе, Рамазанског и Курбаског бајрама и Јом кипура).

Уредбом Владе Србије о организовању и остваривању верске наставе, од школске
2001/2002. године се као изборни предмет у свим основним и средњим школама
Србије учи веронаука. Постоји више врста верске наставе, која се иначе одвија
кроз један час седмично — православна (катихизис), исламска, католичка,
протестантска и јудаистичка (јеврејска). Осим похађања овог предмета, други
избор је грађанско васпитање.

Према резултатима генетских истраживања, међу становништвом Србије су
најзаступљеније следеће патрилинеарне ДНК хаплогрупе људског Y-хромозома:

Привреда на територији Србије се налазила у колапсу током 1990их. Просечна плата
у децембру 1993. износила је 21 немачку марку (DM). Хиперинфлација, у укупном
трајању од 24 месеца је достигла врхунац у јануару 1994. године, када је
просечна инфлаторна стопа износила 313.563.558, односно дневна стопа је износила
62,2%, на сат – 2, 03%. У најкритичнијим моментима долазило је и до несташица
хране. Србији су уведене опште санкције Савета безбедности ОУН 1992. Већи део
санкција је укинут 1996, 2000, 2001. и 2005. када је у потпуности нормализована
трговина са САД.

Пољопривреда чини 16,6% националног БДП-а, индустрија 25,5% и услужне делатности
57,9%. Укупни БДП за 2007. је био око 44,8 милијарди долара. Док је БДП-ППП за
2007. по становнику износио 10,375 долара.

Србија се налази на површини од укупно 8.840.000 хектара (види још: Пољопривреда
Србије). Површина пољопривредног земљишта обухвата 5.734.000 хектара (0,56 ha по
становнику), а на око 4.867.000 хектара те површине простире се обрадиво
земљиште (0,46 ha по становнику). Око 70% укупне територије Србије чини
пољопривредно земљиште, док је 30% под шумама. Највећи ратарски крај је
Војводина. Гаји се жито, кукуруз, сунцокрет и соја, те у мањој мери повртарске
културе. Најпознатији кромпир је из Ивањице, паприка из Лесковца, а купус из
Футога. Шумадија је позната по воћарству; Вршац, обронци Фрушке горе,
Александровачка Жупа и део Метохије по виноградима. Сточарство је развијено у
Рашкој и у источној Србији.

Србија располаже са око 2 971 220 радно-способног становништва, са стопом
незапослености од 22,4%. Најнижа стопа незапослености забележена је у
Београдском региону (17,9%), а највиша у јужне и источне Србије (27,3%). (Косово
и Метохија око 50%). У пољопривреди ради око 30%, индустрији 46% и услужним
делатностима 24% (2002, без Косова и Метохије).

Укупна спољнотрговинска робна размена Републике Србије за период јануар-децембар
2007. године износила је 19.790,9 милиона евра. Извоз је износио 6432,2 милиона,
а увоз 13358,7 милиона. Спољнотрговинска робна размена била је највећа са
чланицама Европске уније, око 60%. У извозу, главни спољнотрговински партнери,
појединачно, били су: Италија (1.094,2 милиона долара); Босна и Херцеговина
(1.042,1 милиона долара) и Црна Гора (950,9 милиона долара).

Највећи део енергије у Србији се производи у термо- и хидроелектранама, при чему
се 25,4% производи у хидроелектранама, што је само 34 % од укупних инсталисаних
електроенергетских потенцијала за производњу струје. Термоелектране у Србији
раде на угаљ. Највећа термоелектрана у Србији је Термоелектрана Никола Тесла
која са 14 блокова чини трећину производног потенцијала Електропривреде Србије и
највећи је произвођач у југоисточној Европи.

Највећи произвођач нафте и гаса је компанија Нафтна индустрија Србије, која се
налази у већинском власништву руске компаније Газпром њефта. НИС и Газпром њефт
заједно са Републиком Србијом су планирали да направе српски део гасовода Јужни
ток, али је тај пројекат стопиран.

Мада енергетски ресурси у Републици Србији нису у довољној мери истражени,
познато је да Србија располаже енергетским потенцијалом у нафти, природном гасу,
квалитетном угљу и нуклеарним минералним сировинама. Нафта и гас чине мање од
1%, а остало су различите врсте угља, од чега доминира нискокалорични угаљ
(лигнит), у Колубарском, Костолачком, Ковинском и Косовско-метохијском басену.
Експлоатација квалитетнијих врста угља (мрких и камених) се врши углавном
јамским путем. Од већег значаја су рудници са подземном експлоатацијом угља у
„Соко” (Сокобања), „Рембас” (Ресавица), Лубница и „Штаваљ” (Сјеница), уз могуће
одржавање производње, до исцрпљења резерви у Боговини, „Јасеновцу” (Крепољин),
Вршкој Чуки (Грљан) и „Ибарским рудницима” (Баљевац). Знатно увећање производње,
могло би се постићи великим улагањима и савременијим техничко-технолошки
приступ, те отварањем нових рудника у Мелници, Пољани, Ћириковцу и у оквиру
Деспотовачког угљеног басена.

Највеће резерве нафте и гаса откривене су на територији Војводине, а у мањем
значају у Подунављу и Поморављу. Рудне појаве уљни шкриљци, најбоље су истражени
у Алексиначком и Врањском басену, али за њих тренутно није обезбеђена економична
технологија прераде.

Чланом 267 кривичног закона Републике Србије забрањена је свака изградња
нуклеарних постројења, а Србија је шеста земља у свету која је уклонила
високообогаћени уранијум са своје територије. У складу са тим, систематска
геолошка истраживања нуклеарних минералних сировина (урана и торијума) у новије
време су прекинута.

У погледу коришћења енергије ветра, Србија у односу на земље ЕУ касни око 20
година. Још према првој студији за потребе Електропривреде Србије из 2002.
године, на територији Србије процењен је потенцијал енергије ветра на
инсталисану снагу од око 1300 MW, а могућа годишња производња електричне
енергије из ветра на 2.3 TWh. Као најперспективније локације за изградњу
електрана на ветар процењене су Миџор на Старој Планини, са просечном брзином од
7.66 m/s, Вршачки брег 6.27 m/s, Крепољин 6.18 m/s, Дели Јован 6.13 m/s, Јухор и
Јастребац, као и области у долини Дунава, Саве и Мораве. Ово кашњење у изградњи
ветроелектрана, пружа Србији могућност да искористи више од две деценије
искуства земаља са развијеном ветроенергетиком, као што су Данска, Немачка и
Шпанија.

Интензитет сунчевог зрачења на територији Србије се креће од 1,1 kWh/m²/дан на
северу до 1,7 kWh/m²/дан на југу током јануара, а током јуна се интензитет креће
од 5,9 до 6,6 kWh/m²/дан. Ови подаци указују на чињеницу да је потенцијал
сунчевог зрачења у Србији за око 30% виши него у Средњој Европи, а интензитет
сунчеве радијације међу највећим у Европи. Инсталациони потенцијали за
фотонапонске системе до 2012. године износили су око 20 MW. Тренутно се осећа
потреба за подстицањем научних институција да организују пројекте који
обухватају основна и примењена истраживањаа, чији се резултати могу користити у
фотонапонској технологији, као и упознавањем шире јавност са садржајем нових
уредби о повлашћеним произвођачима електричне енергије и подстицајним откупним
ценама електричне енергије произведеним у таквим система.

Енергетски потенцијал биомасе у пољопривреди процењује се у ратарству на око 3
милиона тона, а у воћарству и виноградарству око 1,1 милион тона. Постоји и
могућност гајења тзв. енергетских шума на око 200.000 хектара необрађеног
земљишта, на којем би се могле засадити брзорастуће шуме (топола) и остварити
приноси између 3 и 4 милиона тона дрвне биомасе, које би се даље користиле у
енергетске сврхе. Употреба биомасе до сада је нашла примену у загревању
домаћинстава, коришћењем брикета и палета од биомасе. Употреба биомасе, дрвних
отападака и пољопривредних култура за сагоревање и производњу струје постаје све
популарнија, али тренутно за њихову широку примену нема довољно инвестиција.

Србија се налази на површини од укупно 8.840.000 хектара. Површина
пољопривредног земљишта обухвата 5.734.000 хектара (0,56 ha по становнику), а на
око 4.867.000 хектара те површине простире се обрадиво земљиште (0,46 ha по
становнику). Око 70 одсто укупне територије Србије чини пољопривредно земљиште,
док је 30 одсто под шумама.

Клима је умерено-континентална, а просечна температура у току године износи 11
до 12 степени Целзијуса. Просечна температура у јануару је од минус један до
плус један степен, а у јуну 22 до 23 °C. Просечна годишња количина падавина
износи 600 до 800 mm у равничарским пределима, а у планинским од 800 до 1.200
mm.

Повољни природни и климатски услови поспешују развој пољопривреде. Равничарски
региони Војводине, Косова Поља, Метохије, Поморавља, Посавине, Тамнаве,
Крушевачког и Лесковачког поља погодни су за механизовану ратарску и повртарску
производњу.

Брдовити и брежуљкасти предели повољни су за развој воћарске, виноградарске и
сточарске производње. Брдско-планинско подручје Златибора, Рудника, Старе
планине, Копаоника и Шар-планине су погодни за развој овчарства, говедарства и
шумарства.

Путна мрежа Србије има 40.845 km, од тога су око 5.500 km путеви првог реда. У
мрежи је 498 km ауто-пута под наплатом путарине и 136 km полуауто-путева под
наплатом путарине.

Железнице Србије А. Д. обављају главну делатност промета роба и путника на
националној мрежи пруга. Укупна дужина железничке мреже у Србији је 3.619 km а
укупна дужина путева је 42.692 km (асфалтни) и 24.860 km (бетонски).

Најзначајнија саобраћајница је друмско-железнички европски коридор 10 (ауто-пут
A1, Суботица — Београд — Ниш — Прешево; са својим краковима ауто-пут A4 Ниш —
Димитровград као и ауто-пут A3 Шид — Београд). Коридор је кроз историју био пут
који је повезивао исток и запад, те спајао Блиски исток и средњу Европу.

Кроз Србију тече река Дунав, важан пловни пут (коридор 7) који повезује средњу
Европу са Црним морем. Поред Дунава, пловне реке су: Сава, Велика Морава и Тиса,
као и канал Дунав—Тиса—Дунав.

Аеродроми за међународни путнички саобраћај у Србији су аеродром Никола Тесла у
Београду, аеродром Кοнстантин Βелики у Нишу, аеродром Слатина у Приштини и
аеродром Морава у Краљеву.

Захваљујући бројним позитивним развојним трендовима туристичка делатност се
сврстала међу најдинамичније и најпропулзивније привредне гране, са вишеструким
мултипликативним ефектима (у периоду 1990—2000. године међународни туристички
промет повећан је за преко 50%, док су укупни приходи увећани за скоро 80%). То
туризму даје снажну генераторску функцију у широком спектру делатности, који се
све више укључује у приоритете привредног развоја бројних рецептивних земаља и
њихових појединих делова. У 2016-тој Србију је посетило 2,753,591 туриста од
тога 46,54% страних који их је било за 13,22% више у односу на претходну годину.
Највећи број страних туриста долази из земаља Балкана.

Сеоски туризам се у Србији третира као приоритетан у оквиру оних видова туризма
који су везани за посебна интересовања (нарочито се потенцира развој
еко-туристичких села на брдско-планинским подручјима, која нуде здраву средину,
еколошку храну, угодан амбијент, активан одмор у природи, етнографске и друге
културно-историјске вредности). У досадашњем развоју брдско-планинских села
доминантну, а често и једину функцију привређивања имала је пољопривреда
(углавном сточарство и ратарство).

Основно школовање је обавезно и траје осам година. Деца у основну школу полазе
са навршених 6 или 7 година. После основне школе, долази до рачвања; неки
ученици настављају средње школовање у гимназијама и ту 4 године стичу опште
образовање, док други настављају образовање у средњим стручним школама, које
такође трају четири године. Трећа опција су занатске школе на којима
специјалистичко образовање (трговина, занати) траје три године.

Више и високо образовање се реализује на вишим школама, факултетима и уметничким
академијама. Данас у Србији делује 7 државних и 7 приватних универзитета.
Државни имају 84 факултета, а приватни 51 факултет. Постоји и пет самосталних
приватних факултета ван универзитета. Државни универзитети Србије су:
Универзитет у Београду, Универзитет у Новом Саду, Универзитет у Нишу,
Универзитет у Крагујевцу, Универзитет у Новом Пазару, Универзитет у Приштини
(садашње седиште у Косовској Митровици), Универзитет уметности у Београду.
Универзитетски програми су прилагођени Болоњској декларацији, која предвиђа
стицање диплома три нивоа: лиценца, мастер и докторат.

За редовно школовање, које се финансира из јавних прихода буџета Републике
Србије, грађани не плаћају школарину. Припадници националних мањина имају право
на образовање на свом језику, у складу са законом.

Услови за развој науке и школства у Србији нису постојали за време турске
владавине. Први покушај оснивања националног школства била је Велика школа из
1808, потпомогнута Србима из Аустрије. Тек у периоду 1835—1878. долази до
институционализације просвете. Као наследник Лицеја 1863 је израсла Велика школа
у Београду, а трансформисана је у Универзитет 1905. Оснивањем институција
Народног музеја (1844) и Друштва српске словесности (1841), које је прерасло у
Српску академију наука и уметности, остварени су услови за организовано бављење
науком. Многи млади и талентовани Срби су у том периоду школовани у иностранству
о трошку државе, да би се добили стручњаци за даљи развој.

У Аустрији, Срби су организовали Матицу српску (1826) као своју културну
институцију. Касније је њено седиште пресељено из Пеште у Нови Сад. Прилике у
Аустрији су биле знатно повољније за развој српског школства и науке.

Светски вредни научници из Србије су, између осталих: природњак Јосиф Панчић,
географ Јован Цвијић, математичар Михајло Петровић, астроном Милутин Миланковић,
физикохемичар Павле Савић. Поред њих, многи српски научници су радили и стварали
у иностранству. Такви су на пример Михајло Пупин и Никола Тесла.

Током друге половине 20. века, у Србији су отворени научни институти за
нуклеарне науке у Винчи и институт за инжењерство „Михајло Пупин”. Ово су данас
два најзначајнија научна института у земљи.

На територији Србије постоје остаци културне заоставштине још из праисторије.
Најпознатија неолитска култура на тлу Србије је култура Лепенског Вира. У Србији
су се налазили раскошни царски градови и палате у доба позног Римског царства и
ране Византије, чији се остаци могу видети у Сирмијуму, Гамзиграду и Царичином
граду (Justiniana Prima).

Српски средњовековни споменици који су се очували до данас углавном су цркве и
манастири. Већина ових споменика има фрескама украшене зидове. Најоригиналнији
споменик српске средњовековне уметности је манастир Студеница (око 1190). Овај
манастир је био модел за касније манастире Милешева, Сопоћани и Високи Дечани.
Вероватно најпознатија српска средњовековна фреска је приказ „Мироноснице на
гробу” (или Бели анђео) из манастира Милешева.

Утицај византијске уметности се појачао након пада Цариграда у руке крсташа
1204, када су многи уметници утекли у Србију. Њихов утицај је видљив у изградњи
цркве Богородица Љевишка, манастира Старо Нагоричане и манастира Грачаница.

Манастир Високи Дечани је саграђен између 1330. и 1350. За разлику од других
српских манастира, овај је саграђен у романичком стилу под надзором мајстора
Вите из Котора. На фрескама овог манастира налазе се 1.000 портрета који описују
све најважније епизоде из Новог завета. У катедрали се налазе иконостас,
игуманов престо и декорисани саркофаг краља Стефана III Дечанског.

Још један стил црквеног грађевинарства се развио у Србији крајем 14. века, и то
у долини реке Велике Мораве (Моравска школа). Одлика овог стила је била богата
декорација спољних црквених зидова. Фреске у манастиру Манасија приказују
религијске сцене у којима учествују људи у српским средњовековним одорама.

За време турске владавине углавном је замрла уметничка активност у Србији. Неке
барокне тенденције видљиве су код српских уметника са краја 18. века у јужној
Угарској (Теодор Крачун, Јаков Орфелин).

Многи млади уметници из новоустановљене српске државе 19. века су се школовали у
иностранству, посебно у Француској и Немачкој, и донели су са собом авангардне
стилове. Поред Париза и Минхена, Београд је био у првој половини 20. века један
од центара импресионизма. Надежда Петровић је сликала у стилу фовизма, док је
Сава Шумановић био под утицајем кубизма. Ипак у том периоду српско сликарство је
обележио Паја Јовановић.

Значајни српски сликари 20. века били су: Милан Коњовић, Марко Челебоновић,
Петар Лубарда, Владимир Величковић и Мића Поповић.

Србија је позната по сликарима наиве, као што су Јанко Брашић, Сава Секулић,
Мартин Јонаш и Зузана Халупова. Словачко село Ковачица у Војводини је центар
наивног сликарства.

Матица српска је најстарија књижевна, културна и научна институција српског
народа, основана у Пешти 4/16. фебруара 1826. године. Потреба националне
хомогенизације, просвећивања, као и издавања српских књига, били су основни
разлози за формирање оваквог Друштва. Непосредни повод за оснивање Матице српске
представљала је потреба за преузимањем Сербске летописи (каснијег Летописа
Матице српске), најстаријег српског књижевног часописа и тада јединог српског
гласила, коме је претило гашење.

Књижевно и културно друштво одиграло је огромну улогу у процвату науке и културе
Срба у Војводини. Матица је 1864. пресељена у Нови Сад.

Почетак српске писмености везује се за активност браће Ћирила и Методија на
Балкану. Постоје споменици ране српске писмености из 11. века, писани
глагољицом. Већ у 12. веку, појављују се текстови писани ћирилицом. Из ове епохе
је најстарија ћирилична књига српске редакције, јеванђеље захумског кнеза
Мирослава, брата Стефана Немање. Мирослављево јеванђеље је и најстарија и
најлепше илустрована српска књига средњег века.

За време турске владавине, у Србији се развијала усмена лирска и епска
књижевност.

У доба националног препорода, током прве половине 19. века, Вук Стефановић
Караџић је превео Нови завет на српски народни језик и реформисао српски језик и
правопис. Тиме је ударен темељ српској књижевности новијег времена.
Најзначајнији српски песници 19. века били су Бранко Радичевић, Петар Петровић
Његош, Лаза Костић, Ђура Јакшић и Јован Јовановић Змај. У 20. веку примат имају
прозни писци: Иво Андрић, Исидора Секулић, Милош Црњански, Меша Селимовић,
Добрица Ћосић, Борислав Пекић, Данило Киш, Александар Тишма, мада има и вредних
песничких достигнућа: Милан Ракић, Јован Дучић, Десанка Максимовић, Миодраг
Павловић, Мирослав Антић, Бранко Миљковић и Васко Попа.

У последњој деценији 20. века и у првој деценији 21. века, најзначајнији су
аутори: Давид Албахари, Милорад Павић, Горан Петровић, Светлана Велмар-Јанковић,
Светислав Басара ...

Србија има дугу традицију фолклора и народне музике. Игра групе плесача, под
именом коло, је најомиљенији вид фолклора у Србији и разликује се од региона до
региона. Најпопуларнија кола су ужичко коло и моравац.

Најзначајнији српски композитор уметничке музике био је Стеван Стојановић
Мокрањац (1856—1914). Он је био и музиколог, сакупљач народне музике и директор
прве музичке школе у Србији. Његово најпознатије музичко дело су хорске песме
Руковети.

Остали значајни српски композитори су: Корнелије Станковић, Стеван Христић и
Станислав Бинички. Корнелије Станковић се сматра првим српским композитором због
тога што је први темељно образован музичар српске народности и што је неговањем
фолклорног напева оснивач тзв. националног правца у српској музици
(романтичарска идеологија). Сачувао је од заборава многе српске народне
мелодије, а његова дела су више хармонизације него уметничке обраде. Своје
записе народних мелодија штампао је у 6 свезака под називом Српске народне
песме. Од осталих треба поменути Љубицу Марић, Петра Коњовића, Јосифа
Маринковића и Исидора Бајића који су дали велики допринос развоју уметничке
музике у Србији.

Прве најаве онога што се данас зове етно музиком или светском музиком у Србији
датирају из шездесетих година прошлог века. Поникле су у џез музици, а Балкански
џез, био је израз који су џез музичари употребили када су покушали да дају назив
ономе што је произашло из коришћења традиционалних мотива у џез музици.
Седамдесетих година, на етно не остају имуни ни рок музичари. Велике
југословенске групе попут Смака, Корни групе, YU групе, групе Леб и сол, убацују
ритмове и мотиве традиционалне музике Балкана у своје песме. Потенцијал
традиционалне музике, можда је у то време највише искористило Бијело дугме.
Пастирски рок, тада водећи музички магазин Југославије, Џубокс, овако је одредио
етно звук у рок музици.

Ипак, џезери су означили почетак светске музике у Србији. Албум Изворни фолклор
и џез, Бранислава Лале Ковачева и гостујућих музичара, снимљен 1987. године
узима се за догађај који је одредио дефинитиван настанак етно музике у нашој
земљи. На овој плочи са Ковачевим су сарађивали Војин Драшкоци, Влатко
Стефановски, трубач Георги Димитровски, перкусиониста Урош Шећеров, група
Паганке, фрулаш Добривоје Тодоровић и оркестар Феата Сејдића. Али, њихова слава
ни изблиза није постигла димензије које је постигао Горан Бреговић деведесетих
година снимајући музику за филм Краљица Марго. Балкански ритмови и мотиви у
музици Горана Бреговића компонованој за овај и за филмове Дом за вешање и
Подземље, досегли су планетарни успех.

У 19. веку и раније, карактеристични народни инструменти су биле гусле и фрула,
док су у Војводини коришћене тамбуре и гајде. Знатно касније, а и данас, главни
инструменти у новокомпонованој народној музици су хармоника и виолина.

Трубачки оркестри су веома популарни у Србији. Фестивал трубача у Гучи је
централна манифестација ове врсте музике. Један од најпознатијих мајстора трубе
Србије је Бобан Марковић.

Најважнији представници српске народне музике су: певачи Предраг Цуне Гојковић,
Предраг Живковић Тозовац, Тома Здравковић, Оливера Катарина, Лепа Лукић,
Василија Радојчић, Мирослав Илић и Шабан Шаулић, као и композитори Милутин
Поповић-Захар, Радослав Граић, Драган Александрић. Ту су још Звонко Богдан и
Јаника Балаж чија је музика везана за војвођанске музичке традиције, а у новије
време и група Легенде. Многи данашњи српски певачи су популарни у целој
југоисточној Европи, као на пример: Лепа Брена, Светлана Ражнатовић – Цеца,
Жељко Јоксимовић, Индира Радић, Драгана Мирковић, Сека Алексић, Јелена Карлеуша
и Аца Лукас.

Период турске власти оставио је оријентални траг у музици целог Балкана, па и
Србије. Приметан је и утицај ромске музике. У последњих 20-ак година, развијен
је тренд комбиновања народне музике, оријенталних утицаја и денс музике под
именом турбо-фолк.

У забавној и поп музици, велике звезде естраде са простора Србије (тада као дела
Југославије) били су Ђорђе Марјановић и Лола Новаковић. Још увек су активни
Ђорђе Балашевић и Здравко Чолић.

Рок групе су се појавиле у Србији крајем 1960-их. Велику популарност су постигле
1980-их, са групама новог таласа: Идоли, Електрични оргазам и Екатарина Велика.
У то време, а и данас, активне су групе Рибља чорба, Бајага и Инструктори и Ван
Гог.

Легенда југословенског рока, Горан Бреговић, последњих десетак година стекао је
међународну популарност својом музиком обојеном етномузичким мотивима. Сличном
категоријом музике баве се Биљана Крстић, Слободан Тркуља & Балканополис и Неле
Карајлић са групом No Smoking Orchestra.

Србија је победила на такмичењу за Песму Евровизије 2007. у Хелсинкију са песмом
„Молитва” у извођењу поп-певачице Марије Шерифовић.

Јоаким Вујић је оснивач савременог српског позоришта. Он је основао
Књажеско-србски театар у Крагујевцу 1835. Значајни српски писци позоришних
комада били су Јован Стерија Поповић у 19, и Бранислав Нушић у 20. веку. У
Београду се од 1967. одржава међународни фестивал савременог театра БИТЕФ.
Традиционално најквалитетније позоришне сцене у Србији су Народно позориште у
Београду, Атеље 212, Југословенско драмско позориште и Српско народно позориште
у Новом Саду.

Међу позоришним радницима који су обележили српски театар последњих деценија
издвајају се Бојан Ступица, Мира Траиловић и Јован Ћирилов, а од писаца
Александар Поповић, Душан Ковачевић, Љубомир Симовић и Биљана Србљановић.

Српска филмска уметност је једна од водећих кинематографија источне Европе. Пре
Другог светског рата у Србији је произведено 12 филмова. У послератном периоду,
на међународној сцени су се истакли режисери: Горан Марковић, Александар
Петровић, Душан Макавејев, Слободан Шијан, Горан Паскаљевић и други.
Најнаграђиванији српски филмски режисер је Емир Кустурица који је између осталог
добитник две Златне палме на фестивалу у Кану.

Међу глумцима, у првој половини 20. века су се истакли Чича Илија Станојевић,
Жанка Стокић и Добрица Милутиновић. Новије доба српског позоришта и филма су
обележили глумци: Миодраг Петровић Чкаља, Павле Вуисић, Радмила Савићевић,
Љубиша Јовановић, Зоран Радмиловић, Љуба Тадић, Данило Бата Стојковић, Драган
Николић, Милена Дравић, Велимир Бата Живојиновић, Мира Ступица, Јелисавета Сека
Саблић, Љубиша Самарџић, Мира Бањац, Бора Тодоровић, Мија Алексић, Оливера
Марковић, Ружица Сокић, Мики Манојловић, Светлана Бојковић и многи други.

Организација Уједињених нација за образовање, науку и културу (Унеско) Светска
баштина ставила је седам локалитета у Србији под својом заштитом уврстивши их у
места од изузетног значаја за светску културу, науку и образовање. Први
заштићени локалитети су средњовековни комплекс споменика Стари Рас и манастир
Сопоћани који су под заштиту стављени 1979. године. Након приступања Србије
Унесковој конвенцији, под заштиту су стављена четири манастира са Космета и
остаци палате Ромулијана.

У Србији има много културних фестивала и сајмова. Најзначајнији су: Београдски
сајам књига, Вуков сабор и Београдски интернационални театарски фестивал
(БИТЕФ). Од музичких манифестација, најпопуларније су: међународни музички
фестивал Егзит (Exit), Нишвил (Nisville) џез фестивал у Нишу и трубачки Сабор у
Гучи.

Београдске музичке свечаности (БЕМУС), као најстарији и најзначајнији фестивал
уметничке музике у Србији, одржавају се сваке године прве половине октобра у
Београду. У Новом Саду се одржава сличан музички фестивал — НОМУС.

Мокрањчеви дани су традиционални фестивал хорске музике у Неготину, док се у
Нишу одржава међународни хорски фестивал „Хорске свечаности”. ЈоакимИнтерФест је
међународни позоришни фестивал малих сцена, који се одржава у Крагујевцу,
Књажевско-српском театру.

Стеријино позорје у Новом Саду је фестивал на коме се такмиче представе рађене
по текстовима домаћих позоришних писаца.

На пољу филмске уметности, најеминентнији фестивал је ФЕСТ који се почетком
сваке године одржава у Београду. Остали познати филмски фестивали су: Фестивал
филмског сценарија у Врњачкој Бањи који се одржава од 1977. године, Палићки
филмски фестивал, Нишки филмски фестивал, Кустендорф филм фестивал и др.

Српска кухиња је хеторогена, иако су бурна историјска дешавања утицала и на
исхрану народа, па тако сваки регион има своје специфичности и различитости.
Може се рећи да су пресудни утицаји били византијско-грчки, дакле —
медитерански, затим оријентални и аустроугарски. Спремање хране је саставни део
српске традиције и културе. У Србији је уобичајено обедовање 3 пута дневно
(доручак, ручак и вечера), уз напомену да је најважнији и најчешће најобимнији
оброк — ручак.

Исхрана се поистовећује са уношењем хранљивих материја (конзумирање хране и
пића), али у ширем смислу, представља уживање у трпези. Овај веома сложен
процес, ствара оно што се назива »национална кухиња«, коју чине: избор
намирница, њихово узгајање, припрема јела, амбијент у коме се храна сервира, као
и начин како се сервира.

У српским селима назив за кухињу био је „кућа”, а централни део је било огњиште,
које је представљало важно, култно место, поред кога се одигравао свакодневни
живот, окупљала цела породица. Седело се на дрвеним клупама, троношцима и
столицама, посуђе је било дрвено и земљано, а у богатијим кућама и бакарно. Хлеб
се правио од житног или кукурузног брашна.

Популарни спортови у Србији су: фудбал, кошарка, ватерполо, одбојка, рукомет и
тенис.

Београд је био домаћин Летње универзијаде 2009. Београдски маратон је
најмасовнији спортски догађај у Србији.

Србија се први пут појавила на Олимпијским играма 1912. Након тога, спортисти
Србије су били део тима Краљевине СХС/Југославије/СФРЈ и Србије и Црне Горе.
Резултати репрезентативаца државне заједнице Србије и Црне Горе из периода
1992—2006. се рачунају као резултати спортских савеза Србије. Од 2006, односно
ОИ 2008, спортисти из Србије наступају као репрезентативци Србије.

Кошаркашка репрезентација Србије је освојила две златне медаље на светским
првенствима 1998. и 2002. На европским првенствима освојили су три прва места
(1995, 1997, 2001). Женска кошаркашка репрезентација Србије освојила је златну
медаљу на Европском првенству 2015. играном у Мађарској и Румунији и обезбедила
директан пласман на Олимпијске игре 2016. у Рију где су освојиле бронзану
медаљу. Одбојкашка репрезентација Србије је на Олимпијским играма 2000. у
Сиднеју и на Европском првенству 2001. освојила златну медаљу. Женска одбојкашка
репрезентација Србије је освојила златну медаљу на Европском првенству 2011.
Ватерполо репрезентација Србије (СР Југославије, Србије и Црне Горе) је 2005.,
2009. и 2015. освојила светско првенство. Европско првенство је освајано 2001,
2003, 2006, 2012., 2014. и 2016 (као домаћин). На Олимпијским играма 2016. у
Рију ватерполисти су освојили историјску златну медаљу.

Најпознатија спортска друштва у Србији су ЈСД Партизан и СД Црвена звезда.
Највећи успех клупског фудбала у Србији био је 1991. када су фудбалери Црвене
звезде освојили Куп европских шампиона и Интерконтинентални куп. Највећи успех у
кошарци остварили су кошаркаши Партизана, који су били прваци Европе 1992.
Ватерполисти Партизана су седмоструки клупски прваци Европе, док су ватерполисти
Црвене звезде ово такмичење освојили 2013.

Пливачи Милорад Чавић и Нађа Хигл су 2009. постали прваци света у пливању у
дисциплинама 50 m делфин, односно 200 m прсним стилом.

Најуспешнији тенисер Србије је Новак Ђоковић, освајач дванаест гренд слем
трофеја у појединачној конкуренцији: шест пута победник Отвореног првенства
Аустралије, једном на Отвореном првенству Француске, три пута победник Вимблдона
и два пута Отвореног првенства САД. Најуспешније тенисерке Србије су Ана
Ивановић (освајачица турнира Ролан Гарос 2008) и Јелена Јанковић. У време док је
наступала за СФРЈ, Моника Селеш је освојила Отворено првенство Аустралије 1991,
1992. и 1993, Отворено првенство Француске 1990, 1991, и 1992, Отворено
првенство САД 1991. и 1992.

Боксер Слободан Качар освојио је златну медаљу на Олимпијади у Москви 1980.
Олимпијске медаље освојили су: Тадија Качар 1976. Монтреал, сребрну, Звонко
Вујин 1968. Мексико и 1972. Минхен бронзане, као и Мирко Пузавић 1984. Лос
Анђелес, бронзану и Азис Салиху 1984. бронзану медаљу. Јасна Шекарић је освојила
златну медаљу у стрељаштву (дисциплина ваздушни пиштољ 10 m) на Олимпијским
играма 1988, још 4 олимпијске медаље у периоду 1988—2004, три светска и четири
европска првенства.

Српски спортисти су имали велике успехе у борилачким вештинама, а Милица Мандић
је у теквондоу освојила злато на Летњим олимпијским играма 2012. године и то је
прва златна медаља откако Србија учествује као самостална држава. Рвач Давор
Штефанек је четири године касније освојио злато на Олимпијским играма у Рију у
категорији грчко римски стил.

Ивана Шпановић је најуспешнија атлетичарка Србије, освојила је медаље на готово
свим такмичењима у скоку удаљ. Највећи успех у каријери је остварила на
Олимпијским играма 2016. у Рио де Жанеиру када је узела бронзану медаљу. На
Светском првенству 2013. године у Москви освојила је бронзану медаљу што је била
и прва медаља за Србију на светским првенствима у атлетици, а на Eвропском
првенству у дворани 2017. године је поставила национални рекорд и трећи резултат
свих времена.

Државни празници у Републици Србији су дефинисани Законом о државним и другим
празницима у Републици Србији.



https://sr.wikipedia.org/wiki/%D0%95%D0%B2%D1%80%D0%BE%D0%BF%D1%81%D0%BA%D0%BE_%D0%BF%D1%80%D0%B2%D0%B5%D0%BD%D1%81%D1%82%D0%B2%D0%BE_%D1%83_%D1%84%D1%83%D0%B4%D0%B1%D0%B0%D0%BB%D1%83_2016.

15. Европско првенство у фудбалу 2016. се одржавало у Француској од 10. јуна до
10. јула 2016. године. Ово је било прво првенство на коме су учествовале 24
екипе, за разлику од претходних пет првенстава када је учествовало 16 екипа.
Победник првенства Португалија се квалификовао на Куп конфедерација у фудбалу
2017. године.

До 9. марта 2009. године (рок за кандидатуру), пријављене су 4 понуде; то су
биле понуде Француске, Италије, Турске и заједничке кандидатуре Норвешке и
Шведске. Норвешка и Шведска су повукле своју понуду у децембру 2009. године.
Домаћин је изабран 28. маја 2010. године.

Квалификациони жреб одржан је у Ници, 23. фебруара 2014. године. Квалификацијске
утакмице почеле су у септембру 2014. године. Проширењем броја места,
трећепласиране земље добиле су пуно веће шансе да учествују на првенству.

Укупно 53 репрезентације се такмиче за финална 23 места, чиме ће се придружити
домаћину Француској. Шешири ће бити формирани на основу Уефиних коефицијената, а
прваци Еура 2012 — Шпанија и домаћин Француска — аутоматски су први носици
шешира. У квалификацијама, извучене су 53 репрезенатције: у 8 група по 6
репрезентација и 1 група од 5 репрезентација. Победници група, другопласирани,
као и најбоља трећепласирана репрезентација (резултати против шестопласиране
репрезентације се неће рачунати), директно ће се квалификовати на Еуро 2016.
Осам осталих трећепласираних репрезентација ће се такмичити у баражу, где ће се
још четири репрезентације квалификовати на првенство.

Мишел Платини је у септембру 2011. године предложио да се квалификациони формат
састоји из две групне фазе, али тај предлог удружене чланице Уефе нису усвојиле.

Жреб се одржао у Конгресној дворани у Паризу, 12. децембра 2015. године. Укупно
ће бити извучене 24 репрезентације, у 6 шешира по 4 репрезентације.

Пошто је дошло до промене броја места са 16 на 24, дошло је и до промена формата
такмичења у односу на Еуро 2012; додане су две групе у првом кругу и додатни
круг у завршном. У групној фази ће бити 6 група по 4 репрезентације и из сваке
групе прве две репрезентације иду даље у завршни круг. У новом формату, још 4
најбоље трећепласиране репрезентације ће се квалификовати у завршни круг односно
осмину финала. Овакав формат такмичења је коришћен на Светском првенству 1994.
године.

Званични лого је представљен 26. јуна 2013. године на посебној свечаности у
Павиљон камбон капучину у Паризу. Осмислила га је португалска агенција Брендија
сентрал, која је такође створила лого и за претходни Еуро. Дизајн је заснован на
теми: Славимо умјетсност фудбала (енгл. Celebrating the art of football). Лого
приказује Европско првенство у фудбалу у плавим, белим и црвеним бојама
француске заставе, окружено мешавином облика и линија који представљају
различите уметничке покрете фудбалских елемената.

Званични слоган првенства је представљен 17. октобра 2013. године и гласи:
Рандеву (франц. Le Rendez-Vous).

Маскота је представљена 18. новембра 2014. године, а на њој се налази дете у
улози суперхероја. Име маскоте је Супер Виктор (енгл. Super Victor), а изабрала
ју је јавност.



https://sr.wikipedia.org/wiki/%D0%91%D0%B5%D0%BE%D0%B3%D1%80%D0%B0%D0%B4

Београд је главни и највећи град Републике Србије. Један је од најстаријих
градова у Европи. Прва насеља на територији Београда датирају из праисторијске
Винче, 4.800 година пре нове ере. Сам Београд су основали Келти у 3. веку пре н.
е, пре него што је постао римско насеље Сингидунум. Словенско име „Белиград”
(слов. Бјелград) први пут је забележено 878. године, у чему је садржан утисак
изгледа тадашње тврђаве. Београд је главни град Србије од 1405. године и био је
престоница разних јужнословенских држава од 1918. па до 2003, као и Србије и
Црне Горе од 2003. до 2006.

Град лежи на ушћу Саве у Дунав у централном делу Србије, где се Панонска низија
спаја са Балканским полуострвом. Број становника у Београду према попису
становништва из 2011. је износио 1.233.796 док је у широј околини живело
1.659.440. Највећи је град на територији бивше Југославије и по броју становника
четврти у југоисточној Европи после Истанбула, Атине и Букурешта.

Град Београд има статус посебне територијалне јединице у Србији са својом
локалном самоуправом. Његова територија је подељена на 17 градских општина, од
којих свака има своје локалне органе власти. Београд заузима преко 3,6%
територије Републике Србије, а у њему живи 21% укупног броја грађана дела Србије
на коме је извршен попис 2002. године (без података за Косово и Метохију).
Београд је такође економски центар Србије и средиште српске културе, образовања
и науке.

Београд се налази на 116,75 метара надморске висине, на координатама 44°49'14"
северно и 20°27'44" источно. Историјско језгро Београда (данашња Београдска
тврђава) налази се на десној обали Саве.

У саставу Београда су Нови Београд и Земун који су на левој обали реке Саве, па
тиме и у средњој Европи. Град лежи на ушћу Саве у Дунав.

Урбанизована површина града износи 359,92 квадратних километара. Београд се
налази на раскрсници западне и источне европске културе.

Велико ратно острво је ада на Дунаву, лоцирана у општини Земун. Налази се на
ушћу Саве у Дунав. Због великог броја различитих птичијих врста острво је
заштићено као природни резерват. На северу острва се налази плажа Лидо.

Београд има умерену континенталну климу. Просечна годишња температура је
12,3 °C, док је најтоплији месец јул, са просечном температуром од 21,8 °C, а
најхладнији јануар са просечном температуром од 0,6 °C. Београд у просеку има
око 25 дана у години са температуром преко 30 °C. Просечна годишња количина
падавина је око 680 милиметара. Годишње Београд има око 2.025 сунчаних сати, са
јулом и августом као најсунчанијим, и децембром и јануаром као најмрачнијим
данима, са тек 2—2,3 сунчана сата дневно.

У строгом центру Београда, испод данашње Палате Албанија, пронађени су током
њене градње 1938. године скелети неандерталца који је погинуо у борби са мамутом
чији је скелет нађен у близини, што говори о насељености простора данашњег
Београда још у праисторијско доба. Касније се на простору Балкана, пре око 7.000
година, развила Винчанска култура, па се њени остаци могу пронаћи и у околини
Београда код истоименог насеља, по коме је цела култура добила име. Насељен у
трећем веку п. н. е. од Келта, тај простор убрзо прелази у руке Римљана и
постаје насеобина Сингидунум. За владавине цара Диоклецијана, током прогона
хришћана, у Сингидунуму се помињу први хришћански мученици. Једни од најстаријих
по имену познатих хришћанских страдалника у овом граду су Ермил и Стратоник.
Поделом римског царства остаје под контролом Византије.

Сингидунум су освајали многи освајачи, попут Хуна, Сармата, Острогота и Авара —
пре доласка Словена око 630. године нове ере. Први записи о словенском имену
Београд датирају из 878. године (словенски облик Бјелград), за време владавине
Првог бугарског царства, упућујући на утисак тврђаве сачињене од белог камена
посматране са стране реке и панонске равнице. Град је остао предмет размирица
између Византије, Мађарске и Бугарске наредна четири века.

Град коначно прелази под власт Срба као део Срема 1284. године. Први српски краљ
који је владао Београдом био је Стефан Драгутин (1276—1282), владар Краљевине
доњег Срема (Мачве), ког је добио на поклон од свог таста, мађарског краља
Ладислава IV. Након великих губитака у Косовском боју 1389. године, Српско
царство почиње да се распада и његови јужни делови великом брзином прелазе у
руке Турака Османлија. Ипак, север је дуго одолевао. Српски деспот Стефан
Лазаревић добио је Београд од угарског и римског краља Жигмунда Луксембуршког
након што је постао његов вазал. Године 1405. Стефан Лазаревић је прогласио
Београд својом престоницом. У наредном периоду Београд је доживео велики успон.
Поновно су утврђене старе зидине града заједно са замковима, а цркве и тврђаве
су обновљене, што је помогло да град одолева навалама Турака чак 70 година.

У ово време Београд је постао уточиште многим балканским народима који су бежали
од власти Османлија. Верује се да је број становника тада достизао и
40.000—50.000. Током владавине Ђурађа Бранковића већи део деспотства доспева под
турску власт, међутим, Београд долази под заштиту мађарских краљева. Турци су
желели да покоре Београд јер им је представљао препреку у даљем напредовању ка
средњој Европи. Напали су 1456. када се одиграла чувена Опсада Београда, где је
хришћанска војска под вођством Сибињанин Јанка успешно одбранила град од турског
напада.

Војска под вођством Сулејмана Величанственог 28. августа 1521. је освојила
Београд од Мађара, што је означило пад града под Османско царство. Турци
Османлије након тога насељавају срушен и спаљен град, постепено га претварајући
у китњасти оријентални град, чија је панорама са многобројним мунарама издалека
одушевљавала многе европске путнике тог доба. Око 1571. године у Београду је
било 27 насеља - (махала). Град је 1594. захватила велика српска побуна
(Банатска побуна) коју су Турци успели да угуше. Спаљене су многе цркве,
реликвије и мошти Светог Саве на Врачару, због чега је ово место касније
одабрано за градњу Храма Светог Саве.

Следећих деценија град је био миран, а био је и важно седиште округа
(Смедеревског санџака, познатог и као Београдски пашалук), повезано са
Истанбулом Цариградским друмом. Привукао је многе трговце и становнике — Турке,
Јермене, Грке, Роме и остале. Према османлијском путописцу Евлији Челебији, који
је боравио у Београду 1660. године, Београд је тада имао око 98.000 становника,
од којих су 77.000 били Муслимани. Постао је више од обичног града, са исламском
архитектуром, јавним купатилима и многим новим џамијама. Београд је већ концем
XVI века по својој лепоти и величини умногоме надмашивао Будим, Софију,
Сарајево, Скопље и многе друге градове европског дела Османског царства. Према
Евлији Челебији, 1660. године у граду је било чак седамнаест дервишких текија у
којима су се изучавала дела великих суфијских мислилаца. Највећом и најлепшом
џамијом Београда сматрана је Батал џамија, коју су путописци упоређивали са Аја
Софијом. Данас је једина преостала Бајракли џамија на Дорћолу.

Београд је три пута од Турака освајала Аустрија (1688—1690, 1717—1739,
1789—1791), а Османлије су га поново заузимале, уз велика разарања. Београд
постаје „Дар-ул-џихад” – Тврђава Џихада, како су га Османлије тада називале.
Током овог периода, град су захватиле две велике сеобе Срба, у којима су се
стотине хиљада Срба, предвођених патријарсима, повлачиле заједно са
Аустријанцима у Хабзбуршко царство 1690. и 1737—39, где су се населили у
данашњој Војводини и Славонији.

Након турског пораза под Бечом, септембра 1688. године Аустријанци су заузели
Београд. Османлије су успеле накратко да поврате Београд 1690—1717. Војска
Аустријског царства под заповедништвом надвојводе Еугена Савојског по други пут
је освојила Београд 1717. После победе над аустријском војском 1739. године код
Гроцке, Османлије су поново загосподариле Београдом, и њиме владале наредних 50
година (1739—1789).

У Првом српском устанку устаници су ослободили Београд 1806. године. Устаници су
држали град од 8. јануара 1806. до 1813, када су га поново заузеле Османлије.

Од 1817. Београд је био престоница Кнежевине Србије (сем у периоду од 1818—1841,
када је Крагујевац био главни град). Престоницу из Крагујевца у Београд је
преместио кнез Михаило Обреновић. Кад је Србија стекла потпуну независност 1878.
и постала Краљевина Србија, Београд је опет постао кључни град на Балкану који
се веома брзо развијао. Међутим, упркос изградњи железничке пруге до Ниша,
укупни услови у Србији били су као и у осталим претежно пољопривредним земљама,
а Београд је 1900. имао само 69.100 становника.[тражи се извор од 01. 2016.]
Убрзо, 1905. број становника се повећава на преко 80.000, а на почетку Првог
светског рата 1914. и до 100.000, не рачунајући Земун који је тада припадао
Аустроугарској.

Након Првог светског рата и окупације аустроугарских и немачких трупа, Београд
је доживео брз развој и значајну модернизацију као престоница нове Краљевине
Југославије. Мало је позната чињеница да је Београд тада имао један од првих
будистичких храмова у Европи. Током двадесетих и тридесетих година XX века, број
становника се попео на 239.000 до 1931. заједно са западним предграђем Земуном,
које је раније било у Аустроугарској. До 1940. број становника је био око
320.000. Прираштај становништва између 1921. и 1948. је износио приближно 4,08 %
годишње.

Југославија је 25. марта 1941. потписала Тројни пакт и придружила се силама
Осовине. Због овога је 27. марта уследио масовни протест у Београду и државни
удар. Град је 6. и 7. априла тешко бомбардовао Луфтвафе и усмртио 2.274 људи. У
бомбардовању је запаљена и изгорела Народна библиотека Србије, где су настрадале
хиљаде књига и средњовековних рукописа. Југославију су напале немачке,
италијанске, мађарске и бугарске снаге, уз помоћ Албанаца и Хрвата. Након
капитулације Краљевине Југославије, сремска предграђа Београда (Земун) су ушла у
састав Независне Државе Хрватске, нацистичке марионетске државе. У Београду и
централној Србији нацисти су подржали формирање владе Милана Недића.

Београдски Срби, Јевреји, Роми, комунисти и други антифашисти одведени су у
логоре Сајмиште и Бањица, кроз које је у току рата прошло око 125.000 логораша.
Јеврејска заједница је од 1643. живела у четврти Дорћол поред Дунава. Пре рата
ту их је било 10.400. Окупацију је преживело свега око 10% њих. На Сајмишту је
страдало око 40.000 Срба и 7-8.000 Јевреја. На Бањици је убијено око 4.200 људи.
Ликвидације су вршили немачки окупатори, док су логораше углавном хапсили српски
квислинзи, који су чинили и администрацију Бањичког логора.

Град су бомбардовали и савезници 16. и 17. априла 1944. године. Тада је погинуло
1.600 људи.

Борбе за ослобођење града су почеле 13. и 14. октобра, а град је коначно
ослобођен 20. октобра 1944. Ослободили су га заједничким снагама партизани и
Црвена армија. Губици партизана су били око 1.000 бораца, а Црвене армије око
2.000. У току целог рата Београд је изгубио око 50.000 људи и претрпео тешка
разарања.

У послератном периоду Београд се развијао као главни град нове Југославије и
убрзо израстао у велики индустријски центар.

Године 1951. је почела изградња Новог Београда са друге стране реке Саве, где су
се до тада налазиле само мочваре и трска. Град су, бар у почетку, градиле
добровољне омладинске радне бригаде.

Године 1961, поводом мучког убиства Патриса Лумумбе (јануар 1961), у Београду су
одржане жестоке демонстрације, са више повређених. Том приликом је извршен и
упад у белгијску амбасаду.

Марта 1972. Београд је био центар последње епидемије великих богиња у Европи.
Епидемија, која је укључивала присилне карантине и масовне вакцинације, окончана
је крајем маја.

У мају 1980. умро је и доживотни председник СФРЈ, Јосип Броз Тито. Поред готово
свих водећих светских државника, сахрани је присуствовало и око 700.000 грађана.

Дана 9. марта 1991. у Београду су одржане велике демонстрације, предвођене Вуком
Драшковићем, против режима Слободана Милошевића. Том приликом су погинуле две
особе, седамнаестогодишњи средњошколац Бранивоје Милиновић и полицајац Недељко
Косовић, 203 људи је повређено, а 108 ухапшено. Према разним медијским изворима,
на улицама тог дана је било између 100.000 и 150.000 људи. Касније у току дана
на улице су изведени тенкови у циљу успостављања мира.

Након непризнавања резултата локалних избора 1996, опозиција је у Београду
организовала свакодневне грађанске и студентске протесте против Милошевићеве
владавине у периоду између новембра 1996. и фебруара 1997. После попуштања
режима и признавања резултата избора Зоран Ђинђић постаје градоначелник
Београда.

НАТО бомбардовање 1999. проузроковало је значајну штету градској инфраструктури.
Међу погођеним објектима биле су и зграде неколико министарстава, зграда РТС у
којој је погинуло 16 запослених, неколико болница, хотел „Југославија”,
некадашња зграда Централног комитета, телевизијски торањ на Авали, као и кинеска
амбасада на Новом Београду.

Након избора 24. септембра 2000. године, Београд је постао поприште масовних
демонстрација са 800.000 по полицијским проценама, а по другим изворима и до
1.000.000 учесника, које су довеле до коначног пада Милошевића са власти.

Београд има статус посебне територијалне јединице у Републици Србији, са својим
посебним органима локалне самоуправе.

Скупштина града Београда је представнички орган који врши основне функције
локалне власти утврђене законом и Статутом града. Скупштина има 110 одборника
који се бирају на локалним изборима, на четири године. Скупштина града састаје
се по потреби, а најмање једном у три месеца.

Градоначелник Београда представља и заступа Град и обавља извршну функцију у
Граду Београду.

Градско веће је орган Града Београда који усклађује остваривање функција
Градоначелника и Скупштине града и врши контролно-надзорну функцију над радом
Градске управе.

Градска управа обавља управне послове у оквиру права и дужности Града Београда и
одређене стручне послове за потребе Скупштине града, Градоначелника и Градског
већа.

Већина општина се налазе јужно од Дунава и Саве, у Шумадијском региону. Три
општине (Земун, Нови Београд и Сурчин) се налазе са северне стране Саве, у
Срему, док се општина Палилула налази на обе стране Дунава, у Шумадији и Банату.

Према попису становништва из 2011. године Београд има 1.659.440 становника.
Према етничким групама, становници Београда су се изјаснили као Срби
(1.505.448), Југословени (8.061), Црногорци (9.902), Роми (27.325), Хрвати
(7.752), Македонци (6.970) и Муслимани (3.996).

Иако постоји неколико религиозних заједница у Београду, тај склоп је релативно
хомоген. Православна заједница је далеко најбројнија са 1.429.170 верника.
Такође има 20.366 муслимана и 16.305 католика. До нацистичке окупације 1941. и
велике емиграције Јевреја у Израел постојала је и велика јеврејска заједница,
али је њихов број данас опао на 415. У Београду такође има и 3.796
протестаната.[тражи се извор од 03. 2016.]

Поред рођених Београђана, град је дом и великог броја Срба са простора целе
бивше Југославије, који су у град дошли било у потрази за бољим животом, било
бежећи од рата и етничког чишћења. Незванично, узимајући у обзир велики број
српских избеглица из Хрватске, Босне и Херцеговине као и протераних лица са
Косова, студената и људи пописаних у местима њихових сталних пребивалишта, број
становника Београда потенцијално прелази 2 милиона. У Београду такође живе и
многи припадници других народа и народности бивше СФРЈ, што је у великој мери
производ његовог некадашњег статуса главног града мултиетничке Југославије.
Такође је процењено да у Београду живи и неколико хиљада Кинеза, који су у град
почели да се досељавају средином деведесетих година XX века. Новобеоградски блок
70 је међу Београђанима познат и као Кинеска четврт. Београд је дом и извесном
броју Арапа који су дошли седамдесетих и осамдесетих година XX века као
студенти, али су се трајно населили и засновали породице. Већина Арапа који живе
у Београду су пореклом из Сирије, Јордана и Ирака.

Београд је економски најразвијенији део Србије. Више од 30 % БДП у Србији долази
из Београда, који даје више од 30 % радне снаге у Србији. Током деведесетих
година XX века, град је био под санкцијама Уједињених нација, као и цела тадашња
СР Југославија. Хиперинфлација југословенског динара је такође десетковала
привреду града.

Привреда града се опоравља расте брзо од 2000. године, након пада режима
Слободана Милошевића и укидања санкција УН. Седиште Народне банке Србије је у
Београду. Главне компаније у Београду, између осталих су: Ер Србија, Телеком
Србија, Теленор Србија, Делта Холдинг, и многе друге.

Са 6.924 компаније, Београд је, уз велики раст и један од главних IT центара у
овом делу Европе. Један од Мајкрософтових развојних центара се налази у
Београду, а у време оснивања је био пети центар те врсте на свету. Многе светске
компаније бирају Београд као регионални или европски центар, као што су Asus,
Intel, Dell, NCR Corporation, Cisco Systems, SAP AG, Acer, Imtel Computers,
Hewlett-Packard, Huawei, Microsoft, итд.

Град има прворазредни саобраћајни значај, као железничко и друмско чвориште
(паневропски коридор 10). Као град на ушћу двеју река, Београд је и важно
међународно речно пристаниште (паневропски коридор 7), а ту је и међународни
аеродром „Никола Тесла”. Београд је такође значајан телекомуникациони центар за
фиксну и мобилну телефонију и интернет. У њему су развијени значајни привредни и
пољопривредни капацитети, посебно металска, металопрерађивачка и електронска
индустрија, затим трговина и банкарство. На ширем подручју Београда, Смедерева и
Панчева, на обалама Дунава, лоцирана је слободна трговинска зона на површини од
2.000 m².

Септембра 2006. просечан доходак у Београду је износио 40.891 динар, што је
највиши просечни доходак у Србији. Просечна нето плата износила је 27.998
динара.[тражи се извор од 05. 2013.]

Београд је домаћин многим културним манифестацијама, укључујући ФЕСТ
(Међународни филмски фестивал), БИТЕФ (Београдски интернационални театарски
фестивал), БЕЛЕФ (Београдски летњи фестивал), БЕМУС (Београдске музичке
свечаности), Београдски сајам књига, и Београдски фестивал пива. Добитник
Нобелове награде Иво Андрић је написао своја најпознатија дела: „На Дрини
ћуприја” и „Проклета авлија” у Призренској улици у Београду. Остали истакнути
српски књижевници који су живели и радили у Београду су: Бранислав Нушић, Милош
Црњански, Борислав Пекић, Милорад Павић, Меша Селимовић и многи други.

Већина српске филмске индустрије се налази у Београду, а један од најпознатијих
филмова снимљених овде је и филм Емира Кустурице из 1995, добитник Златне палме
на Канском фестивалу — Подземље. Град је био један од главних центара
југословенског „новог таласа”: ВИС Идоли, Екатарина Велика и Шарло Акробата
музички бендови који су сви из Београда. Остали познати београдски рок уметници:
Рибља чорба, Бајага и инструктори и остали. Током деведесетих, град је био
главни центар (у бившој Југославији) музичког жанра турбофолк. Данас је центар
српске хип хоп сцене, са извођачима као што су Београдски Синдикат, Шкабо,
Марчело и многи други. Београд такође има много позоришта, а најпознатији међу
њима су Београдско народно позориште, Југословенско драмско позориште, Звездара
театар, и Атеље 212. У Београду се налази и Српска академија наука и уметности,
Народна библиотека Србије и Историјски архив Београда.

Најпознатији музеј у Београду је Народни музеј, основан 1844. године. Садржи
колекције више од 400.000 изложбених материјала, укључујући многа страна
ремек-дела. Познато Мирослављево јеванђеље се налази у овом музеју. Војни музеј
је нарочито популаран за стране туристе, највише због делова „невидљивог”
(стелт) авиона F-117 ког је југословенска противваздушна одбрана оборила у току
НАТО бомбардовања 1999. У музеју се такође налази још преко 25.000 осталих
изложбених предмета од којих неки датирају из римског периода. Сличан музеј је
Музеј југословенског ваздухопловства који има више од 200 авиона, од којих су 50
стална поставка. Неколико авиона у Музеју су једини „преживели” примерци тог
типа, као нпр. Фијат G.50. Музеј излаже и неке делове оборених америчких и НАТО
авиона.

Етнографски музеј, основан 1901, садржи више од 150.000 предмета руралне и
урбане културе Балкана, тачније држава бивше Југославије. Музеј савремене
уметности садржи колекцију са око 8.540 примерака уметничких дела из Југославије
од 1900. године

Музеј Николе Тесле, основан 1952. године, чува личне ствари Николе Тесле,
научника по коме је јединица Тесла добила име. Музеј чува око 160.000
оригиналних докумената и око 5.700 осталих предмета. Још један од већих
београдских музеја је Музеј Вука и Доситеја, који садржи експонате који говоре о
животу, делу и завештању Вука Стефановића Караџића и Доситеја Обрадовића,
реформатора српског књижевног језика из XIX века који су такође уједно и били
први министри српског образовања. У Београду такође постоји и Музеј афричке
уметности, основан у време социјалистичке солидарности са неразвијеним нацијама
Трећег света.

Београд има три државна универзитета и више приватних институција за више и
високо образовање. Београдски универзитет води порекло од Велике школе, основане
1808. Први српски универзитет формално је основан 27. фебруара 1905. Више од
70.000 студената студира на Београдском универзитету на укупно 31 факултету.
Поред факултета, универзитет је сачињен и од Универзитетске библиотеке „Светозар
Марковић”, научно истраживачких института и центара, од којих су најпознатији
Институт за нуклеарне науке Винча, Електротехнички институт Никола Тесла,
Институт Михајло Пупин...

Дана 21. маја 1973. године, уметничке академије прерасле су у факултете
уметности, а Уметничка академија постала је Универзитет уметности, други
самостални београдски универзитет.[тражи се извор од 01. 2016.] Од 2011. године
постоји и Универзитет одбране, који у свом саставу има два факултета, војну и
војномедицинску академију.

Науно-истраживачке институције Војске Србије које се налазе у Београду су
Војногеографски институт, Ваздухопловномедицински институт и Војнотехнички
институт Београд (некада Ваздухопловнотехнички институт).

У Београду постоји 195 основних и 85 средњих школа. Од основних, постоји 162
редовних, 14 специјалних, 15 уметничких и четири школе за основно образовање
одраслих. Средњошколски систем обухвата 51 стручну, 21 гимназију, 8 уметничких и
пет специјалних школа. 230.000 уписаних ученика учи 22.000 запослених у преко
500 објеката, који покривају око 1.100.000 m².

Београд има репутацију престонице која нуди свакодневни, живописан ноћни живот,
са мноштвом клубова отворених до свитања широм града. Најпрепознатљивији су
клубови смештени на сплавовима дуж обала Саве и Дунава.

Викенд-посетиоци, посебно они из Македоније , Босне и Херцеговине, Хрватске и
Словеније, сматрају Београд већом метрополом од својих престоница због
пријатељске атмосфере, сјајних клубова и барова, пића, непостојања језичке
баријере, као и либералне регулативе везане за ноћни живот.

Позната места за љубитеље алтернативне музике, односно културе која не потпада
под мејнстрим, били су афирмисани клубови као што су Академија (Клуб студената
на ФЛУ), смештена у подруму Факултета ликовних уметности и КСТ (Клуб студената
технике), смештен у подруму зграде Техничких факултета. Једно од најпознатијих
места за алтернативне културне догађаје у граду је СКЦ (Студентски културни
центар), који се налази преко пута Београђанке, једне од најзнаменитијих
грађевина Београда. Концерти бројних домаћих и познатих страних група се често
одржавају у СКЦ-у, као и уметничке изложбе и јавне дебате и дискусије.

Они који су наклоњени традиционалнијем српском ноћном животу, а љубитељи су
староградске музике, типичне за северне крајеве Србије, могу да се одлуче за
вече у Скадарлији, старој боемској четврти града где су се окупљали песници и
уметници крајем XIX и почетком XX века. У Скадарској улици и околини налазе се
неки од најстаријих београдских ресторана. На једном крају четврти налази се
некадашња најстарија београдска пивара, основана у првој половини XIX века.

У Београду постоји око хиљаду спортских објеката, од којих многи својим
капацитетом задовољавају потребе великих и готово свих врста спортских догађаја.
Београд је био домаћин многим битним спортским догађајима у блиској прошлости,
као што су Европско првенство у фудбалу 1976., Европско првенство у кошарци
2005., Европско првенство у одбојци 2005., Европско првенство у ватерполу 2006.,
Европски олимпијски фестивал младих 2007, Летња универзијада 2009., Европско
првенство у рукомету 2012., Светско првенство у рукомету 2013.и Европско
првенство у ваерполу 2016. Београд се два пута неуспешно кандидовао за Летње
олимпијске игре и то за Олимпијаду 1992., када је испао у трећем кругу гласања
Међународног олимпијског комитета (тада су се игре одржале у Барселони), и Летње
олимпијске игре 1996., када је град домаћин била Атланта.

Београд је дом два највећа и најуспешнија спортска друштва у Србији, Партизана и
Црвене звезде. Два највећа фудбалска стадиона у Београду су Маракана (стадион
„Црвене звезде”) и Стадион ЈНА (стадион „Партизана”). Београдска арена се
користи за кошаркашке и одбојкашке утакмице, заједно са Халом Пионир., док се
Спортски центар „Ташмајдан” користи за ватерполо утакмице.

Ада Циганлија је бивше острво на реци Сави и највећи београдски
спортско-рекреативни комплекс. Након његовог повезивања с обалом, направљено је
вештачко језеро. Једна је од најпознатијих дестинација за Београђане током
врелог лета. Ада Циганлија има 7 километара дугу плажу и објекте за разне
спортове укључујући голф, рагби, фудбал, кошарку, одбојку, бејзбол и тенис.
Екстремни спортови су такође доступни, као што су банџи џампинг, скијање на води
и пејнтбал. На острву се налазе и стазе за вожњу бицикла, шетњу и џогирање.

Од 2000. године, упоредо са обнављањем дипломатских односа Србије са западном
Европом и Америком, у Београду се примећује повратак страних туриста одсутних
још од ратова из деведесетих година.

Историјски делови и зграде Београда су највеће градске туристичке атракције. Оне
укључују Скадарлију, Народни музеј, Народно позориште, Земун, Трг Николе Пашића,
Милошев конак, Конак кнегиње Љубице, Теразије, Студентски трг, Калемегдан, Кнез
Михаилову улицу, Дом Народне скупштине, Храм Светог Саве и Стари двор. Поред
овога, постоје многи паркови, споменици, музеји, кафићи, ресторани и продавнице
и то са обе стране реке Саве. Маузолеј Јосипа Броза Тита, назван Кућа цвећа,
паркови, Ада Циганлија, Топчидер и Кошутњак који се налазе у близини су такође
популарни, посебно посетиоцима из бивше Југославије.

У последње време број младих посетилаца се веома увећао, нарочито оних из
Хрватске, Словеније и Босне и Херцеговине који уживају у ноћном животу града.

Београд је најзначајнији медијски центар у Србији. У Београду је седиште Радио
телевизије Србије — РТС, јавног медијског сервиса, који има два ТВ програма, пет
радио програма и музичку издавачку кућу ПГП РТС.

Од комерцијалних медијских организација популарне су РТВ Пинк, као и Б92 која
има своју телевизијску и радио станицу, издавачку делатност и један од
најпосећенијих Интернет сајтова у Србији. Остале телевизијске станице у Београду
су Прва српска телевизија, Happy TV, Студио Б, а постоје и многи специјализовани
канали као што су СОС (спорт), Метрополис (музика), Арт ТВ (уметност),
Синеманија (филмови) и ТВ Ултра (дечји програми).

Најпознатије радио-станице у Београду су: Радио Београд 202, Радио Новости,
Радио Носталгија, Радио Топ ФМ, Радио С 1,2,3,4 и Радио Студио Б.

Дневне новине са седиштем у Београду су: Политика, Вечерње новости, Блиц, Данас,
Спорт, Спортски журнал, Вести, Информер, Грађански лист, Ало, Курир. Бесплатне
дневне новине 24 сата су основане у јесен 2006. године.

Такође, у Београду ради и неколико новинских агенција: Танјуг, ФоНет, Бета и
Тикер.

У различитим деловима града архитектура варира од типично централноевропског
стила (Земун), преко извесног броја зграда у турском стилу лоцираних у старим
деловима града, до најсавременије архитектуре Новог Београда. Архитектура XIX
века је доста утицала на архитектонске трендове у Србији, па и у Београду.
Нарочито је видљив утицај аустроугарске архитектуре XIX века. Под социјализмом,
већина кућа је грађена брзо и јефтино, што је довело до бруталистичке
архитектуре блокова Новог Београда подигнутих у првим деценијама након Другог
светског рата.

У целини гледано, саобраћај у Београду је конфузан. Београд има само један
ауто-пут у правцу исток-запад (који преко моста Газела повезује Нови Београд са
старим делом града), док нема ни једну брзу саобраћајницу у правцу север-југ.
Постојећи мостови су недовољни и са малом пропусном моћи (посебно стари мост на
Сави).

Београдски јавни превоз је заснован на аутобуском (141 линија), трамвајском (11
линија) и тролејбуском (7 линија) саобраћају.

Београд поседује градску железницу БГ:Воз, која са 9 електромоторних гарнитура
РВР 412 саобраћа на линији Батајница — Панчевачки Мост. У плану је продужетак
ове линије до Овче, што ће бити остварено након постављања двоколосечне пруге
преко Панчевачког моста. Такође је у плану увођење друге линије на релацији
Прокоп—Ресник. Београдски метро, који се планира још од 1950, предвиђао је у
првој фази две линије и у перспективи мрежу од девет линија градског и
регионалног метроа, али није се никада почело са изградњом. Од 2003. предвиђен
је лаки шински систем, који је требало да буде изграђен до 2008;[тражи се извор
од 01. 2016.] његова изградња такође није отпочела.

Магистралним и ауто-путевима Београд је повезан са Новим Садом и мађарском
границом код Суботице на северу, Нишом на југу (и даље ка Бугарској на
југоистоку), као и хрватском границом (и даље Загребом) на западу.

Београдски аеродром „Никола Тесла”, међународног карактера, налази се у близини
Сурчина на 18 километара од Београда. На аеродрому се налази 18 канцеларија
страних авио-компанија и неколико рентакар компанија. Број путника од 2000. до
2004. достигао је број од 2 милиона. Нажалост, аеродром није повезан лаким
железничким саобраћајем са центром града и на аеродрому не постоји ни један
хотел. Између центра града и аеродрома саобраћа аутобус сваких пола сата. На
аеродрому постоји линијски такси саобраћај по фиксној цени до одређених зона
града и ширег подручја, али и тзв. дивљи, тј. нерегуларан.

Спортски аеродром „13. мај” налази се на левој страни ауто-пута Београд — Нови
Сад, гледано из смера Београда, паралелно са пругом, у насељу Земун Поље.

Пошто се град налази на ушћу две главне реке, Дунава и Саве, Београд има
неколико мостова — два главна су Бранков мост и Газела и оба повезују центар
града са Новим Београдом. Првог дана 2012. године за саобраћај је отворен Мост
на Ади, који је први мост саграђен у Београду у последњих 30 година. Најдужи
мост је Панчевачки мост, који повезује Београд са Банатом. Током 2011. започета
је изградња још једног моста преко Дунава. 1. децембра 2014. године пуштен је у
рад новоизграђени мост Земун—Борча. Име моста је Михајло Пупин. Ово је први мост
изграђен на реци Дунав у Београду после више од 40 година.

Лука Београд се налази на Дунаву и намењена је првенствено промету роба, док је
пристаниште на Сави намењено туристичким бродовима.

Град Београд је примио разне домаће и међународне ордене и признања, укључујући
Медаљу части, Ратни крст, Карађорђеву звезду са мачевима, и Орден народног
хероја Југославије. Дана 13. марта 2006. часопис „Фајненшел тајмс” из Лондона
наградио је Београд титулом „Град будућности јужне Европе”.

Београд се појављује и у популарној рачунарској видео-игри Battlefield 2142.
коју прави EA Games. Терен на коме се игра је мапа Београда и представља
Европску унију која се бори против пан-азијских јединица након великог
футуристичког леденог доба.

У игри Half-Life 2, зграда Народне скупштине Републике Србије је адаптирана у
град Сити 17 у којем се одиграва радња ове игре. Зграда се у игри зове Овервоч
нексус. Такође, споменик кнезу Михаилу Обреновићу се појављује у истој игри.

У популарној стратешкој игри и франшизи игре „Commandos”, Београд се појављује
током једне мисије и нацистичког бомбардовања града.



https://sr.wikipedia.org/wiki/%D0%92%D0%B5%D0%BB%D1%81

Велс (енгл. Wales; вел. Cymru) је једна од четири конститутивне земље Уједињеног
Краљевства. Налази се на југозападу Уједињеног Краљевства и граничи се са
Енглеском на истоку. То је келтска земља у којој се говори и велшким језиком
иако су келтски елементи у Енглеској и Шкотској готово ишчезли.

Термин Кнежевина Велс (енгл. Principality of Wales; вел. Tywysogaeth Cymru) се
понекад користи, иако Принц од Велса нема никакву улогу у власти Велса. Велс
никад није био суверена држава иако је краљ Грифид ап Луелин био на власти на
данашњој територији Велса и 1056. године Енглеска је признала суверенитет Велса.
1282. године краљ Енглеске, Едвард I, побједио Луелина II тако да је Велс до
данас под енглеском суверенитетом, али је задржана традиционална титула
независне краљевине. Велшки закони су тек замијењени енглеским 1535—1542.
године. Године 1999. основан је Велшки парламент (енгл. National Assembly for
Wales; вел. Cynulliad Cenedlaethol Cymru) са ограниченим правима у одлучивању на
локалном нивоу. Главни град Велса од 1955. је Кардиф.

Поријекло имена Велс потиче од англо-саксонске ријечи wealhas што значи странац,
а коријен те ријечи може се наћи и у још неколико европских регија гдје су
германски народи дошли у додир с негерманским културама. Тако постоје Валонија у
Белгији или Влашка (Валахија) у Румунији.

Велс се налази на полуострву у југозападном делу Уједињеног Краљевства. Површина
Велса је 20.779 km², око 274 km дужине и око 97 km ширине. Велс се граничи са
Енглеском на истоку, Бристолским заливом на југу, каналом светог Ђорђа и Ирским
морем на сјеверу. Велс има приближно 1.200 km обале. Око обале се налази
неколико мањих острва, највеће је Англси на сјеверозападу.

Већина Велса је брдовита, посебно у средишњем и сјеверном дијелу. Планински
врхови су се формирали за вријеме задњег леденог доба, када је Британско острво
било прекривено ледом. Највећи врх је Сновдонија који је на 1.085 m надморске
висине.

Највиша забиљжена температура је измјерена 2. августа 1990. +35,2 °C, а најнижа
21. јануара 1940. -23,3 °C.

Најстарији трагови насељености датирају из палеолита. У раздобљу 2000—500. п. н.
е. Британска острва су била насељена Иберима. Око 600. п. н. е. на острва су се
населили Келти који су дошли у два селидбена таласа. У другом таласу долазе
Бретонски Келти који насељавају Енглеску, Велс и шкотску равницу. С временом,
Келти свладавају иберско становништво и намећу се као владајућа аристократија.

Велс никад није био суверена држава иако је краљ Грифид ап Луелин био на власти
на данашњој територији Велса и 1056. године Енглеска је признала суверенитет
Велса.

Велс је изгубио политичку независност 1282. када је краљ Енглеске Едвард I
побиједио Луелина II тако да је Велс до данас под енглеском суверенитетом, али
је задржана традиционална титула независне краљевине. Велшки закони су
замијењени енглеским тек 1535—1542. године. Године 1999. основан је Велшки
парламент (енгл. National Assembly for Wales; вел. Cynulliad Cenedlaethol Cymru)
са ограниченим правима у одлучивању на локалном нивоу.

Дијелови Велса су индустријски развијени још од 18. века. Рударство је у 19.
вијеку привлачило доста емиграната, у регију сјеверно од Кардифа. Вађење угаља,
гвожђа, живе, бакра и злата је било заступљено. Због врсте земље, пољопривреда
није развијена, док је узгајање стоке било развијеније. Велс, због својих
националних паркова и природе привлачи велики број туриста, који играју велику
улогу у мањим срединама.

Према подацима из 2001, Велс је тада имао 2.903.085 становника. Да је независна
држава био би на 134 месту. 25% становништва није рођена у Велсу, углавном су из
Енглеске, док је само 2% становништва рођено ван Уједињеног Краљевства.

Енглески језик говоре скоро сви становници, који је de facto главни језик. Поред
енглеског, око 20% становништва говори и велшки језик, који је такође службени
језик.

Најраспрострањенија религија у Велсу је хришћанство (72%). Велшка пресбетеријска
црква је највећа. Настала је од Велшке методистичке цркве у 18. вијеку коју је
присвојила црква Енглеске 1811. године. Око 2% становништва нису хришћани, док
је 18% без религије.



https://sr.wikipedia.org/wiki/%D0%98%D1%81%D0%BB%D0%B0%D0%BD%D0%B4

Исланд (исл. Ísland), острвска је земља у северном Атлантику и налази се између
Гренланда, Норвешке и Британских острва у северној Европи . Држава се и званично
зове Исланд, мада се понегде појављује (незванично) и назив Република Исланд.
Површина Исланда је 103.125 km². По процени из 2009. Исланд је имао 317.593
становника. Главни и највећи град ове северноевропске земље је Рејкјавик.

Према „Књизи о насељавању“, насељавање Исланда је почело 874. године, када је
норвешки старешина Инголфур Арнарсон постао први стални становник острва. И
раније су други посећивали острво и остајали током зиме. У следећим вековима
људи нордијског и келтског порекла су се населили на Исланду. Од 1262. до 1918.
Исланд је био део Норвешке, а затим Данске. Све до 20. века становништво Исланда
се бавило углавном рибарством и пољопривредом. Од 1994. држава је постала део
Европског економског простора, чиме је омогућено мењање облика привреде, од
рибарства ка финансијским услугама.

Исланд има слободну тржишну економију са релативно ниским порезима у поређењу са
осталим чланицама ОЕЦД, али у исто време очувао је нордијски систем благостања
који пружа универзалну здравствену заштиту и високо образовање за своје
становнике.

Исланд је до каснога 9. века представљао једно од највећих ненасељених острва на
свету, све док у касном 9. и 10. веку нису дошли норвешки, келтски (шкотски и
ирски) имигранти. Исланд има најстарији парламент на свету Алтинг, основан 930.
године. Неки писани извори наводе да су ирски калуђери живели на Исланду пре
доласка норвешких насељеника, али нису нађени археолошки докази који би
поткрепили ову тврдњу.

Ерупција вулканског кратера Лаки 1783. ослободила је велику количину отровног
сумпор-диоксида и флуора. Од последица ерупције и глади која је уследила умрло
је 21% становништва Исланда. Од велике количине отровног флуора угинуло је 80%
оваца, 50% говеда и 50% коња.

Исланд је био независан 300 година, а затим су њиме владали Норвешка и Данска.
Званично, норвешка колонија је био до 1814, када се заједничка држава Норвешке и
Данске раздвојила споразумом из Кила, а Исланд је постао зависна територија
Данске. Године 1874, од данске владе је добио ограничену аутономну власт, а
протекторатску независност и суверенитет у унутрашњим питањима 1918. Спољни
односи и одбрана су остали под данском управом до Другог светског рата, тачније
1940. када је Немачка војно окупирала Данску. Исланд су, након тога, окупирали
савезници. Дански краљ је de jure остао суверен до 1944, када је, у недостатку
данске власти, данашња република основана.

Нова република је 1950. потписала споразум са САД, према коме је Америци предата
надлежност над одбраном Исланда. И данас САД по овом споразуму имају војну базу
у Кефлавику, а Исланд нема своје оружане снаге. Економија Исланда је у
послератним деценијама остала зависна од риболова, тако да је по овом питању
земља имала више сукоба са својим суседима. Од ових сукоба, најпознатији су тзв.
Бакаларски ратови са Уједињеним Краљевством. Последњих година, услед великих
инвестиција у тешку индустрију (нпр. топионице алуминијума) и приватизације у
финансијском сектору, дошло је до диверсификације економије.

Парламент, Алтинг основан је 1845, као саветодавно тело данскога краља. Ово се
сматра поновним успостављањем скупштине основане 930, а суспендоване 1799.
Тренутно има 63 члана, које становништво бира сваке четири године. Председник
Исланда је углавном церемонијално звање, а он служи као дипломата, фигура и шеф
државе. Председник владе тј. премијер заједно са својим кабинетом брине се за
извршни део власти. Кабинет поставља председник, после општих избора; али овај
процес се обично води између вођа политичких партија, који одлучују међусобно
кроз разговоре о саставу кабинета. Само кад у вође партија нису у стању да се у
разумном року договоре о саставу кабинета, председник користи ово овлашћење, и
сам поставља кабинет. Ово се није догодило од кад је основана република, 1944,
али 1942. је регент државе (Свеин Бјернсон, који је ту позицију добио у Алтхингу
1941.) успоставио непарламентарну владу. Регент је у пракси имао позицију
председника, и Свеин Бјернсон је у ствари постао први председник 1944. Исландске
владе су скоро увек биле коалиције двеју или више партија, јер једна партија
обично не освоји већину места у парламенту. Домет политичке моћи председниковог
кабинета је предмет расправе међу исландским правницима; неколико одредаба
устава изгледа да председнику дају одређена важна овлашћења, али друге одредбе и
традиције говоре супротно.

Председник се бира сваке четири године (постављен 2004.), кабинет се бира сваке
четири године (2003.) а и избори за градски савет се одржавају сваке четири
године (последњи избори 2002).

Одлуком државних органа од 7. јануара 2013. године, држава из свог назива брише
одредницу „република“.

У Исланду има 95 општина, које управљају углавном локалним питањима, као што су
школе и превоз.

Постоје 23 округа који углавном представљају историјску поделу. Тренутно је
Исланд подељен у 26 магистрата који управљају локалном полицијом (осим у
Рејкјавику, где постоји посебна канцеларија комесара полиције) и извршавају
административне функције као што су проглашавање банкротства и венчавање људи
изван цркава.

Постоји 8 регија, које углавном служе за статистичке сврхе. Обласна судска
јурисдикција такође користи ову поделу (њена старија верзија додуше).

До 2003, бирачки окрузи за парламентарне изборе су били исти као и регије, али
су амандмани уставу то променили у тренутних 6 бирачких округа. Ова измена је
начињена како би се избалансирала „тежина“ различитих области земље, јер су
гласови у мање насељеним зонама вредели више него гласови у Рејкјавику, на
пример. Дебаланс између области је смањена новим системом, али и даље постоји.

Исланд се налази у северном Атлантском океану, мало јужније од арктичког круга,
који пролази кроз мало острво Гримзи уз северну обалу Исланда, али не кроз сам
Исланд.

Острво је геолошки врло активно. Има више активних вулкана, од којих је
најзначајнији Хекла. Око 10% острва је под ледом. Исланд је богат гејзирима
(гејзир је исландска реч) и геотермалним водама. Велика приступачност
геотермалне енергије допринела је да становници већине градова имају топлу воду
и грејање по врло ниским ценама. Због мноштва река и водопада електрична
енергија је начелно веома јефтина. Најдужа исландска река је Тјоурсау дужине 230
километара.

Само острво има много фјордова дуж обале, а због хладне и негостољубиве
унутрашњости ту се налази и већина градова. Најзначајнији градови су Рејкјавик,
Акурејри и Кефлавик где се налази национални аеродром. На острву Гримзи, унутар
Арктичког круга налази се најсеверније насељено место Исланда.

За разлику од суседног Гренланда, Исланд се сматра делом Европе, а не Америке.
Исланд је 18. острво по величини на свету.

Република Исланд нема регуларне оружане снаге. Функције одбране врши НАТО база у
Кефлавику, коју углавном попуњавају припадници америчке војске. Исланд има
Обалску стражу (Landhelgisgæslan) и специјалну јединицу (Sérsveitin), која је
позната под именом Víkingasveitin (Викиншки одред). Специјални одред је био под
командом шефа рејкјавишке полиције, али је 2004. донет нови закон по коме се
овај одред ставља директно под команду министра правде и цркве (тренутно Бјерн
Бјарнасон). По овом новом закону, министар правде и цркве мора да постави
националног шефа полиције, који контролише и управља исландском полицијом,
укључујући и Викиншки одред.

Изолована позиција Исланда је резултовала ограниченом имиграцијом и ограниченим
генетичким упливом у људску популацију током векова. Генетичка сличност која је
тиме проузрокована се данас користи за генетичка испитивања.

Језик који се говори је углавном исландски, северногермански језик, а лутеранска
религија преовлађује.

У важне стране језике спадају дански, и други скандинавски језици, затим
енглески и немачки.

Исланђани уживају верске слободе које су уграђене у устав; ипак, црква и држава
нису одвојени и Црква Исланда, лутеранско тело, је државна црква. Статистички
подаци говоре о религиозној припадности грађана Исланда 2004. године:

Преосталих 6,5% су углавном подељени између већег броја хришћанских деноминација
и секти, уз мање од 1% становништва у не-хришћанским верским организацијама,
укључујући и врло малу групу Асатру следбеника.

Већина Исланђана је веома либерална у верским схватањима, и не посећују цркву
редовно.



https://sr.wikipedia.org/wiki/%D0%9F%D0%B0%D1%80%D0%BE%D0%B2%D0%B8

Парови су српски ријалити шоу који се приказује на Хепи телевизији. Циљ учесника
овог ријалитија је да за неколико месеци покушају да превазиђу сва избацивања
како би дошли до финалне епизоде ријалитија, у којој ће покушати освојити прво
место и новчану награду.

Дана 24. децембра 2010. године почела је 1. сезона Парова. У овој сезони,
такмичари су се борили за награду од 500.000 евра.

Друга сезона Парова почела је са емитовањем на Хепи телевизији, 24. децембра
2011. године у 20:30 сати када су у луксузну вилу у Земуну ушетали парови. Била
је реч о 10 познатих парова. У почетку се говорило како би износ награде могао
бити и до 1 милион евра.

Трећа сезона Парова почела је 8. марта 2015. године у 20:00 сати. У овој сезони,
учесници нису морали да уђу са паром, већ сами. Главна награда је до 100.000
евра.

Четврта сезона Парова почела је 30. августа 2015. године у 20 часова. Исто као и
у прошлој сезони, учесници су улазили самостално. Главна награда је до 100.000
евра. Ова сезона Парова је била једна од најдужих ријалити сезона на свету и
трајала је 321 дан..

Велико финале ове сезоне Парова емитовало се у суботу, 16. јула 2016. године у
20 часова и такмичило се 13 суперфиналиста, а победник ове сезоне је Ружица
Вељковић, док је полуфинале одржано у петак, 15. јула 2016. године у 20:30
часова и испало је двоје укућана који су имали најмање гласова од публике у
пресецима.

Нови пројекат Хепи ТВ, Парови 2 или Парови у паровима, под слоганом "Немогуће је
могуће!" почео је у суботу 12. марта 2016. у 20:55 часова. У вилу је ушло 15
нових укућана. После избацивања 5 такмичара, преосталих 10 су постали
равноправни учесници са старим. Нови учесници су првих неколико дана имали
одвојене емисије од старих укућана, а након друге недеље учествују равноправно
са старим укућанима у свим емисијама, као и у номинацијама и избацивању из виле.
Тиме је пројекат Парови у паровима практично завршен.

Пета сезона Парова почела је 25. децембра 2016. године у 21 час. Исто као и у
претходне две сезоне, учесници су улазили самостално. Главна награда је и овога
пута до 100.000 евра.



https://sr.wikipedia.org/wiki/%D0%96%D0%B8%D1%82%D0%B8%D1%88%D1%82%D0%B5

Житиште је градско насеље у Србији у општини Житиште у Средњобанатском округу.
Према попису из 2011. било је 2903 становника.

Старији назив насеља је био Свети Ђурађ. Житиште је познато по још неким
називима на другим језицима: мађ. Bégaszentgyörgy, рум. Jitişte или Sângeorgiu
de Bega, нем. Sankt Georgen an der Bega.

Житиште се налази у средњем Банату поред леве обале пловног Бегеја,
североисточно од Зрењанина и југозападно од Нове Црње и Темишвара. Кроз Житиште
пролази међународни пут M-7, Зрењанин - Темишвар.

Житиште је једно од најстаријих насеља општине. У прошлости је имало више имена:
Бегеј Светог Ђурђа, Сенђурађ, Шенђурађ, Свети Ђурађ. Први помен под називом
Бегеј Светог Ђурђа датира из 1319. године.

Након аустро-турских ратова насеље је потпуно опустело, па је на карти из 1723.
године означено као ненасељено. Године 1740. имало је 18 породица. Срби
граничари из Поморишја насељавају се 1751. године, а 1753. године насеље је
означено као српско. Један део Срба се иселио у Кикиндски дистрикт 1774. године,
а на њихово место населили су се Румуни из арадске жупаније. Исак Киш закупник
Банатског Двора је 1781. године купио и Сенђурађ. Румуни незадовољни новим
феудалцем напуштају Сенђурађ, а на њихово место насељавају се Немци. Потомци
поседника Киша су 1889. године продали остатке некада великог имања.

После I светског рата досељене су добровољачке породице из Босне и Херцеговине,
Лике и Црне Горе. После II светског рата на место Немаца доселило се 270
породица из околине Приједора, Санског Моста и Цазина.

Село је до 1947. године носило име Шенђурађ, које је те године промењено у
Житиште.

Ово насеље је углавном насељено Србима (према попису из 2002. године), а у
последња три пописа, примећен је пораст у броју становника.



https://sr.wikipedia.org/wiki/%D0%92%D0%B5%D1%81%D0%BD%D0%B0_%D0%A2%D1%80%D0%B8%D0%B2%D0%B0%D0%BB%D0%B8%D1%9B

Весна Тривалић (13. март 1965, Београд) је српска филмска, телевизијска,
позоришна и гласовна глумица. Каријеру је започела 1986. године, да би се
касније прославила улогом у ТВ–серији Бољи живот. Остварила је запажене улоге у
филмовима Лајање на звезде, Ране и Живот је чудо, затим у драми Октоберфест, за
који је награђена Златном ареном на Филмском фестивалу у Пули, као и у
ТВ–серијама Метла без дршке и Вратиће се роде. Њена највећа глумачка достигнућа
су главне улоге у серијама Породично благо и Отворена врата.

Весна се уз Секу Саблић сматра највећом српском комичарком, а за виртуозност у
овом жанру награђена је и Златним ћураном.

Весна је рођена 1965. године, у Београду. Њен старији брат приближио јој је
разне уметничке врсте. Уз њега је заволела музику, првенствено класичну и џез,
научила да свира гитару и ишла на концерте у Коларцу. Уз пријатеље са Ликовне
академије аматерски се бавила сликањем. Уз то је играла одбојку и трчала. Након
завршене средње школе стекла је звање техничара за микробиолошку хемију, те је
најпре желела да се настави студирање хемије. Међутим, како би купила време за
изласке, наговорила је родитеље да јој помогну да се упише на часове глуме код
Александра Саше Волића, који би јој дакле били својеврстан параван за провод. На
изненађење свих, Волић је попричао са Весниним родитељима и рекао да је заиста
штета што девојка бежи са часова јер она заправо итекако зна да глуми. Тог
тренутка Тривалићева је одустала од студија хемије.

Факултет драмских уметности је уписала 1984. године, у класи са Драганом
Бјелогрлићем, Мандом, Срђаном Тодоровићем и Бодом Нинковићем. Ту генерацију, у
коју се убраја још неколико познатих глумаца, називали су дванаест
величанствених, будући да су годинама сви постали остварени и прослављени
глумци. Дипломирала је 2003. године, на наговор професора Владимира Јевтовића.

О њеном приватном животу се изузетно мало зна. Глумица тврди да има фобију од
камера, и да се пред њима, изузев када снима, не осећа пријатно. Тривалићева чак
и интервјуе за новине даје ретко. Када ипак пристане на разговор, она напомиње
да на питања која се тичу њеног приватног живота неће одговарати. Готово никад
није гостовала у неком ток-шоу програму.

Весна се удала 2001. године. Док јој муж живи и ради у Дубаију, она ипак неретко
долази у Београд. Имају сина Николу.

Весна је први пут играла у филму 1986. године, у драми Шпадијер један живот,
затим заједно са звезданом глумачком поставом у драми Већ виђено, као и у
љубавном Догодило се на данашњи дан. Већ 1987. године добија своју прву главну
улогу у филму Видим ти лађу на крају пута, скромне продукције и зараде. Исте
године играла је у кратком дипломском филму Телефономанија, који се бавио
феноменом телефона осамдесетих и његовог учешћа у друштвеном животу младих. У
исто време остварује своју најхваљенију улогу — Буцу у филму Октоберфест. За то
извођење награђена је Златном ареном на Филмском фестивалу у Пули и Златног
ћурана на Данима комедије у Јагодини.

До краја осамдесетих снимила је мање запажене драме Хамбург Алтона и Лето, али
је и остварила мање улоге у чувеним Како је пропао рокенрол и Браћа по матери.
Године 1989. добила је мању улогу у ТВ—серији Метла без дршке. То је обележило
почетак њеног плодног ангажмана на телевизији.

Године 1990. Весна је у високобуџетној костимираној серији Јастук гроба мог
тумачила лик Софије Теодоровић, девојке у коју се у Трсту заљубио Доситеј
Обрадовић. Уследиле су улоге у незапаженим филмовима Оригинал фалсификата, Брод
плови за Шангај, снимљеном по роману Самац у браку Мир-Јам, Холивуд или пропаст,
Туце свилених чарапа, Са 204—272, и у ТВ—серији Заборављени. Наглу популарност
Тривалићева доживљава 1991. захваљујући улози Љиље у коју се заљубљује Боба
Попадић (Драган Бјелогрлић) у популарној серији Бољи живот. Бјелогрлић и она
проглашени су за (последњи југословенски) глумачки пар године на Филмским
сусретима у Нишу. Занимљиво је то да је Драган Бјелогрлић уз Зорана Цвијановића
најчешће играо Веснине партнере.

Нестабилне 1992. године, Весна је поред мање познатих филмова Злостављање и
Проклета је Америка успела да добије улоге у два највећа хита године —
историјској драми Тито и ја и комедији Ми нисмо анђели. Рађање славе у том
тренутку маркирало је Тривалићеву и као не југословенску него српску глумицу,
због чега се и данас узима за једног од представника српске или средње гарнитуре
глумаца, тј. глумаца деведесетих — уз Николу Која, Зорана Цвијановића, Небојшу
Глоговца и друге. Уследиле су улоге у филмовима Коцкар и Боље од бекства, да би
1993. играла Вању у популарном Полицајцу са Петловог брда.

Весна Тривалић игра улогу свог живота — Цакану — у серији Отворена врата из
1994. године. Цакана себе назива уметницом, хуманистом и постмодернистом. Њени
радови су толико постмодернистички да су њеној проблематичној породици бизарни.
Упркос несхватању и неразумевању на које наилази, она се упорно бори против
новонастале културе деведесетих. Често репризирана и цитирана, ова серија Биљане
Србљановић донела јој је врхунац популарности и утрла пут за многе комичарске
радове који су уследили. Једна од најпознатијих реплика из серије остало је
представљање од ког Цакана није одустајала: Катарина Анђелић, уметник концепта,
постмодерниста, хуманиста, вајар, и тако даље, и тако даље. Драго ми је.

На филму је најчешће до сада сарађивла са редитељем Срђаном Драгојевићем, а њени
најчешћи партнери су били Зоран Цвијановић и Драган Бјелогрлић. Тривалићева је
члан Савеза драмских уметника Србије од 4. јула 2006. године.

Прва њена професионална улога у позоришту била је у Атељеу 212 у представи
Тотови.



https://sr.wikipedia.org/wiki/%D0%9B%D0%B5%D1%82%D1%9A%D0%B5_%D0%BE%D0%BB%D0%B8%D0%BC%D0%BF%D0%B8%D1%98%D1%81%D0%BA%D0%B5_%D0%B8%D0%B3%D1%80%D0%B5_2016.

Летње олимпијске игре 2016. (порт. Jogos Olímpicos de Verão de 2016), званично
Игре XXXI Олимпијаде одржане су у Рио де Жанеиру у Бразилу у периоду од 5—21.
августа 2016, и биле су то прве Олимпијске игре одржане на тлу Јужне Америке.

Домаћинство Олимпијских игара граду Рију је додељено на седници МОК-а одржаној у
Копенхагену 2. октобра 2009. године. У конкуренцији Мадрида, Токија и Чикага
бразилски град је добио највише гласова чланова извршног одбора МОК-а и на тај
начин постао не само први бразилски град домаћин Олимпијских игара, већ и први
јужноамерички и први лузофони град домаћин Игара. Уједно Рио је и тек други
латиноамерички град домаћин Игара, након што су Игре XIX Олимпијаде одржане
1968. у Мексико Ситију.

На Играма учествује рекордних 206 националних олимпијских комитета, а по први
пут на Играма учествују и спортисти из Јужног Судана и Косова. Учествује укупно
11.239 спортиста који се такмиче у 306 дисциплина у 28 спортова. У олимпијски
програм се вратио голф, по први пут након Игара 1904, док се као нови спорт на
Играма по први пут појавио рагби седам. Сва спортска такмичења одржана су на
укупно 38 спортских борилишта, а 33 од њих се налази у самом граду, док
преосталих пет чине фудбалски стадиони у Сао Паулу, Бело Оризонтеу, Салвадору,
Бразилији и Манаусу.

Олимпијска бакља која је упаљена у древној олимпији 21. априла на тло Бразила је
донесена 3. маја и пре него је упаљена на централном олимпијском стадиону
пронесена је кроз више од 300 бразилских градова. Званичан мото игара је Нови
свет (порт. Um mundo novo). Званичне маскоте игара су Винисијус који представља
комбинацију бразилске фауне, и Том као отелотворење богате бразилске флоре.

Процес подношења кандидатура за домаћинство Игара 2016. званично је отпочео 16.
маја 2007, а сви заинтересовани градови кандидати морали су до 13. септембра
исте године да предају прелиминарну пријаву Међународном олимпијском комитету.
Сваки град кандидат је потом морао до 14. јануара 2008. да МОК-у преда комплетну
документацију која је садржавала одговоре на 25 питања у вези са плановима о
организацији Игара. Извршни одбор МОК-а је 4. јуна исте године објавио скраћени
списак на ком су се налазила имена четири потенцијална града домаћина који су
испуњавали услове за организацију игара. Поред Рио де Жанеира међу кандидатима
су остали главни град Јапана Токио, престоница Шпаније Мадрид и амерички Чикаго.
Катарска престоница Доха није добила званичан статус кандидата од стране МОК-а
иако су у званичној документацији имали боље резултате од Рија, а основни разлог
одбијања њихове кандидатуре била је намера организатора да због велике врућине
током лета у тој земљи, Игре организује у октобру месецу, што се косило са
спортским календаром МОК-а. Градови Праг (Чешка) и Баку (Азербејџан) нису успели
да обезбеде комплетну позитивну документацију.

Коначна одлука о домаћину Игара 2016. донета је на седници МОК-а одржаној 2.
октобра 2009. у Копенхагену (Данска). Кандидатуре Чикага и Токиа добиле су
најмању подршку чланова МОК-а, те су та два града испала након прва два круга
гласања. У одлучујућем трећем кругу гласања кандидатура Рио де Жанеира добила је
66 од укупно 98 гласова чланова извршног одбора МОК-а и на тај начин Рио је
постао први јужноамерички град коме је додељена организација Олимпијских игара.
Пре Рија још два јужноамеричка града су неуспешно покушавала да добију
организацију Игара: Буенос Ајрес у четири наврата (1936, 1956, 1968. и 2004) и
Бразилија за Игре 2004. године.

За програм Летњих олимпијских игара 2016. планирано је учешће 26 спортова и
укупно 39 дисциплина.[тражи се извор од 05. 2015.] Има два слободна места за
нове спортове, а конкурише 7 спортова. Бејзбол и софтбол који су избачени из
програма 2005. ће конкурисати, као и карате, голф, сквош, ролер-спортови и
рагби.



https://sr.wikipedia.org/wiki/%D0%91%D0%BE%D1%81%D0%BD%D0%B0_%D0%B8_%D0%A5%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0

Босна и Херцеговина је држава у југоисточној Европи, на Балканском полуострву.
Претежно је планинска земља. Заузима површину од 51.209,2 km2. На сјеверу,
западу и југу се граничи са Хрватском, на југоистоку са Црном Гором, а на истоку
са Србијом; код Неума — дужином обале од 21,2 km — излази на Јадранско море.
Главни град државе је Сарајево.

Босна и Херцеговина се састоји од два ентитета: Федерације Босне и Херцеговине и
Републике Српске, док Брчко Дистрикт има посебан статус. Три најбројнија народа
су Бошњаци, Срби и Хрвати; они су конститутивни на цијелој територији Босне и
Херцеговине. Уз конститутивне народе, Босна и Херцеговина је земља и бројних
националних мањина попут Рома, Јевреја, Црногораца, Словенаца, Украјинаца и
других заједница. Према резултатима пописа становништва из 2013. године, Босна и
Херцеговина има 3.531.159 становника.

СР Босна и Херцеговина је била једна од шест република СФР Југославије. По
распаду Југославије, у држави је избио рат; завршен је 14. децембра 1995.
године, потписивањем Дејтонског мировног споразума.

Вишечлани назив Босна и Херцеговина потиче од назива двију географских области
(област Босна и област Херцеговина), чија су имена преузета истовјетно тј.
употребљена у имену државе неизмјењена и повезана везником и. Почиње се
употребљавати након што је Аустроугарска, на основу одлука Берлинског конгреса
(1878), анкетирала османски Босански пашалук (изузев Новопазарског санџака) и од
њега створила јединствено управно подручје — кондоминијум Босну и Херцеговину.

Од завршетка Првог свјетског рата до завршетка Другог свјетског рата, држава
није постојала као цјеловита јединица. Вишечлани назив се поновно почео
користити након проглашења Федеративне Народне Републике Југославије (1946) у
којој је Народна Република Босна и Херцеговина била једна од федералних
јединица. Доношењем новог југословенског устава (1963), преименована је у
Социјалистичку Републику Босну и Херцеговину.

Вишечлани назив се употребљавао и код Републике Босне и Херцеговине, коју су 15.
октобра 1991. године неуставно прогласили муслимански и хрватски посланици.
Послије овога, српски посланици су — 24. октобра 1991. године — створили посебну
скупштину под називом Скупштина српског народа у Босни и Херцеговини. Она је 9.
јануара 1992. прогласила Републику Српску Босну и Херцеговину, а 28. фебруара
исте године донесен је и Устав Републике Српске Босне и Херцеговине.

Тренутно, вишечлани назив службено се употребљава за тзв. „дејтонску” Босну и
Херцеговину и „вашингтонску” Федерацију Босне и Херцеговине.

Босна и Херцеговина је смјештена на југоистоку Европе, у западном дијелу
Балкана. Њена укупна површина износи 51.209,2 km2 (од тога је 51.197 km2 копно,
а 12,2 km2 море). Граничи са Хрватском на сјеверу, западу и југу (укупна дужина
границе: 932 km), са Србијом на истоку (укупна дужина границе: 312 km) и Црном
Гором на југоситоку (укупна дужина границе: 215 km). Код Неума, Босна и
Херцеговина излази на Јадранско море, у дужини од 21,2 km. Границе Босне и
Херцеговине углавном су природног поријекла и већинским дијелом их чине ријеке
Дрина, Сава и Уна, као и планина Динара на југозападу земље.

Босна и Херцеговина се састоји од двије географске и историјске цјелине: већег
босанског дијела на сјеверу (око 42.000 km2) и мањег хецеговачког на југу. Босна
је већином планинска, а исто се односи и на Херцеговину, с тим да је разлика у
карактерима тла. Босна је насељенија и богатија шумама и обрадивим земљиштем,
док је Херцеговина кршевитија.

На сјеверу се планинско подручје спушта у лагано-брежуљкасто подручје Посавине,
односно даље претвара у Панонску низију. Област Семберије, између планине
Мајевице и ријека Саве и Дрине, представља главну житницу Босне и Херцеговине.

Динарски дијелови Босне простиру се од запада ка истоку. Херцеговину чине
планинска (висока) и јадранска (ниска) Херцеговина, која ужим појасом код Неума
и на полуострву Клек избија и на Јадранско море. Значајна су и поља, односно
заравни, које се пружају дуж највећих босанскохерцеговачких ријека (Уна, Врбас,
Босна, Дрина), од југа ка сјеверу, односно у случају Неретве већим дијелом од
сјевера ка југу, а посебан облик у крајолику чине пространа крашка поља на
југозападу, југу и југоистоку земље (Ливањско поље, Дувањско поље, Попово поље).

Око 42 % површине Босне и Херцеговине чини пољопривредно земљиште, а само 30 %
земље је обрадиво; остатак је пољопривредно готово па неискоришћен. Половину
површине Босне и Херцеговине покривају шуме. У природне ресурсе земље убрајају
се угаљ, жељезо, боксит, манган, бакар, хром, цинк, а свакако и дрво и знатне
водене масе. Највиши врх Босне и Херцеговине је планина Маглић (2.386 m), док је
најнижи дио земље на нивоу мора. Ријетки земљотреси и поплаве чине једину
озбиљнију природну опасност у Босни и Херцеговини. Међу најважније еколошке
проблеме спадају загађеност ваздуха из индустијских постројења, загађеност
простора због недостатка опште културе и еколошке свијести, те велико крчење
шума.

Клима Босне и Херцеговине већим је дијелом умјереноконтинентална, са топлим
љетима и хладним зимама. У дијеловима у којима влада ова клима, најтоплија
подручја су на сјевероистоку, док средње температуре опадају према југозападу,
идући долинама ријека према средњем појасу. Годишње количине падавина крећу се
од 700 L/m2 до 1.100 L/m2.

У средњем и источном дијелу Босне и Херцеговине налазе се високе планине Влашић,
Чврсница, Прењ, Требевић, Јахорина, Игман, Бјелашница и Трескавица. Подручја с
великом надморском висином имају кратка хладна љета и дуге оштре зиме.

Приморје и јужни дио земље, због близине Јадранског мора, под утицајем су
средоземне климе. Средње јануарске температуре су релативно високе (од 4 °C до
8 °C), док су љета сува и топла (максималне температуре од 40 °C до 45 °C).
Средња годишња количина падавина креће се између 1.000 L/m2 и 2.300 L/m2, док
средње годишње температуре обично бивају у интервалу од 12 °C до 16 °C. Снијег
је у овом поднебљу ријетка појава. Клима у овом, јужном делу земље, погодна је
за узгајање винове лозе, мандарина, лимуна, маслина, наранџи итд.

У Босни и Херцеговини нема великих природних језера. Највеће језеро у држави је
Бушко блато код Томиславграда, а за њим слиједе Билећко језеро, Модрачко,
Рамско, Јабланичко и језеро Перућац.

Босна и Херцеговина је изузетно богата разноврсним биљним и животињским
свијетом. Биосфера БиХ има ту погодност да је земља релативно ријетко насељена и
да постоје потпуно ненасељене области. Око половина површине БиХ је под шумом, а
посебно њене планине. Због ограничене приступачности, свијет природе је мало
угрожен, а станишта ријетких биљака и животиња очувана. У БиХ живе многе
животиње које су изумрле у другим дијеловима Европе.

У Босни и Херцеговини, многе ријетке биљке расту на високим надморским висинама.
У Националном парку Сутјеска, налази се прашума Перућица — једна од највећих од
оних које су се до дан-данас одржале. У подручју Динарских планина, ниском зоном
се сматрају предјели надморске висине од 500 метара до 1.000 метара. За ову зону
типичне су шуме храста и букве. На висинама од око 1.500 метара расту шуме
букви, смрче, јеле и бора. Борови су присутни на скоро свим планимама. Мјешавина
свих ових врста дрвећа јавља се још на нижим висинама и наставља у вишим. У овом
случају говоримо о такозваном подручју илирске флоре.

На свим подручјима на високој надморској висини налазе се планинске биљне врсте
попут анемона, тимијана и валеријане. Поред ових врста, ту је и класично алпско
растиње. Посебност БиХ су долине настале рушењем пећина, у којима су присутне
биљке карактеристичне за хладнија планинска подручја, док на њиховим рубовима
расту медитеранске биљке. Добар примјер флоре БиХ је планина Бјелашница код
Сарајева. У подножју планине јављају се разноврсни лишћари попут храстова,
храстова китњака, глогова и црних букви. У вишим предјелима преовладавају
мјешовите шуме букви и јела.

Ораси су распрострањени у нижим зонама југоисточне Европе. На високим планинама
расту чемпреси који су необично отпорни на ниске температуре. У прољеће, на
ливадама се јавља велики број цвјетова. Типични представници врста су: љубичица,
линцура, нарцис, камилица, сремуш, јагорчевина итд. Многе ријетке врсте присутне
су у Босни и Херцеговини, као на примјер гљива Ustilago bosniaca и орхидеја
Orchis bosniaca на Прокошком језеру. Неки типови тла богати кречњаком нуде
идеалне услове за раст орхидеја, рецимо врсте црвена наглавица (лат.
Cephalanthera rubra) или вимењак (лат. Platanthera chlorantha). Усљед топле
климе, у овом региону расту љиљани. Ту су и ријетке врсте из породице тулипана,
као што су Tulipa biflora, распрострањена од Хрватске до Албаније, или Tulipa
orphanidea, која је ријеткост и која опстаје само захваљујући изолацији.

У Босни и Херцеговини постоји значајан број ендемских врста. Босански љиљан је
ендемска врста из средишње Босне која расте на кречњачком тлу. Дуго се сматрало
да је ова врста варијетет пиринејског љиљана или халкедонског љиљана. Међутим,
молекуларно-генетичком анализом утврђено је да је ова врста сродна крањским
љиљанима.

Поједине животиње које су истребљене широм Европе одржале су се у Босни и
Херцеговини; то су, на примјер, неки вукови, мрки медвједи или велики тетријеби.
Неке врсте животиња развиле су се аутохтоно (независно од животиња у другим
регијама).

На краткој морској обали наилази се на уобичајене рибље врсте Јадранског мора.
Рибе планинских ријека и потока нарочито су интересантне; у чистим планинским
језерима очуване су угрожене рибље врсте. У резервату Хутово блато живе јегуље.
Хутово блато је парк природе којем припадају многе баре и мочваре. Ту се могу
посматрати и бројне друге животињске врсте, попут ракова.

Змије које живе у БиХ су великим дијелом отровнице. Карактеристичан примјер за
отровнице су шарке и поскоци, а за неотровне змије смукови. Ове врсте раширене
су у цијелој југоисточној Европи. Од осталих гмизаваца чести су гуштери.

Изузетно богат свијет птица очуван је у босанскохерцеговачим планинама. Зелена
жуна живи у листопадним шумама, а црна жуна у четинарским. Лешинари су присутни
на многим планинама. Од птица грабљивица ту су сури орлови (карактеристични за
планине и крајеве близу мора) те соколови вјетрушке (распрострањени у цијелој
земљи). Планински соколови живе у подручју Херцеговине.

Палеолит у Босни и Херцеговини обиљежен је најстаријим палеолитским спомеником у
југоситочној Европи, гравуром у пећини Бадањ код Стоца (у Херцеговини). Најљепша
гравура је Коњ нападнут стријелама, сачувана у фрагментима, која датира из
периода од 14.000 п. н. е. — 12.000 п. н. е.

Током времена када су се неолитске културе појавиле у Босни и Херцеговини,
постојале су интересантне мјешавине медитеранских и панонских култура.
Херцеговина је била под утицајем импресо керамике из западног Средоземља, што се
може видјети у Зеленој пећини код Мостара, Чаири код Стоца, Лисичићима код
Коњица и Пећ Млини код Груда. Људи су тада живјели у пећинама или у једноставним
насељима на врховима брежуљака. У горњем току ријеке Босне и у сјевероисточним
дијеловима Босне (Обра I код Какња), људи су живјели у дрвеним кућама саграђеним
на ријекама. У овој култури може се видјети утицај јадранских култура на југу и
старчевачке културе на сјевероистоку. Изворни израз ове културе су керамички
пехари на четири ноге, звани ритони. Исти овакви објекти могу се пронаћи у
данилској култури на хрватском приморју. Због ових објеката, какањска култура
сматра се дијелом ширег круга неолитских популација које су поштовале култ
животне соле (од сјеверне Италије, Далмације и Епира, све до Егејског мора).

Бутмирска култура из околине Сарајева је другачија, са фино углачаном керамиком
и различитим геметријским украсима (често спиралама). Фигуре из Бутмира су
јединствене скулптуре обликоване руком. Насеља су земуничког типа. Сахрањивање
је било у оквиру насеља, у згрченом положају или опруженом, на леђима.

Почетком бронзаног доба, неолитско становништво су замијенила ратоборнија
индоевропска племена Илира. Келтске сеобе у 4. и 3. вијеку п. н. е., потиснуле
су многа илирска племена из њихових бивших земаља, али су се такође нека келтска
и илирска племена помијешала. Конкретни историјски докази за овај период су
оскудни, али се чини да је овај регион био насељен разним народима који су
причали различите језике. Ратови између Илира и Римљана почели су 229. п. н. е.,
али Рим није завршио освајање региона све до пропасти Батоновог устанка,
9. године н. е. У античком периоду, римско становништво из свих дијелова царства
насељавано је међу Илире.

Ова област је у почетку била дио Илирије, све до римског освајања. Након подјеле
Римског царства између 337. и 395. године, провинције Далмација и Панонија
постале су дио Западног римског царства. Неки тврде да су овај регион освојили
Остроготи 455. године. Област је касније доспјела у посјед Алана и Хуна. У 6.
вијеку, византијски цар Јустинијан I освојио је ову област. Словени, народ који
је дошао из источне Европе, покорили су Аваре у 6. вијеку.

По доласку Словена на Балканско полуострво, Срби су формирали неколико међусобно
повезаних кнежевина, а то су: Србија (Рашка и Босна), Травунија, Захумље,
Неретва (Паганија) и Дукља). Граница прве Србије ишла је од ријеке Уне на
западу, до ријеке Искре на истоку.

Данашње знање о политичкој ситуацији на западном Балкану током раног средњег
вијека неповезано је и збуњујуће. Након свог доласака, Словени су са собом
донијели племенско друштвено уређење, које се распало и утабало пут ка
феудализму тек након франачког продора у ову овласт крајем 9. вијека. То је
такође и вријеме када су Јужни Словени покрштени. Босна је, због географског
положаја и терена, вјероватно била једна од посљедњих области у којима је
извршен овај процес, који је вјероватно потицао из градова на далматинској
обали.

Босна се описана придјевом средњовјековни почиње помињати од 958. године. Српске
и хрватске кнежевине су подијелиле Босну у 9. и 10. вијеку; за вријеме кнеза
Часлава и дукљанског краља Бодина, Босна се нашла у саставу јединствене српске
државе, а у међувремену Босном је овладао и хрватски краљ Михаило Крешимир II.
Касније политичке околности су довеле до тога да се за ову област надмећу
Угарска и Византија. Након још једне промјене односа моћи почетком 12. вијека,
Босна се нашла изван контроле обију земаља и настала је посебна држава под
влашћу локалних банова.

Први значајни владар Босне, Кулин бан, владао је током скоро три деценије мира и
стабилности, током којих је ојачао привреду државе преко споразума са
Дубровником и Венецијом. Његова владавина је такође означила и почетак спорова
око Цркве босанске, домаће хришћанске вјере коју су већ тада херетичком сматрале
и западна — Римокатоличка — и источна — Православна црква. Као одговор на
угарске покушаје да искористе питање цркве као начин да поврате суверенитет над
Босном, бан Кулин је одржао састанак са домаћим црквеним вођама да се одрекне
херезе и прихвати католичанство (1203). Ова изјава је била само формалног
карактера, јер су поглавари Цркве босанске, упркос потписаној изјави, и даље
задржали своју вјеру. Угарске амбиције нису се промијениле дуго након Кулинове
смрти 1204. године, а престале су тек након неуспјешног војног похода 1254.
године.

Историја Босне од тада до почетка 14. вијека обиљежена је борбом за власт између
породица Шубић и Котроманић. Овај сукоб се окончао 1322. године, када је
Стефан II Котроманић постао бан. До своје смрти 1353, он је успио да Босни
припоји територије на сјеверу и западу, као и Захумље и већи дио Далмације. Њега
је наслиједио његов нећак Твртко I Котроманић, који је након дуге борбе са
племством и унутарпородичним борбама, успио да стекне пуну контролу над државом,
и то 1367. године. Твртко се 26. октобра 1377. крунисао за краља Срба, Босне,
Поморја и западних страна.

Ипак, након његове смрти 1391, Босна је упала у дуг период опадања моћи. Стефан
Вукчић Косача се 1448. године осамостаљује у Хуму и проглашава херцегом од
светога Саве. Османско царство је већ почело са освајањем Европе и представљало
је велику опасност по Балкан током прве половине 15. вијека. Коначно, након
деценија политичких и друштвених нестабилности, Босна је пала под османску власт
1463. године, Херцеговина 1482. године, док је Краљевина Босна — коју су
обновили Мађари — коначно пала под османску власт 1527. године.

Османско освајање Босне означило је нову еру у историји државе и увело је
драстичне промјене у политичкој и културној мапи региона. Иако је Краљевство
Босна уништено, а велики дио његовог највишег племства погубљен, Османлије су
дозволиле очување босанског идентитета интегришући државу као саставну
провинцију Османског царства, с њеним историјским именом и територијалном
цјеловитошћу (то је био јединствен случај међу поробљеним државама на Балкану).
У оквиру овог Босанског санџака (на крају вилајета), Османлије су увеле бројне
кључне промјене у друштвено-политичкој управи над овом територијом, укључујући
нови систем земљопосједништва, реорганизацију административних јединица и
комплексан систем друштвеног раслојавања по класној и религијској припадности.

Четворовјековна османска управа је такође имала драстичан утицај на састав
становништва, који се мијењао неколико пута (као посљедица османских освајања,
честих ратова са европским силама, сеоба и епидемија). Домаће хришћанско
становништво било је погођено данком у крви, односно присилним одвођењем дјеце у
јањичаре, специјалне османске војне одреде. У Босни је један дио домаћег
становништва примио ислам да би избјегао робовски статус намијењен хришћанима,
да би заштитио потомство и имовину од отимања (сефардски Јевреји су стигли пошто
су били протјерани из Шпаније у 15. вијек), а и сами религијски обреди у исламу
били су слични онима које су практиковали богумили. Босанскохерцеговачке
хришћанске заједнице су такође доживјеле велике промјене. Босански фрањевци (и
цјелокупно католичко становништво) било је заштићено званичним царским декретом.
Православно становништво у Босни (у почетку везано за Херцеговину и Подриње),
проширило се по цијелој земљи током овог периода и доживјело релативан напредак
у 19. вијеку. У међувремену, херетичка Црква босанска престала је да постоји.

Док је Османско царство напредовало и ширило се у средишњу Европу, Босна је била
поштеђена ситуације да буде погранична провинција, и доживјела је дуг период
благостања и напретка. Основани су бројни градови (попут Сарајева и Мостара),
који су израсли у важне регионалне центре трговине и грађанске културе. У овим
градовима, бројни султани и паше финансирали су изградњу многих важних грађевина
исламске архитектуре (као што су Стари мост у Мостару и Гази Хусрев-бегова
џамија у Сарајеву). Велики број људи поријеклом из Босне играо је важну улогу у
културној и политичкој историји Османског царства у овом периоду. Војници из
Босне чинили су велики дио османске војске у биткама на Крбави и Мохачу (двије
велике османске побједе), док су се многи други прогурали кроз редове османске
војне бирократије и тако заузели највише положаје у царству, међу којима су
положаји адмирала, генерала и великих везира. Многи су оставили велики траг и на
отоманску културу као мистици, дервиши, учењаци и слављени пјесници на
бошњачком, турском, арапском и персијском језику.

Међутим, крајем 17. вијека, османски војни неуспјеси одразили су се и на Босну и
Херцеговину, а као посљедица Великог бечког рата и Карловачког мира из 1699.
године, Босна је постала најзападнија османска провинција. Сљедећих сто година
обиљежили су даљи османски војни неуспјеси, бројни устанци у Босни и неколико
појава куге. Портини напори да модернизује турску државу наилазили су на веома
велики отпор у Босни, гдје су се локални земљопосједници одупирали да не би
изгубили много тога кроз предложене реформе. Ово, као и незадовољство усљед
политичких уступака сусједним хришћанским земљама на истоку, кулминирало је
неуспјешним устанком Хусеин-капетана Градашчевића 1831. године. Повезане буне су
гушене све до 1850. године, али стање је наставило да се погоршава.

Каснији немири због земље изазвали су устанак хришћана у Босни и Херцеговини
1875. године. Устанак се брзо проширио, па се у њега укључило и неколико других
држава и великих сила, које су приморале Османско царство да препусти управљање
Босном и Херцеговином Аустроугарској монархији, на 30 година а према одредбама
Берлинског конгреса из 1878. године.

Иако је аустроугарска окупациона власт брзо угушила почетни оружани отпор након
преузимања Босне и Херцеговине, тензије су остале у неким дијеловима земље
(нарочито у Херцеговини), а догодило се и масовно исељавање муслиманског
становништва у крајеве које је контролисало Османско царство. Стање релативне
стабилности је ускоро достигнуто, па су аустроугарске власти биле у могућности
да изврше бројне друштвене и административне реформе, с циљем успостављања
стабилног политичког модела у Босни и Херцеговини који ће помоћи у ишчезавању
тада већ увелико проширеног национализма међу Јужним Словенима. Зато су
Аустроугари урадили много на кодификовању закона, увођењу нових политичких
пракси и — генерално говорећи — модернизацији.

Иако је економски била релативно успјешна, политика Аустроугарске (која се
заснивала на промовисању идеје о јединственој мултиконфесионалној босанској
нацији и која је одговарала муслиманском становништву; њен челни заступник је
био управник Босне и Херцеговине и министар финансија Бенјамин Калај) није
успјела да заузда растући национализам. Концепти хрватских и српских националних
држава су се већ били проширили међу босанскохерцеговачким католичким и
православним становништвом из сусједне аустроугарске провинције Хрватске и
Краљевине Србије половином 19. вијека, што није допуштало шире прихватање идеје
о јединственој босанској нацији. До почетка Првог свјетског рата, национализам
је био саставни дио политике у Босни и Херцеговини, са националним политичким
партијама које су радиле углавном за интересе својих религијских а самим тим и
народних заједница.

Идеја о заједничкој држави Јужних Словена постала је популарна политичка
идеологија и у Босни и Херцеговини. Одлука аустроугарске владе да анектира Босну
и Херцеговину 1908. године, допринијела је схватању о нужности идеје међу
народима Босне и Херцеговине. Ове политичке напетости кулминирале су 28. јуна
1914. када је Гаврило Принцип, члан организације Млада Босна, у Сарајеву убио
пријестолонасљедника аустроугарског трона, надвојводу Франца Фердинанда, и
смртно ранио његову супругу Софију, за што се касније испоставило да је догађај
који је послужио као повод за избијање Првог свјетског рата. Иако се
становништво Босне и Херцеговине борило у рату у војскама зараћених страна, сама
Босна и Херцеговина је прошла кроз рат без релативно велике штете.

Након аустроугарског пораза у рату, Вијеће народних првака и посланика — 28.
новембра 1918. године — донијело је одлуку о уједињењу Босне и Херцеговине са
Краљевином Србијом, која је прерасла у Краљевину Срба, Хрвата и Словенаца.
Политички живот у Босни у овом периоду обиљежили су социјални и економски немири
око прерасподјеле земље те оснивање неколико политичких партија које су често
ступале у различите коалиције са разним партијама из других дијелова краљевине.
Доминантан идеолошки сукоб у југословенској држави, између хрватске тежње за
регионализацијом и српске тежње за централизацијом, различито је утицао на три
главне етничке групе у Босни и Херцеговини. Босански муслимани нису имали статус
народа у краљевини. Иако је почетна подјела краљевине на 33 области избрисала
традиционалне географске ентитете, напорима политичара Мехмеда Спахе постигнуто
је да се 6 области које су чиниле Босну и Херцеговину подударају са 6 санџака из
османског периода.

Шестојануарска диктатура из 1929. године донијела је нову административну
подјелу државе на бановине, чија је сврха била да се обришу историјске и етничке
линије. Српско-хрватски сукоби о уређењу државе окончали су се споразумом
Цветковић—Мачек којим је 1939. године основана Бановина Хрватска, која је
обухватала значајне дијелове данашње БиХ. Ипак, спољашње политичке прилике
приморале су југословенске политичаре да обрате пажњу на све већу опасност коју
је представљала Хитлерова нацистичка Њемачка. Након приступања Краљевине
Југославије Тројном пакту и државног удара 27. марта 1941. године којом је
збачена влада, Југославију су Силе Осовине коначно напале — 6. априла 1941.
године.

Након окупације Југославије у Другом свјетском рату, цјелокупна територија Босне
и Херцеговине припала је Независној Држави Хрватској. Усташка управа над Босном
довела је до прогона и геноцида Срба, Јевреја и Рома. Због тога је већина
становништва Босне и Херцеговине ступала у редове комунистичких партизана, а
одређен број православног становништва (већином Срба) борио се и на страни
четника. Велики војни успјеси ипак су убиједили савезнике да политички и војно
подрже партизане.

Од 1941. године, југословенски комунисти на челу са Јосипом Брозом Титом,
организовали су вишенационални покрет који се борио против страних окупатора и
освајача, фашиста, нациста и домаћих издајника. Крајем новембра 1943. године,
Антифашистичко вијеће народног ослобођења Југославије одржало је засједање у
Јајцу, на којем је одлучено да се нова Југославија успостави као федерација са
шест република, од којих би једна била и Босна и Херцеговина у својим границама
из периода аустроугарске окупације. Устав Федеративне Народне Републике
Југославије из 1946. године озваничио је ову одлуку.

Због свог централног положаја у југословенској федерацији, послијератна Босна и
Херцеговина стратешки је одабрана као база за развој војне и тешке индустрије.
Како год, у већем дијелу периода свог постојања, Босна и Херцеговина је била
мирна и просперитетна. Иако је политички била неутицајна током 1950-их и
1960-их, током 1970-их појавили су се утицајни политичари попут Џемала Биједића,
Бранка Микулића и Хамдије Поздерца.

Слабљењем комунизма и појавом вишестраначког система у Социјалистичкој
Федеративној Републици Југославији, стара комунистичка доктрина братсва и
јединства изгубила је значај, што је пружило прилику тек новонасталим
националистичким странкама све три народа (Странка демократске акције, Српска
демократска странка и Хрватска демократска заједница) да освоје већину на
парламентарним изборима 1990. и оформе лабаву коалицију којом је успешно
окончана владавина комуниста. Тачка разилажења у овој коалицији била је судбина
СР Босне и Херцеговине: српски представници су се залагали за останак у
југословенској федерацији, док су представници босанских муслимана (од 1993.
усвојен је назив Бошњаци) и Хрвата тражили независност. На засједању 14. и 15.
октобра 1991. године, парламент је — без српских представника — донео Меморандум
о независности. Као одговор на ово, српски представници су напустили парламент
СР БиХ, а потом 24. октобра 1991. године — основали Скупштину српског народа
Босне и Херцеговине, која је 9. јануара 1992. једнострано прогласила оснивање
Српске Републике Босне и Херцеговине. 18. новембра 1991. године, и Хрвати су
једнострано прогласили оснивање Хрватске Заједнице Херцег-Босне.

Муслимански и хрватски посланици су, без пристанка српских посланика,
организовали Референдум о независности Босне и Херцеговине од Југославије, 29.
фебруара и 1. марта 1992. године, који је бојкотовала велика већина Срба.
Излазност на референдуму је била 63,7 % (према Уставу СР БиХ, за такву одлуку је
била потребна двотрећинска већина), а 92,7 % оних који су изашли гласало је за
независност. Крња влада СР Босне и Херцеговине прогласила је независност недуго
послије тога, а 6. априла 1992. године су је као независну државу признали
Европска заједница и САД.

Оружани сукоби почели су и пре признања независности. Срби су у почетку имали
иницијативу, пошто су имали директну и отворену подршку ЈНА, која се касније
трансформисала једним мањим дијелом у Војску Републике Српске, а већим дијелом у
Војску Југославије, као и тек новоформиране треће — односно крње Југославије
(Савезна Република Југославија). Војска Републике Српске је до јесени завладала
над око 70 % Босне и Херцеговине, државши у потпуном окружењу градове, иначе и
„заштићене зоне” УН: Сарајево, Горажде, Сребреницу и Жепу. На овом фронту је
страдало више хиљада људи до 1995. године. У јуну 1992. године, почели су први
сукоби између владе Алије Изетбеговића из Сарајева и хрватске фракције која је
тежила припајању Херцег-Босне Републици Хрватској. Сукоб је ескалирао 1993.
године, а окончан је уз америчко посредовање Вашингтонским споразумом из марта
1994. године. Овим споразумом створена је Федерација Босне и Херцеговине (у
тренутку настанка се звала Муслиманско-хрватска Федерација).

У сагласности са Вашингтонским споразумом, Хрватска војска је — заједно са
Армијом Републике Босне и Херцеговине — у западној Босни и на територији
Хрватске покренула операцију Олуја, којом је заузет западни дио Републике Српске
Крајине. Послије овога је хрватско-муслимански војни савез, уз подршку НАТО-а,
стекао иницијативу у рату, и то заузевши од Републике Српске велики дио западне
територије, што је узроколаво масовни егзодус српског становништва. Послије
поновљеног масакра над цивилним становништвом на Маркалама у Сарајеву, НАТО је
након вишеструких и већ и раније неуспјелих упозорења, покренуо ваздушну
операцију „Намјерна сила” на артиљеријске положаје Војске Републике Српске.

У том тренутку, међународна заједница је неочекивано брзо успјела да коначно
доведе представнике свих зараћених страна на мировне преговоре у амерички град
Дејтон. Рат се завршио потписивањем Дејтонског мировног споразума, који је
парафиран 21. новембра 1995. године; коначна верзија мировног споразума
потписана је у Паризу, 14. децембра 1995. године. Посљедице рата су била етничка
чишћења све трију народа међусобно, велике промјене у демографији; најважније
што је донио Дејтонски споразум је био завршетак убијања и оснивање Босне и
Херцеговине чији ће становници живјети у миру. Дејтонским мировним споразумом
Република Босна и Херцеговина је престала да званично постоји.

Босну и Херцеговину на основу Дејтонског мировног споразума чине два равноправна
ентитета: Федерација Босне и Херцеговине (која обухвата 51 % територије БиХ) и
Република Српска (која обухвата 49 % територије БиХ). Међународном арбитражом је
уједињена предратна општина Брчко, од које је створен Брчко Дистрикт, као
кондоминијум ФБиХ и РС са сопственом управом, чиме је Република Српска
територијално и географски пресјечена односно физички раздвојена на два дијела.

Босна и Херцеговина је по свом државном уређењу јединствена у свијету. Њено
уређење је сложеног карактера, а по облику владавине држава је федерална
парламентарна република, с тим да се и поред тога званично не дефинише као
република због сложености јединица на које је подијељена (кантони и ентитети, од
којих један у свом називу има именицу република, а други федерација), али и због
подсјећања на ратну тзв. Републику БиХ. Независност државе је призната противно
међународном јавном праву, 5. априла 1992. године, након што се неуставним
референдумом о независности савезна држава одвојила од Социјалистичке
Федеративне Републике Југославије, из које су претходно иступиле Словенија,
Хрватска и Македонија. Стварну независност БиХ је стекла 14. децембра 1995.
године, иако и ово многи доводе у питање због међународне управе у БиХ. Савјет
министара Босне и Херцеговине се по тренутном Уставу почео састављати од тог 14.
децембра послије потписивања Дејтонског мировног споразума, који је зауставио
рат и својим анексом IV (Устав БиХ) уредио изглед послијератне БиХ. Главни град
земље је остало Сарајево.

Европски парламент бира високог представника, који је највиши политички
ауторитет у земљи. Тренутни високи представник у Босни и Херцеговини је Валентин
Инцко (из Аустрије).

Предсједништво Босне и Херцеговине се састоји од три члана, из сваког
конститутивног народа по један, који се измјењују на мјесту предсједавајућег
Предсједништва сваких 8 мјесеци. Њих непосредно бира народ: Федерација бира
представника Бошњака и представника Хрвата, а Република Српска бира представника
Срба. Члан Предсједништва са највише гласова на изборима обично постаје први
предсједавајући. Мандат предсједништва траје 4 године. Чланови предсједништва
могу бити узастопно бирани још једном и послије тога не могу бити бирани сљедеће
четири године. Предсједавајућег Савјета министара Босне и Херцеговине именује
Предсједништво БиХ, а потврђује Парламентарна скупштина БиХ. Предсједавајући
затим именује министре.

Парламентарна скупштина Босне и Херцеговине је законодавни орган државе. Она се
састоји од два дома: Дома народа ПС БиХ и Представничког дома ПС БиХ. Дом народа
се састоји од 15 делегата, од којих су двије трећине из Федерације (пет Бошњака
и пет Хрвата) и једна трећина из Републике Српске (пет Срба). Представнички дом
се састоји од 42 посланика, од којих се такође двије трећине бира у Федерацији,
а једна трећина у Републици Српској, по истом принципу за први дом.

Уставни суд Босне и Херцеговине је највиша и коначна инстанца у правним питањима
и броји девет чланова: четири се бирају из Представничког дома Федерације (два
Бошњака и два Хрвата), два се бирају из Народне скупштине Републике Српске (два
Србина), а три члана бира предсједник Европског суда за људска права након
консултација са предсједништвом земље.

Суд Босне и Херцеговине има девет чланова, а састоји се од управног дијела,
кривичног дијела и дијела за обраћање јавности.

Запослена лица са најмање 16 година старости имају право гласа, док незапослени
право гласа добијају са 18 година старости. Неке од политичких странака у Босни
и Херцеговини су: Социјалдемократска партија Босне и Херцеговине, Странка
демократске акције, Хрватска демократска заједница Босне и Херцеговине,
Демократска фронта, Савез независних социјалдемократа, Либерална странка Босне и
Херцеговине, Странка за Босну и Херцеговину, Нова хрватска иницијатива, Српска
демократска странка, Српска радикална странка Републике Српске.

Босна и Херцеговина има неколико нивоа политичких структура испод државног
нивоа. Најважнија од ових подјела је организација државе по ентитетима
(Федерација Босне и Херцеговине (ФБиХ) и Република Српска (РС)). Федерација
Босне и Херцеговине располаже са 51 % површине Босне и Херцеговине, а Република
Српска са 49 %. Ентитети су признати Дејтонским мировним споразумом 1995.
године, као резултат компромиса представника трију конститутивних народа (уз
посредовање великих сила). ФБиХ и РС дијели међуентитетска линија дуга више од
1000 km.

Ратна разарања (1992—1995) довела су до великих промјена у етничкој слици земље.
Ово је већином било због насилног етничког чишћења локалног становништва (у РС
муслиманског и хрватског, а у ФБиХ све три народа).

Од 1996. године, овлашћења влада обају ентитета се у односу на државни ниво
значајно смањују. Трећи ниво политичке подјеле — након ентитета — у Федерацији
БиХ су кантони. Федерација Босне и Херцеговине се састоји од 10 кантона. Сви они
имају своју кантоналну скупштину и владу, која дјелује под законом ФБиХ.
Херцеговачко-неретвански и Средњобосански кантон етнички су мјешовити и имају
специјалне системе како би се очувала права свих народа.

Посљедњи ниво политичке подјеле Босне и Херцеговине су општине. Земља се састоји
од 141 општине, од којих су 79 у Федерацији Босне и Херцеговине, а 62 у
Републици Српској, док је град Брчко засебна административна јединица —
дистрикт. И општине такође имају своју скупштину (у ФБиХ вијеће), управу и
службе, и углавном су образоване око најзначајнијег града или мјеста у подручју.
Сваки кантон се састоји од неколико општина.

Осим ентитета, кантона, и општина, Босна и Херцеговина такође има и осам
службених градова. То су: Бања Лука, Бијељина, Добој, Источно Сарајево, Мостар,
Приједор, Сарајево и Требиње. Градови Сарајево и Источно Сарајево састоје се од
неколико општина, док се Градови Бања Лука, Бијељина, Добој, Мостар, Приједор и
Требиње састоје од територија некадашњих истоимених општина. Градови такође
имају своју градску скупштину (вијеће) и градску управу, чија је моћ између
општина и владе кантона (или владе ентитета у Републици Српској).

Уз Србију, Босна и Херцеговина је била једна од двију средње развијених
република у СФРЈ. Пољопривреда је углавном била у приватним рукама, али посједи
су били мали и непрофитабилни, док се храна углавном увозила. За вријеме
социјализма, у БиХ је форсирана тешка и војна индустрија, па је република имала
велики дио југословенских војних и индустријских постројења.

Три године ратовања уништиле су привреду и инфраструктуру, па је производња пала
за преко 80 %. Након 1995. године, производња се мало опоравила (1996—1998), али
раст се знатно успорио 1999. године. БДП је 1990. године био и даље дубоко испод
нивоа. Незапосленост је 2007. године износила 29 %. Тешко је тачно оцијенити
стање привреде јер иако оба ентита објављују своје статистике, статистике за
цијелу државу су ограничене. Осим тога, службене статистике се не баве сивом
економијом, која је врло присутна у цијелој земљи и у свим сегментима друштва.

Највећи дио запослених ради у терцијарном сектору, затим у индустрији и
пољопривреди. Према процјенама из 2008. године, БДП је износио отприлике
29,9 милијарди долара. БДП по глави становника је тада био 6.500 долара. По
сектору, 10,2 % БДП-а отпадало је на пољопривреду, 23,9 % на индустрију, а 66 %
на услужне дјелатности. БДП је за седам година нарастао, тако да је 2015. године
износио 40,53 милијарди долара, док се БДП по глави становника повећао за око
60 % (износио је 10.500 долара). Ово БиХ и даље не сврстава у првих сто земаља
по БДП-у.

Главни трговински партнери Босне и Херцеговине су Србија, Хрватска, Црна Гора,
Њемачка, Словенија, Италија, Турска итд.

Главни пољопривредни производи Босне и Херцеговине су жито (кукуруз) те разне
врсте воћа и поврћа. Под ораницама и баштама се у 2005. години налазило
1.025.000 хектара, а од тога је 556.000 хектара било засијано, док су
466.000 хектара били угари и необрађене оранице. Под житарицама је било
318.000 хектара, 145.000 хектара под крмним биљем, а 83.000 хектара под поврћем.

Босанска Посавина и Семберија су главне житнице цијеле државе, док је
херцеговачки крај погодан за узгајање винове лозе.

Главне индустријске гране су производња жељеза, челика, угља, аутомобилска
индустрија, текстилна индустрија, дуванска индустрија, дрвна индустрија и
прерада нафте.

Босна и Херцеговина заузима положај између јадранске обале Балканског полуострва
и Панонске низије и Моравског базена. Стога су и главни путни правци ове
републике везе двију поменутих области југоисточне Европе. Главна тешкоћа земље
је њен веома изражен планински карактер и тешка непроходност, што је знатно
допринијело спором развоју саобраћаја у земљи.

Укупна дужина жељезничке мреже у Босни и Херцеговини је 608 km (2006). Ово се
односи на пруге стандардне ширине колосијека, јер у земљи постоји и низ некада
коришћених пруга уског колосека, још из периода Аустроугарске. У држави
доминирају два жељезничка правца са главним укрштањем у Добоју. Ти правци су
Тузла — Добој — Бања Лука — Нови Град — Бихаћ — граница са Хрватском, те Шамац
(граница са Хрватском) — Добој — Сарајево — Мостар — граница са Хрватском.

Поред њих, у Зворнику и Бијељини постоје прикључци на жељезничку мрежу Србије. У
Босни и Херцеговини раде два жељезничка предузећа: на подручју Федерације то су
Жељезнице Федерације Босне и Херцеговине, а у Републици Српској то су Жељезнице
Републике Српске.

Укупна дужина путева у Босни и Херцеговини је 21.846 km (2006); више од
11.425 km је са чврстом подлогом (бетон, асфалт). Дужина магистрала тренутно је
незнатна и износи свега 30—40 km, а ријеч је о улазним магистралама у два
највећа града у држави: Сарајево и Бања Луку.

Босна и Херцеговина има веома кратку морску обалу код Неума и нема приступ
међународним водама, па стога нема поморских лука. Од иностраних лука највећи
значај за њену привреду има лука Плоче у Хрватској, која је најближа Сарајеву и
управо развијана за потребе привреде Босне и Херцеговине. Ријечни саобраћај је
боље развијен, али ни изблиза искоришћен према могућностима. Главни пловни
водоток је ријека Сава, која као притока Дунава повезује државу са другим
земљама средње Европе. Важне луке на Сави су Брчко, Босански Шамац и Босански
Брод.

У Босни и Херцеговини постоји 25 званично уписаних аеродрома, али само су четири
уврштена на листу аеродрома са IATA кодом (енгл. IATA Airport Code):

Највећи и најважнији аеродром у земљи је сарајевски аеродром „Бутмир”. У Босни и
Херцеговини је регистровано и пет хелидрома (2007).

Према непотврђеном попису из 1991. године, у тадашњој БиХ је живјело 43,65 %
Муслимана, 31,38 % Срба и 17,31 % Хрвата, док се 5,49 % људи декларисало као
Југословени, а 2,14 % као остали (око 10.000 Црногораца, 5.000 Албанаца, 4.000
Украјинаца итд.). Вјерски састав унутар Републике је био сличан националном.
Подаци су се отад па до данас знатно промијенили, јер је у рату погинуло преко
100.000 људи, а скоро половина становништва тадашње БиХ је емигрирало унутар или
ван земље.

Према контроверзним[н. 2] резултатима пописа спроведеног у периоду 1—15. октобра
2013. године, у Босни и Херцеговини пописано је (не и живјело) 3.531.159 људи: у
Федерацији Босне и Херцеговине 2.219.220, у Републици Српској 1.228.423, а у
Брчком Дистрикту 83.516. особа.

Према овим контроверзним резултатима пописа, структура пописаног становништва
Босне и Херцеговине према изјашњавању по етничкој/националној припадности
изгледа овако:

Према вјерској припадности, пописано становништво се изјаснило да припада
сљедећим вјероисповијестима:

Босна и Херцеговина нема свој службени језик. Становништво ове државе говори
готово истовјетним језиком који је разумљив за све три националне групе унутар
БиХ као и у сусједним државама: Хрватској, Србији и Црној Гори, па га неки
лингвисти сматрају једним језиком. Разлике ипак постоје у стандардизацији, тако
да постоје три националне стандардизације: српску, хрватску и бошњачку.

На нивоу ентитета службени језици су стандардни национални језици конститутивних
народа БиХ. У Републици Српској се ти језици називају: језик српског народа,
језик хрватског народа и језик бошњачког народа, док се у Федерацији БиХ
називају српски, хрватски и „босански” језик. Српски и бошњачки језик користе
два равноправна писма: латиницу (познату и као гајица) и ћирилицу (српска
ћирилица), док хрватски користи само латиницу.

Према резултатима генетских истраживања (на основу случајног узорка, са
непознатом поузданошћу истог), међу становништвом Босне и Херцеговине су
најзаступљеније сљедеће патрилинеарне (Y-ДНК) хаплогрупе:

Традиционална музика Босне је мјешавина разних балканских утицаја, у којој се
сусрећу најразличитији мотиви и жанрови. Најчувенија је ипак севдалинка (тур.
sevgi — „љубав”), љубавна пјесма карактеристичног израза, која у Босни има веома
дугу традицију, а одликује је сентиментална музикалност и поетски, романтични
текст меланхоличног угођаја. У Босанској Крајини заступљена је традиционална
крајишка пјесма ојкача.

Познати босанскохерцеговачки музички умјетници су Дино Зонић, Горан Бреговић,
Даворин Поповић, Кемал Монтено, Здравко Чолић, Елвир Лаковић, Едо Маајка,
Френки, Хари Мата Хари, Дино Мерлин, Халид Бешлић и др. Постоји још много
композитора, као што су Ђорђе Новковић, Ал Дино, Харис Џиновић и Корнелије
Ковач, те поп и рок бендова, на пример Бијело дугме, Црвена јабука, Дивље
јагоде, Индекси, Плави оркестар, Забрањено пушење, Амбасадори, Дубиоза
колектив...

У посљедње вријеме, велик утицај у БиХ — као и у осталим земљама Балкана — има
новокомпонована и умјетнички безвриједна турбо-фолк музика, коју у понајвише
Србији ради профита промовишу чак и некадашњи великани босанске, српске и
југословенске квалитетне народне музике.

Књижевна традиција у Босни датира још од раног средњег века. Како се налазила
под утицајем различитих књижевних традиција, у Босни се развила специфична
средњовјековна књижевност, која махом припада традицији старе српске књижевности
са специфичностима развоја у Босни. У вријеме османске владавине у Босни се
развијала особена књижевност заснована на српској језичкој и муслимаснкој
вјерској и културној традицији. Ова књижевна традиција је била присутна у Босни
све до 20. вијека. У римокатоличким вјерским центрима, нарочито фрањевачким
самостанима, била је присутна латинска књижевност као дјело ширег комплекса
римокатоличке културе.

Током османског доба, многи писци из Босне и Херцеговине били су познати у
оријенталном свијету, а у самој Босни развила се и алхамијадо књижевност (писана
на аребици).

Иво Андрић, Меша Селимовић и Бранко Ћопић су најзначајнији босанскохерцеговачки
књижевници. Андрић је добитник Нобелове награде за књижевност 1961. године за
роман На Дрини ћуприја.

Након затишја током ратних и првих послијератних година, филмско стваралаштво у
Босни и Херцеговини је почело да се буди.

Велику популарност имао је филм Пјера Жалице под именом Гори ватра (2003), који
је као и најпопуларнија босанскохерцеговачка ТВ серија Виза за будућност
(2002—2008) осликавао послијератно стање у Босни и Херцеговини, али и његов
сљедећи пројекат — филм Код амиџе Идриза (2004). Слично је и са филмом Љето у
Златној долини (2003) Срђана Вулетића, који је на међународним филмским
фестивалима однио неколико награда. У категорији кратког филма се може издвојити
филм 10 минута (2002) режисера Ахмеда Имамовића који је добитник награде Најбољи
кратки филм Европе, те филм Сурогат (1961) који је добитник првог Оскара за
Најбољи анимирани кратки филм. Посебну пажњу добио је и филм Грбавица (2006),
режисерке Јасмиле Жбанић, који је награђен Златним медвједом на фестивалу
Берлинале.

Босанскохерцеговачки филмски режисер Данис Тановић је 2002. године за филм
Ничија земља добио Оскара и Златни глобус, те 2016. године за филм Смрт у
Сарајеву освојио Сребрног медвједа.

Најуспјешнији режисер са простора Босне и Херцеговине је српски режисер Емир
Кустурица, који је двоструки добитник Златне палме Филмског фестивала у Кану, за
филмове Отац на службеном путу и Подземље.

Важно је поменути да је присутност трију вјера у Босни и Херцеговини имала
огроман утицај на културни развој земље. У Сарајеву су православна црква,
џамија, католичка црква и синагога удаљене на по само cca 100 метара једна од
друге. Најзначајнији експонат Земаљског музеја у Сарајеву је сарајевска Хагада,
традиционална јеврејска књига коју су Сефарди донијели у Сарајево по своме
прогону из Шпаније. Оријентално наслијеђе Босне и Херцеговине види се такође и у
бројним импресивним примјерима оријенталне, сакралне и свјетовне архитектуре,
иако је дио објеката срушен или уништен током времена, посљедњи пут током рата у
Босни и Херцеговини у периоду 1992—1995. Међу најзначајније објекте из османског
периода могу се сврстати Гази Хусрев-бегова џамија и Царева џамија у Сарајеву,
Алаџа џамија у Фочи, Ферхадија џамија у Бањој Луци, џамије у Мостару, Травнику и
Ливну, те бројни други сакарлни објекти исламске културе по цијелој земљи (нпр.
дервишке текије у Мостару). Босна и Херцеговина је посебно позната и по својим
мостовима из османског периода, гдје се истичу Стари мост у Мостару, Мост
Мехмед-паше Соколовића у Вишеграду, Арсланагића мост у Требињу те реплика Старог
моста у Мостару у умањеној верзији на ријеци Бистрици у Ливну.

Црквена архитектура Босне и Херцеговине састоји се од неколико стилова, у
зависности од времена у којем је грађена, односно којем црквеном кругу припада.
Тако босанскохерцеговачке католичке цркве у готово цијелој земљи његују посебни
„босански” стил витких звоника са високим, косим крововима и тако се хармонично
уклапају у градски или сеоски крајолик. Најпознатије римокатоличке цркве у Босни
стоје у Сарајеву, Травнику, Бугојну, Ливну, Јајцу и Бихаћу, док су најзначајнији
самостани фрањевачке провинције Босна сребрена у Фојници, Високом, Крешеву,
Какњу и Ливну. Сакрални објекти римокатоличке цркве у Херцеговини имају углавном
приморско-медитерански карактер (слично као и православне цркве и објекти);
грађени су од бијелог камена, а одликује их готово минималистички стил, који се
у новијој архитектури дијелом наслања и на кубизам и савремене токове црквене
архитектуре у свијету. Овдје су познате Дувањска базилика у Томиславграду те
цркве и самостани у Широком Бријегу, Чапљини и Мостару.

Православне цркве, манастири и објекти у сјевернијим дијеловима земље, поготово
уз ријеку Дрину, не разликују се превише од сличних црквених објеката у Србији,
што упућује на чињеницу да су их градили исти мајстори. Ови су се пак у дијелу
српске црквене архитектуре водили принципима црквене градње на западном
Медитерану, тако да православне цркве у Босни имају увијек изнова сличне мотиве,
који подсјећају на градњу у Италији, Француској и Далмацији. Најпознатије
православне цркве стоје у Сарајеву, Бањој Луци, Мостару, Тузли, Требињу, Ливну и
Босанској Крупи. Нововјеки православни црквени објекти по многим
босанскохерцеговачким градовима, поготово у Републици Српској, данас наликују
копијама Сопоћана, Милешеве или Грачанице, или су пак у складу са византијским
стилом, тако да босанскохерцеговачкој урбаној архитектури дају нови печат.
Примјер је Црква светог Василија Острошког у Источном Сарајеву.

Основно образовање у Босни и Херцеговини траје девет година. Ђаци се у основне
школе уписују у доби од 5 до 6 година. Они који заврше основну школу, образовање
могу наставити у гимназијама, стручним, техничким, умјетничким и вјерским
школама. Ђаци који заврше четворогодишње средње школе могу се уписати на
факултете или академије.

У Босни и Херцеговини постоји осам државних универзитета: Универзитет у
Сарајеву, Универзитет у Источном Сарајеву, Универзитет у Бањој Луци, Универзитет
у Тузли, Универзитет у Мостару (западни Мостар), Универзитет Џемал Биједић
(источни Мостар), Универзитет у Зеници и Универзитет у Бихаћу, као и
14 приватних универзитета и факултета у Сарајеву, Бањој Луци, Тузли, Добоју,
Приједору, Бијељини, Травнику и Градишци. Све високообразовне установе подлијежу
националним (у Републици Српској) или кантоналним (у Федерацији БиХ) законима о
вишем образовању.

Босанскохерцеговачка кухиња је блиско везана за турску, грчку, српску и друге
медитеранске кухиње. Међутим, због 40 година аустријске управе, у њој могу да се
виде и утицаји средишње Европе. У храну се ставља релативно много различитих
зачина, али обично у малим количинама. Већина хране је лагана, пошто се кува у
малим количинама воде. Сосови су потпуно природни, зато што их углавном чине
природни сокови поврћа у јелу. Типични састојци јела босанскохерцеговачке кухиње
су парадајз, кромпир, црни лук, бијели лук, бибер, краставац, шаргарепа, купус,
гљиве, спанаћ, тиквице, сушени и свјежи пасуљ, паприка, млијеко и павлака. Јела
од меса су од говедине, јагњетине или свињетине. Регион Херцеговине је погодан
за узгајање винове лозе и производњу вина, док се у Босни од шљива и јабука
добија ракија. Ислам својим вјерницима у Босни поприлично безуспјешно забрањује
конзумирање алкохолних пића, па и свињетине. Муслимани пију много кафе; кафа се
пије из филџана (у новије вријеме пуно чешће из шољица), уз све мање присутан
ратлук. Локални специјалитети су босански лонац, ћевапи, бурек и све остале
врсте пита, долма, сарма, пилав, гулаш те зимнички ајвар. Популарна слатка јела
су баклава, уштипци, алва, туфахије, тулумбе, сутлијаш и палачинке.

Бањалучки рукометни клуб Борац је 1976. године постао европски првак. Сарајевски
кошаркашки клуб Босна је 1979. године освојио европско клупско кошаркашко
првенство, а успех је поновио и женски клуб Јединство-Аида из Тузле 1989.
Најуспјешнији фудбалски клубови су ФК Борац, ФК Сарајево, ФК Жељезничар и ФК
Вележ.

Најпознатији спортисти из Босне и Херцеговине су Абас Арсланагић, Асим
Ферхатовић, Ивица Осим, Мирза Делибашић, Сафет Сушић, Душан Бајевић, Сергеј
Барбарез, Хасан Салихамиџић, Ненад Марковић, Светлана Китић, Лусија Кимани,
Хамза Алић, Разија Мујановић, Дамир Џумхур и Амел Тука. Од појединачних
олимпијских спортова, посљедњих година највише успјеха има атлетика. На
Свјетском првенству 2015. у Пекингу Амел Тука освојио је бронзану медаљу у трци
на 800 м, што је Босни и Херцеговини донијело прву медаљу на неком од свјетских
првенстава у овом спорту. Једна од спортских манифестација у Босни и Херцеговини
је Видовданска трка (атлетска трка на 10 km која се сваке године одржава у
Брчком).



https://sr.wikipedia.org/wiki/%D0%A1%D0%B2%D0%B5%D1%82%D0%BB%D0%B0%D0%BD%D0%B0_%D0%A0%D0%B0%D0%B6%D0%BD%D0%B0%D1%82%D0%BE%D0%B2%D0%B8%D1%9B

Светлана Ражнатовић — Цеца (рођ. Величковић; Житорађа, 14. јун 1973) српска је
певачица фолк, етно, турбо-фолк и поп-фолк музике, једна од највећих српских
естрадних звезда.

Цеца је каријеру започела са петнаест година, хитовима Цветак зановетак, Лепотан
и Ципелице, који су јој обезбедили место тинејџерске звезде. Почетком ’90-их
бира песме за старију публику па се тако ређају хитови Кукавица, Заборави, Шта
је то у твојим венама, Фатална љубав, Београд, Иди док си млад, Кад би био
рањен, Мртво море, Неодољив, неумољив и други (међу којима су и многи
турбо-фолк, као првобитни овог музичког жанра на Балкану). Године 1998. издаје
албум Маскарада, с којим постаје једна од најпопуларнијих и најтиражнијих звезда
Србије; уследели хитови су Маскарада, Неваљала, Наговори, Доказ, Црвено,
Забрањени град, 39,2, Драгане мој. Цеца 2004. године осваја хит-листе песмама
Трула вишња, Горе од љубави, Пази с киме спаваш и Прљаво, прљаво, а 2006.
постаје најтиражнија домаћа певачица, захваљујући албуму Идеално лоша односно
песмама Лепи громе мој, Манта, манта и Пиле. Пет година касније издаје албум
Љубав живи, где су најпопуларније песме биле Све што имам и немам ја, Играчка
самоће и Штета за мене. Године 2013. изашао је њен нови албум Позив, a она је на
београдском Ушћу одржала концерт пред око 150.000 људи на ком је певала и хитове
са поменутог новог албума (Да раскинем с њом, Позив, Име и презиме, Турбулентно,
Добро сам прошла и др.). Последњи Цецин албум изашао је 25. јуна 2016. године и
носи назив Аутограм; најпопуларније песме с овог албума су Аутограм, Метар
одавде, Трепни, Дидуле...

Каријеру Светлане Ражнатовић обележио је брак са Жељком Ражнатовићем Арканом,
заповедником српских паравојних јединица (тзв. Арканови тигрови), а по многима —
криминалцем и ратним профитером. О њиховом љубавном животу спекулисало се и
после његове погибије, 2000. године. Цецино име везује се и за акцију „Сабља” у
којој је ухапшена јер је у кући поседовала велику количину оружја, као и за
аферу „Обилић” односно нелегално присвајање новца од трансфера играча познатог
фудбалског клуба, због чега је 2012. године у кућном притвору у својој вили
одлежала затворску казну од осам месеци. Ту је и медијски рат који се годинама
води између Ражнатовићеве и Јелене Карлеуше, која је 2012. године достигла врх
српске музичке сцене. Упркос чињеници да је њено име у медијима присутно у
различитим контекстима, како позитивним тако и негативним, Цеца је окупивши око
120.000 људи на београдском Ушћу 2006. успела да одржи највећи концерт на
Балкану. После две деценије каријере, она је и даље најтиражнији домаћи извођач,
ужива велику популарност у народу, док јој у медијима често приписују
контроверзни епитет српска мајка.

Светлана Цеца Ражнатовић је по многима највећа српска музичка звезда — испред
популарних Аце Лукаса, Секе Алексић и Јелене Карлеуше, испред некадашњих звезда
Драгане Мирковић и Индире Радић, али не и испред највеће звезде на Балкану —
Лепе Брене.

Светлана Величковић је рођена 14. јуна 1973. у Житорађи. Дана 19. фебруара 1995.
Цеца се удаје за Жељка Ражнатовића Аркана. Родила је сина Вељка 10. децембра
1996, а касније и ћерку Анастасију 25. маја 1998. године.

Била је председник ФК Обилића, чији власник је био Жељко Ражнатовић Аркан. Он је
убијен 15. јануара 2000. године у атентату, након чега се Цеца повлачи из јавног
живота на неко време.

Цеца је ухапшена 2003. у акцији „Сабља”, спроведеној након убиства премијера
Зорана Ђинђића, пошто је у њеној вили у Београду нађена велика количина оружја.
Пуштена је из затвора након скоро четири месеца, а против ње је подигнута
оптужница.

Светлана је имала девет година када је први пут запевала пред публиком, а
тринаест када је наступала у једном хотелу на црногорском приморју, док је
летовала са родитељима. Њен наступ је запазио Мирко Кодић, тада познати
хармоникаш, који јој је помогао да сними своју прву плочу. Светланин први албум
изашао је 1988. године, и за разлику од осталих певача — Светлана већ са
тинејџерском песмом Цветак зановетак стиче огромну популарност. С овом песмом је
освојила једну од награда публике и стручног жирија на фолк фестивалу Илиџа.
Албум Цветак зановетак изашао је за ПГП РТБ.

Већ следеће године, певачица издаје и други албум назван Лудо срце. Истоимена
песма и песма Буди дечко мој биле су доста слушане, док су Лепотан и Забранићу
срцу да те воли постали велики и њени први озбиљни хитови. Наредне 1990. године,
Цеца издаје и трећи албум, на ком је највећи хит била Ципелице, још једна
тинејџерска песма. Касније су се издвојиле Другарице, проклетнице и Пустите ме
да га видим.

Године 1990. постаје права фолк певачица, а плоче јој се продају у 350.000
примерака. Године 1991. Цеца своје пунолетство прославља на посебан начин, новим
албумом Бабарога, са хитовима Бабарога, Волим те, Бивши, Хеј вршњаци итд. Године
1991. глумила је Коштану у истоименом домаћем филму. После албума Бабарога Цеца
снима албум Шано, душо (који је 1991. године снимљен само за архиву ПГП РТБ-а,
данас ПГП РТС). Албум се никада није појавио на тржишту, али на интернет порталу
Јутјуб могу се наћи неке од песама као што су Мој Драгане и Димитријо, сине
Митре. На албуму се такође налазе песме Зајди, зајди и Мито бекријо, али се
никада нису појавиле. Године 1992. Цеца снима дует са Драганом Којићем Кебом У
сну љубим медна уста.

Године 1993. почиње сарадњу са Александром Радуловићем Футом и Марином
Туцаковић, те снима албум Шта је то у твојим венама и реиздање албума Кукавица.
Песма Кукавица постаје хит године, а Цеца одржава свој први концерт пред 12.000
људи на стадиону Ташмајдан.

Године 1994. издаје албум Ја још спавам у твојој мајици са хитовима Ја још
спавам у твојој мајици, Волела сам те, Ваздух који дишем, Куда иду остављене
девојке, Девојко вештице итд. Такође, године 1994. снима дуетску песму са Жељком
Шашићем Ко на грани јабука. Године 1994. издаје албум Фатална љубав. Следе песме
Београд, Иди док си млад, Фатална љубав и др. Цеца прави запажен концерт године
у хали Пионир. Године 1996. издаје албум Емотивна луда са хитовима Кад би био
рањен, Рођен са грешком, Мртво море, Доктор, Неодољив неумољив итд.

Године 1997. издаје албум Маскарада са хитовима Маскарада, Неваљала, Вретено,
Наговори итд. Године 1999. због НАТО агресије над Србијом, Цеца одлаже издавање
албума. Крајем 1999. године Цеца издаје албум Цеца 2000 са слоганом „Нова жена
за нови миленијум” и хитовима Вотка са утехом, Црвено, Доказ, Опроштајна вечера.
Цеца је на овом албуму снимила дует са Ацом Лукасом и групом Луна. Дана 15.
јануара 2000. године, њен муж је убијен у атентату. Ражнатовићева се тада
повлачи из јавног живота и прекида промоцију албума.

Цеца се враћа на музичку сцену октобра 2001. године са новим албумом Деценија и
хитовима Забрањени град, 39,2, Драгане мој, Брука, Деценија, Тачно је. Цеца је
на овом албуму снимила популарну песму 39,2 са техно музиком.

Дан након њеног рођендана, 15. јуна 2002, Цеца одржава концерт пред 80.000 људи
у Београду на стадиону Црвене звезде Маракана. Дуго година била је председница
фонда „Треће дете”.

Године 2003. након убиства премијера Зорана Ђинђића у акцији Сабља, ухапшена је
под оптужбом да је држала велике количине оружја у кући без дозволе и да је са
сестром проневерила новац у Обилићу. После скоро четири месеца проведених у
Централном затвору у Београду, пуштена је на слободу. По изласку из затвора Цеца
проводи време са својом децом и пријатељима. Након одмора спрема нови албум.

Године 2004. следи албум Горе од љубави са хитовима као што су Горе од љубави,
Трула вишња, Пази с киме спаваш, Прљаво, Пепељара, План Б.

Године 2005. године Цеца спрема први ремикс албум Лондон микс, са ремиксованим
песмама са албума Деценија и Горе од љубави. Албум је продат у тиражу од 100.000
примерака. За дочек Православне Нове године, 13. јануара 2006. године, Цеца пева
на тргу у Нишу пред 80.000 људи.

У току маја месеца креће кампања за концерт на Ушћу 17. јуна 2006. године, као и
продаја албума Идеално лоша чија је премијера на концерту. Албум Идеално лоша је
издат на ЦД-у и на аудио-касети.

17. јуна 2006. на Ушћу у Београду одржала је свој до тада највећи концерт на
којем је било између 120.000 и 140.000 гледалаца и промоцију новог албума
Идеално лоша са хитовима Пиле, Кожа памти, Лепи громе мој, Идеално лоша, Манта,
манта. Крајем 2006. године, тачније 18. децембра 2006, Цеца издаје ДВД и ЦД лајв
са концерта са Ушћа. За Православну Нову годину, Цеца пева испред Скупштине
Србије у Београду пред 100.000 људи, али тај концерт се не уврштава међу највеће
пошто је то била прослава Нове године.

Почетком 2009. године певачица отвара свој музички студио — Цеца мјузик студио
(енгл. Ceca Music Studio). Цеца је током 2010. године имала доста наступа тј.
концерата, а најбољи и највећи је био 18. јула 2010. године у Прилепу у
Македонији пред 130.000 посетилаца. До тада је снимила 16 студијских и два
ремикс албума.

Током 2011. године снимила је нови албум под именом Љубав живи, који је био у
продаји од 17. јуна те године.

Након што је у фебруару 2012. године изашла из кућног притвора, започела је
турнеју „Љубав живи” која је трајала до лета 2013. године. У јуну 2012. године,
издала је „Цеца специјал” у коме се налазио часопис са интервјуом као и ЦД Љубав
живи и нови ЦД поклон Ц-клуб у коме су рађени ремикси песама са последњег
албума, те две нове песме Загрљај и Пробуди ме кад буде готово. Песме су се
одлично уклопиле у стари репертоар.

Свој други концерт на Ушћу у Београду је одржала 28. јуна 2013. године (на
Видовдан). На концерту је било око 150.000 гледалаца. На концерту је премијерно
отпевала и песме са албума Позив међу којима су и Да раскинем са њом, Позив, 5
минута, Име и презиме, Мрзи ме, Брат, Добро сам прошла, Турбулентно.

Светлана Цеца Ражнатовић је отворила турнеју „Позив” великим концертом у
Београду на Ушћу, 28. јуна 2013. године.

Око 70.000 људи дочекало је 13. јануара на Тргу слободе Нову годину по
јулијанском календару уз Светлану Ражнатовић. Упркос бројним забранама и
петицијама, Цеца је Новосађанима улепшала вече увесељавајући их како старим тако
и новим хитовима. Као посебно изненађење те вечери, отпевала је своје старе
хитове као сто су Шта је то у твојим венама, Нећу да будем ко машина или Попиј
ме као лек, тако одушевивши публику.

Продаја албума Аутограм почела је 25. јуна 2016. године. На албуму који је
моментално стекао популарност налази се 11 песама: Аутограм, Добротворне сврхе,
Дидуле, Метар одавде (са Тропико бендом), Луда за себе, Трепни, Нетачан одговор,
Јадна ти је моја моћ, Цигани, Анђео другог реда и Невиност.



https://sr.wikipedia.org/wiki/%D0%9D%D0%BE%D0%B2%D0%B0%D0%BA_%D0%82%D0%BE%D0%BA%D0%BE%D0%B2%D0%B8%D1%9B

Новак Ђоковић (Београд, 22. мај 1987) је српски тенисер. Тренутно је други на
АТП листи у појединачној конкуренцији. На првом месту АТП листе је био укупно
223 недеље. Многи тениски критичари, бивши играчи и саиграчи сматрају Ђоковића
једним од најбољих тенисера у историји.[а] Професионално игра од 2003. године. У
досадашњој каријери освојио је дванаест титула на гренд слем турнирима: шест
пута Отворено првенство Аустралије, три пута Вимблдон, два пута Отворено
првенство САД и једанпут Ролан Гарос. Један је од петорице тенисера у Опен ери
који су освојили гренд слем каријере. Освајањем Ролан Гароса 2016. постао је
први тенисер, након Рода Лејвера 1969, са победама на сва четири гренд слем
турнира у низу и једини који је то остварио на три различите подлоге. Држи
рекорд са освојених шест трофеја на Отвореном првенству Аустралије и једини је
који је тријумфовао три пута заредом у Опен ери.

Освајач је пет титула на Мастерс купу. Ђоковић је рекордер по броју освојених
АТП Мастерс 1000 турнира (30) и у једној сезони (6), једини тенисер који је
освојио бар једну титулу на осам од девет турнира из АТП Мастерс 1000 серије.
Освојио је бронзану медаљу на Олимпијским играма 2008. у Пекингу. Заједно са
саиграчима из репрезентације Србије је дошао до титуле у Дејвис купу 2010.
године. Ђоковић има најбољи проценат победа на тврдој подлози (83,82 %) у
тениској историји, као и најбољи проценат добијених мечева на тврдој подлози на
гренд слем турнирима (87,70 %).

Са Рафаелом Надалом је остварио једно од највећих ривалстава у историји тениса.
Одиграли су рекордан број међусобних дуела у Опен ери и најдуже гренд слем
финале у Мелбурну 2012. године. Запажено је и Ђоковићево ривалство са Роџером
Федерером, против кога је играо у рекордних петнаест међусобних дуела на гренд
слем турнирима и рекордних десет полуфинала.

Поред проглашења за најбољег спортисту и тенисера Србије и света, Ђоковић је
одликован орденом Карађорђеве звезде, орденом Светог Саве од СПЦ и орденом
Републике Српске.

Новак Ђоковић је рођен 22. маја 1987. године у Београду, као најстарији син оца
Срђана и мајке Дијане. Има два млађа брата, Марка (рођен 1991) и Ђорђа (рођен
1995), који су обојица професионални тенисери. Први пут је узео рекет у руке у
тениском кампу на Копаонику, када је имао четири године. Његов први тренер је
била Јелена Генчић. Младом Новаку је узор међу тенисерима био Пит Сампрас. Са
дванаест година почео је да похађа минхенску тениску академију Николе Пилића.

Живи у Монте Карлу, Монако, а тренирају га Словак Маријан Вајда и Немац Борис
Бекер. Поред матерњег, српског језика, Ђоковић говори енглески језик, а служи се
и немачким, италијанским и француским језиком. У браку је са Јеленом (рођеном
Ристић), а венчали су се 10. јула 2014, после девет година забављања. Дана 21.
октобра 2014. добили су сина Стефана.

Често на духовит начин имитира друге тенисере, од којих су многи његови
пријатељи. Први пут је то јавно радио на лакшем тренингу током Ролан Гароса
2007. (снимци ових имитација, за које Ђоковић тада није знао да постоје, убрзо
су објављени на телевизији), а прве имитације (Рафаела Надала и Марије Шарапове)
пред великом публиком извео је након победе над Карлосом Мојом на Отвореном
првенству САД 2007. Поред имитација, Ђоковић неретко и на друге духовите начине
забавља публику, посебно на егзибиционим мечевима.

Ђоковић је у 2001. био троструки првак Европе, у појединачној конкуренцији,
паровима и екипно. Наредне сезоне постао је најбољи у Европи у конкуренцији
тенисера до 16 година. Након пет одиграних ИТФ турнира, Ђоковић се нашао на 40.
месту најбољих јуниора света. Као јуниор је имао однос 40 победа и 11 пораза у
појединачној конкуренцији, односно 23 победе и 6 пораза у конкуренцији парова.
Као члан репрезентације Југославије 2001. године дошао је до финала јуниорског
Дејвис купа за тенисере до 14 година, у којем је изгубио свој меч у појединачној
конкуренцији.

На почетку професионалне каријере, Ђоковић је углавном играо на челенџер и
фјучерс турнирима, а нашао се и на ширем списку репрезентације СЦГ за мечеве
против Обале Слоноваче и Бугарске. Први фјучерс је освојио у Београду на
теренима ТК Црвена звезда у јуну 2003, као члан ТК Партизан, када је у финалу
савладао четвртог носиоца и освојио први АТП поен. Те године је стигао до још
два полуфинала фјучерса.

Годину 2004. је започео пласманом у полуфинале на фјучерсу у Загребу, а 9.
априла је дебитовао за Дејвис куп репрезентацију Србије и Црне Горе у мечу
против Летонца Јаниса Скродериса победивши са 2:0. На фјучерсу у Бергаму стигао
је до полуфинала, а освојио је фјучерсе у Солноку, Будимпешти и Београду. Први
челенџер Ђоковић је освојио у Будимпешти, маја 2004. После је освојио још два
челенџера, у Ахену (Немачка) и Санрему (Италија). Јануара 2005. године наступио
је у првом колу Отвореног првенства Аустралије, што је био његов први меч у
главном жребу неког гренд слем турнира. Изгубио је од каснијег освајача титуле,
Марата Сафина. Након челенџера у Београду у фебруару 2005. Ђоковић је наставио
да игра само на турнирима АТП-а.

У последњим данима 2005. и првим 2006. играо је са Аном Ивановић у Хопман купу,
када су стигли до полуфинала.

Претходну годину Ђоковић је завршио на 78. месту АТП листе. Четвртфинале на
Ролан Гаросу и осмина финала на Вимблдону уврстили су га у 40 најбољих тенисера
на АТП листи. Недуго после Вимблдона освојио је своју прву титулу, Отворено
првенство Холандије, без изгубљеног сета. Друга титула коју је освојио, у Мецу,
уврстила га је у првих 20 тенисера на АТП листи.

У овој сезони Ђоковић је такође учествовао на Мастерс турнирима у Индијан Велсу,
Мајамију, Монте Карлу, Хамбургу, Мадриду и Паризу. Најбољи резултат је остварио
у Мадриду, где је стигао до четвртфинала у ком га је победио Фернандо Гонзалес.
На свим осталим турнирима такмичење је завршавао у једном од прва три кола.

У првој седмици јануара освојио је турнир у Аделајду, победивши у финалу Криса
Гучионија. Две седмице после, на првом гренд слем турниру сезоне, Отвореном
првенству Аустралије, стигао је до осмине финала, где је изгубио од првог
тенисера света, Роџера Федерера. Ђоковићев успех на турнирима Мастерс серије у
Индијан Велсу, где је био финалиста, и Мајамију, где је био победник, уврстиле
су га међу десет најбољих на свету. На оба турнира, на којима је први пут стигао
до финала турнира Мастерс серије, савладао је у полуфиналима Ендија Марија без
изгубљеног сета. Финале турнира у Индијан Велсу је изгубио од Рафаела Надала,
али га је савладао у четвртфиналу турнира у Мајамију, који је освојио победивши
Гиљерма Кањаса у финалу, 6:3, 6:2, 6:4. Касније је играо на турниру у Монте
Карлу, где га је поразио Давид Ферер у трећем колу. Ђоковић је стигао до
четвртфинала Мастерса у Риму и Хамбургу, где је изгубио од Карлоса Моје, односно
од Надала. Затим је освојио Отворено првенство Ешторила, савладавши у финалу
Ришара Гаскеа, 7:6(7), 0:6, 6:1.

Ђоковић је на Ролан Гаросу стигао до првог полуфинала неког гренд слем турнира,
где је изгубио од каснијег победника, Рафаела Надала.

На Вимблдону 2007. Ђоковић је у четвртфиналу савладао Кипранина Маркоса
Багдатиса, 7:6(4), 7:6(9), 6:7(3), 4:6, 7:5, у мечу који је трајао 5 сати.
Ђоковић је предао полуфинални меч Надалу због повреде леђа и проблема са
стопалом. Следећи успех на турнирима Мастерс серије је био на Роџерс купу. У
финалу је савладао најбољег тенисера света Роџера Федерера, 7:6(2), 2:6, 7:6(2).
На путу до трофеја, Ђоковић је победио трећепласираног, другопласираног и
првопласираног тенисера (Ендија Родика, Рафаела Надала и Федерера) у три
узастопна дана. Ђоковић је био први тенисер коме је то успело још од Бориса
Бекера 1994. године. Међутим, на Мастерс турниру у Синсинатију следеће недеље,
Ђоковић је поражен од Карлоса Моје у другом колу без добијеног сета. На
Отвореном првенству САД Ђоковић је стигао до свог првог гренд слем финала где га
је поразио Федерер, 6:7(4), 6:7(2), 4:6. Ђоковић је у другом колу савладао
Радека Штјепанека, 6:7(4), 7:6(5), 5:7, 7:5, 7:6(2), након скоро пет сати игре.
Након мање повреде, Ђоковић се вратио на турниру у Бечу и освојио пету титулу у
сезони савладавши у финалу Станисласа Вавринку, 6:4, 6:0. Ђоковић је у наступу
за тениску репрезентацију Србије против Аустралије победио у оба меча у
појединачној конкуренцији и једном у конкуренцији парова, што је омогућило
Србији пласман у Светску групу Дејвис купа. Следећи турнир на којем је
учествовао је било Отворено првенство Мадрида, где је поражен од Давида
Налбандијана у полуфиналу, 6:4, 7:6(4). На мастерсу у Паризу Ђоковића је у раној
фази савладао Фабрис Санторо.

Као трећепласирани тенисер света Ђоковић је дошао на Мастерс куп у Шангају и
први је елиминисан са турнира након два пораза у својој групи, од Давида Ферера,
6:4, 6:4, и Ришара Гаскеа, 6:4, 6:2. У последњем мечу га је поразио Рафаел Надал
6:4, 6:4. Ђоковић је остварио значајан напредак у односу на претходну сезону.
Освојио је два Мастерс турнира (Мајами и Канаду), један турнир из серије 500
(Беч) и два турнира из серије 250 (Аделејд и Ешторил). Пласирао се у своје прво
гренд слем полуфинале, на Ролан Гаросу, а потом и прво финале, на Отвореном
првенству САД. Ови успеси су му омогућили пробој у првих десет тенисера света, а
годину је завршио на трећем месту. Ђоковић је у избору листа „Спорт” изабран за
спортисту године у Србији 2007, а Олимпијски комитет Србије га је прогласио за
најбољег мушког спортисту. Другу годину заредом је Асоцијација тениских
професионалаца Ђоковићу доделила награду за тенисера који је највише напредовао.

Годину 2008. Ђоковић је почео у Перту, на Хопман купу, заједно са Јеленом
Јанковић, где су у финалу изгубили од представника Сједињених Држава, Серене
Вилијамс и Мардија Фиша са 2:1. Ђоковић је добио све мечеве у појединачној
конкуренцији, али је Јанковићева због повреде била присиљена да преда свој меч
против Вилијамсове и да покуша да помогне Ђоковићу у конкуренцији мешовитих
парова.

На првом гренд слему сезоне, Отвореном првенству Аустралије, Ђоковић се пласирао
у финале без изгубљеног сета. До тог успеха стигао је савладавши у полуфиналу
првог тенисера света, Роџера Федерера, резултатом 7:5, 6:3, 7:6(5). У финалу,
27. јануара, противник му је био највеће изненађење турнира, Жо-Вилфрид Цонга из
Француске, тада 38. тенисер на АТП листи, који је у другом полуфиналу победио
другог тенисера света, Рафаела Надала. Новак Ђоковић је победио у финалу са 3:1
у сетовима и тиме освојио први гренд слем трофеј у каријери. Ђоковић је са
Јанком Типсаревићем, Ненадом Зимоњићем и Виктором Троицким изабран да се такмичи
за Србију у првом колу Светске групе Дејвис купа против Русије од 8. до 10.
фебруара. Током боравка у Москви, Ђоковић је оболео од стомачног грипа и
пропустио је први дан у појединачној конкуренцији. Вратио се другог дана за
победу у мечу парова са Зимоњићем против Михаила Јужњог и Дмитрија Турсунова,
али је следећег дана предао меч Николају Давиденку при вођству 2:1 у сетовима,
чиме је Русија стекла недостижну предност од 3:1

На следећем турниру АТП-а, у Марсељу, изгубио је од Француза Жила Симона у
другом колу. После тога је играо турнир у Дубаију, али га је у полуфиналу
избацио Енди Родик. На Мастерс турниру у Индијан Велсу, Ђоковић је освојио свој
други турнир у сезони победивши у финалу Мардија Фиша са 2:1 у сетовима. На
турниру у Мајамију, избацио га је Кевин Андерсон са 2:1 у сетовима у другом
колу. На турниру у Монте Карлу стигао је до полуфинала, у ком је предао меч
Роџеру Федереру. Други по реду Мастерс на шљаци, у Риму, освојио је победивши
Станисласа Вавринку резултатом 4:6, 6:3, 6:3. На Ролан Гаросу 2008. стигао је до
полуфинала. Био је трећи фаворит, иза Рафаела Надала и Роџера Федерера, али је
изгубио од Надала са 6:4, 6:3, 7:6(3). До полуфинала је стигао победивши Дениса
Гремелмајера, Мигела Енџела Лопеза Џена, Вејна Одесника, Пола-Анрија Матјеа и
Ернестса Гулбиса. Потом је Ђоковић играо турнир у лондонском Квинс клабу. Ту је
поново изгубио од Надала, овог пута у финалу. Само неколико дана касније, на
Вимблдону је испао у другом колу изгубивши од Руса Марата Сафина (6:4, 7:6(3),
6:2). Ђоковић је после четири недеље паузе учествовао на Роџерс купу у Торонту,
који је прошле године освојио. Поразио је Френка Данчевића и Робина Седерлинга,
али га је у четвртфиналу елиминисао Енди Мари. Следеће недеље, на Синсинати
мастерсу, Ђоковић је у полуфиналу савладао Рафаела Надала 6:1, 7:5, али је у
финалу поново изгубио од Марија резултатом 7:6(2), 7:6(2).

Ђоковић је био постављен за трећег носиоца на Олимпијским играма 2008. у
Пекингу. У првој рунди је савладао Американца Робија Џинеприја са 6:4, 6:4, у
другој Немца Рајнера Шитлера са 6:4, 6:2, у трећој Руса Михаила Јужњег са
7:6(3), 6:3, и у четвртфиналу Француза Гаела Монфиса са 4:6, 6:1, 6:4. Ђоковић
је у полуфиналу изгубио од Рафаела Надала резултатом 4:6, 6:1, 4:6. У том мечу
је могао да спасе меч-лопту, али је са мреже лоптицу послао ван игралишта док је
Надал био далеко од ње. У борби за бронзану медаљу, Ђоковић је савладао Џејмса
Блејка резултатом 6:4, 7:6(4). То је била једна од три медаље за Србију на
двадесет деветим Олимпијским играма. Ђоковић се такође такмичио и у конкуренцији
парова заједно са Ненадом Зимоњићем, где су били постављени за друге носиоце.
Ђоковић и Зимоњић су у првом колу изгубили од чешког пара Мартина Дама и Павела
Визнера са 6:3, 0:6, 2:6. После Олимпијских игара, Ђоковић је на последњем гренд
слему у сезони, Отвореном првенству САД, био постављен за трећег носиоца. У мечу
четвртог кола против Томија Робреда имао је проблема због болова у бедрима и
умора, па је био присиљен да затражи два тајм-аута, али је ипак успео да победи
у пет сетова. У четвртфиналу је савладао Родика, а учешће на турниру је завршио
након пораза од Федерера у четири сета, у полуфиналу. У финалу Отвореног
првенства Тајланда, Ђоковић је изгубио од Жоа–Вилфрида Цонге са 7:6(4), 6:4. На
Мастерсу у Мадриду, Ђоковића је у трећој рунди победио Иво Карловић са 7:6(4),
7:6(5). На Мастерсу у Паризу, две недеље касније, каснији победник Цонга је опет
савладао Ђоковића у трећој рунди. На финалном Мастерс купу у Шангају, након
Надаловог одустанка од учешћа на турниру, Ђоковић је био постављен за другог
носиоца. У првом колу је победио Хуана Мартина дел Потра (7:5, 6:3), а у другом
колу Давиденка (7:6(3), 0:6, 7:5). У трећем колу је поново изгубио од Цонге
(6:1, 5:7, 1:6). Без обзира на пораз Ђоковић је такмичење у групној фази завршио
на првом месту. У полуфиналу је елиминисао Жила Симона (4:6, 6:3, 7:5), а у
финалу је још једном савладао Давиденка (6:1, 7:5), освојивши први Мастерс куп у
каријери.

Бранио је титулу на Отвореном првенству Аустралије, али је у четвртфиналу предао
меч Ендију Родику због исцрпљености и грчева, при Родиковом вођству 6:7(3), 6:4,
6:2, 2:1.

У Индијан Велсу, где је бранио титулу, стигао је до четвртфинала и ту изгубио од
домаћег тенисера, Ендија Родика. У Мајамију је Ђоковић стигао до финала, али у
финалу је изгубио од Ендија Марија. На Мастерс турниру у Мадриду лаким и брзим
победама и без изгубљеног сета стигао је до полуфинала, у којем је са Рафаелом
Надалом играо трећи пут у последњих пет седмица. Упркос чињеници да је имао три
меч-лопте, Ђоковић је изгубио сусрет резултатом 6:3, 6:7(5), 6:7(9). Тај меч је
трајао 4 сата и 2 минута, и временски је најдужи у појединачној конкуренцији
одигран у три сета у Опен ери (са тај-брејком у последњем сету). Наредни турнир
на којем је Ђоковић учествовао био је други гренд слем турнир године, Ролан
Гарос. Поразио га је Филип Колшрајбер у трећем колу, 6:4, 6:4, 6:4.

Као четврти носилац, дошао је на трећи гренд слем у сезони, Вимблдон. У
полуфиналу је био очекиван меч између Ђоковића и Федерера, али је Ђоковића у
четвртфиналу још једном победио Томи Хас, 7:5, 7:6(6), 4:6, 6:3. Ђоковић је
одиграо последњи гренд слем сезоне, Отворено првенство САД. У полуфиналу га је
зауставио Роџер Федерер, овог пута у три сета.

Ђоковић је освојио турнир у Пекингу, победивши у финалу Хрвата Марина Чилића
резултатом 6:2, 7:6(4). Освојио је турнир АТП 500 серије у Базелу, победивши у
финалу троструког браниоца титуле, Роџера Федерера, 6:4, 4:6, 6:2. Након четири
узастопна пораза у финалима АТП мастерс 1000 турнира, освојио је титулу у
Паризу. У полуфиналу је савладао Рафаела Надала, 6:2, 6:3, а у финалу љубимца
публике, Француза Гаела Монфиса, 6:2, 5:7, 7:6(3)

Иако је у трећем мечу у групној фази Финала АТП светске турнеје савладао Рафаела
Надала, није се пласирао у полуфинале, због лошијег односа освојених и
изгубљених сетова од другопласираног Давиденка.

Први званични турнир на коме је Ђоковић играо био је први гренд слем сезоне,
Отворено првенство Аустралије. У четвртфиналу га је победио француски тенисер
Жо-Вилфрид Цонга, након пет сетова. Упркос томе, Ђоковић је 1. фебруара достигао
свој најбољи пласман у дотадашњој каријери, другу позицију на АТП листи. На прва
два турнира из Серије 1000 Ђоковић није постигао запажене резултате.

Други гренд слем сезоне, Ролан Гарос почео је победом над Јевгенијем Корољовим,
који представља Казахстан. Ипак, у четвртфиналу бива поражен од аустријског
тенисера Јиргена Мелцера, 22. носиоца, у пет сетова, упркос убедљивој предности
од 2:0 у сетовима и раном брејку предности у трећем. Меч је завршен резултатом
6:3, 6:2, 2:6, 6:7(3), 4:6. Дана 21. јуна је почео трећи гренд слем сезоне,
Вимблдон, на ком је Ђоковић био постављен за трећег носиоца. У полуфиналу је
изгубио од Чеха Томаша Бердиха.

Крајем августа почео је последњи гренд слем турнир у сезони, Отворено првенство
САД. У полуфиналу, Ђоковић је спасао две меч-лопте против Роџера Федерера,
дошавши до победе од 5:7, 6:1, 5:7, 6:2, 7:5. Овом победом је постао други
тенисер, поред Рафаела Надала, који је остварио две победе против Федерера на
гренд слем турнирима. У свом другом финалу на овом турниру поново бива поражен,
овога пута од Надала. Четврту сезону заредом Ђоковић је успео да се пласира на
завршни шампионат АТП-а, и то као трећи тенисер света. Тријумфом над Ендијем
Родиком, остварује пласман у полуфинале. Трећи пут заредом губи од каснијег
шампиона, Роџера Федерера, овога пута резултатом 2:0.

По први пут се заједно са репрезентацијом Србије нашао у финалу Дејвис купа
против репрезентације Француске у Београдској арени. У свом првом мечу, против
Жила Симона, без већих проблема доноси бод репрезентацији, победом од 6:3, 6:1,
7:5. Након заостатка Србије 1:2, изједначује резултат тријумфујући над Монфисом
6:2, 6:2, 6:4. На крају је Виктор Троицки остварио одлучујућу победу и тако
донео Србији прву титулу. Ђоковић је у току 2010. у мечевима за репрезентацију
остварио 7 победа у исто толико мечева (у појединачној конкуренцији). Годину је
четврти пут заредом завршио на трећем месту АТП листе, иако је у току сезоне 26
недеља боравио на другом месту. Остварио је однос победа и пораза 61:18 (77 %).
Освојио је два турнира — Дубаи и Пекинг, оба из Серије 500.

Ђоковићева сезона 2011. године се сматра једном од најбољих у историји тениса.
Освојио је десет турнира, од којих три гренд слема (Отворено првенство
Аустралије, Вимблдон и Отворено првенство САД), пет Мастерс турнира (Индијан
Велс, Мајами, Мадрид, Рим и Канаду), АТП Дубаи и Отворено првенство Србије. У
јулу је постао први тенисер света. Ђоковић је од старта сезоне до полуфинала
Ролан Гароса направио низ од 41 победе, а ако се рачунају две победе на Дејвис
купу 2010, 43 победе. Поставио је неколико рекорда, укључујући број титула на
Мастерс турнирима у једној сезони (5), број узастопних победа на Мастерсима
(31), број узастопних Мастерс финала (6), укупној заради у сезони (12, 6 милиона
долара) и најбржој квалификацији за Завршни мастерс (18 недеља и 6 дана).

Ђоковић је почео сезону одбраном титуле на Отвореном првенству Аустралије. У
полуфиналу је савладао Марија, у мечу који је трајао 4 сата и 50 минута, а у
финалу Надала. Њихов сусрет трајао је 5 сати и 53 минута, што представља рекорд
по дужини финала једног гренд слема. На следећа два турнира на којима је бранио
титулу, Дубаију и Индијан Велсу, испао је у полуфиналу, од Марија, односно од
Изнера. Титулу у Мајамију је одбранио без изгубљеног сета.

Сезону на шљаци Ђоковић је почео на Мастерсу у Монте Карлу, где је у финалу
поражен од Надала, чиме је Шпанац прекинуо серију од седам пораза у међусобним
дуелима. Са Мастерса у Мадриду га је избацио сународник Јанко Типсаревић. У Риму
је Ђоковић бранио титулу, али га је Надал поново победио у финалу. На Ролан
Гаросу Ђоковић је имао прилику да постане први власник све четири гренд слем
титуле истовремено, још од Рода Лејвера 1969. године. Након што је прошао кроз
два меча од пет сетова, против Сепија и Цонге, у полуфиналу је поразио Роџера
Федерера са 3:0. Финале је, међутим, изгубио од Надала резултатом 1:3.

На Вимблдону је Ђоковића у полуфиналу избацио каснији шампион Федерер. Освајањем
турнира Швајцарац га је претекао на првом месту АТП листе. На Олимпијским играма
Ђоковића је у полуфиналу зауставио Енди Мари, а у мечу за бронзану медаљу Хуан
Мартин дел Потро. Ђоковић се појавио у финалима сва три турнира америчке серије,
али је освојио само Торонто, док су га у Синсинатију и на Отвореном првенству
САД поразили, редом, Федерер и Мари.

Ђоковић је освојио оба турнира у Кини, Пекинг и Шангај. Финале Мастерса у
Шангају, у ком је спасао пет меч-лопти против Марија, проглашено је најбољим
мечом у 2012. години. Након раног испадања са Мастерса у Паризу, Ђоковић је без
пораза освојио Завршни турнир сезоне. У финалу је победио Федерера са 2:0, иако
је Швајцарац водио у оба сета. Ђоковић је 5. новембра поново преузео прву
позицију на АТП листи.

Ђоковић је у јануару освојио трећу узастопну титулу на Отвореном првенству
Аустралије, а укупно четврту, чиме је изједначио рекорд Федерера и Агасија. У
осмини финала је био близу пораза против Швајцарца Станисласа Вавринке, али је
успео да победи са 12:10 у петом сету. У финалу је победио Ендија Марија
резултатом 3:1. Ђоковић је продужио низ победа у Дубаију, освојивши турнир без
изгубљеног сета. Први пораз Србин је доживео од Дел Потра у полуфиналу Индијан
Велса. У Мајамију је испао изненађујуће рано, против ветерана Томија Хаса, у
осмини финала.

Сезону на шљаци Ђоковић је почео у Монте Карлу, где је освојио пехар. У финалу
је победио осмоструког браниоца титуле, Рафаела Надала. На тај начин је постао
први играч који је освојио осам различитих Мастерс титула. Са Мастерса у Мадриду
је, међутим, испао већ у другом колу, од Бугарина Димитрова. Ђоковића је у Риму,
у четвртфиналу, победио Томаш Бердих, иако је Србин сервирао за меч. На Ролан
Гаросу, Рафаел Надал је поново спречио Ђоковића да освоји једини гренд слем
турнир који му недостаје, победивши у пет сетова дугом полуфиналном мечу, који
је касније проглашен најбољим у 2013. години.

Вимблдон је Ђоковић играо сигурно до полуфинала, где му је било потребно пет
сетова да победи Хуана Мартина дел Потра. У финалу га је са 3:0 победио домаћи
играч Енди Мари, поставши први Британац од 1936. са титулом на најстаријем гренд
слем турниру. Америчку серију Ђоковић је одиграо најслабије у последњих неколико
година, забележивши следеће резултате: полуфинале у Монтреалу (пораз од Рафаела
Надала), четвртфинале у Синсинатију (пораз од Џона Изнера) и финале Отвореног
првенства САД (поново пораз од Надала).

Јесењи део сезоне Ђоковић је, међутим, одиграо знатно боље. Освојио је четири
турнира у низу: АТП 500 Пекинг, Мастерс у Шангају, Мастерс у Паризу и АТП
завршни шампионат. Дванаест пута је победио играче из првих десет, укључујући по
две победе над Надалом, Дел Потром и Роџером Федерером. Упркос томе, Надал је 6.
октобра преузео од Ђоковића прву позицију на АТП листи и завршио годину као
светски број један.

Ђоковић је у овој сезони учествовао у сусретима Дејвис куп репрезентације Србије
против Белгије, САД, Канаде и Чешке, доневши свом тиму седам победа у исто
толико мечева, успут изгубивши само један сет. Ипак, то је било недовољно за
победу у финалу против Чешке, која је освојила „Салатару” резултатом 3:2.

Ђоковић није успео да одбрани титулу на Отвореном првенству Аустралије, јер је у
четвртфиналу изгубио од каснијег освајача турнира, Станисласа Вавринке, у
неизвесном мечу дугом пет сетова. Тиме је прекинут Ђоковићев низ од 14
узастопних полуфинала на гренд слем турнирима. Титулу у Дубаију је такође морао
да препусти Швајцарцу, Роџеру Федереру, после пораза у полуфиналу. Међутим,
Ђоковић је успео да освоји титуле и у Индијан Велсу и у Мајамију, што му је није
пошло за руком од 2011. године. У финалима је победио Федерера и Рафаела Надала,
првог тенисера света.

Ђоковић је бранио титулу на Мастерсу у Монте Карлу, али га је у полуфиналу
победио Федерер. Турнир у Мадриду је пропустио због повреде ручног зглоба.
Мастерс турнир у Риму Ђоковић је успео да освоји иако је у четири меча заредом
изгубио по један сет. У финалу је победио браниоца титуле Надала. Са Шпанцем је
имао још један окршај у финалу Ролан Гароса, али поново није успео да освоји
шљакасти гренд слем.

После три узастопна пораза у финалима гренд слем турнира, Ђоковић је успео да
освоји Вимблдон по други пут у каријери. У финалу је одиграо један од
најквалитетнијих мечева у каријери, против Роџера Федерера, и успео да
тријумфује са 3:2. Након освајања своје седме гренд слем титуле, поново je
постао први тенисер света.

Ђоковићева игра на два северноамеричка Мастерс турнира у августу била је још
слабија него претходне године, те је и у Торонту и у Синсинатију испао у трећем
колу. На последњем гренд слем турниру сезоне, Отвореном првенству САД, победио
је Ендија Марија у четвртфиналу резултатом 3:1, али је затим изгубио полуфинале
од Јапанца Кеја Нишикорија, који се постарао да се по први пут у скоро десет
година у финалу једног гренд слем турнира не појаве ни Федерер, ни Надал, ни
Ђоковић.

Први тенисер света наставио је своју доминацију у Кини освојивши турнир у
Пекингу, савршеном игром у финалу против Томаша Бердиха. Његов низ од 28 победа
у најмногољуднијој земљи света зауставио је Роџер Федерер у полуфиналу Мастерса
у Шангају. То је био последњи Ђоковићев пораз у сезони, јер је након Шангаја
одбранио титулу на Мастерсу у Паризу победом над Милошем Раонићем, као и на
Завршном турниру сезоне, након Федерерове предаје пре финала због повреде.

Статистички гледано, Ђоковићева сезона у 2015. години надмашила је чак и ону из
2011. Стигао је до финала сва четири гренд слем турнира, као трећи тенисер коме
је то успело у Опен ери (после Лејвера и Федерера). Освојио је рекордну пету
титулу на Отвореном првенству Аустралије победом над Ендијем Маријем, одбранио
пехар на Вимблдону у репризи прошлогодишњег финала против Федерера, и поправио
свој учинак у финалима Отвореног првенства САД, још једном победом над
Швајцарцем. Једини пораз доживео је, поново, на Ролан Гаросу. Иако је ове године
коначно успео да савлада Рафаела Надала у Паризу, у четвртфиналу, уследило је
полуфинале у пет сетова против Марија, а потом пораз од Станисласа Вавринке,
који је одиграо један од најбољих мечева каријере.

Ђоковић је ове сезоне постао први тенисер који је освојио прва три Мастерс
турнира у сезони – Индијан Велс, Мајами и Монте Карло. Након још једног
пропуштеног Мастерса у Мадриду, одбранио је титулу у Риму, победивши Федерера за
четврту титулу у „Вечном граду”. Наставио је свој „пост” на северноамеричкој
летњој Мастерс серији, изгубивши у финалима Монтреала и Синсинатија од Марија и
Федерера. Британац је тиме прекинуо низ од осам пораза против Ђоковића. Можда
две најдоминантније недеље у сезони најбољи тенисер света остварио је на
турнирима у Пекингу и Шангају, не изгубивши ниједан сет. Након треће узастопне
титуле у париском „Берсију”, доживео је последњи пораз у години, од Федерера, у
групној фази Завршног турнира сезоне. Реванширао му се већ у финалу, освојивши
рекордну четврту узастопну титулу на турниру који окупља осам најбољих тенисера
у сезони. Тријумфом над Рафаелом Надалом у полуфиналу, изједначио се са својим
највећим ривалом по броју победа.

Ђоковић је у овој сезони наступио на 16 турнира, а до финала није стигао само на
првом, у Дохи. Овај рекордни низ у току једне сезоне обележен је освајањем 11
титула, од тога рекордних шест Мастерс турнира. Још неки рекорди које је српски
тенисер поставио у овој сезони укључују највећи број победа над играчима из
првих десет (31), највећи број поена на АТП листи (16.785), као и највећу зараду
од турнира (21,6 милиона долара). По први пут је целу сезону провео као најбоље
рангирани тенисер света.

Ђоковић је освојио своју 60. титулу у каријери у Дохи, победивши Надала
резултатом 6:1, 6:2. Рекордну шесту титулу у Мелбурну је освојио, савладавши у
реваншу финала из 2015. године, Ендија Марија у три сета.

Освојио је пети Мастерс у Индијан Велсу, победивши у финалу Милоша Раонића.
Почетком априла, Ђоковић је без изгубљеног сета освојио наредни Мастерс, у
Мајамију, савладавши Кеја Нишикорија у финалу. Као бранилац титуле у Монте
Карлу, Ђоковић је неочекивано доживео пораз већ на старту турнира од Чеха
Јиржија Веселог. У финалу Мадрида је савладао Ендија Марија са 6:2, 3:6 и 6:3.
Другу узастопну недељу играо је финале против Марија у Риму, али је Британац
овог пута добио меч резултатом 6:3, 6:3.

Коначним освајањем Ролан Гароса, Ђоковић је постао први тенисер, након Рода
Лејвера 1969, са победама на сва четири гренд слем турнира у низу. Постао је
осми играч који је комплетирао титуле на гренд слемовима, после Фреда Перија,
Дона Баџа, Рода Лејвера, Роја Емерсона, Андреа Агасија, Роџера Федерера и
Рафаела Надала. У финалу је победио Ендија Марија са 3:1, и постао једини
тенисер у историји који је освојио четири гренд слем турнира у низу на три
различите подлоге — бетон, трава и шљака (пре 1969. године, када је почела Опен
ера, три гренд слема играна су на трави).

На Вимблдону је Ђоковић изгубио у трећем колу од америчког тенисера Сема Кверија
у четири сета. Меч је због кише трајао два дана, а поразом је прекинут низ од 28
гренд слем турнира на којима је стизао макар до четвртфинала, као и рекордни низ
од 30 добијених мечева на гренд слем турнирима. Затим су уследиле Олимпијске
игре и поред великих очекивања, није остварио запаженији резултат. Изгубио је у
првом колу од Хуана Мартина дел Потра у два тајбрејка. Ђоковић је освојио 30
мастерс у каријери победивши у Торонту Кеија Нишикорија у два сета. На Ју ес
опену је играо у финалу где је поражен од Швајцарца Станисласа Вавринке са 3:1.
На претпоследњем мастерсу сезоне у Шангају, Ђоковић је изгубио у полуфиналу од
15 носиоца Баутисте Агута из Шпаније. На мастерсу у Паризу је испао у
четвртфиналу, чиме је британски тенисер Енди Мари преузео прво место на АТП
листи од Ђоковића. Последњи турнир сезоне Ђоковић је одиграо у Лондону, изгубио
у финалу од Марија и годину завршио на другом месту.

Ђоковић је на старту сезоне освојио 67. титулу у каријери у Дохи, пошто је у
финалу победио Марија у три сета. У другом колу Аустралијан опена је
изненађујуће поражен од Дениса Истомина са 3-2.

Ђоковић и Надал су играли један против другог 49 пута, што представља рекордни
број сусрета два тенисера у Опен ери. Ђоковић води са 26:23 (Надал води 2:1 на
трави и 14:7 на шљаци, док је на тврдој подлози 18:7 за Ђоковића). Састајали су
се на турнирима свих категорија. Играли су у 24 финала од којих је Ђоковић
освојио 14. Надал, међутим, води са 9:4 у мечевима на гренд слем турнирима.
Њихово ривалство је означено као треће највеће у првој деценији 21. века (иза
ривалства Федерер — Надал и Сампрас — Агаси). Ђоковић је једини играч који је
Надала победио седам пута заредом, и то у седам финала (од Индијан Велса 2011.
до Отвореног првенства Аустралије 2012). Он има највише победа на шљаци и на
гренд слем турнирима против Шпанца. Надал, са друге стране, такође има највише
гренд слем победа (и победа уопште) над својим ривалом.

Ђоковић и Федерер су до сада играли 45 мечева и резултат је 23:22 за Ђоковића.
Изједначени су на тврдој подлози (17:17) и на шљаци (4:4), а српски тенисер води
са 2:1 на трави. Сусрели су се у седамнаест финала и резултат је 11:6 за
Ђоковића. Играли су један против другог у четири гренд слем финала. Федерар је
победио на Отвореном првенству САД 2007, док је Вимблдон 2014. и 2015, као и
Отворено првенство САД 2015 освојио Ђоковић. Федерер и Ђоковић су једини играчи
који су оног другог победили на свим гренд слем турнирима. Ђоковић је једини
играч који је Федерера савладао на три узастопна гренд слем турнира.

Федерер је у три прилике прекинуо велики Ђоковићев низ победа. У полуфиналу
Ролан Гароса 2011. је задао Србину први пораз у сезони, после 41 победе (43,
рачунајући Дејвис куп 2010), тиме га спречивши да се изједначи са Џоном
Макенроом по броју узастопних победа од почетка године. На Мастерсу у Шангају
2014, такође у полуфиналу, Федерер је прекинуо Ђоковићев низ од 28 победа на тлу
Кине, који је почео 2010. године. Коначно, у групној фази Завршног турнира у
Лондону 2015. године, Швајцарац је нанео првом тенисеру света први пораз на том
турниру од 2011. и први пораз у дворани од 2012. године. Занимљиво је да су прва
два низа започела управо након пораза од Федерера, тако да их је он и „отворио”
и „затворио”.

Њихови најзапаженији мечеви су били два полуфинала Отвореног првенства САД
(2010. и 2011). Оба су била у пет сетова, и у оба је Ђоковић спасао две
меч-лопте пре него што је тријумфовао. Још један „класик” било је финале
Вимблдона 2014, које је Ђоковић решио у пет сетова. На Мастерс купу 2014.
Ђоковићу је Федерер предао меч у финалу и то је први пут у историји тог
такмичења да се један тенисер повукао на финалном мечу.

Ђоковић и Мари су до сада одиграли 36 мечева. Ђоковић води са 25:11 (5:1 на
шљаци и 20:8 на тврдој подлози, док Мари води 2:0 на трави). Играли су у
деветнаест финала и Ђоковић води 11:8. Седам пута су играли на финалима гренд
слем турнира. Ђоковић је освојио Отворено првенство Аустралије 2011, 2013, 2015,
2016. и Отворено првенство Француске 2016, а Мари Отворено првенство САД 2012. и
Вимблдон 2013. Најзапаженији сусрети су им били полуфинале у Аустралији 2012.
(које је добио српски тенисер) и финале Отвореног првенства САД 2012. Оба меча
су играна у пет исцрпљујућих сетова са много обрта и трајала су скоро пет сати.
Значајан меч за њихово ривалство је и финале Мастерс турнира у Шангају 2012,
које је добио Ђоковић после спасавања пет меч-лопти. Интересантан је податак да
је Енди само недељу дана старији од Новака.

Чувени тениски тренер и стручњак Ник Болитијери изјавио је 2013. године да је
Ђоковић „најкомплетнији тенисер у историји”, наводећи да Србин нема ниједну
упадљиву слабост и да зна подједнако добро да изводи све ударце. Са овим
мишљењем су се касније сложили и други играчи.

Ђоковић игра десном руком. Његов стил карактеришу дубоки и продирући ударци са
обе стране терена, као и агресивна игра са основне линије. Његов бекхенд се
сматра једним од најбољих у данашњем тенису. Најбољи ударци су му
бекхенд-паралеле велике прецизности. Познат је и као један од играча који се
најбоље крећу по терену. Има добре способности одбране и покривања терена.
Ђоковић је један од најеластичнијих тенисера, способан да се клиже не само на
шљаци, већ и на трави и тврдој подлози.

Након што је имао потешкоћа са сервисом (нарочито током сезоне 2009 и 2010), он
му је постао једно од најјачих оружја. Први сервис му је обично раван (flat
serve), а други му је кик или слајс сервис (kick serve, slice serve). Ђоковић је
такође један од играча са најбољим ритерном, који може да буде офанзиван и
дефанзиван. Џон Макенро сматра да Ђоковић има најбољи ритерн у историји мушког
тениса.

Први Ђоковићев тренер била је Јелена Генчић, бивша југословенска тенисерка и
тренер Горана Иванишевића и Монике Селеш. На њен савет родитељи су Новака 1999.
одвели у Минхен код Николе Пилића. У Пилићевој академији Ђоковић је провео
четири године. Током 2004. и 2005. године, Новаков тренер је био Дејан Петровић,
а од дела 2005. га је тренирао Италијан Рикардо Пјати, који је у то време био и
тренер Ивану Љубичићу. Са Пјатијем се разишао пре Отвореног првенства Француске
2006. због његове немогућности да се посвети двојици тенисера.

Пјатија је јуна 2006. заменио Словак Маријан Вајда. Од августа 2009. до априла
2010. Ђоковић је сарађивао са бившим четвртим тенисером света, Американцем Тодом
Мартином. Вајда је на месту главног Ђоковићевог тренера провео седам и по
година, када га је заменио бивши први тенисер света, Немац Борис Бекер. Вајда је
изјавио да је одлука донета заједнички, како би он добио више времена за
приватне обавезе. Он ће бити уз Ђоковића на турнирима у Индијан Велсу, Мадриду,
Канади и Пекингу, док преостале турнире преузима Бекер.

Стручни тим Новака Ђоковића чине, поред Вајде и Бекера, Миљан Амановић
(физиотерапеут) и Гебхард Фил-Грич (фитнес тренер). Бивши професионални тенисер
Душан Вемић, као спаринг-партнер и помоћни тренер, био је члан Ђоковићевог тима
од 2011. до 2013. године.

Ђоковић је раније сарађивао са нутриционистом Игором Четојевићем, који је у
његовом тиму био од јула 2010. до јула 2011. Пре него што је ангажовао
Фила-Гриша (2009), фитнес тренер му је био Ронен Бега.

Ђоковића спонзоришу предузећа Хед и јапанско предузеће UNIQLO. Раније је спонзор
било предузеће Серђо Такини. Закључно са 2008. годином, користио је рекете марке
Вилсон, а до краја 2009. спонзорисао га је Адидас.

Ђоковић је био специјални гост на избору за Песму Евровизије 2008. који је био
одржан у Београду. У првој полуфиналној вечери је заједно са водитељем програма,
Жељком Јоксимовићем отпевао песму о Београду. Бацио је велику тениску лоптицу у
публику, што је означило почетак гласања. Гостовао је и на церемонији затварања
Универзијаде 2009. у Београду.

Појављује се у споту за песму Hello ди-џејева Мартина Солвега и Драгонета, у
којем Солвег и Боб Синклер на стадиону Ролан Гароса играју тениски меч. Након
што судија прогласи једну од лоптица у ауту, Ђоковић демонстративно улази на
терен и убеђује га у супротно.

Ђоковић је у марту 2011. учествовао у хуманитарном фудбалском мечу у коме су
познати тенисери играли против клуба Форт Лодердејл Страјкерса. Прикупљен новац
је био намењен за помоћ Јапану после разорног земљотреса те године. Тенисери су
изгубили са 5:2, а стрелци за њихов тим били су Енди Мари и Маркос Багдатис.
Прикупљена је помоћ од преко 100.000$.

У новембру 2011. Ђоковић је снимио неколико сцена за акциони филм Плаћеници 2 у
којима глуми самог себе. Требало је да буде приказан како се рекетом бори против
непријатеља, али је његова сцена исечена из коначне верзије филма. Био је гост у
више ТВ емисија забавног карактера, између осталог појавио се у шпанској емисији
Hormiguero заједно са колегиницом Аном Ивановић. У САД-у се појавио у емисијама
Џеја Леноа, Конана О'Брајана и Дејвида Летермана. У Србији су га угостили Огњен
Амиџић, Ненад Љ. Стефановић и Иван Ивановић.

Ђоковић је 2013. године објавио књигу „Сервирај за победу” (енгл. Serve to Win).
Иако садржи елементе аутобиографије, углавном се фокусира на исхрану,
мотивацију, физичке и менталне вежбе које су му помогле да постане први играч
света, а које препоручује својим читаоцима.

Поводом међународног дана спорта, Ђоковић се 23. августа 2013. у Њујорку обратио
Скупштини Уједињених нација, на позив председника Вука Јеремића. Говорио је о
важности спорта за младе и значају фер-плеја.

Family Sport (транскрибовано Фемили спорт) је предузеће које је 19. децембра
2005. основала породица Ђоковић. Ово предузеће је досад покренуло неколико
важних пројеката у свету спорта и угоститељства. Они су били организатори
турнира АТП 250 у Београду. Основали су тениски центар Новак на Дорћолу у
Београду, који садржи осам терена, спа центар и ресторан. Фемили спорт је такође
дистрибутер предузећа Хед и Серђо Такини у овом делу Европе. Отворили су и три
тематска кафића Новак, у Београду, Крагујевцу и у Новом Саду.

Фондација „Новак Ђоковић” је задужбина основана у новембру 2007. године. Циљ јој
је да, учешћем у разним пројектима, омогући деци из социјално угрожених средина
да се развијају у стимулативном и безбедном окружењу. Фондација ствара дугорочне
партнерске односе са локалним организацијама које имају сличне циљеве. Такође
учествује у прикупљању новца за различите хуманитарне акције. Директор фондације
је Новакова супруга Јелена.

У 2010. години српски блуз-рок бенд Зона Б је снимио песму Џокер посвећену
Новаку Ђоковићу. Назив песме се односи на Ђоковићев надимак.

Поште Српске су 2011. године издале поштанску маркицу под називом „Личност
године Републике Српске 2011 — Новак Ђоковић”, на којој се налази лик Новака
Ђоковића. Ова маркица је у избору за најлепшу поштанску маркицу у 2011. години,
освојила прво место.

После Ђоковићевог освајања Вимблдона и доласка на прво место АТП листе (јул
2011), снимљен је документаран филм о њему, под називом „Несаломиви”, приказан
на ТВ Б92.

Први авион у новонасталој српској националној авио-компанији, Ер Србији, добио
је име по Новаку Ђоковићу.

Спортски новинар Крис Бауерс је 2014. године објавио књигу о Ђоковићу, под
називом Спортски лидер Новак Ђоковић и успон Србије. У Србији је књигу објавила
издавачка кућа „Лагуна”.

* Рекорди се подразумевају само за „Опен еру” и турнире из АТП Мастерс 1000
серије након промена 1990. * Укошени називи представљају турнире на којима је
остварен рекорд и који не важе само за тај турнир



https://sr.wikipedia.org/wiki/%D0%A3%D1%98%D0%B5%D0%B4%D0%B8%D1%9A%D0%B5%D0%BD%D0%BE_%D0%9A%D1%80%D0%B0%D1%99%D0%B5%D0%B2%D1%81%D1%82%D0%B2%D0%BE

Уједињено Краљевство Велике Британије и Северне Ирске (енгл. United Kingdom of
Great Britain and Northern Ireland) је држава у западној Европи, и чланица
Европске уније. За државу се често користи и скраћено име „Уједињено
Краљевство“, „УК“ или незванично „Велика Британија“ или само „Британија“. УК има
четири саставна ентитета. Три ентитета се већим делом налазе на острву Велика
Британија: Енглеска, Велс и Шкотска, а четврти Северна Ирска се налази на острву
Ирска и граничи се са Републиком Ирском.

Уједињено Краљевство је основано низом Закона о Унији, који су ујединили државе
или територије Енглеске, Велса, Шкотске и Ирске (острва) под једну владу, са
седиштем у Лондону. Велики део Ирске је напустио Уједињено Краљевство (које се
тада звало Уједињено Краљевство Велике Британије и Ирске) 1922, и данас је то
Република Ирска, док је североисточни део острва, Северна Ирска, остао у
Уједињеном Краљевству.

Уједињено Краљевство се налази на северозападу Европе. Има копнену границу са
Републиком Ирском, а осим тога је окружено Северним морем, каналом Ламанш
(Енглески канал), Ирским морем и Атлантским океаном.

Велика Британија, понекада звана само Британијом, је географско име за највеће
од Британских острва, и подразумева копно Енглеске, Велса и Шкотске, а понекад
подразумева и њихова острва. У медијима се често уместо Уједињеног Краљевства
користи термин „Британија“. Атрибут „велика“ се користи као супротност „малој
Британији“ у Француској.

Држава заузима највећи део Британских острва и обухвата острво Велика Британија,
североисточну шестину острва Ирска и нека мања околна острва. Укупна површина
Уједињеног Краљевства је приближно 243.610 km². Налази се између Атлантског
океана и Северног мора. Југоисточна обала Велике Британије се приближава на
35 km од обале северне Француске, од које је одвојена Ламаншом.

Краљевска опсерваторија у Гриничу у Лондону је почетна тачка нултог меридијана.
Уједињено Краљевство се налазиизмеђу 49 ° и 61 °CГШ, и између 9° ЗГД и 2° ИГД.
Северна Ирска има 360 km дугу границу са Републиком Ирском. Обала Велике
Британије је дуга 17.820 km. Велика Британија је повезана са континенталном
Европом кроз Евротунел, дугачким 50 km (38 km под водом) и то је најдужи
подморски тунел на свету.

Енглеска са 130.395 km² обухвата више од половине територије Уједињеног
Краљевства, затим следи Шкотска са 78.772 km², односно нешто мање од трећине
површине државе. Шкоткса обухвата и више од осам стотина острва северно и
западно од главног копна, а најзначајније групе острва су Хебриди, Оркнијска
острва и Шетландска острва. Велс са 20.779 km² обухвата око десетине површине, а
најмања је Северна Ирска са површином 14.160 km².

Уједињено Краљевство се налази уз најпрометнији део светског мора — Ламанш што у
данашње доба представља изузетно повољан прометно-географски положај. У
прошлости, док се живот Европе одвијао уз Средоземље, географски положај
Уједињеног Краљевства је био периферан. У доба великих географских открића, а
посебно након открића Америке, положај на Атлантском океану постаје јако важан
јер је Велика Британија служила као одскочна даска на путовању из Европе у
Америку. Острвски положај је имао и позитивне (ширење заразних болести, одбрана
од нападача) и негативне (изолованост) стране. С друге стране Ламанша налази се
најразвијенији део Европе чији позитивни утицаји повољно делују на привредни и
друштвени развој. Повољан прометно-географски положај од Уједињеног Краљевства
је створио светску велесилу, а данас га одржава у самом врху.

Најдужа река у Уједињном Краљевству је Северн која протиче кроз Енглеску и Велс.
Остале веће реке у Енглеској су Темза, Хамбер, Тиз, Тајн, Твид, Ејвон, Екс и
Мерзи.

Британско и Ирско острво је врло старог палеозојског и мезозојског постанка.
Узвишења су снижена и заобљена, а стене су изразито богате рудама што је посебно
позитивно утицало за време Прве индустријске револуције.

Налазе се у северном делу Шкотске (највиши врх Бен Невис, 1.343m) и нешто мало у
северном Велсу. Планине су оголеле па су врло лоши услови за производњу хране
због чега су и врло ретко насељене. Висије се користе за испашу оваца.

Састоје се од Јужног шкотског побрђа у Шкотској и Пенина у Енглеској. Побрђа су
старе громадне планине, благо таласасте и прекривена травама, а не прелазе
висину од 1.000 метара. Пенини су настали каледонском орогенезом те су богати
рудама, а поготово угљем што је крајем 18. века и почетком 19. века био темељ
Прве индустријске револуције.

На северу се налази Средишња шкотска низија, а на југу острва Енглеска низија.
Средишња шкотска низија је најгушће насељени део Шкотске где се налази већина
шкотског становништва. На плодном тлу су повољни услови за развој пољопривреде,
а развој индустрије су олакшала богата налазишта угља. На југу Велике Британије
налази се Енглеска низија где је највећа концентрација становништва и
индустрије. На додиру Пенина и Енглеске низије налази се Бирмингем - најјаче
индустријско средиште Краљевства. У јужном делу низије налази се Лондон-
политичко и економско средиште УК. Северна Ирска претежито је брдовита са
бројним плодним низијама. Највећа концентрација становништва је у Белфасту.
Низије се користе за пољопривредну производњу, а брдски пашњаци за испашу стоке.

На данашњи изглед Британског острва веома је утицало ледено доба, кад се ледени
слој протезао са севера Европе и на Британско острво, на југ све до данашњег
тока реке Темзе.

По завршетку леденог доба, ниво мора се подиже, па Велика Британија и Ирска
постају острва. Потапањем долина и делова равница настају велики заливи. На
западној обали Шкотске настали су фјордови.

Досељавање анатомских предака данашњих људи догодило се у таласима почевши од
пре 30.000 година. Сматра се да је на крају праисторијског периода становништво
углавном припадало култури која је названа Острвска келтска култура и која је
обухватала бритонску Британију и гелску Ирску. Римско освајање, које је почело
43. године, потоња 400-годишња владавина над јужном Британијом и инвазије
германских англосаксонских досељеника смањили су бритонску територију на област
Велса.

Већина области насељена Англо-Саксонцима је уједињена у Краљевину Енглеску у 10.
веку. У међувремену, гелски народи у северозападној Британији (сродни онима из
североисточне Ирске и за које се традиционално верује да су одатле мигрирали у
5. веку) су се ујединили са Пиктима и основали Краљевство Шкотску у 9. веку.

Нормани из Француске су 1066. напали Енглеску и након њеног освајања, покорили
су и велике делове Велса и Ирске и били су позвани да се населе у Шкотској,
доневши у сваку државу феудализам по угледу на северну Француску и
норманско-француску културу. Норманске елите су имале велики утицај, али су на
крају асимиловани у локалне културе. Потоњи средњовековни енглески краљеви су
довршили освајање Велса и вршили неуспешне покушаје да припоје Шкотску. Отада је
Шкотска одржала своју независност, мада је била у скоро сталним сукобима са
Енглеском. Енглески монарси су, због наслеђивања значајних територија у
Француској и претензија на француски престо, били дубоко увучени ратове у
Француској, од којих је најпознатији Стогодишњи рат, док су краљеви Шкота били у
савезу са Французима у овом периоду.

Почетак новог века су обележили верски ратови проистекли из реформације и
увођења протестантских државних цркава у свакој држави. Велс је био потпуно
интегрисан у Краљевство Енглеску, а Ирска је била образована као краљевство у
персоналној унији са енглеском круном. У данашњој Северној Ирској, земља која је
припадала независном католичком гелском племству је конфискована и дата
протестантским насељеницима из Енглеске и Шкотске.

Краљевства Енглеска и Шкотска су 1603. уједињене у персоналну унију када је
шкотски краљ Џејмс VI Стјуарт наследио круне Енглеске и Ирске и преместио свој
двор из Единбурга у Лондон. Ипак, свака држава је остала посебан политички
ентитет и задржала је своје засебне политичке, законске и верске установе.

Средином 17. века сва три краљевства су била увучена у низ испреплетаних ратова
(међу њима и Енглески грађански рат), који су довели до привременог збацивања
монархије и оснивања краткотрајне унитарне републике Комонвелта Енглеске,
Шкотске и Ирске.

Иако је монархија била обновљена, њена обнова (уз Славну револуцију из 1688)
осигурале су да, за разлику од остатке Европе, краљевски апсолутизам не однесе
превагу и да католици никада не наследе престо. Устав Велике Британије ће се
развити на основу уставне монархије и парламентарни системпарламентарног
система. Током овог периода, посебно у Енглеској, развој ратне морнарице (и
занимање за Велика географска открића) ће довести до успостављања и насељавања
прекоморских колонија, нарочито у Северној Америци.

Уједињено Краљевство Велика Британија је настало 1. маја 1707. након усвајања
Закона о Унији у парламентима Енглеске и Шкотске чиме је ратификован Споразум о
унији из 1706.

У 18. веку развила се институција владе за време Роберта Волпола, de facto првог
премијера (1721—1742). Низом Јакобитских устанака је покушано да се са
британског престола збаци протестантска династија Хановер и да се врати
католичка династија Стјуарт. Јакобити су коначно поражени у бици код Калодена,
након чега је дошло до насилног умиривања шкотских горштака. Британске колоније
у Северној Америци које су се одвојиле од Британије у Америчком рату за
независност су 1782. основале Сједињене Америчке Државе. Британске империјалне
амбиције су се окренуле за другим областима, нарочито ка Индији.

Током 18. века, Британија је била укључена у атлантску трговину робљем.
Процењује се да је Британија пребацила око 2 милиона робова из Африке у Америку
пре него што је забранила трговину робљем 1807.

Термин „Уједињено Краљевство“ је постао званичан 1801. када су парламенти Велике
Британије и Ирске усвојили Законе о унији, ујединивше две државе у Уједињено
Краљевство Велике Британије и Ирске.

Почетком 19. века Индустријска револуција је почела да преображава земљу. Она је
полако довела до отклона политичке моћи од старих торијевских и виговских
земљопоседничких класа ка новим индустријалцима. Савез трговаца и индустријалаца
са виговцима ће довести до оснивања нове Либералне странке, чије су идеологије
биле слободна трговина и лесе фер. Парламент је 1832. усвојио Акт о великим
реформама, којим је почео пренос политичке моћи са аристократије на средњу
класу. На селу је ограђивање земљишта протеривало ситне фармере. Варошице и
градови су почели да примају нову урбану радничку класу. Мало обичних радника је
имало право гласа и они су оснивали своје организације у виду синдиката.

Након пораза Француске у Револуционарним и Наполеонским ратовима (1792–1815),
Уједињено Краљевство је постала главна поморска и империјална сила 19. века (са
Лондоном као највећим градом на свету од око 1830). Без ривала на мору,
британска доминација ће касније бити описивана као Pax Britannica. До Велике
изложбе 1851, Британија је била називана „радионицом света“. Британска империја
је проширена тако да је обухватала Индију, велике делове Африке и многе друге
територије широм света. Поред формалне контроле коју је Велика Британија имала
над својим колонијама, британска доминација већим делом светске трговине је
значило да је она фактички контролисала привреде многих земаља, попут Кине,
Аргентине и Сијама. У унутрашњој политици, политички ставови су фаворизовали
политике слободне трговине и лесе фера и постепено проширивање бирачких права.
Током 20. века, популација се нагло повећала, што је пратила брза урбанизација,
што је изазвало значајне друштвене и политичке тешкоће. Након 1875. индустријски
монопол Уједињеног Краљевства су угрожавали САД и Немачка. Да би потражила нова
тржишта и изворе сировина, Конзервативна странка за време Бенџамина Дизраелија
је покренула период империјалистичких експанзија у Египту, Јужној Африци и
другим територијама. Канада, Аустралија и Нови Зеланд су постали самоуправни
доминиони.

Друштвене реформе и самуправа Ирске су постали важно унутрашње питање након
1900. Лабуристичка странка је настала 1900. из савеза синдиката и малих
социјалистичких група, док су суфражеткиње избориле за женско право гласа пре
1914.

Уједињено Краљевство се борило уз Француску, Русију и (након 1917) САД против
Немачке и њених савезница у Првом светском рату. Британски војници су се борили
шриом Британске империје и у неколико области Европе, нарочито на Западном
фронту. Велике жртве ровоског рата су изазвале губитак већег дела једне
генерације мушкараца, са дугим друштвеним последицама у држави и великим
потресима друштвеног поретка.

После рата Уједињено Краљевство је добило мандат Друштва народа над бројним
немачким колонијама и отоманским територијама. Британска империја је достигла
свој највећи обим, заузимавши петину светског копна и четвртину светског
становништва. Међутим, Уједињено Краљевство је имало 2,5 милиона жртава и изашла
је из рата са огромним националним дугом. Успон ирског национализма и спорови у
Ирској око услова Ирске самоуправе су на крају довели до поделе острва 1921, а
Ирска Слободна Држава је 1922. постала независна са статусом доминиона. Северна
Ирска је остала део Уједињеног Краљевства. Низ штрајкова средином 1920их је
кулминирао са генералним штрајком 1926. године. Уједињено Краљевство се још увек
није опоравило од последица Првог светског рата када се догодила Велика
депресија (1929–1932). Ово је за последицу имало значајну незапосленост и
потешкоће у старим индустријским областима, као и политичке и друштвене немире
током 1930их. Коалициона влада је образована 1931.

Уједињено Краљевство је ушло у Други светски рат објавом рата нацистичкој
Немачкој 1939. након немачке инвазије на Пољску. Винстон Черчил је 1940. постао
премијер и вођа коалиционе владе. Упркос поразима својих европских савезника у
првој години рата, Уједињено Краљевство је наставило да се само бори против
Немачке. Краљевско ваздухопловство је поразило немачки Луфтвафе у борби за
контролом над небом током битке за Британију. Уједињено Краљевство је претрпело
велику штету током Блица. Касније, Уједињено Краљевство је тешком муком однело
победе у бици за Атлантик, Северноафричкој и Бурманској кампањи. Британске снаге
су имале важну улогу у искрцавање у Нормандији 1944., заједно са америчким
снагама. Након немачког пораза, Уједињено Краљевство је била једна од три велике
силе које су планирале послератни (геополитички) свет и једна од првих
потписника Декларације Уједињених нација. Уједињено Краљевство је постало једно
од пет сталних чланица Савета безбедности. Међутим, рат је значајно ослабио
државу и она је финансијски зависила од Маршаловог плана и позајмица из САД.

У непосредним послератним годинама, лабуристичка влада је покренула радикалан
програм реформи, које су имале значајан утицај на британско друштво у следећим
деценијама. Најважнија индустријска и јавна предузећа су национализована.
Успостављена је држава благостања и Национална здравствена служба, свеобухватни
здравствени систем који је финасирала држава. Успон национализама у колонијама
се поклопио са све слабијом економском моћи Британије, па је политика
деколонизације била неизбежна. Независност је 1947. прво призната Индији и
Пакистану. У наредне три деценије већина колонија Британске империје је стекла
независност. Многе бивше колоније су постале део Комонвелта.

Иако је Уједињено Краљевство била трећа држава на свету која је развила свој
нуклеарни програм (са првом пробом атомске бомбе 1952.), нова послератовска
ограничења британске међународне улоге су се показале током Суецке кризе 1956.
године. Раширена употреба енглеског језика у свету је обезбедила стални
међународни утицај британске књижевности и културе. Од 1960их њена популарна
култура је такође утицајна у свету. Због недостатка радне снаге током 1950их,
влада Уједињеног Краљевства је подстицала имиграцију из земаља Комонвелта. У
следећим деценијама Уједињено Краљевство је постало мултиетничко друштво. Упркос
порасту животног стандарда крајем 1950их и 1060их, британска привреда није била
успешна као привреде њених конкурената, као што су Западна Немачка и Јапан.
Уједињено Краљевство је 1973. постало члан Европске економске заједнице, а кад
је ЕЕЗ прерасла у Европску унију 1992., Уједињено Краљевство је било једно од 12
држава оснивача.

Крајем 1960их у Северној Ирској је избило међуверско насиље које се обично
назива „Невоље“. Сматра се да је конфликт окончан белфастским Споразумом на
Велики петак 1998. године.

Након периода еконоског пада и индустријске кризе током 1970их, конзервативна
влада Маргарет Тачер из 1980их је покренула радикалну политику монетаризма и
дерегулације (нарочито у финансијском сектору) и тржишт урада. Влада је
приватизовала државне компаније и повукла субвенције другим привредницима. Због
овога су се појавиле висока незапосленост и социјални немири, али је политика на
крају довела до економског рата, нарочито у услужном сектору. Од 1984. привреди
Уједињеног Краљевства је значајно помогао прилив прихода од експлоатације нафте
из Северног мора. Неочекивана победа у Фолкландском рату је повратила Уједињеном
Краљевству утицај у светској политици.

Крајем 20. века извршене су велике промене у управљању Уједињеним Краљевством
оснивањем деволуисаних управа за Шкотску, Велс и Северну Ирску. Актом о људским
правима из 1998. прихваћена је Европска конвенција о људским правима. Уједињено
Краљевство је још увек важан дипломатски и војни фактор у свету, које има водеће
улоге у Европској унији, Уједињеним нацијама и НАТО пакту. Међутим, око учешћа
Уједињеног Краљества у недавним војним операцијама, нарочито у Авганистану и
Ираку се још воде полемике.

Уједињено Краљество тренутно покушава да се опорави од пада услед светске
економске кризе из 2008. Тренутно је на власти коалициона
конзервативно-либерална влада која је увела мере штедње са циљем да реше велики
буџетски дефицит. Осим економских потешкоћа, влада се суочава и са појединим
сепаратистичким тежњама у прекоморским територијама, али и у конститутивним
ентитетима. У Шкотској је 18. септембра 2014. одржан историјски референдум о
независности. Тесном већином, од 55,3% Шкоти су се одлучили за останак у
заједници. Надајући се позитивном исходу за шкотске сепаратисте, сличне
референдуме су најавили и други келтски националистички покрети у Северној
Ирској, Велсу, али и Корнволу.

До 18. века, Уједињено Краљевство је било аграрно-рурална земља подељена на
грофовије. Појавом парне машине пред крај 18. века у Уједињеном Краљевству се
спроводи Прва индустријаска револуција. Подижу се градови близу рудника железа и
угља јер је транспорт сировина на веће удаљености био неисплатив. Будући да је
било неизводиво превожење радника близу фабрика подижу се радничка насеља чиме
започиње процес индустријске урбанизације. У том раздобљу настају бројни нови
градови, а постојећи градови се проширују. Спајањем суседних градова настају
конурбације којих у УК има седам: Велики Лондон, Бирмингем, Ливерпул, Манчестер,
Лидс и Бредфорд, Њукасл и Глазгов. Крајем 19. века изумом електричне енергије и
Другом индустријском револуцијом индустријски погони су се могли слободније
размештати у простору.

УК је колевка индустријске револуције због традиције мануфактуре, богатих
налазишта сировина, поморске оријентације на колоније и техничких и технолошких
иновација. Захваљујући индустријским производима и трговином по целом свету
релативно мала острвска држава постаје најбогатија на свету. У 20. веку светски
су ратови, економске кризе, распад колонијалног Царства и успон САД, Јапана и
Немачке узроковали пад УК са самог економског врха али се још увек налази међу
седам економски најзначајнијих земаља света (чланица Г7).

У УК се само 1,9% становништва бави примарним делатностима, 23,4% секундарним и
око 70% терцијарним. Око 70% пољопривредне производње отпада на сточарство, а
превладавају поседи у власништву велепоседника (енгл. Landlords). Што су у доба
индустријске револуције за УК значила налазишта угља и гвожђа то су данас
налазишта нафте и природног гаса у Северном мору. Док остале европске земље те
основне сировине морају куповати, УК их има и за своје потребе и за извоз.
Индустријска производња је високоразвијена, од традиционалних индустријских
грана задржана је производња челика, а производе се транспортна средства,
аутомобили, авиони, возови, електроника, фармацеутски производи,
телекомуникациона опрема. Иако је индустријска револуција почела текстилним
погонима, због конкурентских земаља са јефтинијом радном снагом производња одеће
се ограничила на висококвалитетне и производе високе моде.

У Уједињеном Краљевству живи 63.181.775 становника, а просечна густина
насељености је 255,6 становника на квадратни километар. Ипак постоје велике
регионалне разлике, тако је нпр. густина насељености у Енглеској пет пута већа
него у Шкотској. Већину становништва чине Енглези (80%), Шкоти (10%), Ирци (4%),
Велшани (2%) и странци (4%). Очекивана просечна животна старост је 77 година, а
писменост је 99%.

Први становници острва били су Келти које потискују Римљани у време цара
Клаудија. Након пада Западног римског царства на острво досељавају германска
племена Англи, Саси и Јити. Ирско становништво је претежно келтског порекла.
Данашње становништво Велике Британије настало је дуготрајним мешањем
староседелаца и досељеника.

Током историје, из УК се до Другог светског рата исељавало јако много људи што
је и погодовало ширењу енглеског језика. Енглеским језиком се служе стотине
милиона становника Земље, а службени језик је и у САД-у, Аустралији, Канади и
Индији. Исељавању су погодовали бројни чиниоци: повећање становништва и аграрне
густине, верски сукоби, плодна земља у колонијама итд.

У 19. веку услед Прве индустријске револуције почињу миграције из села у град
због потребе за радном снагом у индустрији. Истовремено са исељавањем Енглеза и
Шкота до 20. веку у УК досељавају Ирци због лоше економске ситуације у матичној
земљи. У 20. веку у Краљевство усељавају становници заједнице Комонвелта и многи
Африканци, Пакистанци, Вијетнамци, Кинези, Пољаци и други.

У Уједињеном Краљевству постоји 392.000 km потпуно асфалтираних путева. Од тога
46.903 km путева је од регионалне и државне важности, а аутопутеви покривају
3.497 km. Путна мрежа је нарочито развијена у густо насељеним подручјима у
средњој у јужној Енглеској, посебно на ширем подручју Лондона, где је изразито
радијална. Загушеност путева је озбиљан саобраћајни проблем, а према британском
министарству промета тај проблем би до 2025. државу могао стајати 22 милијарде
фунти ако се не реши. Проблем је толико изражен да британска влада сматра како
би могао озбиљно наштетити привреди, ако се не реши тарифама и развојем јавног
превоза.

Што се тиче железничког саобраћаја, постоји 16.116 km жељезничких пруга, од чега
је 5176 km електрифицирано. Размак међу шинама је 1435 mm (нормални колосек).
Железничке пруге, станице и инфраструктура у власништву су предузећа Националне
железнице. Путнички саобраћај обавља 25 превозних предузећа, а теретни пет
предузећа која плаћају Националним железницама за употребу мреже. Приватно
британско-француско друштво изградило је 1987-1994. 50,5 km дугачак тунел
Кокел-Фокстон (Евротунел) испод Ламанша. Кроз њега возе и возови за превоз
аутомобила и брзи возови Евростар између Лондона, Париза и Брисела.

Лондон има највећу и најстарију подземну железницу на свету. Почела је с радом
1863., има 394 km пруга и сваки дан превезе 2,7 милиона путника. Осим у Лондону,
подземне железнице постоје у Глазгову и агломерацији Тајн и Вир.

У Уједињеном Краљевству постоји 57 аеродрома с редовним вадзушним саобраћајем.
Највећи су међународни аеродроми Хитроу код Лондона (70 мил. путника; трећи
најпрометнији аеродром на свету 2012), Лондон Гетвик (34,2 мил. путника),
Манчестер (19,7 мил)). Највећа ваздухопловна компанија је Бритиш ервејз, која се
убраја међу највеће на свету.

Британска књижевност обухвата два дела повезана са Уједињеним Краљевством,
острвом Мен и Каналским острвима. Највећи део британске књижевности је написан
на енглеском језику.

Енглески писац и песник Вилијам Шекспир се често помиње као најбољи писац драма
на свету,. Његови савременици Кристофер Марлоу и Бен Џонсон су такође цењени.
Савременији писци драма Алан Ејборн, Харолд Пинтер, Мајкл Фрејн, Том Стопард и
Дејвид Едгар су комбиновали елементе надреализма, реализма и радикализма.

Значајни енглески писци из средњег и раног новог века су Џефри Чосер, Томас
Малори, Томас Мор, Џон Бањан и Џон Милтон. У 18. веку Данијел Дефо (писац
Робинзина Крусоа) и Самјуел Ричардсон су били пионири романмодерног романа. Њих
су у 19. веку пратиле даље иновације Џејн Остин, готичке списатељке Мери Шели,
писца за децу Луиса Керола, сестара Шарлота, Емили и Ана Бронте, друштвеног
активисте Чарлса Дикенса, натуралисте Томаса Хардија, реалисткиње Џорџ Елиот,
визионарског песника Вилијама Блејка и романтичарског песника Вилијама
Вордсворта. Енглески писци из 20. века су писац научно-фантастичних романа
Херберт Џорџ Велс; писци дечјих класика Радјард Киплинг, Александар Милн (творац
Винија Пуа), Роалд Дал и Енид Блајтон; контроверзни Д. Х. Лоренс; модернисткиња
Вирџинија Вулф; сатиричар Ивлин Во; пророчки романописац Џорџ Орвел; популарни
романописци Самерсет Мом и Грејам Грин; писац криминалистичких романа Агата
Кристи (напродаванији писац свих времена); Ијан Флеминг (творац Џејмса Бонда);
песници Т. С. Елиот, Филип Ларкин и Тед Хјуз; писци фантастике Џ. Р. Р. Толкин,
К. С. Луис и Џ. К. Роулинг и писац графичких романа Алан Мур.

Шкотски доприноси обухватају писца криминалистичких романа Артура Конана Дојла
(творца Шерлока Холмса), романтичарског књижевника Волтера Скота, дечјег писца
Џејмса Метјуа Барија, писца епских авантура Роберта Луиса Стивенсона и песника
Роберта Бернса. Савременији модернисти и националисти Хју Макдијармид и Нил М.
Ган су допринели Шкотској ренесанси. Суморније перпсективе се могу наћи у
причама Ијана Ранкина и психолошким хорор-комедијама Иена Бенкса.

Британска најстарија поема, Y Gododdin, је написана на Yr Hen Ogledd (Старом
Северу), вероватно крајем 6. века. Написана је на камбријском или старовелшком и
садржи најраније познате референце на краља Артура. Од око 7. века веза између
Велса и Старог Севера је изгубљена и фокус културе на велшком језику се
преместила на Велс, где је артуровску легенду даље развио Џефри од Монмута.
Најславнији велишки средњовековни песник Давид ап Гвилим, је писао песме о
природи, религији и нарочио о љубави. Сматра се највећим европским песником свог
времена. Све до краја 19. века већина велшке књижевности је била на велшком и
већина прозе је било религиозног карактера. Данијелу Овену иду заслуге за Рис
Луис, први роман велшком објављен 1885. Најпознатији англо-велшки песници су
Дилан Томас и Р. С. Томас. Најважнији велшки писци у романа су били Ричард
Левелин и Кејт Робертс.

Писци из других држава, посебно земаља Комонвелта, Републике Ирске и САД, су
живели и радили у Уједињеном Краљевству. Значајнији примери кроз векове су били
Џонатан Свифт, Оскар Вајлд, Брам Стокер, Џорџ Бернард Шо, Џозеф Конрад, Т. С.
Елиот, Езра Паунд и савремени британски писци рођени у иностранству као што су
Казу Ишигуро и Салман Ружди.



https://sr.wikipedia.org/wiki/%D0%A6%D1%80%D0%BD%D0%B0_%D0%93%D0%BE%D1%80%D0%B0

Црна Гора је држава у јужној Европи, која лежи на обали Јадранског мора на
Балканском полуострву. Граничи се на истоку и сјевероистоку са Србијом,[а] на
западу и сјеверозападу са Хрватском и Босном и Херцеговином (Републиком Српском)
и на југу и југоистоку са Албанијом. На југозападу је Јадранско море дијели од
Италије. Главни град и уједно највећи је Подгорица, док Цетиње има статус
пријестонице.

Претече данашње Црне Горе су средњовјековне кнежевине Дукља и Зета. Црна Гора је
током турске владавине имала неку врсту аутономије, а независност од Турске јој
је потврђена на Берлинском конгресу 1878. године. Од 1918. била је дио све три
Југославије. На референдуму одржаном 21. маја 2006. године грађани Црне Горе су
изгласали независност у односу на државну заједницу Србију и Црну Гору са укупно
55,54 % гласова. Независност је проглашена 3. јуна 2006. године. Дана 28. јуна
2006. Црна Гора је постала 192. чланица Уједињених нација, а 11. маја 2007, 47.
чланица Савјета Европе.

Црна Гора је чланица Уједињених нација, Организације за европску безбједност и
сарадњу, Савјета Европе и Уније за Медитеран. Такође је кандидат за чланство у
Европској унији од 2010, а и потенцијални кандидат за НАТО пакт.

Име Црна Гора се на овим просторима први пут званично јавља 1296. године у
повељи српског краља Стефана Уроша II Милутина из династије Немањића. Јавља се у
облику оть Чрне Горе, у контексту области око Црмнице и врањинскога манастира,
Скадарског језера. Та Црна Гора је једна од бројних области у средњовјековној
српској монархији која носи идентично име. Значење имена лежи у словенском
топониму за велике и густе горе или мрке шумовите предјеле, а овде је изведено
према томе што су у средњем вијеку Ловћен, његова предгорја и подручја
староцрногорских планина били покривени густим (црногоричним) шумама.

У италијанским изворима Црна Гора се први пут помиње у изворном облику 1348. као
Cerna Gora, а у дубровачким изворима 1379. као Cernagora. Италијански извори је
такође биљеже као Montagna Negra, Montenegro или Monte Negro и отуда је име
Montenegro ушло у несловенске језике. Као Montenegro спомиње се и у латинским
которским споменицима 1397, а као Monte Negro 1443. и Crnagora 1458. Године
1435. у уговорима између деспота Ђурђа Бранковића и Млечана помињу се catuni
Cerna Gora или catunos Cernagora.

Црна Гора се налази у југоисточној Европи на Балканском полуострву. Територија
Црне Горе заузима приближно 13.812 km². Граничи се са Хрватском (14 km) на
западу, Босном и Херцеговином на сјеверу (225 km), Србијом на истоку (203 km),
Албанијом на југу (172 km), а од Италије је раздвојена Јадранским морем. Дужина
обале је 293,5 km.

Црна Гора се распростире од високих врхова на граници са Србијом и Албанијом и
шири се великом равницом која се простире неколико километара. Равница грубо
нестаје на сјеверу, гдје се Ловћен и Орјен нагло спуштају у Боку Которску.

Велики крашки предио у Црној Гори углавном лежи на висинама од 1000 m изнад
нивоа мора, а неки дијелови иду скоро до 1.900 m, као на примјер планина Орјен,
највиши масив међу приобалним кречњачким вијенцима.

Планине Црне Горе спадају у једне од најнегостољубивијих терена у Европи. Њихова
просјечна надморска висина је више од 2.000 m. Највиши врх Црне Горе је Зла
Колата на Проклетијама са надморском висином од 2534 m. Један од најпознатијих
врхова Црне Горе је Боботов Кук на планини Дурмитор, који се налази на висини од
2523 m.[б] Планине Црне Горе спадају у терене Балканског полуострва највише
измијењене ерозијом током посљедњег леденог доба.

Јадранска област захвата релативно узани појас Црногорског приморја од рта Оштро
до ушћа ријеке Бојане, а према унутрашњости Јадранска област се шири ка долини
Бојане и Скадарској котлини, и ка долинама Мораче и Зете. На кречњачкој подлози
развила се посебна врста тла-црвеница, погодна за узгој дувана, винове лозе,
воћа, маслина и другух култура. Поред црвенице јавља се и флишно земљиште.
Јадранска област се дијели на: Бококоторски залив, Црногорско или Паштровићко
приморје, Барско поље, Скадарски басен и Зетско-Бјелопавлићку равницу.

У Приморју и Зетско-Бјелопавлићкој равници влада средоземна клима, са топлим и
сувим љетима и благим и кишовитим зимама. Током зиме са копна ка мору дува сува
и хладна бура, док у јесен са мора дува југо доносећи топао ваздух из сјеверне
Африке и велике количине падавина. Планина Орјен спада у најкишовитија мјеста у
Европи. У тој области падне годишње 4600 mm падавина, на стрмим падинама Орјена
у мјесту Црквице годишње просјечно падне око 5000 mm, што представља европски
максимум падавина, а у рекордним годинама близу 7000 mm/m².

Знатно оштрију климу имају крашка поља испод околних планинских врхова удаљена
20-80 km од мора. У централном и сјеверном дијелу Црне Горе влада планинска
клима, а на крајњем сјеверу Црне Горе и континентална клима, коју осим великих
дневних и годишњих амплитуда температуре карактерише и мала годишња количина
падавина уз прилично равномјерну расподјелу по мјесецима. У планинским областима
на сјеверу љета су релативно хладна и влажна, а зиме дуге и оштре, са честим
мразевима и ниским температурама, које нагло опадају са надморском висином.

Ријеке Црне Горе припадају Црноморском и Јадранском сливу. Најдужа ријека је
Тара (141 km), а остале дуже ријеке су Пива, Ћехотина, Зета, Морача и Бојана.
Ријека Тара протиче кроз кањон дубок 1.300 метара. Једина пловна ријека је
Ријека Црнојевића.

Највеће језеро Црне Горе је Скадарско језеро, које је највеће језеро на
Балканском полуострву. Скадарско језеро је криптодепресија. Језера у планинском
дијелу Црне Горе су ледничког поријекла. Највећа и најпознатија од њих су
Плавско, Биоградско, Шаско и Црно језеро.

У Црној Гори самоникло расте 2880 врста и подврста виших биљака (папрати и
цвјетница), међу којима су 212 ендемити Балканског полуострва, а 22 врсте
ендемити Црне Горе. Територија Црне Горе се може подјелити на три екорегије:
илирске листопадне шуме, средоземну вегетацију на приобаљу, те још два подтипа
мјешовитих шума (балканске мјешовите шуме на крајњем сјеверу и истоку и динарске
мјешовите шуме у остатку земље.

Животињски свијет Црне Горе спада у зоогеографску област Палеарктика, али се на
њеној терирорији укрштају фауне и неких других области: Медитерана, средње
Европе и предње Азије. С друге стране, данашња фауна Црне Горе представља
остатак квартарне фауне која је на овом подручју била необично богата. Балканско
полуострво је за вријеме леденог доба имало релатвно блажу климу и било уточиште
бројним биљним и животињским родовима и врстама. У вријеме квартара на овом
подручју живјеле су данас изумрле врсте као: црвени алпски вук (Cuon alpinus
europaeus), пећинска хијена (Crocuta spelaea), пећински медвјед (Ursus speleus),
леопард (Leopardus pardus), дивљи коњ, вунасти носорог (Coelodonta
antiquitatis), гигантски јелен (Megaceros giganteus), бизон (Bison priscus),
дивље говече (Bos primigenius) и др. Бројне су биле и данас постојеће врсте које
су из фауне Црне Горе нестале углавноим у историјско вријеме, као што су рис
(Lynx lynx), јелен лопатар (Dama dama), јелен (Cervus elephus), козорог (Capra
ibex) и др.

Најстарији трагови људских насеобина на тлу данашње Црне Горе датирају из
средњег палеолита. У пећини Црвена стијена, близу границе са Босном и
Херцеговином над Требишњицом, пронађена су оруђа за рад, оружја за лов, предмети
везани за сакралну употребу и накит, који се датирају у доба од прије шездесет,
односно тридесет и пет хиљада година. Налази насеља из каменог доба су пронађени
код Берана у Беран Кршу и Петњику, док из бронзаног доба потичу остаци утврђења
у Петровићима код Црвене стијене, Заврх код Никшића и Међеђој глави код
Подгорице, затим насеља из Зогањ-Ћерета код Улциња и Бједетића на Лиму, осликана
пећина код Рисна и читав низ усамљених налаза. Из прелазног периода бронзаног у
гвоздено доба, пронађени су махом појединачни налази, док су у гвоздено доба
датиране некрополе у Мијелој на Скадарском језеру и Будви са насељем из истог
доба, затим хумке у Готовуши над Ћехотином, код Берана и Црвене стијене.

Поред ових налаза, треба истаћи и остатке четири утврђења (Јазаљ, Рогамске
стране, Тријебач и Кабао) око ушћа Зете у Морачу, која нису датирана, као и
хумке на Цијевној код Подгорице, Грбљу, у Његушима, Цетињу и Никшићу, на Савином
лакту и код Црвене стијене (Бањани и Дрпе). Налази предмета сродних Старчевачкој
култури на цијелој територији данашње Црне Горе, указује на континуитет људских
насеља на овом простору.

Током античког периода, на простору западног Балкана, живјела су илирска
племена. На простору данашње Црне Горе и сјеверне Албаније, живјели су Лабеати.
Они су основали град Скодру (данашњи Скадар), који је у 3. вијеку п. н. е.
постао престоница простране илирске државе, на чијем челу се нашао краљ Агрон.
Њихово гусарење по Јадрану, довело је до два рата са Римљанима (229—228. п. н.
е. и 219. п. н. е.) у којима су Илири предвођени краљицом Теутом сузбијени,
након чега се она повукла у Рисан и прихватила мир којим су Римљанима припале
територије западно од Боке. Током наредних вијекова, Римљани су заузели цијели
Балкан, а посљедњи отпор Илира сломљен је за вријеме Батоновог рата (6—9).

Током римске владавине, на простору данашње Црне Горе, појавило се племе
Доклеата, чији се главни град налазио недалеко од данашње Подгорице и звао
Доклеа, од чега је у средњем вијеку настао термин Дукља, за државу насталу на
том простору. Првобитно је подручје данашње Црне Горе ушло у састав провинције
Далмација, а касније, послије Диоклецијанових реформи (293), улази у састав
провинције Превалитане. На њеном простору се, уз већ поменуту Доклеу, јављају
градови Rhisinium, Butua и Olcinium на обалама Јадранског мора и Andabra у
унутрашњости. Подјелом Римског царства 395. године, готово цијело подручје
данашње Црне Горе улази у састав Источног римског царства. Током наредних
вијекова, цјелокупно Балканско полуострво бива изложено варварским нападима у
којима су уништене тековине Римске државе, велики број градова је порушен,
укључујући и Доклеу, а локално романско становништво се одржало само у јаким
приморским градовима, у којима су се склањали и избјегли Романи из унутрашњости.

Прве словенске миграције на територију данашње Црне Горе су се одвиле у 5.
вијеку, а први већи талас Словена стиже у првој половини 6. вијека. Словени који
су дошли у Дукљу су претходно путовали са другим Бијелим Србима из Бојке и
стигли у Сервију која се налазила у византијској теми Солун.

На простору данашње Црне Горе, развила се у раном средњем вијеку кнежевина
Дукља, која је заједно са околним српским приморским кнежевинама ушла у састав
прве српске државе коју је средином 9. вијека основао кнез Властимир. Након њене
пропасти, послије смрти Часлава Клонимировића средином 10. вијека, Дукља
наставља свој самостални развој и у њој се крајем истог вијека као владар јавља
Јован Владимир. Иако се о његовој владавини релативно мало зна, његов култ у
народу је и данас велики, о чему свједочи и изношење његовог крста на врх
Румије, које се традиционално обавља сваке године. Извјесно је да је био ожењен
Самуиловом ћерком и да је захваљујући том браку сачувао управу над Дукљом, као
Самуилов вазал. Почетком 11. вијека је убијен по налогу Самуиловог братанца
Јована Владислава током унутрашњих борби за власт у Самуиловом царству, које
убрзо након тога пропада, а територија Дукље улази у састав Византије.

Кнез Дукље и оснивач династије Војислављевића Стефан Војислав успио је 1036.
године да накратко збаци византијску власт, али је ухваћен и одведен у Цариград.
Свега неколико година касније, Војислав је побјегао из заробљеништва и поново
збацио византијску власт у Дукљи, користећи се унутрашњим сукобима у самој
Византији, али и словенским устанком Петра Дељана који је букнуо 1041. године.
Током јесени 1042. године драчки стратег је напао Дукљу. Користећи се ратним
лукавством, Војислав га је навукао у уске кланце недалеко од Бара и у изненадном
ноћном нападу 7. октобар (данас се овај датум узима као дан војске Црне Горе)
разбио византијску војску у бици код Бара.

Војислава средином вијека насљеђује његов син Михајло који, вођењем успјешне
политике, успијева да очува самосталност Дукље односно Зете и да је око 1077.
године уздигне на ранг краљевине, чиме Зета постаје прва српска краљевина. Његов
син Бодин обједињава српске земље, припајањем Рашке, Босне и Захумља, а крајем
вијека у својој престоници Скадру угошћује крсташе I крсташког похода предвођене
Ремоном Тулуским. Након његове смрти, око 1101. године, Зету почињу да потресају
унутрашње размирице међу Војислављевићима, што доводи до њеног слабљења и
губитка краљевске круне. Завршни чин владавине династије Војислављевића се
одиграва током 80-их година 12. вијека, када их рашки велики жупан Стефан Немања
потискује као византијске вазале из Зете и око 1186. године цјелокупну Зету
ставља под своју власт, дајући је на управу свом најстаријем сину Вукану.

Након Немањиног повлачења 1196. и предаје власти средњем сину Стефану, Вукан
почиње да води активну политику са циљем преузимања власти у Рашкој, што му на
кратко и успијева почетком 13. вијека, али по цијену ступања у вазалне односе са
краљевином Угарском чији владари од тада у својој титули носе и титулу краљ
Србије. Без обзира на то, он је вратио Зети краљевску титулу, тако да су и он,
као и његов син и наследник Ђорђе управљали њоме са титулом краља, до почетка
40-их година 13. вијека. Међутим, током владавине Уроша I, укида се наследно
управљање Зетом и другим областима краљевине Србије, а управу над областима је
додјељивао сам краљ. Током овог периода, на простору Зете подижу се значајни
манастири: Свети Петар у Бијелом Пољу (у коме је писано Мирослављево јеванђеље),
Ђурђеви Ступови у Беранама, Морача и други, а у писаним изворима се по први пут
јавља њено данашње име Црна Гора.

Послије Драгутиновог збацивања Уроша 1276. године, Зетом управља његова мајка и
Урошева супруга Јелена до своје смрти 1314. године. За владавине краља Милутина
она представља посјед који је додељиван на управу престолонасљеднику тзв. младом
краљу, али и база незадовољне властеле, тј. ослонац за будуће побуне синова
престолонасљедника против својих очева на власти. Милутинов син Стефан је 1314.
године подигао неуспјешну побуну против оца у Зети, а четврт вијека касније
(1331), његов син Душан из Зете подиже побуну у којој збацује оца и преузима
власт. Током његове владавине, српска држава се удвостручује и бива уздигнута на
ранг царевине, а управа над Зетом бива додјељена породици Балшића.

Након Душанове смрти и почетка распада Српског царства, Балшићи почињу да воде
самосталну политику у односу на његовог насљедника цара Уроша. Они су се
сродничким везама повезали са Мрњавчевићима и Хребељановићима, да би са почетком
Османске најезде покушали да се супротставе освајачима, како оружјем, тако и
уступањем приморских градова Млечанима (Скадар, Дриваст и други) 1396. године.
Посљедњи Балшић, Балша III је водио дуготрајне неуспјешне ратове са Млетачком
републиком да би повратио приморске градове (Први и Други скадарски рат). Пред
своју смрт своје посједе предаје свом ујаку деспоту Стефану Лазаревићу који
наставља борбе са Млечанима око зетског приморја. Његов насљедник Ђурађ наставља
са покушајима да дипломатским путем склопи мир са Млечанима, али са првим падом
деспотовине 1439. године сви његови покушаји падају у воду, а Млечани до 1443.
године овладавају Доњом Зетом и цијелим приморјем.

Крајем 14. вијека, као противници Балшића у Зети, јављају се Црнојевићи. Са
ширењем млетачких посједа средином XV вијека и надирањем Османлија, њихов
представник Стефан постаје 1451. године млетачки вазал и од њихове стране бива
признат за господара Зете. Његов син Иван покушао је да очува власт између
Млечана и Османлија, али су 1479. године цјелокупну његову државу освојиле
Османлије, а он је са породицом побјегао у Млетачку републику. Након смрти
султана Мехмеда II, он се вратио у Црну Гору и успио да обнови своју власт у
њој. Током његове владавине престоница Црне Горе пренијета је из Жабљака на
Цетиње, на коме је он основао велики манастир. За владавине његових синова
(Ђурађа и Стефанице), Црна Гора ће 1499. године и дефинитивно пасти у отоманске
руке. Значај породице Црнојевића и њихове владавине, лежи и у чињеници да су они
на Цетињу, у склопу манастира, основали прву ћириличну штампарију (Ђурађ је
1492. године купио у Венецији штампарску пресу) на овим просторима, која је 4.
јануарa 1494. године одштампала своју прву књигу „Октоих“ (прва словенска
ћирилична штампарија је отпочела са радом 1491. у Кракову).

Османлије су припојили Црну Гору Скадарском санџаку. Кратко вријеме Црна Гора је
постојала и као посебан санџак од 1514. до 1528. и поново неко вријеме између
1597. и 1614. године.

У 16. вијеку Црна Гора је добила специјалну и јединствену аутономију у оквиру
Османског царства, чиме су локална племена била ослобођена многих обавеза због
такве аутономије. И поред свега тога, Црногорци нису прихватали османску власт,
те су у 17. вијеку подизали бројне буне. Током овог периода, Црна Гора је
постала теократска држава на чијем су челу биле владике Црногорске митрополије,
а која је свој процват доживјела за вријеме владика из редова породице
Петровић-Његош. У таквој држави, Млетачка република је имала и свог човјека са
звањем гувернадура који се у њено име мијешао у црногорску политику.

Племенска самосталност и анархија је била највећа сметња развијању централне
власти у Црној Гори. Владавина Шћепана Малог у Црној Гори, који се представљао
као збачени руски цар Петар III, је за кратко успјела раздвојити свјетовну од
црквене власти, те дјелимично сузбити племенску неслогу и учврстити централну
власт. Владика Петар I Петровић Његош је клетвама безуспјешно покушавао да
измири црногорска племена. За вријеме његове владавине, Црногорци су 1796.
поразили скадарског пашу Махмуд-пашу Бушатлију на Мартинићима и Крусима. Након
пада Млетачке републике под власт Наполеонове Француске, владика Петар I је
успио да од Француза преотме Боку Которску, али је она Бечким конгресом
додијељена Хабзбурзима. Такође је покушао да уједини Црну Гору са устаничком
Србијом, али до тога није дошло. Ипак, за вријеме његове владавине Старој Црној
Гори је припојена регија Брда.

Његов насљедник владика Петар II Петровић Његош је даље радио на ојачавању
централне власти и 1832. године је укинуо звање гувернадура, пошто је Аустрија,
која је наслиједила Млетачку републику, почела да се мијеша у унутрашње ствари
Црне Горе. Владика Петар II није имао успјеха у спољној политици. Херцеговачки
паша Али-паша Ризванбеговић је поразио Црногорце на Грахову 1836. године. За
овај пораз, Црногорци су се осветили побједом у бици на Мљетичку 1840, али су и
даље морали да плаћају харач Турцима. Петар II је морао Аустрији да преда
манастире Маине и Стањевиће, а скадарски паша је 1843. преотео и острва Врањину
и Лесендру.

Црна Гора се из теократске државе трансформисала у световну за вријеме владавине
Данила Петровића који је 1852. проглашен за књаза Црне Горе. Кнез Данило се
одмах на почетку своје световне власти суочио са могућношћу окупације Црне Горе
од стране турске војске под заповједништвом Омер-паше Латаса. Црну Гору су од
покоравања спасиле дипломатске акције Аустрије и Русије. Пошто су Црногорци
пружали помоћ херцеговачким устаницима, Порта је поново наредила босанском
везиру да нападне Црну Гору, али су Турци поражени у бици на Граховцу 1858.
Послије ове битке је извршено проширење и разграничење Црне Горе са Турском, али
је Црна Гора и даље остала међународно непризната држава. Кнез Данило је
доношењем Даниловог законика ојачао своју власт. Убијен је у Котору 1860., а
наслиједио га је синовац Никола I Петровић.

Како је Црна Гора и даље пружала помоћ херцеговачким устаницима, Порта је 1862.
поново послала Омер-пашу Латаса да покори Црну Гору. Црну Гору од капитулације
је поново спасила дипломатска акција Русије. Кнез Никола I је више успјеха имао
у рату 1876—1878. након новог устанка у Херцеговини. За разлику од Србије, Црна
Гора је имала више успјеха и однијела побједе на Вучјем долу и Фундини.
Берлинским конгресом територија Црне Горе је удвостручена и призната јој је
независност.

Послије рата услиједила је модернизација државе, што је кулмириало доношењем
првог устава 1905., којим је Црна Гора дефинисана као уставна монархија, али је
практично сву власт задржао кнез Никола. Овај период је обиљежио сукоб имеђу
краљевих противника окупљених у Клуб Народне странке који су се борили за
ограничавање краљеве власти и безусловну унију са Србијом и мањинских краљевих
присталица окупљених у Праву народну странку.

Црна Гора је као руски савезник учествовала у Руско-јапанском рату 1904—1905.
Међутим, услијед велике географске удаљености, учешће Црне Горе је било само
симболично, јер је тиме исказивала своју захвалност Русији због помоћи у рату
против Турске. Црногорски војници су се налазили у незнатном броју у војним
јединицама руске војске.

Године 1910, на 50. годишњицу своје владавине, Кнез Никола је Црну Гору
прогласио краљевином, а себе њеним првим (и јединим) краљем.

У Првом балканском рату 1912—1913. Црна Гора је била у савезу са Србијом, Грчком
и Бугарском против Османског царства. И поред великих губитака на његовом
ослобађању, Црна Гора је морала да препусти освојени Скадар новооснованој
Албанији, али је са Србијом успоставила заједничку границу у Санџаку и Метохији.

У Првом свјетском рату Црна Гора је стала уз Србију против Централних сила.
Херојске подвиге, црногорска војска је показала штитећи повлачење српске војске
кроз Албанију, али је на крају и сама капитулирала 1916, а краљ Никола је
напустио земљу. Године 1918, српска и друге савезничке војске ослобађају Црну
Гору од окупатора. Након ослобађања, у Подгорици се окупља тзв. Подгоричка
скупштина која доноси одлуку о безусловном присаједињењу Црне Горе Србији.

Због италијанског незадовољства да будућа Србија има излаз на море, ова
краљевина подстиче многе бивше чиновнике краља Николе, као и противнике
безусловног уједињења са Србијом, на побуну, а за њено дизање искориштени су
божићни црквени сабори 7. јануара 1919. године. Како побуна није дала жељени
резултат, она се претворила у хајдучију побуњеника (Зеленаша) против чиновника
нове власти (Бјелаша) која је потрајала све до 1926. године. Унутар новоосноване
Краљевине Срба, Хрвата и Словенаца, Црна Гора је реорганизована у Зетску област,
а 1929. је проширена у Зетску бановину Краљевине Југославије.

У Другом свјетском рату Краљевину Југославију су 1941. напале и раскомадале силе
Осовине, а затим су 12. јула 1941. основале и марионетску Независну Државу Црну
Гору под италијанским протекторатом на челу са Секулом Дрљевићем. Већ сутрадан у
Црној Гори је избио Тринаестојулски устанак под вођством КПЈ. Устанак је угушен
до половине августа 1941. Током рата, америчка авијација је најтеже бомбардовала
Подгорицу 5. маја 1944, а британска 6. новембра исте године. Партизани су 1944.
успјели да ослободе Црну Гору, која је послије рата постала једна од шест
република ФНРЈ са сједиштем у поново изграђеном Титограду (данашњој Подгорици).

Након тзв. Антибирократске револуције крајем 1988. и почетком 1989. на власт у
Црној Гори долази група политичара окупљена око Момира Булатовића, Мила
Ђукановића и Светозара Маровића, који су заступали политику Слободана Милошевића
у Црној Гори. Послије увођења вишестраначја у СФРЈ, побједу на првим изборима у
Црној Гори однела је Демократска партија социјалиста (реформисани Савез
комуниста Црне Горе), предсједник Црне Горе је постао Момир Булатовић, док је
Мило Ђукановић постао премијер.

Послије распада СФРЈ, грађани Црне Горе су на референдуму из 1992. подржали њен
останак у федерацији са Србијом. Због њене улоге у ратовима у бившој
Југославији, новој држави су 1992. године биле уведене економске санкције, па је
прошла и кроз период хиперинфлације 1993-1994.

Ђукановић је 1996. почео да се дистанцира од политике Слободана Милошевића и
дошао је у сукоб са својим партијским колегом, предсједником Црне Горе Момиром
Булатовићем. Обојица су се као представници ДПС кандидовали за мјесто
предсједника Црне Горе на изборима 1997. на којима је тијесну побједу однио
Ђукановић. Поред пораза на изборима, Булатовићева фракција је поражена и у
ДПС-у, па је Булатовић основао нову странку — Социјалистичку народну партију.

Црна Гора је у мањој мјери од Србије била изложена ударима НАТО пакта, током
бомбардовања СРЈ. У Црној Гори је 6. новембра 1999. уведена њемачка марка као
званична валута, прво упоредо са југословенским динаром, а касније као једина
званична валута.

Послије 2000. године, Ђукановић се отворено почео залагати за независност Црне
Горе. Савезна Република Југославија је 2003. реорганизована у Државну заједницу
Србија и Црна Гора, уз могућност да се након три године распише референдум о
независности чланица. На референдуму 21. маја 2006., већина од 55,3% се
изјаснила за опцију независне Црне Горе. Независност Црне Горе је проглашена 3.
јуна 2006. године.

Дана 28. јуна 2006. Црна Гора је постала 192. чланица Уједињених нација, а 11.
маја 2007, 47. чланица Савјета Европе.

Предсједник Црне Горе се бира на период од 5 година путем непосредних избора.
Према Уставу Црне Горе, предсједник представља државу у својој земљи и
иностранству, проглашава законе, расписује парламентарне изборе, предлаже
кандидате за премијера, предсједника и судије Уставног суда скупштини Црне Горе,
предлаже скупштини расписивање референдума, одобрава амнестију за криминална
дјела, додјељује одликовања и награде и извршава остале дужности прописане
уставом. Предсједник је такође члан Врховног савјета одбране. Тренутни
предсједник Црне Горе је Филип Вујановић.

Садашњу владу Црне Горе чине премијер, потпредсједници владе и министри. Мило
Ђукановић је садашњи предсједник владе Црне Горе. Владајућа странка у Црној Гори
од увођења вишестраначја је Демократска партија социјалиста Црне Горе, у
коалицији са много мањом Социјалдемократском партијом Црне Горе.

Скупштина Црне Горе доноси све законе у Црној Гори, усваја међународне
споразуме, бира премијера, министре и судије, усваја буџет и врши друге дужности
прописане уставом. Скупштина може изгласати неповјерење влади простом већином.
Један посланик представља око 6.000 гласача. У Скупштину се бира 81 посланик.
Последњи парламентарни избори у Црној Гори одржани су 14. октобра 2012. године.
Тренутни предсједник Скупштине Црне Горе је Ранко Кривокапић.

Застава Црне Горе је црвене боје, размјера 1:2, са златним обрубом у размјери
1:20 и грбом Црне Горе у средини. Грб Црне горе је златни двоглави орао са
раширеним крилима. На главама окренутим једна од друге стоји златна круна са
крстом, на грудима на плавој и зеленој позадини је златни лав у покрету. Орао у
канџама има два предмета, симболе духовне и свјетовне власти, један у једној,
други у другој канџи. Овај грб има иначицу и на црвеној позадини. Химна Црне
Горе је пјесма Ој, свијетла мајска зоро.

Војска Црне Горе броји око 3100 припадника, а опрема и официрски кадар су
насљеђени од Војске Србије и Црне Горе. Обавезно служење војног рока је укинуто
30. августа 2006. указом предсједника Филипа Вујановића.

Црна Гора је задржала цјелокупну поморску силу Србије и Црне Горе, али је она
знатно смањена. У плану је ратно ваздухопловство у чијем саставу не би били
млазни авиони, већ само транспортни и борбени хеликоптери. На међународној
сцени, планови званичне Црне Горе су да постане дио НАТО пакта. Тренутно је
чланица програма Партнерство за мир.

Црна Гора је административно подјељена на глави град (Подгорицу) у чијем саставу
су двије градске општине (Голубовци и Тузи), престоницу (пријестоницу) (Цетиње)
и 21. општину.

Према коначним резултатима пописа становништва из 2011. у Црној Гори живи
620.029 становника. У поређењу са претходним пописом становништва из 2003.
године у Црној Гори данас живи 116 становника мање. Подаци о етничком, језичком
и вјерском саставу који слиједе су објављени од стране Завода за статистику Црне
Горе 12. јула 2011.

Према попису становништва из 2003. у Црној Гори је живјело 620.145 становника.
Када је посљедњи попис обављен, Црна Гора је била грађанска држава. У
међувремену је донесен нови устав, који за главне етничке групе признаје:
Црногорце, Србе, Бошњаке, Албанце, Муслимане и Хрвате.

У Црној Гори живи око 400 Јевреја који су новембра 2013. добили прву синагогу у
овој држави.

По уставу из 2007. црногорски језик је проглашен званичним језиком Црне Горе.
Ипак, већина грађана Црне Горе, по попису становништва из 2011. године, се
изјаснила да (и даље) говори српским језиком ијекавског изговора. Поред ова два
језика, признати су још и албански, бошњачки и хрватски језик.

Од 2011. у институцијама (изузев Скупштине) и у образовном систему је званични
службени језик српски под именом српско-црногорски.

Већина грађана Црне Горе је православне вјере. Вјерници Српске православне цркве
су окупљени око Митрополије црногорско-приморске и Епархије
будимљанско-никшићке. У Црној Гори дјелује и канонски непризната Црногорска
православна црква, која себе сматра насљедницом православне цркве која је
постојала до 1920. године. Такође, у држави постоји и значајан број сунитских
муслимана који имају своју Исламску заједницу Црне Горе. Католички вјерници су
организоване око Барске надбискупије и Которске бискупије.

Према резултатима генетских истраживања, која не спадају у званична статистичка
истраживања, већ су рађена на основу узорка, међу становништвом Црне Горе,
најзаступљеније су следеће патрилинеарне (Y-ДНК) хаплогрупе:

Најважнија рудна богастсва Црне Горе су руде боксита, жељезне руде и угља.
Главне индустријске дјелатности су прерада дувана, соли и алуминијума.

Од укупне површине Црне Горе (13.812 km²), пољопривредно земљиште обухвата 5.165
km² или (37,40%). Површина укупног обрадивог земљиста је 1899 km² или 13,75%
укупне површине земљишта у Црној Гори. Од пољопривредних култура гаје се
житарице, кромпир, дуван, винова лоза, агруми, маслине и смокве.

Године 1999, као званична валута је уместо југословенског динара уведена њемачка
марка, а од 2002. платежно средство у Црној Гори је евро.

Године 2007. запослено је било 156.408 становника, највише у секундарном и
терцијарном сектору. Црна Гора је од 18. јануара 2007. чланица Светске банке и
Међународног монетарног фонда.

Производња електричне енергије у Црној Гори обавља се у термоелектрани „Пљевља“
и хидроелектранама „Мратиње“ и „Перућица“. Производња електричне енергије у
2007. години била је 2363 GWh. Капацитети ових електрана не задовољавају потребе
Црне Горе па је она принуђена увозити електричну енергију.

Због ових потреба, планира се изградња и другог блока термоелектране у Пљевљима,
хидроелектране на Комарници и 4 хидроелектране на Морачи за додатних 407 GWh
годишње, као и изградња минихидроелектрана на 43 водотока.

Црна Гора је по свом положају медитеранска и балканска земља, па је и главни
саобраћајни правац у земљи веза између лука на Јадрану и балканске унутрашњости
у залеђу. Главна тешкоћа земље је њен веома изражен планински карактер и
непроходност, што је знатно допринијело спором развоју саобраћаја у земљи.

Укупна дужина жељезничке мреже у Црној Гори је 250 km. У земљи постоје двије
жељезничке линије. Важнија је Бар-Подгорица-Бијело Поље (Србија) и дио је пруге
Београд-Бар. То је и једина електрифицирана железничка линија у земљи. Друга
пруга је пруга Никшић-Подгорица-Божај (Албанија). Једини жељезнички чвор је
Подгорица.

Укупна дужина путева у Црној Гори је око 7.000 km, а дужина магистралних и
регионалних путева је 1.847 km. Од око 5100 km локалних и некатегорисаних
путеба, око 50% је у чврстој подлози (асфалт, бетон). Земља је у фази изградње
првих дионица ауто-путева, мада већ постоје путеви и њихове дионице са три
траке. Са друге стране, посебност Црне Горе је број тунела и мостова на њеним
путевима. Године 2006. отворен је тунел Созина, којим је знатно скраћен пут
између јадранске обале и залеђа. Такође постоје планови за изградњу ауто-пута
Београд-Бар и моста преко мореуза Вериге у Боки Которској.

Црна Гора је поморска земља са дугом поморском традицијом. Бокељи и Бока
Которска добар дио своје историје везују за море и поморство. Котор је био старо
поморско средиште овог дијела Јадрана. Данас, лука са највећим значајем за
привреду земље и привреду Србије је лука Бар. Такође, постоји редовна поморска
линија фериботом Бар-Бари. Котор, Тиват и Зеленика, сви у Боки, су мање луке.

Од слатких вода (ријеке, језера) пловно је Скадарско језеро и његова притока,
Ријека Црнојевића, око ушћа. Овај вид воденог саобраћаја је слабо развијен и
изводи се најчешће мањим пловилима (чамци).

У Црној Гори постоје двије ваздушне луке, аеродром Подгорица и аеродром Тиват,
те неколико мањих аеродрома. Подгорички аеродром је најважнији у земљи, док је
тиватски важан за љетњи туризам. Осим ова два, постоје и мањи аеродроми на
сјеверу и истоку земље (Беране, Жабљак, Никшић), али они нису опремљени за
прихват већих летјелица и значајни су на нивоу државе.

Црна Гора има добре услове за развој свих врста туризма, пошто посједује лијепе
плаже, планински регион на сјеверу, богату вјерску и културну баштину и добро
очувану природну средину. Црна Гора је била познато туристичко одмаралиште током
1980-их, али је због ратова вођених у околним држава током 1990-их њен имиџ
туристичке дестинације нарушен. Црногорски туризам није почео да се опоравља до
почетка 2000их, а од тада се знатно повећао број туриста и ноћења. У 2016-тој
Црну Гору је посетило 1,813,817 туриста од тога 91,62% страних који их је било
за 6,15% више у односу на претходну годину.

Култура Црне Горе је обликована разноврсношћу утицаја кроз своју историју.
Утицај православља, словенства, централне Европе, ислама и поморске медитеранске
културе (из дијелова Италије, попут Млетачке републике) били су присутни у
посљедњих неколико вијекова. Подгорица и Цетиње су најважнији центри културе и
умјетности у држави. У Будви се сваког љета одржава умјетничка манифестација
Будва-град театар.

Црна Гора има бројне значајне културне и историјске споменике, укључујући
споменике из пререоманике, готике и барока. Црногорско приморје је познато по
својим вјерским споменицина, укључујући катедралу светог Трипуна у Котору,
базилику светог Луке (стару више од 800 година), цркву Госпа од Шкрпјела,
манастир Савину и остале. Средњовјековни манастири Црне Горе садрже хиљаде
квадратних метара фресака. Најпознатији православни манастири у Црној Гори су:
Цетињски манастир, манастир Морача и манастир Острог.

Први књижевни радови са ових простора потичу из преднемањићког доба, при чему се
најстаријим познатим књижевним дјелом сматра „Краљевство Словена“ написано у
Бару, чији поједини дијелови потичу из прве половине 11. вијека[в].

У Цркви Светог Петра у Бијелом Пољу је настао богато илустрован рукопис
Мирослављево јеванђеље, највјероватније писан око 1190. године по наруџби
хумског кнеза Мирослава.У цетињској штампарији Ђурађа Црнојевића 1494. године,
штампан је првогласник Октоих, који се сматра првом ћириличном штампаном књигом
Јужних Словена.

Најпознатији књижевник Црне Горе је Петар II Петровић Његош („Горски
вијенац“,„Огледало српско“, „Лажни цар Шћепан Мали“, „Луча микрокозма“). Други
значајни писци су Стјепан Митров Љубиша и Марко Миљанов („Примјери чојства и
јунаштва“, „Живот и обичаји Арбанаса“). Од новијих књижевника из Црне Горе
најпознатији су Михаило Лалић, Радован Зоговић и Бранимир Шћепановић.

Традиционални народни музички инструмент црногорских Срба су гусле, док је
традиционална народна игра оро. То је игра у којој играчи стоје у кругу
наслоњени једни другима на рамена док један или двојица играча стоје у средини.

У Црној Гори се одржавају љетњи фестивали поп-музике Пјесма Медитерана у Будви,
Сунчане скале у Херцег-Новом и фестивал изворне музике Цетиње Фест.

У Црној Гори дјелује Универзитет Црне Горе, основан је 29. априла 1974. године.
Настао је спајањем три факултета: Економског, Техничког и Правног из Титограда,
двије више школе: Педагошке академије из Никшића и Више поморске школе из
Котора, као и три самостална научна института: Историјског, Пољопривредног и
Института за биолошка и медицинска истраживања, добивши тада име Универзитет у
Титограду. Годину дана након оснивања име мијења у Универзитет “Вељко Влаховић”,
а 1992. године у Универзитет Црне Горе, како се и данас зове. Факултети овог
Универзитета се налазе у Подгорици, Никшићу, Цетињу, Котору и Херцег Новом.

Организација Уједињених нација за образовање, науку и културу (Унеско) Светска
баштина ставила је следеће локалитета у Црној Гори под својом заштитом уврстивши
их у места од изузетног значаја за светску културу, науку и образовање.

Италијански утицај на традиционална јела у континенталном дијелу Црне Горе и
њеној јадранској обали је видљив у начину припремању хлеба, меса, сира, вина и
алкохолних пића, супа и чорби, паленте, пуњене паприке, ћуфти, приганица,
раштана итд.

Други велики утицај потиче са Леванта и из Турске, и огледа се у припремању
сарме, мусаке, пилава, пита, бурека, ћевапа, кебаба, баклаве, итд. Мађарска јела
гулаш, сатараш и ђувеч су такође честа. Утицај континенталне Европе је највише
трага оставио на припремање десерата: крофни, џемова, бројних врста бисквита и
колача.

Црногорска кухиња зависи од географског положаја, пошто се јела која се служе на
приморју разликују од јела у сјеверним брдским предјелима. На приморју је велик
утицај медитеранске кухиње, са уобичајеним јелима од морских плодова (рибе,
хоботнице, шкампе и лигње).

Од црногорских јела позната је његушка пршута. Познате врсте вина из Црне Горе
су вранац (црно вино) и крстач (бијело вино). Такође су познате и цицвара и
качамак.

Црногорски олимпијски комитет јула 2007. примљен је у чланство Међународног
олимпијског комитета, а Црна Гора се као самостална држава први пут појавила на
Олимпијским играма 2008. у Пекингу. Прву медаљу, сребро, освојила је женска
рукометна репрезентација на Љетњим олимпијским играма 2012. одржаним у Лондону.

Прва лига Црне Горе у фудбалу је највише фудбалско такмичење у Црној Гори, у
организацији Фудбалског савеза Црне Горе. Лига је настала 2006/07. после
референдума о осамостаљењу Црне Горе. До тада, црногорски клубови су играли у
јединственој лиги Србије и Црне Горе.

Ватерполо је један од најпопуларнијих спортова у држави. Репрезентација је
освојила Европско првенство 2008. у Малаги на свом првом учешћу од раздвајања
Србије и Црне Горе. Злато је освојено и у Светској лиги 2009. када је домаћин
завршног турнира била Подгорица.

Од осталих спортова популарни су кошарка, одбојка, рагби, тенис, атлетика и
борилачки спортови.

Клупски освајачи Лиге шампиона из Црне Горе су Женски рукометни клуб Будућност
два пута, и Ватерполо клуб Приморац једном.

Црна Гора је прва земља на планети која се прогласила за еколошку државу када је
Скупштина Републике Црне Горе 20. септембра 1991. на Жабљаку донијела
„Декларацију о еколошкој држави Црној Гори“. Ставка о Црној Гори као еколошкој
држави унијета је и у Устав Републике Црне Горе из 1992. године.

На територији Црне Горе постоји пет националних паркова: Дурмитор, Биоградска
гора, Скадарско језеро, Ловћен и Проклетије.



https://sr.wikipedia.org/wiki/%D0%9C%D0%B8%D0%BB%D0%BE%D1%80%D0%B0%D0%B4_%D0%9C%D0%B0%D0%BD%D0%B4%D0%B8%D1%9B

Милорад Мандић – Манда (Београд, 3. мај 1961 — Београд, 15. јун 2016) био је
српски позоришни, телевизијски, филмски глумац и ТВ водитељ.

У својој 21. години је постао члан београдског аматерског Експерименталног
драмског студија. 6 година касније је дипломирао глуму на Факултету драмских
уметности у класи професора Владимира Јевтовића. Након дипломирања је постао
члан београдског дечјег позоришта „Бошко Буха“. Године 1989. је снимио више од
270 епизода емисије „Бајка за лаку ноћ“, приче за лаку ноћ које су се емитовале
на националној телевизији. Од 1989. до 1995. је водио емисију за децу „С оне
стране дуге“, што га је уз Бранка Коцкицу, учинило најпопуларнијим дечјим
глумцем и забављачем. Од 1995. је водио емисију „Више од игре“ на РТВ Пинк.

Милорад Мандић је играо у бројним српским филмовима. Најзапаженија улога му је у
филму Срђана Драгојевића „Лепа села лепо горе“.

Био је водитељ квиза „Узми или остави“, који се приказивао на телевизији Б92.
Водио је и квиз „Ја волим Србију“, који се приказивао на Првој српској
телевизији и квиз Коло Среће на Хепију.

Преминуо је на сцени током претпремијере представе „Петар Пан“ у Установи
културе „Вук Караџић”, 15. јуна 2016. године од последица срчаног удара.
Сахрањен је 18. јуна 2016. године у Алеји заслужних грађана на Новом гробљу уз
тонове своје омиљене песме "Несаница" и присуство великог броја колега. Сахрањен
је поред својих великих глумачких колега Велимира Живојиновића и Драгана
Николића.



https://sr.wikipedia.org/wiki/%D0%A0%D0%B5%D0%BF%D1%83%D0%B1%D0%BB%D0%B8%D0%BA%D0%B0_%D0%A1%D1%80%D0%BF%D1%81%D0%BA%D0%B0

Република Српска, неформално Српска, један је од два ентитета у Босни и
Херцеговини, поред Федерације Босне и Херцеговине. Налази се у југоисточној
Европи, тачније на западном дијелу Балканског полуострва. Највећи град је Бања
Лука и представља сједиште већине институција Републике Српске, као и њено
политичко, административно, привредно и универзитетско средиште. Српска се
граничи државном границом са Републиком Србијом, Црном Гором и Републиком
Хрватском, а међуентитетском линијом са Федерацијом Босне и Херцеговине.

Настала је 9. јануара 1992. године као Република српског народа Босне и
Херцеговине одлуком Скупштине српског народа у Босни и Херцеговини. Општим
оквирним споразумом за мир у Босни и Херцеговини из 1995. године постала је
међународно призната као ентитет Босне и Херцеговине.

Према прелиминарним подацима пописа становништва 2013. године, у Републици
Српској је пописано укупно 1.170.342 лица. Прелиминарни резултати пописа
показују и то да је у Републици Српској укупан број домаћинстава 408.825, а
станова 584.261.

Република Српска је члан Скупштине европских регона, која пружа подршку регијама
у процесу европског проширења и глобализације. Представништва Републике Српске у
иностранству доприносе унапређењу свих облика сарадње са институцијама и
организацијама у иностранству. Република Српска има седам представништва у
иностранству и то у: Аустрији, Белгији, Израелу, Њемачкој, Русији, Сједињеним
Америчким Државама и Србији.

На њеном простору кроз историју су постојале многе државе које данас познајемо
са придјевом Српска у имену: Српска земља, Српска кнежевина, Српска краљевина,
Српска царевина, Српска Босна, Српска деспотовина. У новом вијеку, поред
постојања сусједне Србије, која етимологију свог имена темељи на имену истог
народа, успостављана је још једна територија са називом истог титуланта: Држава
Словенаца, Хрвата и Срба. На простору ове територије касније су настале посебне
државе Словенаца и Хрвата, али пола вијека након тога и двије територије
трећепоменутог народа, Срба, и то Република Српска Крајина (која више не
егзистира) и Република Српска. Прије коначног усвајања имена, Република Српска
је првобитно носила име Република српског народа Босне и Херцеговине, затим
Српска Република Босна и Херцеговина, да би на крају било предложено и Српска
Република, али је ипак усвојено садашње име.

Због претјераног истицања њеног пуног имена са префиксом Република, у неким
западним гласилима се стекао утисак да Српска и нема скраћено име, па се она у
овим медијима скоро искључиво назива пуним именом и то у српској верзији (енгл.
Republika Srpska, а не Republic of Srpska или скраћено Srpska). Њени утемељивачи
и званични представници ово сматрају потпуно погрешно, а неки интелектуалци и
невладине организације покушавају афирмисати и неке нове енглеске кованице за
ову територију (као нпр. Serbland).

Границе Републике Српске су одређене међународно признатом границом према
Србији, Црној Гори и Хрватској и међуентитетском линијом према Федерацији Босне
и Херцеговине. Обје су успостављене без поштовања основних принципа разграничења
међу народима (етнички, историјски, природно-географски, функционално-економски,
војностратешки и др).

У односу на површину своје територије Република Српска има несразмјерно дуге и
неправилне границе. Оне су јако издужене и изломљене правећи на појединим
мјестима уске појасеве (тзв. „џепове”) којима се вежу српски простори. Такав
најужи и најосетљивији појас је, до издвајања у засебан дистрикт, био онај око
града Брчко чија је ширина свега 5 km. Укупна дужина границе Републике Српске
износи око 2170 km, од чега на међуентитетску линију отпада 1080 km. Ако би
територија Републике Српске са површином коју има била у облику круга, укупна
дужина њених граница би онда износила свега 561 km. То значи да је коефицијент
разуђености границе 3,6 што је ријеткост у свијету и једино би се могла поредити
са Чилеом.

Република Српска има атипичан облик државне територије чији је сјеверни дио
издужен у правцу запад—исток, а источни у правцу сјевер—југ. Овакав необичан
облик представља отежавајућу околност унутрашње комуникације и економске
интеграције међусобно удаљених западних и јужних дијелова Републике.

Територија Републике Српске налази се између 42°33' и 45°16' сјеверне географске
ширине и 16°11' и 19°37' источне географске дужине. Заузима мањи дио
јединственог српског етничког простора западно од Дрине, односно захвата
сјеверни и источни дио геопростора Босне и Харцеговине. Један дио простора Босне
и Херцеговине који су претежно насељавали Срби је према Дејтонском споразуму
остао изван Републике Српске — дио Босанске Крајине, Озрена, Посавине и
Херцеговине, дијелови Подриња, сарајевске котлине, те дио Јадранског приморја.
Република Српска има површину од 25.053 km2 или око 49 % територије Босне и
Херцеговине на којој живи 1.170.342 становника.

Република Српска спада у групу контитенталних земаља — нема излаз на море, што
је карактеристика земаља са неповољним географским положајем. Међутим, за
опстанак и развој неке земље није одлучујуће то да ли има или нема излаз на море
(нпр. Чешка, Швајцарска, Аустрија и др). Република Српска је смјештена на
контакту двију великих природно-географских и друштвено-економских регионалних
цјелина — панонске и средоземне. У саобраћајно-географском смислу овакав њен
положај има посебан значај, јер је просјецају виталне комуникационе везе. То се
првенствено односи на меридијански правац који међусобно повезаним ријечним
долинама Босне и Неретве, пресијецајући динарски планински комплекс повезује
средњоевропску и средоземну макрорегију. Ништа мањег значаја није нити упоредни
правац који повезује Републику Српску са средњобалканским и западноевропским
простором. У том погледу је неопходно истаћи важност излаза Републике Српске на
ријеку Саву којом се веже на европску ријечну саобраћајницу Рајна—Мајна—Дунав.
Дакле, простор Републике Српске представља спону панонског и јадранског басена
са једне стране, и западне Европе и средишњег Балкана, с друге стране. Тако
детерминисан њен положај у геополитичком смислу има двојак карактер – у
мирнодопским приликама он је позитиван, док у ратним условима, нарочито ако се
има у виду издуженост и изломљеност граница он постаје изузетно неповољан.

Природне одлике Републике Српске су веома сложене, што је резултат њене
припадности различитим природногеографским цјелинама и њиховој геоморфолошкој
еволуцији. У геоморфолошком изгледу на простору Републике Српске се смјењују
различити облици. У сјеверном перипанонском дијелу брежуљкасти терени изграђени
од кенозојских наслага постепено се спуштају у равничарске просторе са
алувијалним заравнима и ријечним терасама који уједно чини и најплоднији дио
Републике Српске. На том простору издижу се само неколико усамљених планина –
Козара, Просара, Мотајица, Вучијак, Озрен и Требава, те крајњи сјевероисточни
огранци Мајевице. Према југу равничарски простор преко брежуљкастог терена
прелази у планинско подручје које заузима и највећи дио површине Републике
Српске.

Различити климатски утицаји који се осјећају на простору Републике Српске су
резултат природних елемента и законитости опште циркулације ваздушних маса на
ширем простору. Сјеверни перипанонски дио припада умјерено континенталном
климатском појасу у коме се осјећа и панонски (степски) климатски утицај са
сјевера. Љета су топла, а зиме већином умјерено хладне, са просјечном годишњом
температуром изнад 10 °C. Падавине су углавном равномјерно распоређене, а
највеће количине се излучују када су и најпотребније пољопривредним културама
(мај—јун). Количина падавина по правилу опада идући од запада (1500 mm) према
истоку (700 mm) због утицаја западних ваздушних струјања.

Планинска и планинско-котлинска (претпланинска) варијанта климатског утицаја
осјећа се на највећем дијелу Републике Српске. Пространи планински масиви имају
планинску климу чије су одлике свјежа и кратка љета, а дуге хладне и снежне
зиме. Сњежне падавине су обилне и дуго се задржавају, а висина падавина је изнад
1200 mm. За разлику од планинске климе ових простора, брежуљкаста подручја, те
котлине и долине имају нешто блажу климу – котлинску. Главне њене одлике су
умјерено топла љета и доста хладне зиме, са просјечном годишњом температуром
испод 10 °C, и висином падавина од 700-1000 mm.

Јужни дио Републике Српске, односно простор Херцеговине (Хумине) има средоземну
климу, док се простор Рудина одликује прелазном варијантом између климе Хумина и
планинске климе. Клима Хумина се одлукује утицајем са мора, па су љета врло
топла а зиме доста благе. Просјечна годишња температура се креће од 14 °C до
16 °C. У овоме поднебљу је смјештен најтоплији град Републике Српске и Босне и
Херцеговине Град Требиње. Распоред падавина је неповољан, пошто кише највише
падају у јесен и у зиму а најмање у љето, када се јављају и краћи сушни периоди.
Кишне падавине доминирају над сњежним. За разлику од оваквих климатских одлика
херцеговачких хумина, климу Рудина углавном карактеришу ниже љетне температуре и
знатне зимске сњежне падавине.

Са хидролошког аспекта, простор Републике Српске се може означити као релативно
богат површинском и подземном хидролошком мрежом. Сви главни ријечни токови
хидролошки припадају сливу Црног мора. Окосница црноморског слива је ток ријеке
Саве који је ниско положен, те му дотичу сви већи ријечки токови – Уна са Саном,
Врбас, Укрина, Босна и Дрина. Све оне имају композитни карактер ријечних долина
са великим падовима, те располажу значајним хидроенергетским потенцијалом. У том
погледу је посебно значајна Дрина која има најразвијенији хидролошки систем и
огроман хидроенергетски потенцијал који је још увек недовољно валоризован. И
остали ријечни токови имају велики привредни значај, мада углавном само својим
доњим и средњим токовима припадају Републици Српској. Изузетак је Укрина која
има мањи ток и тече по брдима између доњих токова Врбаса и Босне.

Хидрографску ријечну мрежу Републике Српске употпуњује највећа и најзначајнија
ријека источне Херцеговине – Требишњица, чији је хидрографски потенцијал готово
у потпуности валоризован. Она, као и готово сва подземна карстна хидрографска
мрежа припада јадранском сливу. Ријеке Српске, поред хидроенергетског
потенцијала, својим квалитетом представљају значајну компоненту туристичке
привреде. То се посебно односи на планинске токове који су веома чисти и богати
ријечном рибом.

Поред богатства у ријечним токовима, на простору Републике Српске налазе се
бројни извори и врела која су углавном пукотинског и контактног карактера, а на
бројним расједима (нпр. Савски ров) јављају се значајни термоминерални извори
који имају огроман бањско-туристички значај, те акумулациона и природна,
углавном цирковна језера.

Вегетација Републике Српске се одлукује великом разноликошћу, што је највећим
дијелом посљедица климатских услова. Посебан значај има шумски комплекс, а међу
најраспрострањеније спада подручје климазоналне вегетације храстових шума. На
сјеверу, уз обалу ријеке Саве и њених већих притока налази се појас храста
лужњака који је мјестимично испрекидан шумама храста китњака и обичног граба.
Просторно, овај појас се наставља на шумски појас у Славонији познат под називом
„славонске храстове шуме”. Јужније, на брежуљкастим и уздигнутијим просторима,
налази се шумска заједница храста китњака и обичног граба, а мјестимично су се
развиле и букове шуме претпланинског појаса.

С обзиром на то да је ово панонско и претпланинско биљногеографско подручје које
је уједно и најгушће насељено пољопривредним становништвом, због тога су и
шумске заједнице сведене на мање површине. Мањи локалитети храста китњака и
обичног граба сусрећу се и у долини Неретвице у источној Херцеговини.

Уски појас горњег Подриња и ниска Херцеговина одлукује се климазовалном
вегетацијом храста медунца и црног јасена, а у средњем току Дрине и околини Фоче
и Вишеграда налази се уски појас храста сладуна и цера.

Знатан дио простора Републике Српске налази се под буковом шумом, а на вишим
планинским подручјима развиле су се мјешовите шумске заједнице букве, јеле и
смрче. Као главни пратиоци букових шума јесу јавор, бријест, бијели јасен и
друге врсте. Појас букових шума заузима преддинарско и динарско биљногеографско
подручје. Нешто су раширеније у источним него у западним дијеловима Српске.

Унутар шумских вегетационих подручја, посебно на брдско-планинским просторима,
знатне површине су обрасле трапном вегетацијом (ливаде и пашњаци) и оне су
посебно значајне за развој сточарства. Вегетација Републике Српске је веома
интересантна и са аспекта значајних ендемских врста што потврђује и присуство
Панчићеве оморике у долини Дрине (прашума Перућица код Фоче).

Територија данашње Републике Српске је настањена од времена неолита. У раном
бронзаном добу дотадашњу неолитску популацију су замијенила ратоборнија племена,
позната као Илири. За вријеме владавине Октавијана Августа илирске земље су
постале римска провинција Илирик. Римско царство је изгубило контролу над
Панонијом и Далмацијом 455. године и ове територије су након тога запосјели
Остроготи. Остроготе су побиједили Византинци 553. године када је Далмација
постала дио Византије.

Словени су се населили на ово подручје у 6. и 7. вијеку, а Срби су се доселили у
другом словенском таласу (послије 626. године). Већи или мањи дијелови овог
подручја били су у саставу средњовјековних српских држава — Србије кнеза Петра
Гојниковића и кнеза Часлава Клонимировића, Дукље, Немањићке Србије, Бановине
Босне, Сремске земље, Српског царства, државе кнеза Војислава Војиновића и
жупана Николе Алтомановића, Краљевине Босне, Српске деспотовине, кнежевине Павла
Раденовића, војводства Сандаља Хранића и херцеговине Стефана Вукчића. Током овог
периода, неки дијелови територије данашње Републике Српске су били и под влашћу
средњовјековне Хрватске и средњовјековне Угарске.

У 15. вијеку, ове просторе осваја Османско царство и укључује их у Босански
пашалук. Тада је један дио Срба прешао у исламску вјеру, а њихови потомци су
данашњи Бошњаци. Између 1718. и 1739. године, Хабзбуршка монархија је управљала
малим сјеверним дијелом данашње Републике Српске, али након 1739. године ово
подручје поново долази под контролу Османског царства. Почетком 19. вијека,
источни дијелови територије данашње Републике Српске били су обухваћени Првим
српским устанком и ушли у састав Карађорђеве Србије.

Аустроугарска окупира цјелокупну територију данашње Републике Српске 1878.
године, а анектира је 1908. године. Са завршетком Првог свјетског рата 1918.
године, ови простори улазе у састав новоформиране Краљевство Срба, Хрвата и
Словенаца. Између 1929. и 1941. године, једна од покрајина Краљевине Југославије
носила је назив Врбаска бановина и имала је управно сједиште у Бањој Луци.
Окупацијом и подјелом Југославије 1941. године, територију данашње Републике
Српске окупира такозвана Независна Држава Хрватска, чије војне формације чине
бројне злочине над српским становништвом. Српски народ је покушавао да се
одбрани од овог терора учествујући у два покрета отпора, партизанском и
четничком, а на дијеловима територије данашње Републике Српске биле су током
рата формиране и простране ослобођене територије.

Након Другог свјетског рата, подручје данашње Републике Српске улази у састав СР
Босне и Херцеговине, у којој су Срби све до 1971. године чинили највећи дио
становништва. Од пописа из 1971. најбројнија етничка група СР Босне и
Херцеговине били су Муслимани (данас познати као Бошњаци). Територија СР Босне и
Херцеговине, међутим, остала је етнички мјешовита, а на попису из 1991. године,
Срби су у њој били други народ по бројности. На територији која данас улази у
састав Републике Српске, Срби су 1991. године чинили апсолутну већину
становништва (56,6 %).

Током политичке кризе након отцјепљења Хрватске и Словеније од Југославије, 25.
јуна 1991. године, Срби су створили посебну скупштину 24. октобра под називом
Скупштина српског народа у Босни и Херцеговини. Дана 21. новембра 1991. године
скупштина је објавила да све општине, мјесне заједнице и насељена мјеста гдје је
више од 50 % становника гласало да СР Босна и Херцеговина остане у Југославији,
постају дијелом српских аутономних територија. Дана 9. јануара 1992. године у
Сарајеву, ова скупштина је прогласила Републику српског народа Босне и
Херцеговине као федерална јединица Југославије, док је 28. фебруара донесен
Устав Српске Републике Босне и Херцеговине, у којем је писало да територија ове
републике обухвата српске аутономне области, општине и друге српске етничке
ентитете у СР Босни и Херцеговини. Република би се састојала не само од свих
подручја гдје су Срби били већина, него такође „и подручја на којима је српски
народ остао у мањини због геноцида који је над њим извршен у Другом свјетском
рату”.

Дана 5. априла 1992. године, крња Влада СР Босне и Херцеговине је прогласила
независност, а након три дана промјену имена у Република Босна и Херцеговина.
Европска заједница је признала независност СР Босне и Херцеговине 6. априла
1992. године. Дана 7. априла, Српска Република Босна и Херцеговина проглашава
независност од Босне и Херцеговине и останак у Југославији. Ипак, када су Србија
и Црна Гора као једине дефакто преостале југословенске републике, 27. априла
1992. године прогласиле Савезну Републику Југославију, Република Српска и
Република Српска Крајина су саме по себи издвојене из граница федерације, иако
све до 1995. године то нису признале.

Дана 12. маја 1992. године, током сједнице Скупштине, Радован Караџић је објавио
шест „стратешких циљева” српског народа у Босни и Херцеговини, а то су били:
државно разграничење од друге две националне заједнице, коридор између Семберије
и Крајине, успостављање коридора у долини ријеке Дрине, односно елиминисање
Дрине као границе, успостављање границе на ријеци Уни и ријеци Неретви, подјела
града Сарајева на српски и муслимански део и успостављање у сваком од ова два
дијела ефективне државне власти те конститутивне државе, те излаз Српске
Републике Босне и Херцеговине на море. Током исте сједнице, скупштина Срба је
успоставила Војску Републике Српске (ВРС) и изабрала Ратка Младића за
заповједника другог војног округа Југословенске народне армије. Пред крај маја
1992. године и повлачења југословенских снага са простора бивше СР Босне и
Херцеговине, други војни округ је постао главни штаб војске Републике Српске.
12. августа 1992. године назив Српска Република Босна и Херцеговина је
промијењен у Република Српска.

Рат у Босни и Херцеговини је трајао од 1992. до 1995. године. Дана 30. августа
1995. године НАТО пакт покреће бомбардовање Републике Српске („Операција
Намјерна сила”). Рат је окончан потписивањем Дејтонског мировног споразума, 21.
новембра 1995. године. Република Српска је међународно призната као један од два
ентитета који чине Босну и Херцеговину (други ентитет је Федерација Босне и
Херцеговине). Република Српска обухвата 49 % територије Босне и Херцеговине, а
Федерација Босне и Херцеговине 51%.

Арбитражном одлуком о статусу Брчког, те успостављањем Брчко Дистрикта Босне и
Херцеговине 2000. године, посјед територије оба ентитета је смањен за отприлике
0,5—1,0 %. Брчко Дистрикт је по Арбитражној одлуци стављен под међународну
управу супервизора који дефакто има законодавну, извршну и судску власт у
дистрикту. Он издаје налоге којима доноси законе и уредбе, те именује и
разријешава службенике и функционере Брчко Дистрикта.

Током година након Дејтонског споразума, неке ингеренције Републике Српске које
су дејтонским Уставом Босне и Херцеговине и његовим анексима биле дефинисане као
надлежности ентитета пренесене су на ниво Босне и Херцеговине (царинска и
гранична служба, војска, правосуђе — оснивањем Суда и Високог судског и
тужилачког савјета Босне и Херцеговине итд). Високи представник за Босну и
Херцеговину је наметнуо велики број амандмана на Устав Републике Српске.

Република Српска је јединствен и недјељив уставно-правни ентитет. Самостално
обавља своје уставотворне, законодавне, извршне и судске функције. Један је од
два равноправна ентитета Босне и Херцеговине. Равноправно и без дискриминације у
власти учествују Бошњаци, Срби и Хрвати као конститутивни народи, као и остали
народи.

Уставно уређење Српске се темељи на заштити људских слобода, националној
равноправности и заштити виталних интереса конститутивних народа, социјалној
правди, тржишној привреди, вишестраначком систему, парламентаној демократији,
слободним изборима, локалној самоуправи и заштити права етничких група и других
мањина. Предсједник Српске представља Српску и изражава њено државно јединство.
Власт је подијељена на три гране, и то на:

Општи и локални избори у Републици Српској одржавају се наизмјенично сваке двије
године, а мандат свих изабраних представника траје четири године. Општи избори у
Републици Српској обухватају изборе за Народну скупштину, изборе за предсједника
и потпредсједнике, изборе за Представнички дом Парламентарне скупштине Босне и
Херцеговине, те изборе за Предсједништво Босне и Херцеговине. На локалним
изборима се бирају одборници скупштина градова или општина и начелници општина
или градоначелници.

Према истраживању Галуповог института за јавно мњење које је извршено између 25.
јуна и 19. јула 2010, око 88 % грађана Републике Српске би се на референдуму
изјаснило за одвајање од Босне и Херцеговине.

Република Српска је члан Европске скупштине регија (енгл. Assembly of European
Regions AER) која пружа подршку регијама у процесу европског проширења.
Потписала је неколико споразума о сарадњи, као нпр. споразум са федералним
градом Санкт Петербургом (Русија), Регијом Венето и Провинцијом Ди Белуно
(Италија) и Округом Тромс (Норвешка).

Влада Републике Српске је у циљу унапређења свих облика сарадње са институцијама
и организацијама у иностранству основала 8 привредних представништава (Белгија,
Израел, Русија, Србија, Њемачка, Аустрија, Грчка и Сједињене Америчке Државе).

До сада, од стране Владе Републике Српске је било упућено пет извјештаја Савјету
безбједности Организације уједињених нација који су се односили на стање ствари
у Републици Српској и Босни и Херцеговини.

Симболи Републике Српске су одређени уставом, тачније чланом 8. Изглед заставе и
грба, као и текст химне, одређују се уставним законом.

Застава Републике Српске је правоугаоно поље, пропорција 1:2 са хоризонтално
распоређеним пољима подједнаке висине - црвено изнад плавог изнад бијелог.
Застава је једнака застави Републике Србије до 2004. године.

Амблем Републике Српске је званични симбол од 2007. и састоји се од поља у
бојама заставе Српске преко кога је златни преплетени иницијал Републике Српске,
поље је окружено златним плодним храстовим вијенцем у дну увезаним траком у
бојама заставе, изнад поља је златна затворена хералдичка круна, а испод поља
златна кринова круна, око свега је циркумскрипција РЕПУБЛИКА СРПСКА — REPUBLIKA
SRPSKA.

Моја Република је химна Републике Српске од 2008. године, а први пут је свечано
изведена на Дан Републике Српске 2009. године у Концертној дворани Банског двора
у Бањој Луци.

Територију Републике чине општине и градови као јединице локалне самоуправе.
Подручје јединице локалне самоуправе чине насељена мјеста, односно катастарске
општине које улазе у њен састав.

Република Српска се састоји из 57 општина и 7 градова. Градови су: Бања Лука,
Источно Сарајево, Приједор, Бијељина, Добој, Требиње и Зворник. Град Источно
Сарајево чини 6 општина: Источни Стари Град, Источна Илиџа, Источно Ново
Сарајево, Пале, Соколац и Трново. Дистрикт Брчко има посебан статус и званично
је под заједничком управом Републике Српске и Федерације Босне и Херцеговине.

Многе општине и градови Републике Српске су у вријеме рата у Босни и Херцеговини
добили префиксе изведене од придјева српски: Српски Брод (Брод), Србиње (Фоча),
Српско Сарајево (Источно Сарајево), итд. Касније су многим од ових градова
враћена стара имена или су добили нова имена без префикса српски. Примјера ради,
данашњи Брод се прије рата звао Босански Брод, да би му током рата име било
промијењено у Српски Брод, а данас се зове само Брод.

Још по попису из 1865. се види да је већинско становништво у Босни и Херцеговини
било православно (Срби); тада је забиљежено 46,3 % православних, 30,4 %
муслимана и 22,7 % католика. Сличан однос у оквиру етничке структуре биљежи и
посљедњи аустроугарски попис из 1910. године (43,4 % православних, 32,3 %
муслимана и 23,3 % католика). Већинско православно становништво забиљежено је и
пописима у периоду између два свјетска рата (из 1921. и 1931. године), те и у
знатном дијелу послијератног периода (пописи из 1948, 1951. и 1961). Попис из
1971. године први пут је показао да је измијењена етничка структура становништва
бивше СР БиХ и да су Муслимани у њој постали релативна већина (39,6 % Муслимани,
37,2 % Срби и 20,6 % Хрвати). По подацима Завода за статистику Републике Српске
број становника Републике Српске је у паду, а природни прираштај од 2002. године
је негативан.

Према незваничним резултатима пописа из 2013. године, у Републици Српској је
пописано: 1.170.342 лица и 414.891 домаћинстава.

Према резултатима генетских истраживања, међу становништвом Босне и Херцеговине,
самим тим и Републике Српске, најзаступљеније су сљедеће патрилинеарне ДНК
хаплогрупе људског Y-хромозома:

Посљедице рата у Босни и Херцеговини оставиле су тешко насљеђе за економију
Републике Српске као и читаве Босне и Херцеговине. Укупне ратне штете у Босни и
Херцеговини цијене се са 100 милијарди $, од чега око једна трећина отпада на
Републику Српску.

Економски опоравак Босне и Херцеговине и Републике Српске након 1995. године иде
веома споро. То се види посебно преко кретања БДП по глави становника. У 2013.
години у читавој БиХ овај индикатор се процењује са 1.200 до 1.300 USD, док је
на почетку 1992. он износио око 2.200 долара. Номинални БДП је у 2013. години у
цијелој РС износио 8.831.800.000 КМ.

Индустрија је доминантна привредна грана у Републици Српској. Од укупно 9.347
предузећа у РС на нивоу Подручне привредне коморе Бањалука ради 5.153. Од овог
броја 60 % је у области индустрије. У периоду 2013. пратећи званичне податке о
макроекономским кретањима може се закључити да је дошло до благог опоравка
привреде у РС и БиХ. У подручју прерађивачке индустрије производња је повећана
за 6,2 % а у укупној индустрији учешће прерађивачке индустрије износи 59 %. Но
међутим број запослених је мањи за 0,4 % у односу на 2012. што говори и даље о
изузетно сложеном стању у привреди РС.

Основне индустријске гране су: енергетика, металургија и прерада метала, електро
и хемијска индустрија, индустрија прераде дрвета, индустрија текстила, коже и
обуће, графичка индустрија, индустрија грађевинског материјала, те прехрамбена
индустрија. За најуспјешније привредне субјекте према избору Привредне коморе
Републике Српске проглашавани су:

Саобраћај у Републици Српској спада у надлежност Министарства саобраћаја и веза
Републике Српске. У ту област потпада сва саобраћајна и телекомуникациона
инфраструктура Српске. Саобраћајна инфраструктура обухвата путеве, жељезничке
пруге, жељезничке станице, аеродроме, пловне путеве, пристаништа и слично, док
телекомуникациона инфраструктура обухвата телефонију, телеграфију, оптичке
каблове, земаљске станице веза, саобраћајну телематику и друго. Ниже надлежности
су подијељене према саобраћајним секторима на Жељезнице Републике Српске, Поште
Српске, Путеви Републике Српске и друга јавна предузећа која су задужена за
одржавање саобраћаја у Српској.

Основна мрежа друмског саобраћаја у Српској обухвата 4.192 клометара јавних
путева, од чега 1.781 км магистралних и 2.183 км регионалних путева. У Републици
Српској тренутно постоји један изграђен ауто-пут (Градишка — Бања Лука), а у
току је градња ауто-пута Бања Лука — Добој. Магистрални путеви у Републици
Српској који припадају европској мрежи међународних путева су:

Укупна дужина пруга нормалног колосијека у Српској износи 425 километара.
Жељезнице Републике Српске годишње превозе око 1 милион путника и око 6 милиона
тона робе. Жељезнице Републике Српске дневно у оптицају користе 65 путничких и 8
теретних возова. Главна дјелатност Жељезница Републике Српске је обављање
промета роба и путника на жељезничким пругама у Републици Српској. Међународни
код Жељезница Републике Српске је 0044.

Најзаступљенији типови туризма у Републици Српској су: планински, бањски,
вјерски, авантуристички и еко-туризам. Иако територијално невеликој, Републици
Српској припадају богати, али разуђени природни ресурси. Климатске зоне се
протежу од средоземне на југу Херцеговине, до умјерено-континенталне која
преовлађује у сјеверним дијеловима.

Природна богатства Републике Српске су свакако њене познате планине: Зеленгора,
Трескавица, Јахорина, Романија, потом Грмеч, Козара, Озрен и многе друге, са
огромним шумским и ловним богатством. По својим смјештајним капацитетима и
изграђеној инфраструктури за зимске спортове посебно се издваја планина Јахорина
на којој су се 1984. године одржавала такмичења зимских олимпијских игара.

У подножјима планина прострле су се питоме и плодне житне равнице Посавине и
Семберије, Лијевче поља и лагано заталасаних Поткозарја и Подгрмеча, као и
предјели херцеговачког краса, прошараног плодним крашким пољима. Водотоци моћних
ријека Уне, Сане, Врбаса, Укрине, Дрине и Таре, засигурно најбистријих ријека на
читавом Балкану, богати су сваковрсном рибом. Најпознатије бање у Републици
Српској су: Врућица, Дворови, Губер, Лакташи, Слатина, Кулаши, Љешљани,
Мљечаница и Вишеградска Бања, које имају изграђене значајне смјештајне
капацитете.

Академија наука и умјетности Републике Српске је највиша научна, културна, радна
и репрезентативна установа у Републици Српској. Задатак ове академске
институције је да развија, унапређује и подстиче научну и умјетничку дјелатност.
Академија је установа од посебног националног интереса за Републику Српску.

Важан носилац развоја драмске умјетности у Бањој Луци и цијелој регији је
Народно позориште Републике Српске које има осамдесет стално запослених, а у
саставу самог глумачког ансамбла, двадесетшест драмских умјетника. Један од
највећих, а сигурно и најпосјећенијих културних догађаја у граду је и Театар
Фест који се сваке године одржава у овом позоришту, уз учешће многих домаћих и
страних глумачких ансамбала.

Народна и универзитетска библиотека Републике Српске је средишња библиотека
Универзитета у Бањој Луци, матична библиотека свих јавних универзитета у
Републици Српској и кровна и централна национална библиотека Српске.

Републички завод за заштиту културно историјског и природног насљеђа је званична
управна институција Републике Српске и организација у саставу Министарства
просвјете и културе Републике Српске. Завод евидентира, штити и води централни
регистар културних, историјских и природних споменика на читавој територији
Републике Српске.

1993. године на Јахорини, основано је Удружење књижевника Српске, под
предсједништвом професора и политичара Николе Кољевића. Од 2003. године,
предсједник удружења је Зоран Костић који је сједиште премјестио из Српског
Сарајева у Бању Луку. Предсједник сарајевско-романијско-дринске подружнице је
Недељко Зеленовић.

Оснивачка скупштина Удружења историчара Републике Српске „Милорад Екмечић”
одржана је у Бањалуци, у децембру 2015. године, а за предсједника је изабран
Драга Мастиловић, декан Филозофског факултета Универзитета у Источном Сарајеву.
Као циљеви Удружења наведени су унапређивање научно-истраживачке дјелатности у
области историјске науке на простору Републике Српске и популарисање тих
резултата, унапређење наставе историје и стручно усавршавање наставничког кадра.

Друштво чланова Матице српске у Републици Српској, његови органи и радна тијела,
посебну пажњу поклониће изучавању књижевности и језика српског народа и
књижевности других народа у Републици Српској и Босни и Херцеговини;
организовању енциклопедијског рада у области друштвених и природних наука;
издавању капиталних дјела из области књижевности, науке и умјетности, обради,
чувању и заштити архивске грађе; сарадњи са академијама наука и умјетности и
универзитетима у земљи и иностранству; обезбјеђењу донација, легата и других
поклона и њиховом коришћењу у складу са вољом дародавца или легатора итд.

Најтрофејнији фудбалски клуб а уједно и најпопуларнији спортски колектив на
простору Републике Српске је ФК Борац Бања Лука. ФК Борац се током историје,
између осталог, китио насловима побједника: Митропа купа, Купа маршала Тита, као
и првака БиХ и побједника Купа БиХ. А провео је и 16 сезона у првој фудбалској
лиги СФРЈ, у којој је заузео 4. мјесто у сезони 1990/91. Најстарији фудбалски
клуб у Републици Српској је ФК Славија, који је основан 1908. године и такмичио
се у првенству Краљевине Југославије у фудбалу. Од већих фудбалских клубова ту
су још: ФК Рудар Приједор, ФК Радник Бијељина и ФК Леотар, који је и први
шампион Премијер лиге Босне и Херцеговине у фудбалу. Титулу шампиона БиХ освојио
је и фудбалски клуб из Модриче — ФК Модрича Максима.

Генерално најуспјешнији спортски колектив Републике Српске је РК Борац Бања Лука
који је освајао и титулу првака Европе. У својим ветринама има и ЕХФ Куп. РК
Борац је и седмоструки шампион и десетороструки освајач Купа СФРЈ, шампион и
побједник Купа БиХ а данас и учесник регионалне СЕХА рукометне лиге. Поред РК
Борац, издвајају се још РК Приједор и РК Слога Добој. Слога је освајала
првенство и два пута Куп БиХ. Град Добој традиционално већ више од 40 година
организује један од најпознатијих рукометних турнира у Европи — ТВ турнир
шампиона.

Од кошаркашких клубова најпознатији су КК Борац Нектар (први шампион БиХ
кошаркашке лиге) и КК Игокеа. Игокеа је освојила прво мјесто у регуларном току
АБА лиге 2012/13 и самим тим играла и финални турнир регионалне — Јадранске
кошаркашке лиге, којем је била домаћин у новоизграђеној спортској дворани у
Лакташима. Поред тога има у својим ветринама и три трофеја првака и два освојена
трофеја Купа БиХ.

БК Славија из Бањалуке је клуб који је својим резултатима прославио Бањалуку и
читаву СФР Југославију у Европи и свијету. Познати боксери овог клуба су:
Маријан Бенеш, Антон Јосиповић, Батар, Вујковић. Боксерски клуб Славија је
екипни шампион Југославије из 1974., са тимом који се састојао искључиво од
бањалучких такмичара. Антон Јосиповић се 1984. окитио олимпијским златом. Марјан
Бенеш је био професионални и аматерски првак Европе и вицешампион свијета. У
новијој историји клуба, Славија је освојила 6 узастопних титула клупског првака
БиХ. Овај клуб организује традиоционални меморијал „Радован Бисић”, који је
признат од Међународне боксерске федерације (ЕАБА).

Изградњом Градског олимпијског базена у Бањалуци, спортови на води доживљавају
праву експанзију. У Бањој Луци постоје 3 ватерполо (ВК Бања Лука, ВК Студент, ВК
Фортуна) и неколико пливачких клубова (ПК 22. април, ПК Младост Бања Лука, ПК
Олимп) Пливачи остварују све боље и боље резултате на међународним такмичењима а
млада чланица ПК Олимп — Ивана Нинковић наступила је на Олимпијским играма у
Лондону. У граду Требињу такође живи пливачки спорт.

Захваљујући олимпијској планини Јахорини, у овом дијелу РС постоји мноштво
спортских клубова у зимским спортовима. То су : Сноуборд клуб Јахорина,
Смучарски клуб Романија, Смучарски клуб Пале, Скијашки клуб Јахорина, Смучарски
клуб Младен Грујић, Скијашки клуб Игман. Најпознатије представнице овог спорта
из Републике Српске су Јелена Лоловић и Жана Новаковић, која је наступала је и
на ЗОИ у Ванкуверу 2010.

Најпознатије традиционалне спортске манифестације које се у РС организују током
године су: Бањалучки турнир у малом фудбалу Борик, Међународни рукометни турнир
шампиона Добој, бањалучки тениски АТП челенџер Младост, фудбалски међународни
турнир за млађе категорије Фоча, осмомартовски рукометни турнир ЖРК Борац, Ски
куп Јахорина, Пливачки митинг Бања Лука, Видовданска трка Брчко, Бициклистичка
трка Бања Лука — Београд, Петровдански падобрански куп Приједор, Боксерски
меморијал „Радован Бисић” у организацији БК Славија Бања Лука.

Република Српска је до сада била домаћин бројних међународних такмичења, између
осталих: Свјетског првенства за рукометаше јуниоре - Бања Лука 2013, Свјетског и
Европског првенства у рафтингу Врбас/Тара 2008, Европског првенства у каратеу
Бања Лука 2008, Свјетског првенства у куглању Бања Лука 2008, Европског
првенства у кајаку и кануу Врбас 2011, финалног турнира — АБА кошаркашке лиге
Лакташи 2013, финале Купа Србије за ватерполисте, тениски меч — Ђоковић :
Троицки у дворани Борик Бања Лука.

Најрепрезентативнији спортски објекти у Републици су: Градски олимпијски базен
(Бања Лука), Спортска дворана Лакташи, Спортска дворана „Пеки” (Пале), Градски
стадион у Бањој Луци, фудбалски стадион са вјештачком травом у Крупи на Врбасу,
Стадион др Милан Јелић у Модричи (са капацитетом за 7.600 гледалаца), Рафтинг
центар „Кањон”, Коњички клуб „Чокорска поља”, Ски објекти „Јахорина”, тениски
терени „Младост БЛ” (посједују и прве терене у БиХ са тврдом подлогом као на
Аустралијан Опену) и Куглана Бања Лука (осмостазна од Свјетског првенства у БЛ
2008).

Празници у Републици Српској су одређени „Законом о празницима Републике
Српске”. Празници се дијеле на републичке и вјерске. Републички празници су:



https://sr.wikipedia.org/wiki/%D0%A4%D0%9A_%D0%A6%D1%80%D0%B2%D0%B5%D0%BD%D0%B0_%D0%B7%D0%B2%D0%B5%D0%B7%D0%B4%D0%B0

ФК Црвена звезда[а] је српски фудбалски клуб из Београда. Формиран је на
темељима предратног клуба Југославија. Црвена звезда је најтрофејнији фудбалски
клуб у Србији освојивши укупно 55 титула, укључивши 27 домаћих шампионата, 24
национална купа, два Митропа купа, један Куп шампиона и један Интерконтинентални
куп. Највећи успех постигнут је 1991. године када осваја Куп европских шампиона
у Барију и Интерконтинентални куп у Токију исте године. Било је то највеће
достигнуће Црвене звезде и било ког српског, а тада и југословенског фудбалског
клуба. Поред тог успеха у европским такмичењима, издваја се и финале Купа УЕФА
1979., где су поражени од Борусије из Менхенгладбаха.

Игра на свом стадиону који од 2014. носи име по легенди Црвене звезде Рајку
Митићу, са капацитетом од 55.538 седећих места. Стадион је међу домаћом публиком
познат као Маракана по називу истоименог стадиона у Бразилу, иако му то никад
није био званичан назив. Према већини истраживања Црвена звезда је
најпопуларнији клуб у Србији и Београду. Такође веома је популаран готово у свим
суседним државама али и међу српском популацијом широм света.

Док је Други светски рат још увек трајао, у ослобођеним деловима земље извршена
је целокупна реорганизација спортског живота. Велики број предратних клубова је
престао да постоји, те су уместо њих оснивани нови. Један од најпознатијих
фудбалских клубова који је тада угашен била је београдска Југославија.

Током фебруара 1945. године омладинци, чланови Уједињеног савеза антифашистичке
омладине Србије, почели су припреме за оснивачку скупштину једног омладинског
фискултурног друштва, са циљем да буде састављено од разних спортских секција. У
духу тог времена носило је назив Омладинско–фискултурно друштво (ОФД) које је 4.
марта прерасло у Црвену звезду. Иницијатива за оснивање спортског друштва
потекла је од Зорана Жујовића и Слободана Ћосића, а међу оснивачима су још били
и Небојша Поповић, Светозар Глигорић, Мира Петровић и Милован Ћирић.
Новооснованом клубу су тада припали стадион, пратећи објекти и велики број
играча фудбалског клуба Југославија, а касније је преузета и црвено-бела боја
дресова. Без обзира на све то Црвена звезда се сматра посебним клубом, а не
наследником Југославије. Тим је добио име после дуге расправе између тадашњих
потпредседника спортског друштва Слободана Ћосића и Зорана Жујовића. После
бројних предлога (Младост, Ударник, Торпедо, Динамо, Локомотива итд.), најзад је
Ћосић рекао: „Да наше друштво назовемо Звезда!“, на шта је Жујовић спонтано
додао: „Одлично, само, кад је Звезда - нека буде црвена.“ Са овим предлогом сви
присутни су се са задовољством сложили, мада је било предлога да се клуб назове
и Плава звезда. Одређене су и боје: црвено-плаво-бело са белом петокраком
звездом на црвеној подлози дреса. Прво руководство клуба су чинили Ђорђе Паљић
који је био председник, Зоран Жујовић и Слободан Ћосић који су обављали функције
потпредседника, Љубиша Секулић је био секретар, економ Предраг Ђајић, а вођа
фудбалске секције је био Коста Томашевић.

Прва утакмица је одиграна против Првог батаљона Друге бригаде КНОЈ-а. Звезда је
добила тај меч са 3-2, а стрелац првог гола је био Коста Томашевић. Утакмица је
одиграна на стадиону „Авала“ (бивша Југославија) пред око 3000 гледалаца. Седам
дана касније Звезда је играла против играча британске армије и победила са 12:0.

Током 1945. године клуб је одиграо око 36 мечева. Црвена звезда је забележила
победе у 30 мечева, играла нерешено 5 и изгубила један меч од Румуније у
Темишвару 23. септембра 1945. године.

Након прве четири сезоне без иједног освојеног трофеја, Црвена звезда је
освојила Куп Југославије 1948. победом од 3:0 у финалу над Партизаном. Тај успех
је поновљен и у наредне две године, победама у финалима прво над Нашим крилима
(3:2), а затим и над загребачким Динамом (3:0). Низ великог успеха је настављен
и 1951. када је клуб по први пут постао првак Југославије. Иако се на само три
кола пред крај првенства чинило да је првенство решено јер је Динамо имао пет
бодова више у односу на Звезду, а тада су се за победу добијала два бода. Прво
је Звезда искористила пораз Загрепчана од Сарајева, а затим их је и међусобном
дуелу савладала. На тај начин им је пред последње коло пришла на само бод
заостатка. У том последњем колу БСК је успео да Динаму узме бод, а Црвена звезда
је успела да добије Партизан са 2:0. О титули првака је одлучила боља
гол-разлика која је била на страни Звезде.

Црвена звезда је наредну титулу освојила у сезони 1952/53., али су се праве
промене у клубу догодиле средином те деценије. Тада је на место председника
клуба дошао Душан Благојевић, Слободан Ћосић је постао генерални секретар, а на
месту техничког директора се нашао Аца Обрадовић, познатији под надимком „Доктор
О“.

Они су створили генерацију играча која је пет година доминирала домаћим
првенством и која је остварила значајне резултате и на међународној сцени. У
Европа купу I, ова генерација је успела да стигне до полуфинала у сезони
1956/57. Након тога је освојен и Дунавски куп 1958. Тим у коме су играли
фудбалери као што су Беара, Дурковић, Станковић, Поповић, Митић, Костић,
Шекуларац, освојили су четири титуле првака и два Купа, и при томе ни у једној
од тих пет сезоне нису остали без трофеја.

Крај педесетих био је први период доминације једног клуба на југословенској
фудбалској сцени. У наредних седам сезона, Црвена звезда је успела да освоји
само једну титулу и један куп, што није било довољно за клуб са реномеом и
амбицијама какав је Црвена звезда. Пласман током ових сезона је био најгори у
историји клуба (укључујући и седмо место 1963). Црвена звезда је чак четири пута
завршавала испод трећег места на табели (пре и после тога, Црвена звезда никада
није падала испод трећег места у СФРЈ, СРЈ, СЦГ и Србији). Чак и тада, било је
јасно да је Црвена звезда далеко најпопуларнији клуб у земљи, а њени порази су
тешко падали навијачима. Тако да се дешавало да су у неким приликама навијачи
Звезде улетали на терен и рушили голове. У сезони 1962/63, клуб је успео да
постигне само 21 гол, што је, на пример, половина износа који је Војводина
постигла, иако је она завршила пет места ниже на табели.

Са друге стране, Црвена звезда је остварила добре резултате на међународној
сцени. У Купу сајамских градова 1961/62, Црвена звезда је у четвртфиналу
избацила Еспањол, док је у полуфиналу за противника добила Барселону. У обе
утакмице Барселона се показала као бољи тим и Црвена звезда је елиминисана.
Међутим, после само осам месеци, каталонски клуб је поражен од Црвене звезде у
истом такмичењу, само овај пут у другом колу. На крају чак ни победа од 2:0 код
куће против Роме у четвртфиналу није била довољна за пролаз даље, јер је први
меч Рома добила са убедљивих 3:0.

Поред међународних успеха, Црвена звезда је крајем 1959. почела са изградњом
новог стадиона на месту старог. У наредне четири године, Црвена звезда је своје
домаће утакмице играла на стадиону ЈНА и Омладинском стадиону (ово се може узети
као један од разлога за лоше резултате у овом периоду). Нови стадион је отворен
1. септембра 1963. утакмицом Црвене звезде и Ријеке (2:1), а временом је
стадион, због свог великог капацитета и атмосфере коју су навијачи стварали,
добио надимак Маракана, по чувеном стадиону Маракана у Бразилу. Током прве
сезоне постојања стадиона, Црвена звезда је под вођство тренера Милорада Павића
освојила дуплу круну. Кључни моменат десио се 1966, када је нови тренер постао
Миљан Миљанић. У наредних осам година, Миљанић је трансформисао Црвену звезду у
високоцењени европски клуб. До тада југословенски фудбал је прошао кроз уводну
фазу тестирања и доминација Црвене звезде и Партизана се наставила. У наредних
25 година Звезда ће бити константан фаворит за трофеје, док ће се само њихови
противници мењати. Године 1968, Црвена звезда је освојила свој други трофеј
Митропа купа, а након освајања се повукла из Митропа купа да би се више
посветила другим европским такмичењима.

Миљан Миљанић је био фудбалер Црвене звезде током педесетих, али је славу
постигао тек за време његовог мандата као главног тренера Црвене звезде, где је
постављен у лето 1966. године. У првој сезони, он је потпуно променио поставу
играча и клуб је завршио пети на табели, исто као и претходне године. Након
тога, генерација коју је предводио Драган Џајић, један од најбољих
југословенских фудбалера свих времена и један од најбољих левих крила света,
почела је да оставља дубок траг у југословенском фудбалу. То је било први пут да
је Црвена звезда освојила три првенствене титуле заредом, а сваки навијач Звезде
је знао имена Дујковића, Ђорића, Дојчиновског, Карасија, Аћимовића, Лазаревића,
Кривокуће и Остојића. У то време Црвена звезда је такође постала звучно име на
европском нивоу, постављајући стандарде које је мали број клубова са истока
могао да прати. Фокус на Куп Југославије 1971. довео је до тога да у сезони
1970/71. клуб забележи свој други најгори пласман икад, шесто место, међутим тај
утисак је побољшан освајањем Купа. Поред освајања Купа, Црвена звезда је такође
стигла и до полуфинала у Купу европских шампиона 1970/71, где ју је ипак избацио
грчки Панатинаикос. У првом мечу, Црвена звезда је пред 100.000 својих навијача
у Београду победила Грке са убедљивих 4:1 и изгледало је да се налази одличној
позицији, међутим, у реваншу у Атини поражена је са 3:0 и тако је због гола у
гостима пропустила још једну прилику да заигра у финалу. Појавили су се неки
нови играчи, као што су Владимир и Огњен Петровић, Богићевић, Филиповић и
Јанковић.

Осим што је доносила много радости својим навијачима, у тој ери, Црвена звезда
је била клуб који се гледао са задовољством. Током осам година под вођством
Миљанића, она је седам пута била клуб са највише постигнутих голова (Вележ је
1972. постигао један гол више). У Купу европских шампиона 1973/74. Црвена звезда
је у осмини финала избацила Ливерпул, а победивши Ливерпул она је постала тек
други страни клуб који је успео да победи Ливерпул на Енфилду (после
Ференцвароша у Купу сајамских градова 1967/68.) и једини клуб који је победио
Ливерпул на домаћем терену у Купу шампиона у 20. веку. Међутим, Црвена звезда је
већ у четвртфиналном двомечу изгубила од Атлетико Мадрида укупним резултатом
2:0. Следеће сезоне, Црвена звезда се састала са Реал Мадридом. Штампа је меч
прогласила као сусрет Џајића и Камача, пошто је Џајић тада био један од најбољих
левих крила а Камачо један од најбољих одбрамбених играча. У првом мечу, Црвену
звезду је на Сантијаго Бернабеу дочекао Миљан Миљанић, који је сада водио Реал,
као и 125 хиљада навијача, и поражена је резултатом 2:0. У Београду пред 100
хиљада гледалаца, Црвена звезда је успела да поравна укупан резултат головима
Џајића и голмана Петровића. Црвена звезда је коначно победила са 6:5 у пеналима
и тако се по први пут пласирала у полуфинале Купа победника купова. У полуфиналу
је за противника добила Ференцварош из Будимпеште. Црвена звезда је први меч у
гостима изгубила са 2:1, а реванш меч ће увек бити запамћен као меч са највећом
посетом на стадиону Црвене звезде. Иако је званично продато 96.070 улазница,
процењује да је на стадиону било око 110.000 гледалаца. Сви су отишли кући
разочарани, јер су гости голом из пенала у 83. минуту поставили коначан резултат
на 2:2 и тако је Ференцварош отишао у финале.

Како то обично бива, када велики тренер оде, то подразумева пад у резултатима, а
две сезоне након одласка Миљанића су прошле мање успешно за Звезду. Тек по
доласку Гојка Зеца на позицију тренера клуб се стабилизовао и Црвена звезда је
1977. поново славила освајање титуле националног првака. Био је то увод у еру
Бранка Станковића, чија је владавина као главног тренера трајала четири године,
а у којој је Црвена звезда освојила три трофеја и играла прво велико европско
финале. Након што је Драган Џајић прешао у Бастију, тим су предводили четврта
„Звездина звезда“ Владимир Петровић Пижон, Душан Савић и Милош Шестић.

Прва сезона са Гојком Зецом на челу је била буквално права демонстранција силе,
титула је освојена са предношћу од 9 бодова у односу на ривале, што је, до тада,
била највећа разлика у историји лиге. Звездини нападачи, предвођени Зораном
Филиповићем, постигли су 67 голова против њихових ривала у лиги (следећи на
листи иза њих је био бањалучки Борац са 53 постигнутих голова). У наредној
сезони, Црвена звезда је освојила друго место у првенству, чиме је отворен пут
за велики наступ у сезони 1978/79. Купа УЕФА. Након што је избацила тимове као
што су Арсенал, Вест Бромвич албион и Херта Берлин, Црвена звезда је по први пут
заиграла у финалу неког европског такмичења. А тамо, Црвена звезда се састала са
Борусијом Менхенгладбах, која је одиграла пет европских финала од 1973—1980.
Немце је у првом мечу у Београду дочекало око 90 хиљада навијача, и Црвена
звезда је добро кренула голом Шестића у 21. минуту, али је Јуришић аутоголом у
60. минуту дао Борусији психолошку предност пред реванш. Ова утакмица је
одиграна на Рајн стадиону у Диселдорфу, где је италијански судија Микелоти
досудио спорни пенал за Немце у 15. минуту, а дански фудбалер Алан Симонсен је
запечатио судбину Црвене звезде. Борусија је тако у финалном двомечу победила
укупним резултатом 2:1.

Станковић је прву титулу првака као тренер (као играч је четири пута био првак)
освојио 1980, док је Звезда у финалу Купа поражена од загребачког Динама па јој
је измакла дупла круна, а наредне сезоне титула у првенству је одбрањена. Период
од једанаест година без трофеја у Купу, убедљиво најдужи у клупској историји,
завршио се у пролеће 1982, када је Црвена звезда у финалу победила Динамо Загреб
укупним резултатом 6:4 (2:2 у Загребу и 4:2 у Београду). До тада, догодила се
прва промена тренера током сезоне још од педесетих, Стеван Остојић је заменио
Станковића. У овом периоду, Црвена звезда је два пута стизала до четвртфинала
Купа европских шампиона. Године 1981. ту ју је зауставио милански Интер, а 1982.
Андерлехт.

Гојко Зец се 1983. вратио у клуб, затекавши само једног играча из шампионске
генерације коју је тренирао 1977 – Милош Шестић. Зец је слично понови успех из
његовог претходног мандата, освојивши титулу у првој сезони. Наредну сезону
1984/85. Црвена звезда је завршила на четвртом месту на табели, док је након три
године поново освојила Куп, победивши у финалу Динамо Загреб. Посебно након што
су Петровић и Савић отишли током сезоне 1982/83, Шестић је постао лидер нове
генерације, чији су играчи били Ивковић, Елснер, Бошко и Милко Ђуровски,
Мусемић, Миловановић, Јањанин и Мркела. Крај ере Гојка Зеца поклопио се са
највећим скандалом у историји југословенског фудбала, Шајберовим случајем, због
којег је држава имала два првака у једној сезони. Црвена звезда је прво изгубила
па поново освојила титулу 1986, пре него што јој је одузета за зеленим столом.
Црвена звезда је исте сезоне стигла и до четвртфина Купа победника купова, где
је поражена од Атлетико Мадрида.

Планови везани за европске успехе Звезде и њено јачање у Европи почели су да се
спроводе средином 1980-тих година. Звезда је до тада играла солидно против
иностраних тимова. Играчи који су чинили први тим су били из омладинског тима
или су довођени из мањих клубова у земљи. Тадашњи руководећи људи клуба Драган
Џајић и Владимир Цветковић донели су одлуку да треба постојећим омладинцима
прикључе најквалитетније домаће играче. Тиме би Црвена звезда могла да парира
најјачим европским тимовима и да буде кандидат за европске трофеје.

Већ 1986. године креће реализација њиховог плана, и прва појачања у Звезди су
били Борислав Цветковић и Миливој Брачун из Динама, а из нишког Радничког дошао
је Драган Стојковић Пикси. Године 1987. у Црвену звезду стижу Драгиша Бинић и
Роберт Просинечки. Дејан Савићевић и Дарко Панчев долазе 1988. године. Белодедић
се прикључује клубу из румунске Стеауе 1989. године али право наступа стиче тек
у пролеће 1990.

У сезони (1988/1989) Црвена звезда је играла против италијанског Милана (који је
те сезоне постао европски првак), где су обе утакмице завршене нерешеним
резултатом 1-1 а Милан је прошао на пенале. У домаћем првенству шампион је
постала новосадска Војводина. Тако је Црвена звезда у сезони 1989/1990 играла у
Купу УЕФА где је трећем колу испала од Келна укупним резултатом 3-2.

Лета 1990. године Драгослава Шекуларца дотадашњег тренера који је освојио титулу
државног првака мења Љупко Петровић. Тиму се поново прикључује и Владимир
Југовић који је до тада био на позајмици у Раду. Међутим Звезду напушта њен
дотадашњи капитен Драган Стојковић који одлази у Олимпик из Марсеља, тима са
којим ће Звезда играти у финалу КЕШ-а наредне године. Највће појачање стиже из
Војводине, Синиша Михајловић, чији је траннсфер био рекордан у тадашњој
Југославији. Поход на светски врх могао је да почне.

Црвена звезда је у поход на Куп европских шампиона кренула са великим
амбицијама. У претходних четрнаест година редовно је играла у Европи и на
пролеће. У то време била је један од најбољих тимова из источне Европе.

У Купу шампиона те сезоне најјачи тимови су били Бајерн Минхен, Реал Мадрид и
Милан. У првом колу Црвена звезда је добила швајцарски тим Грасхоперс, који је
био предвођен Отмаром Хицфелдом (освојио Лигу шампиона са Борусијом Дортмунд
(1997) и Бајерном (2001)). У првом мечу на београдској Маракани било је 1:1
(Петер Кецле - Драгиша Бинић). У другом мечу у Цириху Црвена звезда је убедљиво
победила са 1:4 (Кецле- Просинечки (2 гола), Панчев, Радиновић). У следећем
двомемечу Црвена звезда је играла против шкотског тима Глазгов Ренџерс. У првом
дуелу било је 3:0 за Звезду (Браун аутогол, Роберт Просинечки, Дарко Панчев). У
другом мечу на стадиону Стадион Ајброкс било је 1:1 (Меккоист - Панчев) тако да
је Црвена звезда прошла даље и поново дочекала пролеће у Европи. Тада је у
четвртфиналу извучен тим из Источне Немачке, Динамо Дрезден. Први меч се опет
играо у Београду и Звезда га је добила са 3-0 (Просинечки, Бинић, Савићевић). У
другом мечу дошло је до инцидента који су изазвали навијачи домаћег тима тако да
је УЕФА регистовала тај меч са 3-0 у Звездину корист и тако се српски клуб
пласирао у полуфинале. До прекида Звезда је водила са 1-2 (Гичов- Савићевић,
Панчев). У полуфиналу извучен је Бајерн Минхен а у другој утакмици су играли
Олимпик Марсељ и Спартак Москва. У првом мечу који је игран на Олимпијском
стадиону у Минхену било је 1-2 за Црвену звезду (Волфарт- Панчев, Савићевић).
Друга утакмица на Маракани остаће упамћена као један од најнеизвеснијих дуела
које је Звезда одиграла на свом стадиону. Резултат је на крају био 2-2
(Михајловић, Аугенталер (аутогол) - Аугенталер, Бендер).

Највећи успех Црвене звезде је везан за 1991. када је 29. маја у италијанској
луци Бари постала први клуб из Југославије (тадашње СФРЈ) који је освојио наслов
првака старог континента. Утакмица је играна на тада новом Стадиону Свети Никола
који је изграђен за потребе Светског првенства у фудбалу које је одржано 1990.
године.

Након победе над Бајерном из Минхена, тим се у потпуности окренуо утакмици
финала коју је Звезда играла против Француског шампиона Олимпика из Марсеља.
Екипа је отпутовала у Италију недељу дана пре меча. Ово је омогућило да се тим
спреми у миру и тишини. Од саме утакмице се очекивало да ће бити офанзивна зато
што је Звезда за дотадашњих 8 утакмица дала 18 голова а Марсељ је постигао 20
голова на истом броју мечева. Међутим тренери оба тима су се одлучили за
дефанзивну тактику.

Регуларни део меча завршен је резултатом 0:0. Затим су се играли продужеци где
такође није било голова. Потом се приступило пеналима. За Црвену звезду шутирало
пет играча и сви су погодили мрежу (Роберт Просинечки, Драгиша Бинић, Миодраг
Белодедић, Синиша Михајловић и Дарко Панчев). За француски тим је шутирало
четири играча. Играчи Црвене звезде су први шутирали пенале. За Марсељ је први
пенал шутирао Мануел Аморос и промашио, тако да пети играч за Олимпик није ни
могао да шутира после погодка Дарка Панчева и резултата 5:3 (Мануел
Аморос-промашио пенал, Бернар Казони, Жан-Пјер Папен, Карлос Мозер). Црвена
звезда је победила са 5:3 после бољег извођења једанестераца. То је значило да
је заједно са румунском Стеауом постала једини тим из источне Европе који је до
данас освојио ово такмичење.

Црвена звезда је 8. децембра исте године на Националном стадиону у Токију
победила чилеански клуб Коло-Коло резултатом 3:0 и постала фактички клупски
првак света, јер није било другог такмичења који би објединио у то време најјаче
екипе на свету. Након успеха у Барију тим је напустио значајан број играча
(Бинић, Маровић, Просинечки, Шабанаџовић, Стојановић) као и тренер Љупко
Петровић. Међутим Црвена звезда је још увек имала завидан играчки кадар. Црвена
звезда је друго полувреме играла без Дејана Савићевића који је искључен у 43.
минуту. Иако ослабљена, Звезда је забележила убедљиву победу од 3:0. Голове су
постигли Владимир Југовић. два (19. и 59. минут) и Дарко Панчев (72. минут).

Црвена звезда је играла у саставу: Милојевић, Радиновић, Најдоски, Стошић,
Васиљевић, Југовић, Белодедић, Ратковић, Панчев, Михајловић, Савићевић. Тренер
је био Владица Поповић.

На самом почетку 1992. године, клуб је био на врхунцу славе као шампион Европе и
света али такође и ослабљен. Цела шампионска генерација из Барија више није
играла за црвено беле. Међутим, упркос томе Звезди су даване прилично добре
шансе да одбрани титулу европског шампиона. У домаћем првенству, велики ривали
Динамо и Хајдук више нису играли у заједничкој лиги, баш као и остали клубови из
Хрватске и Словеније. Првенство Југославије играно је на самој ивици
регуларности, због смањења лиге и избијања рата у Босни и Херцеговини. Црвена
звезда је одбранила титулу, а истовремено то јој је био трећи тријумф за редом у
домаћем првенству (први пут након Миљанићеве ере). Међутим, финале купа је
освојио Партизан и то је била назнака да тешки дани за клуб тек долазе.

Након тога долази тешко доба заклуб, пре свега због међународних санкција према
СР Југославији, те звезда није имала прилику да брани тешко стекнуто име у
Европи. Додатно сви су желели да скину Европског шампиона и са домаћег трона.
Остаће забележено да су са врха власти активно учествовали у раду осталих
клубова. У периоду између маја 1992. године и маја 2000. године, само једна
шампионска титула је прослављена на Маракани. Двадесети пехар државног првака
стигао је 1995. године. Донела ју је још једна велика генерација играча, која
због санкција, рата и других великих криза које су задесиле Србију током
деведесетих није могла да покаже свој пун квалитет. Тада су за Звезду играли
Милојевић, Стојковски, Ђоровић, Стефановић, Сакић, Живковић, Крупниковић,
Ковачевић, Петковић и многи други. Те године забележена је и победа у 100-том
вечитом дербију од 2:1. На клупи је поново седео Љупко Петровић.

Прва лига СР Југославије није више имала онај квалитет као претходно такмичење а
и број гледалаца је због већ поменутих разлога значајно опао. Како су се
деведесете приближавале крају, тако су и нерегуларности у лиги достизале свој
врхунац. Шампион у сезони 1997/98 је био Обилић, тим који је те исте сезоне
дебитовао у лиги. Следеће првенство није завршено због рата на Косову и Метохији
а Црвена звезда је завршила на трећој позицији, што је био најлошији пласман
клуба у претходних двадесет година. Међутим, за то време ипак је освојено пет
држаних купова.

Лето 1999. године означава нови почетак за клуб. Након завршетка рата на
Космету, Црвена звезда осваја свој седамнаести куп у историји победом против
Партизана 4:2. Међутим, после лошег старта у следећој сезони, Милољуб Остојић
бива смењен, а тим преузима Славољуб Муслин. Као члан добре генерације играча са
почетка осамдесетих за коју су наступали Владимир Петровић Пижон и Дуле Савић,
он је донео нову филозофију у екипи Црвене звезде. Током две сезоне проведене у
Звезди, постављен је рекорд, где је број примљених голова преполовљен. Црвена
звезда је примила само 19 голова на 40 утакмица у првенству (сезона 1999-2000).
Титула првака практично је освојена на Ђурђевдан, када је Обилић поражен на
„Маракани“, а Партизан је у том колу успео да освоји само један бод против
Радничког из Крагујевца. У марту, априлу и мају Црвена звезда је победила на
свих 20 утакмица у лиги и купу.

Следеће сезоне, Муслин је још увек предводио клуб. Шампионска титула је
одбрањена али трофеј у купу није. Муслин напушта клупу у септембру 2001. године,
после чега Црвена звезда неће успевати да освоји тиутлу наредне две сезоне. Ипак
Славољуб Муслин се враћа на клупу у лето 2004. године. Током ове сезоне, клуб је
поставио нови рекорд са само 13 примљених голова на 30 утакмица и освојио је
своју двадесетчетврту титулу.

Током лета те године, клуб је поново предводио Љупко Петровић, трећи пут у
својој тренерској каријери. После добрих припремних утакмица, клуб је ушао са
великом надом у нову сезону али на европској сцени дошли су тешки порази од ПСВ
Ајднховена и Зенита из Санкт Петербурга. Титула је изгубљена те сезоне, као и
куп од Железника.

Током лета 2005. године, Драган Џајић напушта фотељу председника после више од
20 година на челу клуба. Звездина трећа звезда је замењена петом звездом Црвене
звезде, Драганом Стојковићем. Клуб преузима Валтер Зенга и то је било први пут у
историји да страни тренер предводи Звезду. Две године за редом, тим је освајао
дуплу круну у домаћем првенству. Звезда је последњи пут учествовала у Лиги
Европе 2007. године.

Почетком јуна 2010. је покренуто учлањивање у клуб, а од 22. октобра 2010. новим
Статутом клуба сваком члану са плаћеном чланарином је омогућено учешће у избору
новог председника. 9. децембра 2010. године, тренер Црвене звезде је постао
Роберт Просинечки, члан генерације која је освојила титулу првака Европе и
света. Пре него што је преузео црвено-беле, Просинечки је радио као асистент
селектору Хрватске Славену Билићу. У почетку је било питање да ли ће уопште моћи
да се бави тренерским послом у Звезди пошто није имао тренерску лиценцу.Те зиме
између осталих, црвено-беле су појачали: Евандро, Борха, Калуђеровић, Ади итд.
Звезда је у том тренутку била друга на табели и заостајала за Партизаном пет
бодова.Ипак на крају ове сезоне (2010/11) Звезда није успела да узме титулу и
завршила је као друга на табели. У последњем колу је победила Војводину са 0:2,
на двадесетогодишњицу тријумфа у Барију. Црвена звезда је овом позицијом на
табели обезбедила да игра у трећем колу квалификација за Лигу Европе. Као
противника добила је летонску екипу Вентспилс. Прву утакмицу, Звезда је добила у
гостима са 2:1, a у другој је тријумфовала резултатом 7:0. Постоји једна
занимљивост у вези са путовањем на прву утакмицу. Наиме, играчи и стручни штаб
црвено-белих летели су истим авионом којим су играчи генерације 1991 летели за
Бари на финалну утакмицу Купа европских шампиона. Следећи противник кога је
Звезда требала да победи да би се нашла у Лиги Европе био је Рен. Међутим, тим
из истоименог француског града је победио у обе утакмице. У првом мечу на
Маракани било је 1:2, а у другом 4:0 за Рен. У сезони 2011/12. Црвена звезда је
поново завршила на другом месту у Суперлиги, али је успела да освоји 3 трофеј
Купа Србије, укупно 24, победивши у финалу чачански Борац са 2:0.

14. новембра 2012. председник клуба Владан Лукић је након три и по године на
челу клуба поднео оставку, а истог дана је формирана радна група на челу са
Драганом Џајићем која је управљала ФК Црвена звезда до нових избора а Џајић је
22. децембра изабран и за пуноправног председника клуба. Циљ радне групе је био
пре свега ревитализација клуба који је био у огромним дуговима. Ипак, спортски
циљеви су и даље остали исти јер је то обавезе према многобројним навијачима.
Иако свих година без великих успеха, Звезда је важила за најгледанији тим не
само у Србији већ и шире.

У лето 2013. године у клуб стижу велика појачања и видела се жеља да се поново
врати на врх домаћег фудбала. Поред новог тренера Слаавише Стојановића највеће
име је Милош Нинковић који је испунио дечачки сан и заиграо за клуб који воли.
Иако је сезона 2013/14. кренула необећавајуће, где је у првом делу сезоне
забележено неколико тешких пораза, ипак у наставку је цео тим одиграо знатно
боље. Нови тренер Славиша Стојановић, је поред свих проблема у клубу успео да
извуче максимум од својих играча. У другом делу сезоне је забележено 13
узастопних победа и тако је Црвена звезда успела да се поново попне на трон.
Током сезоне нарочито су се истакли Печник, Мрђа, Милијаш па и голман Бајковић.
Ипак овај успех није имао одговарајући ефекат, јер је УЕФА због дуговања
избацила Звезду из Европских такмичења. У јуну 2015. године Миодраг Божовић
преузима Звезду, после оставке Ненада Лалатовића. У сезони 2015/ 2016 је
освојена 27 титула првака државе. Црвена Звезда је на лето након освојене титуле
играла квалификације за Лигу шампиона. У другом колу квалификација елиминисан је
малтешки тим Валета.У трећем колу играно је са бугарским тимом Лудогорец, где је
у првом мечу у гостима било 2:2 а код куће Звезда је изгубила са 2:4. Звезда је
ипак наставила такмичење у плеј оф УЕФА Лиге Европе против Сасула. У првом мечу
у Италији било је 3:0 за домаћи тим а у другом сусрету 1:1 тако да је београдски
тим завршио такмичење у Европи.

Црвена звезда је српски клуб са највећим бројем навијача према већини
истраживања која су спроведена у Србији. Навијачи Црвене звезде се називају
Делије. Ова навијачка група настала је уједињењем дотадашњих мањих навијачких
група 7. јануара 1989. Делије су увек имале своје групе и подгрупе, тренутно
неке од најзначајнијих су: Belgrade boys, Brigate, Ultra Boys и Heroes.

Навијачи Црвене звезде и Олимпијакоса развили су дубоко пријатељство. Навијачи
оба тима су себе назвали „Православна браћа“ („Orthodox Brothers“). Много пута
навијачи Црвене звезде из различитих навијачких клубова су били на утакмицама
Олимпијакоса, посебно против њиховог највећег ривала Панатинаикоса. Однедавно
„Orthodox Brothers“ су почели да укључују навијаче Спартака из Москве.

Црвена звезда већ 50 година уназад има традицију да додељује звање „Звездина
звезда“ играчима који су имали велики утицај на клупску историју и који су је
прославили широм света. Сваки од петорице изабраних играча је својевремено био и
капитен клуба. Такође сви играчи осим Драгана Стојковића су играли најмање једну
деценију за клуб. Коначно, 29. маја 2010. на прослави 65 година клуба Генерација
1991. која је освојила Куп европских шампиона и Интерконтинентални куп
проглашена за шесту Звездину звезду. За сада је само пет играча и једна
генерација било изабрано:

Звездин градски ривал је Партизан и утакмице између ова два клуба се називају
„вечити дербији“. Ове утакмице су увек биле жељно ишчекиване и врло
спектакуларне, али због слабијег квалитета фудбала у последњим годинама, као и
велике количине насиља и хулиганизма, драстично је смањена посећеност на овим
утакмицама. Дерби игран 11. маја 2005. у полуфиналу купа Србије и Црне Горе је
посетило 8.000 гледалаца, што је најмање у историји. Највећа посећеност је било
око 108.000 гледалаца.

ИГ = Играо утакмица; П = Победио; Н = Нерешено; И = Изгубио; ГД = Голова дао; ГП
= Голова примио; ГР = Гол разлика; Бод. = Бодова; Плас. = Пласман; НП = Највиши
пласман



https://sr.wikipedia.org/wiki/%D0%9C%D1%98%D0%B0%D0%BD%D0%BC%D0%B0%D1%80

Мјанмар (бурм. မြန်မာနိုင်ငံ), или званично Република Савез Мјанмара (бурм.
ပြည်ထောင်စု သမ္မတ မြန်မာနိုင်ငံတော်‌), раније позната као Бурма, држава је у
југоисточној Азији , на обалама Бенгалског залива и Андаманског мора. Површина
Мјанмара је 676.578 km². По површини је 40. држава у свету, а 11. у Азији.
Граничи на западу с Бангладешом, на северозападу с Индијом, на североистоку с
Кином, на истоку с Лаосом а на југоистоку с Тајландом. Према процени из 2010.
Мјанмар је имао 56 милиона становника. Од 2005. главни град је Нејпјидо. Највећи
град и доскорашња престоница је Рангун.

Мјанмар је од 1531. до 1885. био средиште независне краљевине која је свој
врхунац доживела средином 18. века када је под мјанмарском влашћу био велики део
суседног Тајланда и неке индијске покрајине. Британци су постепено, у три рата
од 1824. до 1885. освојили земљу и укључили је у састав Британске Индије. Од
независности 1948. Бурма је, упркос привредном опоравку, показивала знакове
политичке нестабилности која је кулминирала 1958. када је војни врх преузео
власт, а затим поново 1962. када је војска извршила државни удар предвођена
генералом Не Вином. Након његовог повлачења 1988. власт је преузела група њему
блиских војника на челу с генералом Сау Маунгом која је испрва наставила реформе
започете пред крај Виновог раздобља али је након 1990. појачала изолацију земље,
не допустивши формирање владе након избора на којима је победила странка
предвођена Аун Сан Су Ћи, кћерком оца мјанмарске независности Аун Сана.

Мјанмар има копнене границе са Кином (2185 км), са Тајландом (1800 км), са
Индијом (1463 км), са Лаосом (235 км) и са Бангладешом (193 км). Укупна дужина
граница је 5876 км. То је највећа континентална држава Југоисточне Азије.

У рубним деловима земље и на истоку доминирају планински ланци и висоравни
(највиши врх 5.881 m високи Хкакабо Рази на тромеђи с Индијом и Кином). У
средишњем делу налази се долина главне мјанмарске реке Иравади и њених притока,
испресецана ниским висоравнима која се пружају у смеру север-југ.

Највеће реке извиру у планинама и теку ка Индијском океану. Највиши водостај је
у време монсунских киша, када су честе поплаве, док у сушној сезони многе реке
пресуше. Обале уз океан су ниске и мочване. Плима некада досегне и 100 метара од
обале.

Миајнмар је од 1531. до 1885. био средиште независног краљевства које је свој
врхунац доживјело средином 18. века када је под мјанмарском влашћу био велик дио
суседног Тајланда и неке индијске покрајине. Британци су постепено, у три рата
од 1824. до 1885. освојили земљу и укључили је у састав Британске Индије.

Од независности 1948. Мјанмар је, упркос привредном опоравку, показивао знакове
политичке нестабилности која је кулминирала 1958. када је војни врх преузео
власт, а затим поновно 1962. када је војска свргнула демократски изабрану владу.
Политика генерала Не Вина била је мешавина марксизма и национализма већинских
Бурманаца с готово потпуном изолацијом државе. Након његовог повлачења 1988.
власт је преузела група њему блиских официра на челу с генералом Сау Маунгом
која је испрва наставила реформе започете пред крај Виновог раздобља, али је
након 1990. појачала изолацију земље, не допустивши формирање демократске владе
након избора на којима је побиједила странка предвођена Аунг Сан Су Ћи, кћерком
оца мјанмарске независности Аунг Сана. Она је одбила да напусти Мјанмар и од
тада се углавном налази у кућном притвору.

Доминирају етнички Бурманци (народ Бамар, око 70% становништва) чија је
традиционална религија теравадски будизам. У планинама и висоравнима на северу и
истоку живе мањински народи који се често оружано сукобљавају са средишњим
властима око захтева за независношћу. Највећи међу њима су Шан (око 9%) и Карен
(око 7%).

Мјанмар се дели на седам савезних држава и седам региона. Делови земље који су
насељени највећом етничком групом Мјанмара (народ Бамар) подељени су на регионе.
Области које насељавају углавном мањине зову се државе.

Највећи град земље је Рангун са 4.477.782 становника, који је до новембра 2005.
био главни град. Од децембра 2005. пресељена је државна управа у град Пјинмана,
око 320 км северно од Рангуна. Дана 6. фебруара 2006. завршено је пресељење
министарстава. Нови главни град добио је ново име Нејпјидо („Дом краљева“) 22.
марта 2006. Други велики градови су: Мандалеј, Моуламјин, Баго и Патеин.

Мјанмар је једна од најсиромашнијих држава југоисточне Азије. Сматра се да је
самоизолација и марксистичка политике војне хунте допринела том стању. Већина
становника се бави пољопривредом, индустија је неразвијена, а реформски напори у
правцу њеног развоја последње деценије XX века, били су тек делимично успешни.
Санкције САД, Уједињеног Краљевства и Јапана уведене су овој земљи 2003. године
су додатно погоршале привредну ситуацију.



https://sr.wikipedia.org/wiki/%D0%9D%D0%B5%D1%98%D0%BF%D1%98%D0%B8%D0%B4%D0%BE

Нејпјидо (бур. , транскрипције Nay Pyi Taw, Naypyitaw) главни град Мјанмара, и
његов трећи највећи град са 924.608 становника (2009). По уставу из 2008. град
има статус савезне територије Мјанмара.

Нејпјидо се налази 320 km северно од Рангуна, највећег града земље и престонице
до 2005.

Изградња града је започела 2002. Постао је главни град земље 6. новембра 2005.
Званично име града је објављено 27. марта 2006. У слободном преводу име значи
„престоница краљева“ или „краљевски град сунца“, и коришћено је у прошлости као
атрибут других градова. Град је још увек у изградњи и планира се да буде довршен
око 2012. Подељен је на зоне: стамбену, војну, хотелску, дипломатску и зону
министарстава. Путовање и становање у Нејпјидоу је под контолом војне хунте
Мјанмара.



https://sr.wikipedia.org/wiki/%D0%A1%D1%98%D0%B5%D0%B4%D0%B8%D1%9A%D0%B5%D0%BD%D0%B5_%D0%90%D0%BC%D0%B5%D1%80%D0%B8%D1%87%D0%BA%D0%B5_%D0%94%D1%80%D0%B6%D0%B0%D0%B2%D0%B5

Сједињене Америчке Државе (скраћено САД, енгл. United States of America (USA);
понекад кратко Сједињене Државе, енгл. United States (US) или само Америка) су
федерална уставна република коју чини педесет држава и један федерални округ.
Држава се углавном простире у централном делу Северне Америке, где се, између
Тихог и Атлантског океана, налази четрдесет осам савезних држава и федерални
округ са главним градом Вашингтоном. Овај континентални део се на северу граничи
са Канадом, а на југу с Мексиком. Држава Аљаска налази се на северозападу
континента и граничи се са Канадом на истоку и Руском Федерацијом на западу,
преко Беринговог мореуза, док се држава Хаваји налази у Тихом океану. Сједињеним
Државама такође припада неколико острвских територија раштрканих широм Кариба и
Пацифика.

Са 9,83 милиона km² и преко 300 милиона становника, Сједињене Државе су трећа
највећа земља на свету по укупној површини, а трећа по величини копна и броју
становника. Сједињене Државе су једна од етнички најразноврснијих земаља на
свету, што је последица масовне имиграције из многих земаља. Америчка привреда
је највећа национална привреда у свету, са номиналним бруто домаћим производом
од 13 трилиона долара у 2006. години (преко 25,5% укупног светског бруто
производа).

Нацију је основало 13 бивших колонија Велике Британије које су се простирале дуж
атлантске обале. Прогласивши се „државама“ 4. јула 1776. године усвојиле су
Декларацију независности. Побуњеничке државе победиле су Велику Британију у
Америчком рату за независност, што је био први успешни рат неке колоније за
независност. Федерална конвенција је 17. септембра 1787. године усвојила данас
важећи Устав Сједињених Држава, а ратификујући га наредне године, државе су
постале делови јединствене републике. Повеља о правима, састављена од десет
уставних амандмана, ратификована је 1791. године.

У деветнаестом веку, САД су присвојиле територије које су припадале Француској,
Шпанији, Великој Британији, Мексику и Руској Империји, а извршиле анексију
Тексашке републике и Републике Хаваји. Спорови између аграрног југа и
индустријског севера поводом права држава и експанзије ропства, довели су до
Америчког грађанског рата током шездесетих година 19. века. Победом Севера
спречена је трајна подела земље, а потом и укинуто ропство. Шпанско-амерички рат
и Први светски рат потврдили су положај Америке као војне силе. 1945. године
Сједињене Државе су изашле из Другог светског рата као прва земља са нуклеарним
оружјем, стални члан Савета безбедности Уједињених нација, и оснивач НАТО пакта.
Завршетком Хладног рата и распадом Совјетског Савеза, САД су остале једина
суперсила, која доминира у економији, политици, култури и војној сили, a само за
одбрану троши преко 50% светских улагања у област.

Сједињене Америчке Државе су површином четврта највећа држава на свету, након
Русије, Канаде и Кине са укупном површином од 9.631.418 km². Са овако огромном
територијом, географија Сједињених Америчких Држава у великој мери варира од
једног подручја до другог. Планински ланци Апалачи и Стеновите планине су два
главна планинска масива на територији Сједињених Држава. Стеновите планине су
више и налазе се на западу, док се нижи Апалачи налазе на истоку земље.

Источно од Мисисипија, највеће реке у Северној Америци, тло је углавном
шумовито. Апалачи деле ово подручје у источне и средњозападне Сједињене Америчке
Државе, иако се „јужне државе“ често сматрају посебном регијом првенствено због
културних разлога. Западно од Мисисипија су западне Сједињене Америчке Државе.
Између Мисисипија и Стеновитих планина налази се Велика равница (САД) (Већина
Дивљег запада) док се Тихоокеанске Сједињене Америчке Државе налазе западно од
Стеновитих планина. Далека држава Аљаска се сматра арктичком земљом, док су
Хаваји у тропској зони.

Најдужа и најзначајнија река у САД је Мисисипи у централном и југоисточном делу
САД. Дугачка је 3 778 км, а од извора њене притоке реке Мисури је дугачка 5 969
км. Мисисипи је најдужа река Северне Америке, а са Мисуријем је четврта по
дужини у свету, после Нила, Амазона и Јангцекјанга. Површина слива Мисисипија
износи око 3.275.00 км². Друге важније реке су Рио Гранде, која је чини већину
границе са Мексиком, Колорадо, Охајо и Тенеси.

Екологија САД се сматра "мегаразноврсном": око 17.000 врста васкуларних биљака
се јавља у континенталном делу САД и Аљасци, а више од 1.800 врста
скривеносеменице се јавља на Хавајима, од којих се мало јавља на континенталном
делу. САД су дом за више од 400 врста сисара, 750 врста птица и 5000 врста
гмизаваца и водоземаца. Око 91.000 врста инсеката је описано до сада. Белоглави
орао је и национална птица и национална животиња САД, и трајни симбол саме
државе.

Постоји више од 58 националних паркова и на стотине паркова, шума и дивљих
области под федералном управом. Све укупно, држава поседује 28,8% државног
копна. Већина земљишта је заштићена, мада су нека изнајмљена за вађење нафте и
гаса, вађење руда, шума и за испашу стоке; 2,4% се користи за војне потребе.

Што се тиче климе, највећи део Сједињених Америчких Држава има благу климу,
изузев неколико подручја која имају арктичку (Аљаска) или тропску климу
(Флорида, Хаваји). Нека подручја Сједињених Америчких Држава изложена су честим
ураганима (државе на јужној атлантској обали и државе Мексичког залива),
торнадима (средишње државе) и земљотресима (Калифорнија и Вашингтон).

У Сједињеним Државама постоји 6,3 милиона километара путева, 268.700 km
железничких пруга и 5.500 јавних аеродрома.

Територија данашњих САД је хиљадама година била насељена бројним староседелачким
народима, који су доселили из Азије пре између 40.000 и 12.000 година. Неке
културе, као што је претколумбовска Мисисипи култура, су развиле напредну
пољопривреду, грађевинарство и друштва на нивоу државе. Након што су европски
истраживачи и трговци направили прве контакте са америчким староседеоцима, више
милиона староседелаца је умрло од епидемије увозних болести, као што су мале
богиње. Доласком и насељавањем Европљана од 16. века започело се расељавање
Индијанаца. Први шпански истраживачи искрцали су се на Флориду 1513. године.
Прво стално насеља Европљана подигли су Шпанци у Сент Огастину на Флориди 1565.
године. Шпанија је оснивала насеобине и у Калифорнији и Новом Мексику, док су
француске насеобине настале дуж реке Мисисипи.

Енглеске насеобине дуж атлантске обале су далеко најважнија у обликовању
историје Сједињених Држава. Колонија Вирџинија је настала 1607. оснивањем
насеобина Попам и Џејмстаун и пуританске колоније Плимут 1620. Око 100.000
пуританаца је дошло у Нову Енглеску, посебно у Колонију Масачусетског залива.
Британци су настанили Мериленд 1634. и Пенсилванију 1681. године. Територија обе
Каролине је била препуштена британском племству. Холандски колонисти су се
насељавали на територији модерне државе Њујорк почевши од 1614. Њихову колонију
Нову Холандију (Њујорк, Њу Џерзи и Делавер) је преотела Енглеска 1664, али је
јак холандски утицај опстао генерацијама северно од Њујорка дуж реке Хадсон.
Многи нови досељеници, посебно на Југу, су били дужничке слуге - око две трећине
свих досељеника у Вирџинију између 1630. и 1680. На прелазу у 18. век, афрички
робови су постали примарни извор радне снаге у многим областима.

Поделом Каролине 1729. и и колонизацијом Џорџије 1732. основано је тринаест
британских колонија које ће касније постати Сједињене Америчке Државе. Све
колоније су имале локалне самоуправе са изборима отвореним за већину слободних
људи, док су растућа приврженост старинским правима Енглеза и осећај самоуправе
стимулисали подршку републиканизму. Све колоније су легализовале трговину
афричким робљем. Због високог наталитета, ниске стопе смртности и стабилног
досељавања, популација колонија је брзо расла. Покрет хришћанске обнове током
1730их и 1740их, познат под називом Велико буђење подстакло је интересовање за
религију и верске слободе.

Сукобљавање француских и британских интереса довело је до низа ратова који су
врхунац имали у Француском и индијском рату (1756—1763) који је окончан победом
Велике Британије. Британске снаге су преотеле Нову Француску од Француске, али
франкофоно становништво Нове Француске је остало политички изоловано од јужних
колонија. Британска победа над Французима 1763. осигурала је Британији политичку
управу над 13 колонија. Неугрожене од Француза и Индијанаца, колоније су
постајале све мање зависне од матичне земље. Не рачунајући америчке
староседеоце, који су били расељени, тих тринаест колонија имало популацију од
2,6 милиона становника 1770, што је око једна трећина становништва Велике
Британије. Скоро једна петина оних који су живели у ономе што ће постати
Сједињене Државе су били црни робови.

Енглеско ширење на запад је подразумевало присаједињавање територија индијанских
племена на које су наилазили, као и индијански отпор. Индијански отпор је имао
је различите видове широм континента: савезништва са Европљанима, савези више
племена или појединачно: вођењем рата, исељавањем, склапањем уговора или вођењем
спорова пред судом. С друге стране, енглески северноамерички колонисти су били
субјект опорезивања, али нису имали своје представнике у Парламенту Велике
Британије.

Политички немири изазвани британском колонијалном политиком достигли су свој
врхунац у Америчкој револуцији у периоду од 1775. до 1783. године када се 13
колонија изборило за своју независност. Америчка револуција је била први успешни
рат за независност против једне европске силе. Американци су развили демократски
систем локалне самоуправе и идеологију републиканизма које сматрау владу
одговорној вољи народа (а не краља), која се снажно противила корупције и
захтевала грађанску врредности. Они су тражили своја права као Енглези и одбили
су британске напори да се наметну порези без одобрења колонијалних
законодавстава. Британци су остали на свом ставу и сукоб је букнуо у прави рат
1775. Континентални конгрес, сазван у Филаделфији, је 14. јуна 1775. основао
Континенталну армију под командом Џорџа Вашингтона. Прогласивши да су „сви људи
створени једнаки“ и обдарени „одређеним неотуђивим правима“, Конгрес је 4. јула
1776. усвојио Декларацију о независности, коју је углавном написао Томас
Џеферсон. Тај датум се данас слави као Дан независности САД. Чланови о
конфедерацији су 1777. успоставили слабу владу која је управљала
Северноамеричким савезом до 1789.

После британског пораза код Јорктауна од америчких снага којима је помагала
Француска, Сједињене Државе су биле независне. По Париском миру 1783. Велика
Британија је признала амерички суверенитет над највећим делом територије источно
од реке Мисисипи. САД у садашњем облику настале су 1787. Захтеви за много јачом
савезном владом са правом да опорезује је довело до уставне конвенције. Након
интензивне дебате Устав САД је до 1788. усвојило свих 13 држава. Први сазив
Сената, први сазив Представничког дома и први председник Џорџ Вашингтон су
ступили на дужност 1789. Повеља о правима, која забрањује ограничење личних
слобода од стране савезне владе и јемчи низ правних заштита, усвојена је 1791.

Ставови према ропству су мењали, а све државе су забраниле међународну трговину
робљем (мада је Северна Каролина поново дозволила), а савезна влада је 1807.
забранила увоз или извоз робова. Све државе Северна укинуле су ропство између
1780. и 1804, чиме су робовласничке државе на Југу остали браниоци "чудне
институције". Због памука који је после 1820. власницима плантажа доносио велике
профите, јужњачки белци су били све одлучнији да је ропство позитивно за све, па
чак и за робове. Друго велики буђење, које је почело око 1800, преобратило је
милионе грађана САД на евангелистички протестантизам. На северу је ово довело до
више друштвених реформаторских покрета, укључујући и аболиционизам.

Током прве половине 19. века, експанзија ка Западу се наставља и многе државе ће
се оснивати у складу са растом становништва. Америчка тежња да се прошире на
запад је довела до Индијских ратова.Куповина Луизијане од Француске 1803. за
време председника Томаса Џеферсона је готово удвостручила величину државе. Рат
из 1812. је објављен Уједињеном Краљевству због разних нерешених питања и
поморског супарништва и завршен без победника, је ојачао свест о припадању
америчкој нацији. Низ америчких војних упада на Флориду је приморао Шпанију да
1819. на основу Споразума Адамс-Онис ову територије, као и територије око
Мексичког залива уступи САД. Председник Џејмс Монро реафирмисао је вољу за
неутралношћу Сједињених Држава као и њихово противљење сваком европском уплитању
на америчком континенту (Монроова доктрина).

Председник Ендру Џексон је преузео дужност 1829. и започео скуп реформи које су
довеле до ере џексоновске демократије, за коју се сматра да је трајала од 1830.
до 1850. То укључује многе реформе, као што су право гласа за све беле мушкарце,
и разне корекције надлежности савезне владе. То је такође довело до појаве
другог страначког система, скупа доминантних партија које су постојале од 1828.
до 1854.

Стаза суза из 1830их представља пример политике уклањања Индијанаца којим су
Индијанци пресељени у своје резервате уз годишње државне субвенције. Сједињене
Државе су анектирале Република Тексас 1845, усред периода када је концепт
Манифеста судбине стекао популарност. Споразум о Орегону из 1846. са Уједињеним
Краљевством донео је садашњи Амерички Северозапад под контролу САД. Америчка
победа у мексичко-америчком рату 1848. довело је до уступања Америци Калифорније
и великог дела данашњег Америчког Југозапада.

Калифорнијска златна грозница 1848-49 је додатно подстакла исељавање на запад.
Нове пруге су олакшале досељавање насељеника и ојачале су сукобе са Индијанцима.
За пола века, око 40 милиона америчких бизона је било убијено због коже и меса,
као и да се олакша ширење железнице. Нестанак бизона, главног извора хране
преријским Индијанцима је био ударац по опстанак многих домородачких култура.

Разлике између индустријског Севера и пољопривредног Југа су све више јачале.
Тензије између робовласничких и слободних држава су се појачале са расправама о
односима између државних и савезних власти, као и насилним сукобима због ширења
ропства у нове савезне државе. Абрахам Линколн, кандидат увелико
анти-робовласничке Републиканске странке је изабран за председника 1860. Пре
него што је преузео дужност, седам робовласничких држава је прогласило сецесију,
коју је савезна влада сматрала нелегалном, и основало Конфедеративне Америчке
Државе.

Нападом Конфедерације на Форт Самтер, почео је грађански рат и још четири
робовласничке државе су се придружиле Конфедерацији. Линколновим Прогласом о
емапципацији проглашено је слобода робова у Конфедерацији. После победе Уније
1865, три амандмана на Устав САД су обезбедила слободу за скоро четири милиона
црнаца који су били робови, дато право грађанства и право гласа. Рат и његова
одлучност су довели до значајног повећања моћи савезне владе. Овај рат је и даље
најсмртоноснији сукоб у америчкој историји, пошто је довео до смрти 620.000
војника. После рата, убиство Абрахама Линколна је радикализовало републиканску
политику Реконструкције у циљу реинтеграције и обнове јужних држава, док се
истовремено обезбеђује права тек ослобођеним робовима. Тако су 1871. године све
јужне државе поново биле интегрисане у Унију после ратификације ових амандмана.
Решавањем спорних председничких избора Нагодбом из 1877 окончана је
Реконструкција; закони Џима Кроуа су обесправили многе Афроамериканце и
легализовали расну сегрегацију.

На северу, урбанизација и прилив имиграната без преседана из Јужне и источне
Европе убрзало је индустријализацију земље. Талас имиграције, који је трајао до
1924, је обезбедио радну снагу и преобразио америчку културу. Развој
инфраструктуре у целој земљи подстакао је привредни раст. Крај грађанског рата
је подстакао веће насељавање и развој америчког Старог Запада. Ово је било
могуће због различитих друштвених и технолошких достигнућа, укључујући и
завршетак Првог трансконенталниог телеграфа 1861. и Прве трансконтиненталне
железнице 1869.

Куповином Аљаске 1867. од Русије за 7,2 милиона долара окончано је ширење САД по
континенталном делу Северне Америке. Масакр у Воундед Нију 1890. је био последњи
велики оружани сукоб у Индијским ратовима. Монархија у Краљевству Хаваји је
збачена 1893. у пучу који су предводили амерички држављани. САД су анектирале
Хавајски архипелаг 1898. Предсједник Теодор Рузвелт интервенисао у целом низу
држава Латинске Америке. Победа у шпанско-америчком рату исте године је показала
да су Сједињене Државе светска сила и довела је до анексије Порторика, Гвама и
Филипина и јачања америчког утицаја на Куби. Филипини су добили независност
после пола века, док су Порторико и Гвам остали територија САД. Године 1903. САД
су стекле зону Панамског канала. Отварањем Панамског канала 1914. САД су постале
светска економдкс сила са становништвом које је, великим усељавањем, нарасло на
92 милиона.

Појава бројних угледних индустријалаца крајем 19. века је довео до Златног доба,
периода раста богатства и моћи пословних људи. То је помогло почетак Прогресивне
ере, периода великих реформи у многим друштвеним областима, укључујући
регулаторну заштиту за јавност, велике мере против трустова и пажње на услове
живота радничке класе. Председник Теодор Рузвелт је био један од водећих
заговорника прогресивних реформи.

На почетку Првог светског рата 1914, Сједињене Државе су и даље биле неутралне.
Већина Американаца се саосећала са Британцима и Французима, мада су се многи
противили интервенцији. САД су се 1917. придружили савезницима, а америчке
експедиционе снаге помогле су да се стање преокрене против Централних сила. САД
из рата излазе као најмоћнија земља света. Председник Вудро Вилсон је имао
водећу дипломатску улогу на Париској мировној конференцији 1919. којом је
обликован послератни свет. Вилсон се чврсто залагао да се САД придруже Друштву
народа. Међутим, Сенат је одбио да одобри овај потез, а није усвојио ни
Версајски мир, којим је упостављено Друштво народа.

Држава је водила политику унилатерализма, на ивици изолационизма. Покрет за
женско право гласа је 1920. издејствовао усвајање уставног амандмана о давању
женама право гласа. Просперитет Бурних двадесетих завршио се Крахом Волстрита
1929. године који је изазвао Велику депресију.

Након свог избора за председника 1932. Френклин Д. Рузвелт је на Велику
депресију одговорио Њу дилом, низом политика повећања државне интервенције у
привреду, укључујући и успостављање система социјалне заштите. Прљаве тридесете
средином 1930-их осиромашиле су многе пољопривредне заједнице и изазвале нови
талас миграције на запад.

САД, иако званично неутралне током ране фазе Другог светског рата након инвазије
нацистичке Немачке на Пољску у септембру 1939, су почеле да снабдевају савезнике
ратним материјалом у марту 1941. кроз Програм о зајму и најму. Јапанско царство
је 7. децембра 1941. покренуло изненадни напад на Перл Харбор, што је допринело
да се САД придруже савезницима у борби против сила Осовине, као и интернирање
хиљаде Американаца јапанског порекла. Учешће у рату је подстакло капиталне
инвестиције и раст индустријских капацитета. Од главних зараћених страна,
Сједињене Државе су једина држава која је из рата изашла богатија — заправо,
далеко богатија — уместо сиромашнија.

Савезничке конференције у Бретон Вудсу и у Јалти су скицирале нови систем
међународних организација који је поставио САД и Совјетски Савез у центар
светских питања. Пошто је рат у Европи завршен, у Сан Франциску је 1945, одржана
међународна конференција на којој је донета Повеља Уједињених нација, које су
постале активне након завршетка рата. Пошто су САД развиле прве атомске бомбе,
председник Хари Труман је одлучио да их искористи у августу 1945. на јапанским
градовима Хирошими и Нагасакију у августу. Јапан се предао 2. септембра 1945.
чиме је окончан рат.

После Другог светског рата, Сједињене Државе и Совјетски Савез су током Хладног
рата борили за превласт у свету и доминирали војним питањима у Европи кроз НАТО
и Варшавског пакта. Иако су биле ангажоване у посредничким ратовима, и развиле
моћне нуклеарне арсенале, две земље су избегавале директни војни сукоб. САД су
се често противиле левичарским покретима у Трећем свету који се сматрали
финасираним од Совјетског Савеза. Амерички војници су се борили против
комунистичких кинеских и севернокорејских снага у Корејском рату 1950-53. Дом
Комитета за неамеричке активности спроводио је низ истрага наводних левичарских
субверзија, док је сенатор Џозеф Макарти постао предводник антикомунистичких
осећања.

Совјетско лансирање прве свемирске летелице са људском посадом 1961. подстакло
је председника Џона Ф. Кенедија да позове САД да оне буду те које ће послати
првог човега на Месец, што је и остварено 1969. Кенеди се такође суочио са
напетом нуклеарном кризом са совјетским снагама на Куби. У међувремену,
Сједињене Државе су доживљвале одрживи економски раст. Усред присуства
различитих белих националистичких група, посебно Кју клукс клана, појавио се
покрет за грађанска права кои је користи ненасиље да се суочи са сегрегацијом и
дискриминацијом. Покрет су симболисали и водили црним Американци, као што су
Роза Паркс и Мартин Лутер Кинг. Са друге стране, неки црне националистичке групе
попут Црних пантера су имали милитантнији приступ.

После убиства Кенедија 1963. за време председника Линдона Џонсона донети су
Закон о грађанским правима 1964. и Закон о праву гласа 1965. Он је такође
потписао програме о здравственој заштити и здравственој помоћи. Џонсон и његов
наследник Ричард Никсон проширили су посреднички рат у Југоисточној Азији у
неуспешни Вијетнамски рат. Појавио се раширени контракултурног покрет,
подстакнут противљењем рата, црним национализмом, као и сексуалном револуцијом.
Бети Фридан и Глорија Стејнем су предводиле нови талас феминизма који је тражио
политичку, друпшвену и економску једнакост за жене.

Као последица скандала Вотергејт из 1974, Никсон је постао први амерички
председник који је поднео оставку, како би избегао да буду смењен под оптужбом
које су укључивале ометање правде и злоупотребу положаја. Администрација Џимија
Картера са краја 1970-их је била у знаку стагфлације и иранске кризе са таоцима.
Избор Роналда Регана за председника 1980. најавио је заокрет удесно у америчкој
политици, која се огледала у великим променама у пореским и потрошачким
приоритетима. Повећани су издаци за одбрану, а пројекти попут Стратешке
одбрамбене иницијативе су за циљ имали поновно покренути трку у наоружању и
економски исцрпити Совјетски Савез. Поред тога су се подржавали авганистански
муџахедини у рату против Совјета, антикомунистички настројени никарагвански
контраши као и антикомунистички настројени покрети у источној Европи попут
пољске Солидарности. САД су током овог периода тајно подржавале Ирак Садама
Хусеина у Ирачко-иранском рату да би зауставили исламистички Иран, али су такође
сарађивале и са самим Ираном коме су продавале оружје, а новац од продаје оружја
пребацивали никарагванској десничарској Контри. Побољшање економске ситуације,
али и поновни успон националног поноса након успешне инвазије Гренаде 1983.
године омогућила је Регану да победи на председничким изборима 1984. Његов други
мандат обележио је скандал Иран-Контра и значајан дипломатски напредак у
односима са Совјетским Савезом. Након распада Совјетског Савеза завршен је
Хладни рат.

Након распада Совјетског Савеза, САД постаје једина светска велесила. За време
председника Џорџа Буџа старијег, Сједињене Државе су имале водећу улогу у
Заливском рату, одобреном од Уједињених нација, са циљем да се протерају ирачке
снаге које су окупирале Кувајт. Најдужи економски раст у модерној историји САД —
од марта 1991. до марта 2001.—обухватио је период администрације Била Клинтона и
дот-ком балон.[тражи се извор од 03. 2016.] Грађанске парнице и секс-скандал су
довели до гласања о поверењу Клинтону 1998, али је он остао председник. На
спољном плану Клинтонов мандат је обележило заоштравање сукоба са Ал Каидом
Осаме бин Ладена и ангажовање у решавању сукоба на простору бивше Југославије;
предкрај 1995. САД су посредовале у закључењу Дејтонског мира. САД су 1999.
предводиле НАТО нападе на СР Југославију, због оптужби о кршењу људских права и
тешког положаја Албанаца на Косову. Председнички избори у САД 2000., једни од
најтеснијих у америчкој историји, решени су одлуком Врховног суда САД у корист
Џорџа Буша млађег, који је постао 43. амерички председник.

Припадници Ал Каиде су 11. септембра 2001. напали Светски трговински центар у
Њујорку и Пентагон у близини Вашингтона, усмртивши готово три хиљаде људи. Као
одговор на то, Бушова администрација покренула глобални рат против терора,
инвазије Авганистана и уклањање талибанске владу и кампова за обуку Ал Каиде.
Бушова администрација је 2002. почела да врши притисак за промену режима у Ираку
на основу недоказаних тврдњи да Ирак поседује оружје за масовно уништење. Снаге
предвођене САД су извршиле инвазију на Ирак 2003. и оборили са власти Садама
Хусеина.

У 2008, у јеку глобалне економске рецесије, Барак Обама је као први
Афроамериканац изабран за председника. Велике реформе здравствене заштите и
финансијског система су усвојене две године касније. У нападу америчких
специјалаца у Пакистану убијен је Осама бин Ладен. Рат у Ираку је званично
окончана повлачење преосталих америчких трупа из земље у децембру 2011.

Сматра се да је на америчку Декларацију о независности утицао Џон Лок, енглески
филозоф који је у 18. веку, непосредно пре Америчке револуције, написао у својој
Првој расправи о влади, да су сваком савесном човеку одређени „живот, слобода и
имање“. Томас Џеферсон је променио задњи део (имање) речима „потрага за срећом“.
Декларација независности је први амерички државни документ, а вероватно и прва
кодификација слободарских идеја 18. века у пракси. Исте године започео је процес
стварања Северноамеричког савеза као прве јединствене творевине на тлу Северне
Америке.

Влада и политика Сједињених Држава је заснована на Уставу Сједињених Америчких
Држава, написаном 1787. године. Устав из 1787. је до данас допуњен са неколико
амандмана. Првих 10 су прихваћени недуго након настанка самог устава. Групно се
називају „Повеља о правима“ (енгл. Bill of Rights), а односе се на основна права
држављана Сједињених Америчких Држава, као што су право на слободу говора и
вероисповести.

Влада Сједињених Америчких Држава је једна од најстаријих на свету. Као
федерална демократија састоји се од извршне, законодавне, и судске власти.
Извршна власт се састоји од председника и његовог кабинета, уз додатак разних
државних служби.

Законодавни орган власти је Конгрес Сједињених Америчких Држава, који се састоји
од Представничког дома (енгл. House of Representatives) и Сената. Заступници и
сенатори су подељени по савезним државама. У Представничком дому свака савезна
држава има број представника сразмеран њеном броју становника, док у Сенату
сваку државу заступају два сенатора. Број представника у Представничком дому је
435. Сенат тренутно броји 100 сенатора.

Судска власт се састоји од свих судова у Сједињеним Државама. Врховни суд
Сједињених Америчких Држава броји девет судија, којима мандат траје доживотно.
Након смрти или повлачења судије, председник САД номинује новог судију, а
номинација се шаље у Сенат на гласање.

Свака савезна држава у Сједињеним Државама има своју владу, чије су границе моћи
раздвојене од овлашћења федералне владе. Колико тачно власти свака држава може
имати је тема многих расправа у америчкој политици. Главне политичке странке
Сједињених Држава су Републиканска странка и Демократска странка.

Сједињене Америчке Државе се састоје од 50 савезних држава. Свака савезна држава
има своју владу која углавном ради по истом принципу као федерална влада у
Вашингтону. Свака држава има главни град и државне симболе, као и устав и
законе. Нису дозвољени закони који се косе са постојећим федералним законима.
Тачан баланс независности који би савезне државе требало да имају од федералне
владе је кроз историју тема бројних расправа у америчкој политици, нарочито
током 19. века.

Осим савезних држава, Сједињене Државе садрже и један Федерални дистрикт;
Дистрикт Колумбије, где је смештен Вашингтон. Неколико острвских територија је
такође у саставу Сједињених Држава. То су: Америчка Самоа; острво Бејкер; Гвам;
острво Хауланд; острво Џарвис; атол Џонстон; Кингман Риф; атол Мидвеј; Наваса
острво; Северна Маријанска острва; атол Палмира; Порторико; Девичанска острва и
острво Вејк.

Сједињене Америчке Државе имају велики глобални економски, политички и војни
утицај. Стална су чланица Савета безбедности Организације уједињених нација а у
Њујорку се налази и седиште УН. САД су чланице организација Г8, Г20, као и
Организације за економску сарадњу и развој. Скоро све државе имају амбасаде у
Вашингтону, а многе имају и конзулате широм земље. Исто тако, САД имају
дипломатске мисије у скоро свим државама. Куба, Иран, Северна Кореја, Бутан и
Република Кина (Тајван) немају званичне дипломатске односе са САД.

Сједињене Америчке Државе имају „специјалне везе“ са Уједињеним Краљевством и
јаке везе са Канадом, Аустралијом, Новим Зеландом, Филипинима, Јапаном, Јужном
Корејом, Израелом и неколико европских земаља. САД блиско сарађују са државама
чланицама НАТО на војним и безбедносним питањима као и са суседним земљама преко
Организације америчких држава и споразума о слободној трговини као што је
трилатерални „Северноамерички споразум о слободној трговини“ са Канадом и
Мексиком. Године 2008, САД су потрошиле 25,4 милијарди долара, највише на свету,
на програме помоћи развоју других држава. Међутим, када се гледа удео ове помоћи
у Бруто домаћем производу (који је износио 0,18%) САД су биле на последњем месту
међу двадесет и две државе које су издвајале средства за помоћ.

Према најновијим проценама, Сједињене Државе тренутно броје око 303.966.729
становника. Према федералном статистичком бироу главне расне групе су белци,
црнци, хиспаноамериканци, азијати и амерички староседеоци (Индијанци, Ескими,
Хавајци и др.). 373.949 држављана САД говори неки од домородачких језика као
матерњи, а најраспрострањенији је језик навахо (170.822).

2000. године Американци су се изјашњавали о свом пореклу: 15,2% су пореклом
Немци, 10,8% Ирци, 8,7% Енглези, 7,2% „Американци“ (одбили су да се изјасне о
пореклу), 6,0% бели хиспаноамериканци (углавном Шпанци), 5,6% Италијани, 3,2%
Пољаци, 3,0% Французи, 1,7% Шкоти, 1,6% Холанђани, 1,6% Норвежани, 1,5% Шкоти из
Алстера, 1,4% Швеђани, 0,9% Руси и 0,8% француски Канађани.

Хиспаноамериканци чине 13,4% становништва и они долазе из Шпаније, као и разних
земаља Централне и Јужне Америке. Они нису раса, већ етничка група. Већина су
Мексиканци који такође чине већину у неким савезним државама на југозападу САД.

Што се тиче религије, 2001. године већина Американаца (52%) су протестанти,
24,5% католици, 13,2% не припада одређеној вери и 1,3 % су Јевреји. Муслимани и
будисти чине мање од 1% укупног становништва.

Од укупног броја становника, мушкараца има 48,8%, а жена 51,2%. Густина
насељености износи око 30 становника на квадратни километар, где у градовима
живи 80%, а у селима 20% становништва. Сједињене Државе имају око 97 милиона
домаћинстава, у којима просечно живи 3,26 чланова. Белци мушкарци доживе
просечно 73 године, а жене 80 година. Обојени мушкарци доживе 68, а жене 77
година живота.

Према подацима из 2005. године САД је прва земља у свету по броју миграната, чак
38,4 милиона људи.

Североисток је најгушће насељена регија, али је Калифорнија најнасељенија
држава. Становништво се брже увећава у државама на Југу, и у унутрашњости на
југозападу (Аризона, Нови Мексико) са топлом климом.

Сједињене Америчке Државе су привредно најјача земља у свету. Процене 2014.
године говоре да је вредност америчке економије 17.528 милијарди долара, те
53.101 америчких долара по глави становника. САД су такође држава са највећом
просечном платом у свету.

Привреда се одвија по капиталистичком систему, али постоје и социјални програми,
као што су „Медикер“, „Медикејд“ и „Сошал секјурити“. Ови програми нису једнако
свеобухватни у поређењу са сличним програмима у већини других привредно
развијених држава.

Валута Сједињених Америчких Држава је амерички долар који такође служи као
валута у неким другим земљама света, попут Еквадора. Америчка валута је
назаступљенија валута међу девизним резервама у свету, те валута са највећим
уделом у светској економији. Деоничке берзе Сједињених Америчких Држава су важни
показитељи стања светске привреде.

Највећи трговински партнер Сједињених Држава је Канада. Остали међународни
партнери су Мексико, Европска унија, Јапан, Индија и [ужна Кореја. Трговина са
Кином је такође врло значајна.

Сједињене Државе су друго најпопуларније одредиште светских туриста, одмах након
Француске.

Огромна територија је основа највећој светској економији. Одлике су јој величина
и разноликост производње и снага предузећа која то обезбеђују, квалитет услуге
(високошколско образовање и испитивање тржишта, банкарски систем, унутрашњу
превоз и трговина), велико национално тржиште, повезано са високим животним
стандардом.

Култура Сједињених Држава има велик утицај на светску културу и уметност уопште.
Америчка музика, а посебно џез и блуз популарни су широм света. У САД је настао
и рокенрол. Постоји и врста музике која се сматра народном и зове се кантри
музика.

Америчка кинематографија спада међу најутицајније и најпопуларније
кинематографије на свету. Чувена „фабрика снова“, Холивуд, налази се у близини
Лос Анђелеса.

Сједињене Државе имају преко 4.000 универзитета, а неки, попут Харварда и Јејла,
међу најчувенијим су високообразовним институцијама на свету. Многи познати
писци и научници били су рођени Американци, попут Марка Твена и Томаса Едисона.

У Сједињеним Државама се налази највећа светска индустрија филма, позната као
Холивуд. Овде су снимљени неки од најуспешнијих филмова свих времена, попут
Казабланке, Прохујало са вихором, Бен Хура, Клеопатре, Титаника, Аватара и
других. Одавде такође потичу и највеће светске звезде филма — од Бети Дејвис,
Кетрин Хепберн, Марлона Бранда, Хамфрија Богарта, Мерилин Монро, Елизабет Тејлор
и Одри Хепберн, преко Џека Николсона, Мерил Стрип, Роберта Де Нира, Ал Пачина,
Дастина Хофмана и Мег Рајан, до Тома Круза, Бреда Пита, Леонарда Дикаприја,
Џулије Робертс, Анђелине Жоли и Сандре Булок.



https://sr.wikipedia.org/wiki/%D0%A1%D0%BE%D1%86%D0%B8%D1%98%D0%B0%D0%BB%D0%B8%D1%81%D1%82%D0%B8%D1%87%D0%BA%D0%B0_%D0%A4%D0%B5%D0%B4%D0%B5%D1%80%D0%B0%D1%82%D0%B8%D0%B2%D0%BD%D0%B0_%D0%A0%D0%B5%D0%BF%D1%83%D0%B1%D0%BB%D0%B8%D0%BA%D0%B0_%D0%88%D1%83%D0%B3%D0%BE%D1%81%D0%BB%D0%B0%D0%B2%D0%B8%D1%98%D0%B0

Социјалистичка Федеративна Република Југославија (скраћено СФРЈ, понекад и као
СФР Југославија) бивша је југословенска држава која је постојала од краја Другог
светског рата, до рата почетком деведесетих година двадесетог века. Она је била
социјалистичка држава која је обухватала територије данашњих независних држава
Србије, Хрватске, Босне и Херцеговине, Македоније, Словеније и Црне Горе.

Формирана је 1945. године као наследница Краљевине Југославије под именом
Демократска Федеративна Југославија. 29. новембра 1945. године мења име у
Федеративна Народна Република Југославија, док је 1963. године коначно променила
име у Социјалистичка Федеративна Република Југославија. Главни град СФРЈ био је
Београд. СФРЈ се граничила са Италијом и Аустријом на северозападу, Мађарском и
Румунијом на северу, Бугарском на истоку и Грчком и Албанијом на југу. Западни
део републике је излазио на Јадранско море.

За разлику од осталих европских социјалистичких земаља, СФРЈ никада није била
чланица Варшавског уговора, и одржавала је блиске везе са западним владама. СФРЈ
је била оснивач и један од најважнијих чланова Покрета несврстаних. СФРЈ је била
земља "самоуправног социјализма", са једнопартијским делегатским системом
представљања, планском привредом и специфичним системом тзв. радничког
самоуправљања.

Краљевина Југославија је била држава на Балкану која је постојала од 1. децембра
1918. до Другог светског рата. Која је позната као „Прва“ или „Версајска“
Југославија.

Војни пуч 27. марта 1941. је извела завереничка група високих официра
Југословенске војске збацивши с власти трочлано краљевско намесништво и владу
која је два дана раније, 25. марта 1941. потписала протокол у Бечу о приступању
Краљевине Југославије Тројном пакту.

Априлски рат (хрв. Travanjski rat, сл. Aprilska vojna) је име за немачку
инвазију (кодног назива Директива 25) на Краљевину Југославију 6. априла 1941.
Ова операција означава почетак Другог светског рата на територији Југославије.

Напад је извршен копненим путем, из више праваца. Немачке, италијанске и
мађарске трупе продрле су на територију Југославије из правца Италије, Аустрије
(тада већ у саставу Трећег рајха), Мађарске, Румуније, Бугарске и Албаније.
Тешко је бомбардован Београд. У исто време отпочео је и немачки напад на Грчку
под кодним називом Операција Марита.

Рат је завршен 17. априла 1941. капитулацијом, окупацијом и поделом Југославије.
Краљевска породица и поједини представници владе отишли су у егзил у Уједињено
Краљевство.

Народноослободилачка борба (НОБ) или Народноослободилачки рат (НОР) је појам
којим се означава борба југословенских народа, предвођених Комунистичком
партијом Југославије, за ослобођење од фашистичке окупације током Другог
светског рата. Обухвата временски период од јула 1941. до маја 1945. године, на
целокупној територији Југославије. У историографији бивше СФРЈ ова борба се
често називала — Народноослободилачки рат и социјалистичка револуција.

Италија се борила са силама Осовине у Другом светском рату. Када се фашистички
режим срушио 1943 и Италија капитулирала, територија је окупирана од стране
немачке војске, која је створила Оперативну зону Јадранског приморја.

4. армија Југословенске армије, заједно са 9. словеначким корпусом ЈА, заузела
је Трст 1. маја 1945. године, чиме су Трст освојиле савезничке снаге. Идући дан
немачка војска се предала новозеландској војсци.

Демократска Федеративна Југославија је реконституисана на конференцији АВНОЈ-а у
Јајцу, (од 29. новембра до 4. децембра 1943.), док су се преговори са Краљевском
Владом у изгнанству наставили. 29. новембра 1945.

Одлукама Другог заседања АВНОЈ-а од 29. новембра 1943. године, постављени су
принципи за оснивање федеративне државе југословенских народа после Другог
светског рата, под вођством Комунистичке партије Југославије. Предвиђено је да
Југославија буде федерација 6 република: СР Словенија, СР Хрватска, СР Босна и
Херцеговина, СР Србија, СР Црна Гора и СР Македонија. Ова држава би правно
заменила Краљевину Југославију, уз нека територијална проширења (Истра,
Приморска).

Словеначка делегација, на чијем је челу био др. Јосип Видмар, предложила је да
се Титу додели звање „Маршал Југославије“. Председништво АВНОЈ-а је на својој
првој седници 30. новембра 1943. године једногласно прихватило овај предлог
(одлука бр. 7).

25. маја 1944, немачке падобранске трупе су напале Титов штаб у Дрвару, скоро га
заробивши. Тито је отишао авионом у Италију и успоставио нови штаб на јадранском
острву Вис. Након пребацивање своје подршке партизанима, Британија је радила на
зближавању Тита и Петра. На ургирање Британије, Петар је одлучио да остане изван
Југославије и у септембру је позвао све Југословене да пређу у партизане.

Демократска Федеративна Југославија (скраћено ДФЈ) је држава која је истовремено
представљала последњи период Краљевине Југославије и први период социјалистичке
Југославије.

29. новембра у Београду одржано Прво заседање Уставотворне скупштине, на којем
је прихваћена „Декларација о проглашењу Федеративне Народне Републике
Југославије“ (ФНРЈ). Овом одлуком Југославија је престала да буде монархија и
постала федерална република.

Федеративна Народна Република Југославија је конституисана као социјалистичка
земља током првог заседања скупштине у којој је Комунистичка партија Југославије
била већина, а коју су чинили предратни посланици и чланови АВНОЈ-а.

Први председник послератне Југославије је био Иван Рибар, а председник Владе је
био Јосип Броз Тито.

Београдски процес је назив за суђење генералу Драгољубу Михаиловићу и групи од
још двадесет тројице оптуженика из редова четника, владе у игнзанству и
Недићевог режима за издају и ратне злочине. Званичан назив поступка је био
„Суђење Драгољубу-Дражи Михаиловићу и осталим колаборационистима за издају и
ратне злочине почињене на простору Југославије за време рата (1941—1945)“.
Суђење је одржано у Београду, од 10. јуна до 15. јула 1946.

Југословенска влада је у савезу са Совјетским Савезом под Јосифом Стаљином рано
у Хладном рату оборили два америчка авиона у југословенском ваздушном простору
9. и 19. августа 1946. Ово су била прва ваздушна обарања западних авиона током
Хладног рата и изазвала дубоко неповјерење у Тита у Сједињеним Америчким
Државама, па чак и позива на војну интервенцију против Југославије.

Први званични састанак новооснованог Информбироа се одржао у Београду у децембру
1947. За ову сврху саграђен је данашњи хотел Славија у центру града.

Југославија је 1948. избачена из Информбироа због непристајања да прихвати
совјетско вођство у социјалистичким државама. Ово искључење је, због тежњи према
територији Југославије, навело Албанију да се сврста уз Совјетски Савез.

Пети конгрес КПЈ био је први конгрес југословенских комуниста одржан после
Другог светског рата и преузимања власти, конгрес је дао политичку подршку ЦК
КПЈ у „одбрани независности“ Југославије. Одлука је донесена једногласно и тиме
је „потврђено“ јединство Партије. На Конгресу је усвојена и Резолуција о односу
КПЈ према Информбироу, у којој је констатовано да су одлуке Информбироа нетачне
и неправедне, али је наглашено да ЦК КПЈ треба да учини све да се сукоб
превазиђе.

Најзначајнији је био преокрет у политици Југославије која се у тренутку све
већег притиска Стаљина окреће западним силама за помоћ у наоружању. Тако је
генерал Коча Поповић, који је тада био министар иностраних послова, склопио
уговор о војној помоћи са владом САД, Британијом и Француском 14. новембра 1951.
у Лондону.

На Шестом конгресу КПЈ одржаном од 2. до 7. новембра 1952. дошло је до
реформских промена у партији. Донет је нови Статут по ком је партији промењен је
назив у Савез комуниста Југославије (мкд. Сојуз на комунистите на Југославија;
сл. Zveza komunistov Jugoslavije). Ојачана је независност основних партијских
организација и нижих руководстава. Између осталог, на њему је осуђена блоковска
подела света, агресивна политика и колонијализам. Подвргнута је критици
Стаљинова ревизија комунизма, а похваљена Титова ревизија, а увођење
самоуправљања је окарактерисано као преломан догађај у развитку социјалистичких
друштвених односа.

Уставни закон 13. јануара 1953. је донет као велики пакет измена Устава ФНР
Југославије од 1946. године, са циљем увођења појма самоуправљања у уставну
материју Југославије. Устав од 1946. године са овим изменама биће на снази до
Устава СФР Југославије од 1963. године.

Најзначајнија промена у границама СФРЈ се десила 1954, када је суседна Слободна
Територија Трста укинута Осимским споразумом. Југословенска Зона Б, која је
покривала површину од 515,5 km², је постала део СФРЈ. Зону Б је већ претходно
окупирала Југословенска армија.

Након Стаљинове смрти 5. марта 1953. долази период који је праћен отопљавањем
односа између Информбироа и Југославије. Информбиро није више имао своју ранију
функцију и постојао је само фиктивно.

Први корак ка помирењу је направљен од стране Никите Сергејевича Хрушчова, првим
секретаром ЦК КПСС, који је заједно са Николајем Булгањином, председником владе
Совјетског Савеза и Анастасом Микојаном, првим замеником Совјетске владе долетео
у Београд 26. маја 1955. До састанка између совјетске и југословенске делегације
је дошло на Топчидеру, у Дому Гарде.

Кинеско-совјетски раскол, је навело Албанију да се 1961. сврста уз Народну
Републику Кину. Исте године Југославија је постала оснивач Покрета несврстаних,
и уз земље попут Индонезије, је била једна од чланица које су се залагале за
политику несупротстављања према САД. Југославија није као остале државе источне
и средње Европе изабрала курс зависности од Совјетског Савеза, и није била члан
Варшавског пакта нити НАТОа, што ју је чинило специфичном у односу на друге
државе. Управо због тог баланса између истока и запада, уживала је високи углед
у свету.

Уставом 1963. уместо дотадашња два већа Савезну скупштину је сачињавало пет
већа. Поред Савезног већа уведена су и четири самоуправна већа: Привредно,
Просветно-културно, Социјално-здравствено и Организационо-политичко.

Брионски пленум је назив за Четврту пленарну седницу Централног комитета Савеза
комуниста Југославије (ЦК СКЈ), одржану 1. јула 1966. године у хотелу „Истра“ на
острву Брионима. На овој седници са свих државних и партијских функција смењен
је Александар Ранковић Марко, дотадашњи потпредседник Социјалистичке Федеративне
Републике Југославије и секретар Централног комитета Савеза комуниста
Југославије - један од тројице најважнијих људи у земљи.

Едвард Кардељ је преузео улогу „другог човека“ Југославије и најближег сарадника
Јосипа Броза Тита.

Велике студентске демонстрације у Југославије биле су део таласа демонстрација
који је 1968. захватио велики број земаља. Најпопуларнија парола је била „Доле
црвена буржоазија“, „Извозимо људе као смрзнуту говедину!“

На врхунцу сукоба заговорника и противника демократских реформи из 1971. године,
на темељу процене да су реформе угрозиле идеолошки и политички монопол Партије,
као и под притиском из иностранства (совјетске демонстрације војне силе на
границама према Мађарској и Бугарској), стало се на страну партијских
конзервативаца и подупро сламање национално-политичког покрета у СР Хрватској
(Хрватско прољеће). Након обрачуна с хрватским руководством, уследила је смена
либералних политичара у Србији, Словенији и Македонији.

1974. је усвојен нови савезни устав који је дао више аутономије републикама и
покрајинама, тако у основи испунивши захтеве Хрватског прољећа. Републике су
добиле више права, смањене су овласти савезне државе. Једна од одредби устава
истицала је територијални интегритет СФРЈ.

1974. године 16. маја Тито је проглашен за доживотног председника, а на Десетом
конгресу СКЈ, од 27. до 30. маја, и доживотног председника Савеза комуниста
Југославије.

Од 1980. до 1991. године, власт Југославије је била колективна, сваке године је
вођа био из различитог председништва једне од шест република некадашње
Југославије.

Немири у Социјалистичкој Аутономној Покрајини Косово 1981. године подразумевају
низ масовних протеста, почев од марта 1981, на којима су косметски Албанци
захтевали да Косово постане седма република.

Парада 85 је био назив за прославу Дана победе 9. маја 1985. године која је
ораганизована у част четрдесетогодишњице победе над фашизмом. Централна
свечаност је организована испред платоа Савезне скупштине СФРЈ у Београду. Том
приликом је извршена смотра оружаних снага пред највишим државним званичницима
на челу са председником Председништва Социјалистичке Федеративне Републике
Југославије Веселином Ђурановићем. Ова парада је била последња парада на улицама
Београда коју је извела Југословенска народна армија.

Меморандум САНУ је недовршени документ који је израдила Српска академија наука и
уметности (САНУ) између 1985. и 1986. године, као стратешки програм српске
интелигенције. Нацрт документа је објављен у јавности преко дневних новина
Вечерње новости у два наставка 24. и 25. септембра 1986.

Антибирократска револуција је период српске историје који је отпочео 8. седницом
Централног комитета Савеза комуниста Србије 1987. године, а завршио се почетком
1989.

8. август 1989. у Београду Скупштина СФРЈ усвојила амандмане на Устав из 1974.
који су омогућили увођење вишепартијског система у СФРЈ.

У јуну 1991. Словенија и Хрватска су одлучиле да прекину све везе са осталим
републикама и постану независне државе, услед чега је избио рат. Срби из
Хрватске нису хтели да напусте СФРЈ, па је хрватска полиција и паравојска напала
српске области са намером да и њих отцепи од СФРЈ.

Њих су пратиле републике Македонија у септембру 1991. и Босна и Херцеговина у
марту 1992. Републике Србија и Црна Гора су биле против независности ових
република. Рат је вођен најпре у Словенији, затим и у Хрватској (1991—1995) и
коначно у Босни и Херцеговини. Рат у Босни и Херцеговини је завршен Дејтонским
миром (21. новембар 1995).

Србија и Црна Гора су 27. априла 1992. формирале Савезну Републику Југославију,
која је 2003. реформисана и преименована у Државну заједницу Србија и Црна Гора.
Ова држава је престала да постоји јуна 2006. након референдума о независности
Црне Горе.

СФРЈ се у свом највећем делу налазила на Балкану. Једним делом, географски и
климатски се сврстава и у медитеранске земље. Укупна дужина граница са околним
земљама износи 2.114,2 km. Дужине граница са суседним земљама су износиле:
Румунија 476 km, Бугарска 466 km, Грчка 228 km, Албанија 438 km, Мађарска 582
km, Аустрија 330 km и Италија 232 km.

Североисточни део Југославије је био релативно раван (данас: Војводина), а
остали делови државе су били углавном брдовити. Највиша планина у СФРЈ је била
планина Триглав са својим највишим врхом од 2852 m (у СР СЛО данас Словенија).

Цела источна јадранска обала (осим Албаније) је била југословенска са великим
бројем острва.

СФРЈ је била подељена на шест социјалистичких република и на две социјалистичке
аутономне покрајине које су биле део СР Србије. Главни град је био Београд. СФРЈ
су сачињавале следеће републике и покрајине:

Пре 1955. године постојало је чак 338 срезова (укључени и градови), након тога
Републичким је прописима њихов број смањен на 107 срезова. Број им се даље
смањивао, крајем 1958. било их је 91. На дан 1. јануара 1960. било их је 75.
Разлог смањењу биле су републичке одлуке, тако су у НР Црној Гори 1957. укинути
сви срезови (котари), затим у Аутономној Косовско-метохијској области 31.
децембра 1959. У Аутономној Покрајини Војводини у исто време задржано је само
шест срезова (котара). Остатак срезова постепено је престао да постоји од 1963.
до 1967. године.

Срезове су убрзо 1974. замениле заједнице општина односно међуопштинске
регионалне заједнице.

СФРЈ је развијала кинематографију почевши од 1950-их. Најзначајнији филмски
студији били су Јадран филм у Загребу и Авала филм у Београду. Најславнији
глумци били су Данило 'Бата' Стојковић, Љуба Тадић, Беким Фехмиу, Фабијан
Шоваговић, Мустафа Надаревић, Бата Живојиновић, Борис Дворник, Љубиша Самарџић,
Драган Николић и Раде Шербеџија, а најславније глумице Милена Дравић, Неда
Арнерић, Мира Фурлан и Ена Беговић.

Први југославенски филм 1959. номинован за Оскара за најбољи филм на страноме
језику, био је Цеста дуга годину дана, један од само шест филмова из СФРЈ којима
је то успијело (остали су Девети круг, Три, Скупљачи перја, Битка на Неретви и
Отац на службеном путу).

Најпопуларнији жанр је неко вријеме био партизански филм, као што су Валтер
брани Сарајево, У гори расте зелен бор или Абецеда страха, међу којима су били и
врло скупи филмови са међународним глумцима, као што је Сутјеска у којој је
Ричард Бертон глумио Тита, и Битка на Неретви у којој су глумили Орсон Велс и
Јул Бринер. Међутим, такав се жанр с временом заситио те су се јављали другачији
филмови о Другом свјетском рату, као што је контроверзна Окупација у 26 слика.
1980-их кинематографија СФРЈ је доживела малу ренесансу популарним комедијама Ко
то тамо пева, Маратонци трче почасни круг и Балкански шпијун, у сва три која је
глумио Данило Стојковић, као и примером из научнофантастичног жанра - Гости из
галаксије - и првим дугометражним анимираним филмом, Чудесна шума. Такође, млади
редитељ Емир Кустурица почео је снимати запажене филмове, међу којима су и
Сјећаш ли се Доли Бел? те Отац на службеном путу, који је 1985. освојио Златну
палму.

Споменици посвећени Народноослободилачкој борби народа Југославије од 1941. до
1945. године постављани су широм Југославије у виду фигурално-уметничких дела,
архитектонских објеката, спомен-маузолеја, скулптура, спомен-бисти,
спомен-плоча, спомен-зграда, спомен-гробља и др. Према непотпуним подацима у
Социјалистичкој Федеративној Републици Југославији подигнуто је око 15.000
споменика посвећених Народноослободилачком рату. Многи ови споменици срушени су
или оштећени током распада СФРЈ деведесетих година.

Штафета младости је палица која је ишла кроз целу СФР Југославију и сваког 25.
маја додељивана је тадашњем југословенском председнику Јосипу Брозу Титу.

У Социјалистичкој Федеративној Републици Југославији постојала је уобичајена
подјела на државне празнике, републичке празнике као и остале празнике тзв.
значајније датуме, као и религијске празнике свих конфесија у СФРЈ. Државни
(савезни) празници су били:

1. јануар - Нова година, 1. мај - Празник рада, 4. јули - Дан борца и 29.
новембар - Дан Републике.

Партизански филм и стрип су део једног од најбитнијих аутохтоних жанрова
популарне културе — партизанског — у периоду 1945—1990. у СФРЈ.

Новокомпонована народна музика је назив за жанр популарне музике који се је
настао и развијао се у периоду између шездесетих и деведесетих година прошлог
века, на темељима народног мелоса, у свим републикама бивше СФРЈ изузев
Словеније.

Упркос заједничком почетку, привреда социјалистичке Југославије је била много
другачија од привреда Совјетског Савеза и других источноевропских
социјалистичких држава, посебно након југословенско-совјетског разлаза.
Предузећа нису била државно, већ друштвено власништво и њима су управљали
радници путем самоуправљања. Током Другог светског рата инфраструктура
Југославије је била уништена. Чак су и најразвијенији делови државе били увелико
рурални, а оно мало индустрије у држави је били углавном оштећено или уништено.

Са изузетком рецесије половином 1960их, привреда државе је знатно напредовала.
Незапосленост је била ниска, а образовни ниво радничке класе је полако растао.
Због неутралности Југославије и водеће улоге у Покрету несврстаних,
југословенска предузећа су извозила и на западна и на источна тржишта.
Југословенске компаније су вршиле грађевинске радове у бројним великим
инфраструктурним и индустријским пројектима у Африци, Европи и Азији.

Чињеница да је Југословенима било допуштено да слободно емигрирају од шездесетих
је омогућило многима да нађу посао у западној Европи, углавном у Немачкој. Ово
је допринело да незапосленост буде под контролом и такође је деловало као извор
капитала и страних валута.

Током седамдесетих привреда је реорганизована према теорији Едварда Кардеља о
удруженом раду, у којој је право на доношење одлука и расподели профита у
друштвеним предузећима засновано на уложеном раду. Најмање основне организације
удруженог рада су приближно одговарале малим предузећима или одељењима у великим
компанијама. Оне су биле организоване у предузећа која су се организовала у
композитне организације удруженог рада, које су могле бити велике компаније или
чак целокупна грана индустрије на одређеној територији. Највише извршних одлука
је остављено предузећима, тако да су оне могло наставити да се такмиче иако су
биле део исте композитне организације. Именовање директора и стратешка политика
композитне организације су у пракси, у завиности од своје величине и важности,
често биле предмет политичких и личних уплива.

Државници СФРЈ су са представницима Европске економске заједнице потписали два
трговинска споразума: Споразум о сарадњи и Протокол о трговини као и два
финансијска протокола, а организовано је и девет састанка савета за сарадњу СФРЈ
и ЕЕЗ на министарском нивоу.

Југословенски ратови, накнадни губитак тржишта, као и лоше управљање и/или
нетранспарентна приватизација су донеле економске проблеме свим бившим
југословенским републикама током деведесетих. Само је економски раст Словеније
полако растао након почетног шока и кризе. Хрватске је 2003. достигла свој
бруто-национални доходак из 1990.

Као и Краљевина Југославија пре ње, и социјалистичка Југославија је задржала
јаку војну силу. Југославија је незванично била сматрана силом „другог реда“ у
Европи, што је значило да је по војној сили била само иза традиционалне Велике
тројке (Совјетски Савез, Француска и Уједињено Краљевство).

Југословенска народна армија је била главна организација војних снага. Састојала
се из копнене војске, морнарице и ваздухопловства. Она је своје порекло углавном
вукла од југословенских партизана из Другог светског рата.

Свака од шест република је имала своју територијалну одбрану, које су
успостављене у оквиру доктрине „општенародног отпора“, као одговор на брутално
окончање Прашког пролећа у Чехословачкој од стране Варшавског пакта.

Дефинишући документ државе је био Устав Социјалистичке Федеративне Републике
Југославији који је мењан 1963. и 1974.

Главни политички вођа државе је био Јосип Броз Тито, али је било и других важних
политичара, посебно након Титове смрти: видети списак политичара СФРЈ.
Југославија је била део Групе 9, Покрета несврстаних, Организације за европску
безбедност и сарадњу, Организације уједињених нација и других интернационалних
организација.

СФРЈ је одвојено признавала „народе“ и „народности“; прве су чинили
конститутивни јужнословенски народи, а друге остале словенске и несловенске
етничке групе, укључујући Албанце и Мађаре.

Званични језици су били македонски, српскохрватски и словеначки. Српскохрватски
је био у службеној употреби у Социјалистичкој Републици Србији, Социјалистичкој
Републици Хрватској, Социјалистичкој Републици Босни и Херцеговини и
Социјалистичкој Републици Црној Гори. У Социјалистичкој Републици Македонији,
службени језик је био македонски, а у Социјалистичкој Републици Словенији
словеначки.

Католичка црква за разлику од других комунистичких цркава (Чехословачке или
Румуније) је очувала активну улогу у друштву. Године 1965. Југославија је
потписала уговор са Ватиканом којим је гарантовано ауторитет Свете столице над
верским питањима као и право католичких бискупа да одржавају контакт са Светом
столицом.

Македонска православна црква настала је неканонским одвајањем од Српске
православне цркве 17. јула 1967. године.

Званично религијско деловање и опредељивање није било забрањено законом о
социјалистичком државном атеизму као у суседној Народној Социјалистичкој
Републици Албанији. Свештена лица имала су право да се политички анагажују кроз
чланство у Социјалистичком савезу радног народа Југославије (ССРНЈ). Законски су
верске заједнице тј. удружења биле у обавези да се старају о материјаном стању
свог свештенства и чланова својих удружења. Најбројнија верска заједница била је
православна, званични назив Српске православне цркве у регистру верских удружења
у СР Србији и Југославији био је Главни савез удруженог православног свештенства
Југославије. Поред православља било је присутно католичанство, протенстантизам,
ислам, јудаизам и атеизам који је био заступљен кроз државну политику
самоуправног социјализма и доминантном владавином Савеза комуниста Југославије.

Хеј, Словени је била химна СФРЈ од 1945. до 1992. са верзијама на
српско-хрватском, словеначком и македонском језику.

Грб бивше Социјалистичке Федеративне Републике Југославије представља шест бакљи
окружених житом које горе заједно. Заједничка ватра шест бакљи представља
братство и јединство шест република бивше Југославије: Босне и Херцеговине,
Македоније, Србије, Словеније, Хрватске и Црне Горе. Датум на грбу је 29.
новембар 1943. када се у Јајцу по други пут састао АВНОЈ. Тај датум је постао
Дан Републике после Другог светског рата.

Застава СФРЈ базирана је на тробојци Краљевине Југославије и њеним пансловенским
бојама, с тим што је грб Краљевине Југославије замењен петокраком звездом, као
симболом комунизма, и померен на центар заставе.



https://sr.wikipedia.org/wiki/%D0%A0%D0%B0%D0%BC%D0%B0%D0%B7%D0%B0%D0%BD%D1%81%D0%BA%D0%B8_%D0%B1%D0%B0%D1%98%D1%80%D0%B0%D0%BC

Рамазански бајрам представља прва три дана месеца шевал. Рамазан је један од
посебних месеци у исламу. Једна од пет основних дужности сваког муслимана је и
пост које се проводи у овом месецу. Током тридесет дана рамазана муслимани
морају да се уздржавају од хране, пића и полног контакта, и то од зоре па до
заласка сунца. По истеку овог месеца следи месец шевал. Прва три дана тог месеца
је један од два празника у Исламу, Рамазански бајрам (1., 2. и 3. дан у месецу).
Њиме се обележава крај поста.

Муслимани у Србији обично честитају Рамазански бајрам речима: Бајрам-шериф
мубарек олсун!

Сви муслимани за време бајрама морају бити лепо одевени и миришљави. Обично се
облачи одећа беле боје. Када сване јутро вјерници мушког пола одлазе на сабах
намаз. Такође кућа треба да је чиста, а мушкарци обилазе своју породицу и
гробља, док жене остају код кућа. Најчешће посластице које се праве су баклава и
халва.



https://sr.wikipedia.org/wiki/%D0%96%D0%B0%D1%80%D0%BA%D0%BE_%D0%97%D1%80%D0%B5%D1%9A%D0%B0%D0%BD%D0%B8%D0%BD

Жарко Зрењанин Уча (Избиште, код Вршца, 11. септембар 1902 — Павлиш, код Вршца,
4. новембар 1942), револуционар, учесник Народноослободилачке борбе, један од
организатора устанка у Војводини и народни херој Југославије.

Године 1923. завршио је Учитељску школу и службовао у македонском селу
Канатларци, а потом у родном Избишту. Поред просветног, бавио се и
просветитељским радом. Године 1927. је постао члан илегалне Комунситичке партије
Југославије, а убрзо је постао секретар Окружног комитета КПЈ за јужни Банат.
Године 1933. је био ухапшен због издавања илегалног комунистичког листа и осуђен
на три године затвора.

Након изласка са робије 1936. године, наставио је са партијским радом радећи на
обнови партијских организација у Војводини. Крајем 1938. је обновио рад
Покрајинског комитета КПЈ за Војводину, а 1939. године је постао његов политички
секретар. Због политичко-револуционарног рада био је више пута хапшен. Године
1940. изабран је у члантво Централног комитета КПЈ.

Након окупације Југославије, 1941. године организовао је припреме за
ослободилачку борбу у Војводини. Највише је радио у Банату и иницијатор је
стварања партизанских одреда и њихових првих оружаних акција. После тешких
удараца које су организације КПЈ у Банату и Бачкој, претрпеле у лето и јесен
1941, ради је на њиховом обнављању. Погинуо је у сукобу са окупаторским снагама,
које су новембра 1942. године опколиле кућу у Павлишу, у којој се налазио.

За народног хероја је проглашен 5. децембра 1944. година, а 2. октобра 1946.
банатски град Петровград је у његову част преименован у Зрењанин.

Рођен је 11. септембра 1902. године у селу Избишту, код Вршца. Потицао је из
сиромашне земљорадничке породице. Његови родитељи отац Жива и мајка Драга,
рођена Малушев, имали су поред њега још четворо деце, три ћерке — Анђелку, Веру
и Љубиму и сина Спасоја. Жарко је био друго дете, најстарија је била Анђелка.
Детињство је провео у родном Избишту, одрастајући са сестрама и братом. Његова
породица живела је заједно са дедом Марком, бабом Белом и стрицем Владом.

У родном месту је од 1909. до 1913. године завршио четири разреда основне школе.
Пошто је 1913. године његова старија сестра Анђелка Анђа, као одлична ученица,
од Српско-банатског конвикта добила стипендију за даље школовање у Сегедину,
њихови родитељи су одлучили да и Жарка пошаљу на школовање у Сегедин. Пошто се
гимназија тамо учила само на мађарском језику, родитељи су га у току школске
1913/14. године одвели у мађарско село Скореновац, код Ковина, како би тамо
завршио пети разред основне школе и боље савладао мађарски језик.

На самом почетку Првог светског рата, 1914. године Жарко је пошао у гимназију у
Сегедин. У веома тешким ратним условима завршио је тамо до 1917. године три
разреда гимназије. За то време његов отац и стриц били су мобилисани у
Аустроугарску војску и послати најпре у Дебрецин, а потом на Источни фронт. Као
и многи насилно мобилисани припадници јужнословенских народа, Жарков отац и
стриц су побегли из Аустроугарске војске, вратили се у Банат и придружили се
„зеленом кадру”. Пошто се рат ближио крају, Жаркова мајка је одлучила да Жарко
даље школовање настави у Белој Цркви, где је до 1919. године завршио четврти и
пети разред гимназије.

Године 1919. Жаркова сестра Анђа је завршила Учитељску школу и одлучила је да
потражи учитељски посао. Плашећи се да ће добити службу у неком забаченом месту,
родитељи су се противили да иде. Да би помогао сестри, Жарко је одлучио да
прекине школовање и да се са њом пријави за посао учитеља. Пошто је у то време
био велики мањак учитеља, ученици виших разреда гимназије су могли да врше
дужност учитеља. Док су чекали посао, Жарко је у току 1920. године, као приватни
ученик завршио шести разред гимназије у Панчеву.

Фебруара 1921. године од Министарства просвете био је постављен за вршиоца
учитељске дужности у хомољском селу Бусуру, код Петровца на Млави. Жарку се
веома свидео учитељски посао па је у августу 1921. године одлучио да напусти
службу и настави даље школовање. У јесен 1921. године уписао се у трећи разред
Учитељске школе у Сомбору, коју је завршио 1923. године са врло добрим успехом.

Први контакт са политичким идејама Жарко је добио у раном детињству од деде Васе
Малушева, оца његове мајке, који је раније био политички активан као присталица
Светозара Милетића и члан његове народне странке. Касније током школовања,
посебно у гимназији у Сегедину и Белој Цркви, Жарко је почео да добија прва
сопствена политичка гледишта — под утиском страхота Првог светског рата,
националне нетрпељивости између Срба и Мађара, која је владала тих ратних
година, одјека Октобарске револуције у Русији и др.

Утицај на Жарка тих година имао је и његов друг из села Славко Срдановић, са
којим је похађао гимназију у Сегедину и Белој Цркви. Славко је био мало старији
од Жарка и упознавао га је са политичком ситуацијом у новонасталим околностима —
распад Аустроугарске и формирање Краљевства Срба, Хрвата и Словенаца, али и
догађајима у свету, а пре свега грађанском рату у Русији. Славко је касније
студирао право у Београду и 1921. године постао члан Комунистичке партије
Југославије.

Током кратког службовања у селу Бусуру, у Хомољу, Жарко је упознао учитеља
Чедомира Милићевића, који је био комуниста. Он се убрзо оженио Жарковом сестром
Анђом, а на Жарка је оставио велики утицај причајући му о положају радника и
сељака, о социјалној неправди и беди, о комунизму, о Октобарској револуцији,
Лењину и др. Преко њега је добио и прву марксиситичку литературу, а током учења
Учитељске школе у Сомбору, активно је пратио листове „Учитељска борба” и
„Учитељска искра”, Драгутина Михаиловића.

У Учитељској школи у Сомбору, био је веома активан у литерарној дружини ове
школе, а као ученик старијих разреда био је цензор ученицима првог и другог
разреда. Током завршног разреда Учитељске школе, Жарко је био један од
организатора штрајка ученика против лоше исхране у интернату, за коју је био
одговоран управник интерната и свештеник Ненад Барачки. Пошто је њихова жалба
Министарству просвете пропала, Жарко је био окарактерисан као бунтовник. За
време школовања био је биран и за члана Управе дружине „Натошевић”, а на
школским приредбама је читао реферате о просветном раду Доситеја Обрадовића,
Његоша и др.

Одмах по завршетку Учитељске школе, Жарко је 2. јула 1923. године добио своју
прву учитељску службу у селу Канатларци, код Прилепа, у тадашњем Битољској
области. Ту је упознао са тешким животом сељака беземљаша и печалбара. У овом
селу живео је велики број Турака, па му је било потребно око годину дана да
научи турски језик и да се зближи са сељацима. Жарко се није само бавио радом у
школи, где је организовао драмску, хорску и фолклорну секцију, већ је и
просветитељски деловао међу сељацима — организовао је бројна предавања,
аналфабетске течајеве, пропагирао је „рационалну пољопривреду” и др. Све ово га
је учинило да буде веома цењен и поштован, не само међу мештанима Канатлараца,
већ и околиних места.

Велику помоћ у сналажењу у новој средини пружио му је Андон Алексовски,
управитељ школе, који је био социјалиста. Заједно са њим почео је да шири
социјалистичке идеје у Канатларцима, а потом и у околним селима. Повезао се и са
учитељима из околоних села, као и другим тада напредним људима. Две године је у
школи организовао прославу Првог маја. Сељаци су у Жарку видели велику подршку,
па су му се често жалили на председника Општине Талета Шиклевског, који је уз
помоћ жандарма заводио терор међу турским становништвом, које је тада било
социјално и национално угњетавано. Жарко је сељацима писао молбе и жалбе и
помагао им упућујући их да се боре за своја права. Водио је и борбу против
религиозне заосталости и сујеверја, али је и поред тога одржавао пријатељске
односе са хоџом Зулфикаром из села Мусинци.

Жарков просветитељски рад је запао за очи председнику Општине, који је само
чекао прилику да Жарка ухапси и протера из Канатлараца. Почетком 1924. године
Шиклевски је покушао да ухапси Жарка, због свађе са жандармима који су покушали
да их растерају са излета, где је био са колегама. Вест о Жарковом хапшењу брзо
се прочула по селу, па су се сељаци побунили због чега је одмах био пуштен.
Поновни сукоб Жарка и Шиклевског био је у јесен исте године, када га је ухапсио
после једне расправе у селу Тополчани. Тада је Жарко провео једну ноћ у затвору.

Године 1925, након две године проведене на служби у Канатларцима, Жарко је имао
право да затражи друго место службовања. Иако су га мештани његовог родног
Избишта тражили да пређе код њих на службу, он је на молбу мештана Канатлараца
одлучио да остане још годину дана. Шиклевског је на месту председника Општине
заменио учитељ Тодор Мицковић. Он је на место председника Општине дошао одлуком
Среског начелства у Прилепу, које је оспорило победу Мирчета Јанчевског,
кандидата Демократске странке. Мицковић је на све начине покушавао да протера
Зрењанина, посебно јер је он подржавао Јанчевског. На крају је успео да групу
богатијих мештана наговори да поднесу тужбу против Жарка због наводног
„неправилног односа према ученицима и родитељима” и јер је „противник вере и
обичаја”. На суду у Прилепу, велика група мештана Канатлараца је оповргла све
ове оптужбе и Жарко је био ослобођен.

На личну Жаркову молбу, 15. јула 1926. године Министарство просвете је донело
решење о његовом премештају у село Избиште. Приликом испраћаја из Македоније,
Жарка је до железничке станице у селу Тополчани пратило око педесетак мештана
Канатлараца, са којима се дружио током боравка у селу. На Жарково место дошао је
нови учитељ Жива Јовановић, Жарков земљак и познаник, који је наставио његов
просветитељски рад у селу.

У школи у Избишту Жарко је затекао бољу ситуацију него у Канатларцима, али се и
ту ангажовао да побољша услове школовања и помогне сељацима. Обновио је
читаоницу и сеоску књижницу. У читаоници је организовао аналфабетски курс за
неписмене сељаке. Брзо је стекао поштовање својих старијих колега Васе Бранкова
и Бранка Горонића, који су му давали подршку у раду. Укључио се активно и у рад
Прве српске земљорадничке задруге у Избишту. Током 1927. године основао је
„Народни универзитет”, у којем је окупљао омладину, одрасле и старије људи и
организовао предавања о хигијени, здрављу, пољопривреди и др. За предаваче је
доводио професоре из Вршца и са Београдског универзитета, а често је и сам био
предавач.

Септембра 1927. године у Учитељској школи у Вршцу је положио практични учитељски
испит, а у току јула и августа 1928. године је у Београду, у организацији
Црвеног крста похађао учитељски курс за ручни рад. У децембру 1928. учествовао
је на Обласном учитељском збору за вршачки, белоцрквански, алибунарски и
ковински срез, где је пред око 300 учитеља одржао предавање о „Дечијем
криминалу”.

Почетком 1927. године постао је члан тада илегалне Комунистичке партије
Југославије (КПЈ). У КПЈ се укључио у Вршцу, преко свог старог пријатеља
адвоката Славка Срдановића, који га је и упознао са социјалистичким идејама. У
лето 1928. године учествовао је на партијском скупу у Бечкереку којем је
присуствовао и организациони секретар КПЈ Ђуро Ђаковић. Децембра исте године у
својој кући је основао прву партијску ћелију у Избишту.

Након пријема у КПЈ, Жарко се још више ангажовао, како у политичком, тако и у
друштвеном раду. Током 1930. године учествује у организовању Добровољног
ватрогасног друштва у Избишту и био је изабран у његову Управу, а 1931. године
је био изабран за члана Надзорног одбора Удружења југословенског учитељства за
срез Бела Црква.

Нако увођења Шестојанураске диктатуре, 1929. године полиција је успела да
разбије многе партијске организације у Војводини и да похапси многе партијске
активисте, међу којима Михаља Серва, Ђуру Пуцара, Јована Веселинова, Јована
Бељанског и др. У овако тешким условима револуционарног рада, Жарко је током
1930. године постао члан, а крајем године и секретар Среског комитета КПЈ за
Вршац. Упоредо са овом функцијом, он је наставио да буде секретар партијске
ћелије у Избишту, која је до 1933. године нарасла на 21 члана. Веома успешно је
руководио овом организацијом, тако да ниједан њен члан није био ухапшен током
Шестојануасрке диктатуре, а од фебруара до априла 1931. године у Избишту је био
сакривен револуционар Средоје Немчев, из Меленаца, који је потом емигрирао у
Совјетски Савез. Преко својих земљака Исе и Анђе Јовановић, који су живели у
Београду одржавао је и везе са београдском партијском организацијом. Марта 1932.
године на Окружној партијској конференцији био је изабран за секретара Окружног
комитета КПЈ за јужни Банат.

Упоредо са партијским радом, Жарко је наставио са својим просветним радом, као и
ангажовањем у разним удружењима. Јануара 1932. године је на годишњој скупштини
Српске народне књижнице и читаонице у Избишту био изабран за књижничара и
благајника. Током 1932. је дошао у сукоб са руководством Прве српске
земљорадничке задруге у Избишту, коју су сачињавали богати сељаци радећи на
штету сиромашних. Септембра исте године са групом сељака оснива Другу српску
земљорадничку задругу и постаје председник њеног Надзорног одбора. Као делегат
учитеља Вршачког среза учествовао је на Скупштини Учитељског удружења
Југославије у Београду.

Почетком 1933. године, Жарко се преко Анђе Јовановић повезао са групом из
Београда, која је децембра 1932. године почела да издаје илегални лист
„Ударник”. У партијској техници, која се налазила у Жарковој кући, на
генштетнеру је штампан овај лист, а Анђа га је преносила у Београд. Убрзо потом,
у фебруару Жарко одлучује да покрене илегални лист „Лењинист”. Уз помоћ другова,
као и помоћ Димитрија Јовановића Ванче из Београда, током фебруара је успео да
одштампа лист у 500 примерака. Први број „Лењиниста” имао је шест страна, а неки
од наслова су гласили — Лењин о сељацима, Шта је то економска, аграрна криза код
нас?, Нови намети на сељаке и др. Друг број „Лењиниста” је изашао у марту, а
неки од наслова у њему су гласили — Немачка пред револуцијом, Статистика
политичких убистава, Ко је запалио Парламент у Немачкој и др. Трећи и последњи
број „Лењиниста” изашао је почетком априла. Десетак примерака сваког броја Анђа
је односила у Београд, а остали примерци су растурани партијским организацијама
у Избишту, Вршцу, Белој Цркви и околини, као и организацијама у северном Банату.

Пренос илегалног листа „Лењинист” из Избришта у Вршац ишао је преко Жарковог оца
Живе, који се са остатком породице 1930. године преселио у Вршац. Он је почетком
априла боравио у Избишту, где је посетио болесну мајку, а када је 4. априла
пошао назад у Вршац, Жарко му је у пакет са прљавим вешом убацио око 50
примерака „Лењиниста”. Током пута он је заспао и приликом изласка из воза је
заборавио пакет. Један железничар је пронашао пакет и однео га шефу станице,
који је по отварању пакета и проналаску илегалног материјала одмах обавестио
полицију. Када се Жарков отац вратио по пакет био је ухапшен. Полиција је тада
одмах упутила групу агената у Избиште, где су током детаљног претреса Жарковог
стана открили партијску технику, као и мноштво илегалног и другог
компромитујућег материјала.

У тренутку претреса свог стана, Жарко се налазио на путу за Белу Цркву, где је
требао да учествује на Скупштини Удружења југословенског учитељства за срез Бела
Црква. У току пута, код села Потпорањ, Жарко је од једног колеге сазнао да му је
отац ухапшен. Одмах је напустио воз и кренуо у Избиште, у нади да ће стићи пре
полиције и успети да сакрије партијску технику и илегални материјал. Полицијски
агенти су му направили заседу и био је ухапшен по доласку у Избиште, 6. априла
1933. године. Истог дана, полиција је на основу дојава доушника ухапсила и већу
групу од око 60 људи, за које је претпостављала да су Жаркови сарадници. Међу
ухапшенима је био и Жарков пријатељ адвокат Славко Срдановић из Вршца. Сви
ухапшени су одведени у Белу Цркву и предати истражном Среском суду.

Пред Државни суд за заштиту државе у Београду била су изведена, поред
првооптуженог Зрењанина, још двојица ухапшених — Бранко Овчаров и Жива Зрењанин.
Суђено им је 11. и 12. јула 1933. године. Жарко је био осуђен на три године
робије, пет година губитка грађанских права и губитак државне службе; Бранко је
био осуђен на годину дана затвора и три године губитка грађанских права, док је
Жива Зрењанин био ослобођен оптужбе.

Након пресуде, био је упућен на издржавање затворске казне у затвор у Сремској
Митровици. Према тадашњим затворским правилима, као нови осуђеник прва три
месеца је провео у самици. Тек у октобру, дошао је у контакт са осталим
политичким затвореницима — комунистима у Сремској Митровици, међу којима су тада
били — Моша Пијаде, Иван Милутиновић, Павле Пап Шиља, Отокар Кершовани, Огњен
Прица, Јован Веселинов и др. Ово је био период у коме су политички затвореници,
највећим делом ухапшени након увођења Шестојануарске диктатуре, отпочињали борбу
за боље услове у затвору. Не дуго после Жарковог преласка из самице у групну
собу, 19. октобра 1933. године отпочео је штрајк глађу 177 политичких
затвореника. Жарко је у овом штрајку издржао најдуже — чак 14 дана и био је
последњи пребачен у болницу. После овог штрајка, већ у марту 1934. године Жарко
је учествовао у демонстрацијама 262 политичка затвореника. Заједно са групом
„незгоднијих” политичких осуђеника, крајем јуна је био пребачен у затвор у
Лепоглави, код Вараждина.

Након годину дана тамновања у Лепоглави, јуна 1935. године управа овог затвора
је одлучила да политичке затворенике подели у две групе и да један део пребаци у
стару зграду, док би други део остао у новој згради. Политички осуђеници су се
одмах успротивили оваквој одлуци, па су 22. и 23. јуна одржали протестни штрајк
глађу. Августа исте године, у групи од 50 политичких затвореника је био
премештен у затвор у Сремској Митровици, где је остао до краја издржавања
затворске казне, априла 1936. године. Заједно са другим комунистима, током
робије активно је радио на свом марксистичком образовању, завршавајући идеолошке
курсеве, које су били организовали старији комунисти. Касније и сам организовао
и водио ниже партијске курсеве за политичке затворенике, који су били осуђени на
краће временске казне. Такође је радио и на свом личном усавршавању, обнављајући
знање немачког, мађарског и турског језика и учећи руски језик. Поред превођења
неколико књига са мађарског језика, превео је и са руског језика књигу „Узорана
ледина” Михаила Шолохова. Заједно са Јованом Веселиновим, радио је на анализи
организационог стања КПЈ у Војводини.

После издржавања трогодишње казне, Жарко је из затвора пуштен 6. априла 1936.
године. За место боравка тада му је одређено његово родно место — Избиште. Пошто
су мештани јако ценили Жарка, као учитеља и просветитеља, одмах по сазнању да се
врато почели су да долазе његовој кући да га поздраве, а организовали су и
прославу на којој је била изведена представа ”Јазавац пред судом”. Властима се
није допао однос мештана према Жарку, па су му убрзо по доласку за ново место
пребивалишта одредили Вршац, где је живео у кући својих родитеља.

По доласку у Вршац, Жарко се повезао са месном организацијом КПЈ и наставио са
партијским радим. Такође је одржавао и везе са комунистима из Београда. Већ у
јулу 1936. године поново је био изабран за секретара Окружног комитета КПЈ за
јужни Банат. У септембру је на Вршачком брегу организовао састанак водећих
личности КПЈ у Војводини, на коме је био кооптиран у чланство Покрајинског
комитета КПЈ за Војводину. Његова политичка активност, убрзо је прекинута новим
хапшењем 23. новембра. Жарко је под оптужбом да шири комунистичке идеје био
ухапшен у великој акцији полиције, која је почела хапшењем Лазара Миланкова,
секретара ПК КПЈ за Војводину, у чијој је кући у Елемиру нађена архива
Покрајинског комитета. Тада је било ухапшено око 120 људи из читаве Војводине,
од чега је њих највише било из Кумана, Меленаца и Бечеја.

У притвору у градске полиције у Петровграду, остао је све до јануара 1937.
године. Заједно са још 55 ухапшених комуниста, тада је био предат Државном суду
за заштиту државе и пребачен у Београд, у истражни затвор на Ади Циганлији.
Заједно са Жарком, тада су били затворени и Лазар Миланков, Марко Перовић, Дејан
Бранков, Руди Корнауер, Славко Мунћан и др. Упркос разним мучењима у току
истраге Жарко је одбијао све оптужбе. На суђењу, одржаном 2. јуна, Суд за
заштиту државе је осудио 40 ухапшених, док је њих 16, међу којима се налазио и
Жарко, било ослобођено.

По поновном изласку из затвора, Жарко још интензивније наставља са партијским
радом, с обзиром да је био похапшен и осуђен велики део руководећих личности КПЈ
у Војводини, чиме је Покрајински комитет престао да функционише. У периоду од
јула до септембра 1937. године радио је на сређивању стања у партијским
организацијама, након полицијске провале. Формирао је нова партијска руководства
у Вршцу, Белој Цркви, Панчеву, Петровграду, Меленцима, Куману и др. Децембра
1937. године био је ухапшен у Београду, заједно са Павлом Папом. Полиција је у
Суботици успела да открије Жарково писмо у коме се налазило обавештење Павлу о
заказаном састанку у Београду. У београдском затвору „Главњача”, обојица су били
страховито мучени. Упркос свим злостављањима, Жарко иследницима није хтео
признати да је он аутор писма. Услед недостатка доказа, након месец дана
истраге, обојица су била пуштена на слободу.

У току 1938. године, Жарко је наставио са радом на обнављању и јачању партијских
организација КПЈ у Војводини. Посебно се био ангажовао и на афирмацији Странке
радног народа, коју је КПЈ основала с циљем да преко ње легално спроводи
политику „народног фронта”. На основу знања стеченог на идеолошко-политичким
курсевима, које је похађао током боравка у затвору, написао је неколико
политичких реферата — Диктатура пролетеријата, Сељачко питање, Национално
питање, О Партији, Пролетерска револуција, О Народном фронту, О могућностима
изградње социјализма у једној земљи и др. Поред реферата, са руског језика је
превео књигу Аграрна политика немачког фашизма од Сегала. Све ове реферате
умножавао је у илегалној партијској техници, коју је још 1936. године
организовао у Вршцу. У овом послу посебно су му помагали Дејан Бранков,
Јелисавета и Браца Петров, као и његова сестра Анђа и зет Чеда. Један од главних
пунктова за размену партијског материјала била је радња Жарковог оца Живе
Зрењанина у Вршцу. Реферати које је писао посебно су му значили, јер их је
користио као материјале који су проучавани на партијским и скојевским
идеолошко-политичким курсевима, које је организовао.

Крајем 1938. године у Новом Саду Жарко је одржао састанак на коме је било
изабрано привремено партијско руководство у Војводини. Поред Жарка, који је био
изабран за секретара, ово привремено руководство сачињавали су — Јусуф Тулић,
Тоза Марковић, Стеван Дејанов и Паја Адамов. На овом састанку је такође донета
одлука да се из партијских организација искључе чланови, који су били
окарактерисани као колебљивци и фракционаши, али и присталице смењеног Петка
Милетића. Преко своје земљакиње Анђе Ранковић, Жарко се повезао са њеним
супругом Александром Ранковићем, односно са новим руководством КПЈ на чијем се
челу налазио Јосип Броз Тито. Такође Жарко је одржавао и везе са још једним
чланом ЦК КПЈ — Иваном Милутиновићем, кога је познавао са робије.

Централни комитет КПЈ је убрзо потврдио избор привременог ПК КПЈ за Војводину,
па је фебруара 1939. године Жарко је у Вршцу организовао Пету покрајинку
конференцију КПЈ за Војводину, на којој је привремено руководство постало
званично и на којој је био изабран за политичког секретара ПК КПЈ за Војводину.
Овој Конференцији присуствовало је седам делегата — Радивој Ћирпанов и Јусуф
Тулић из Новог Сада, Милан Адамов из Меленаца, Иван Вијоглавин из Кумана, Тоза
Марковић из Петровграда и један делегат Мађар из Суботице. За секретаре Окружних
комитета у Војводини тада су били именовани: Тоза Марковић — ОК КПЈ за северни
Банат, Славко Мунћан — ОК КПЈ за јужни Банат, Отмар Мајер — ОК КПЈ за северну
Бачку, Бранко Бајић ОК КПЈ за — јужну Бачку и Аћим Груловић — ОК КПЈ за Срем.
Поред њих Жарко је тада сарађивао и са Соњом Маринковић и Стевицом Јовановићем,
који ће касније бити укључени и Покрајински комитет. Истовремено је радио и на
обнављању организације Савеза комунистичке омладине Југославије (СКОЈ) у
Војводини, чије је руководство било распуштено још 1936. године одлуком Милана
Горкића. Фебруара 1940. организована је Четврта покрајинска конфернција СКОЈ-а
за Војводину на којој је обновљено руководство ове организације, а у овом послу
су му највише помагали Браца Петров и Ђорђе Зличић Цига, који су били изабрани
за руководиоце ове организације.

Активност КПЈ у Војводини је нагло расла тих година. На парламентарним изборима
одржаним 11. децембра 1938. године, Странка радног народа, преко које је КПЈ
легално деловала, упркос честим полицијским забранама окупљања, остварила је
добре резултате у Новом Бечеју, Бачкој Тополи, Вршцу и Шиду. У Вршачком срезу,
где је Жарко непосредно руководио предизборним активностима, кандидат је био
Јоца Радивојевић, штампарски радник и освојио је око 1.500 гласова. Године 1939.
одржани су општински избори, на којима је КПЈ, поново преко Странке радног
народа успела да добије општинске управе у Куманима, Меленцима, Арадацу, Ченти и
Маргити. Марта 1939. у Вршцу је организовао масовне антифашистичке демонстрације
против „Минхенског споразума” и окупације Чехословачке од стране Трећег рајха.

Јуна 1939, заједно са Јусуфом Тулићем и Радивојем Ћирпановим, учествовао је на
саветовању руководећег актива КПЈ у Тацну, испод Шмарне Горе. На овом саветовању
разрађени су предстојећи партијски задаци у ситуацији све очигледније фашистичке
агресије. Поред рада на обиласцима партијских организација по Војводини,
наставио је и да одржава контакте са учитељским удружењима. Држао је на „вези”
групу учитеља окупљених око листа „Учитељска стража”, као и Вељка Дугошевића и
Милисава Мијушковића, председника Учитељског културно-просветног друштва „Вук
Караџић”.

У лето 1939. године, Жарко се венчао са омладинком Јелисаветом Бебом Петров
(1919—1942), сестром његовог сарадника Браце Петрова. Они се нису званично
венчали у општини или цркви, већ су свој брак „озваничили” пред партијском
организацијом. Јелисавета је погинула 6. марта 1942. године, заједно са братом,
када је полиција открила њихово илегално склониште на периферији Панчева. Поред
њих, у Народноослободилачком рату су страдале и њихова сестра Даница, као и
Брацина жена Олга Петров, која је проглашена за народног хероја.

Септембра 1939. године, комуниста Бора Микин је био позван у резервни састав
Четвртог коњичког пука у Вршцу. Током боравка у резерви, одржавао је везу са
партијском организацијом и међу војнике доносио и делио комунистичке летке.
Убрзо је био откривен и ухапшен, а полиција је одмах потом, 28. септембра
извршила претрес Жарковог стана. Иако у стану није био пронађен никакав
партијски материјал он је био ухапшен. Заједно са још четворицом осумљичених,
после десетак дана проведених у притвору, био је избден пред Војни суд. Услед
недостатка доказа Жарко и друга двојица су били ослобођени, а Микин и Драгољуб
Жарков су били осуђени на годину дана затвора.

Иницијативни одбор Странке радног народа за Војводину, чији је Жарко био члан,
децембра 1939. године је донео „Платформу” у којој су утврђени основни политички
задаци Странке и истакнуто да — „Војводина треба да буде равноправна јединица у
будућем државном преуређењу са осталим покрајинама”, односно да „Војводина буде
аутономна јединица с обзиром на своју посебну економску, социјалну и националну
структуру и посебну историјску и националну традицију”.

На прославама Празника рада, 1. маја 1940. године, широм Војводине био је
растуран Првомајски проглас Централног комитета КПЈ. Полиција у Петровграду је
код радника Милоша Јовановића пронашла овај летак и одмах је покренула опсежну
акцију и ухапсила 21 особу, за коју је сумњала да су организатори и ученици у
штампању и растурању ових летака — били су то углавном људи који су раније
хапшени или осуђивани као комунисти. Због „ширења комунистичке пропаганде” Жарко
је био ухапшен 4. маја и пребачен у Петровград у Предстојништво градске
полиције. Поред Жарка, главни осумљичени су били — Коча Коларов и Стевица
Јовановић, који су такође били ухапшени, као и Тоза Марковић, који се налазио у
бекству. После неколико дана неуспешног ислеђивања, „главни организатори
комунистичке пропаганде” — Жарко, Коча и Стевица су 12. маја били пребачени у
Београд и предати агентима Четвртог „антикомунистичког” одсека Управе града
Београда. У злогласној београдској „Главњачи”, били су пребијани и мучени, али
упркос свему они су одбијали сваку везу са пронађеним летцима. Пошто ни
београдска полиција није успела да од њих извуче било какво признање, били су
пребачени у затвор Окружног суда у Петровграду, коме је Државни суд за заштиту
државе уступио овај предмет.

У истражном затвору Окружног суда у Петровграду, Жарко је успео да организује и
покрене опсежну акцију за ослобођење ухапшених. Пошто је познавао истражног
судију Крунослава Бећаревића, који је водио њихов предмет, али и био симпатизер
комуниста (а касније и члан КПЈ), било му је омогућено да се са осталим
осумљиченима договори око припреме одбране. Како бих побољшао услове боравка у
затвору, поучен својим претходним затворским искуством, организовао је штрајк
глађу тражећи да се сви осумљичени из самица пребаце у групну собу. Пошто се
вест о овом штрајку проширила по граду и околини, радници фабрике тепиха у
Петровграду су ступили у штрајк солидарности. Након четири дана штрајка, испуњен
им је главни захтев и сви осумљичени су пребачени у две групне собе (једина жена
међу ухапшенима била је Ружа Шулман и она је била пребачена у женско одељење).
Пошто су били обезбеђени бољи услови за осумљичене, по налогу КПЈ, истражном
судији се у јулу предао и Тоза Марковић, који је био у бекству.

Тужилаштво је намерно одлагало почетак процеса, како би осумљичени што дуже били
у притвору, јер су били свесни да ће оптужница пасти на суду. Суђење је почело
тек 3. августа, три месеца након хапшења. Осумљичене комунисте је бранило девет
адвоката, а на челу одбране је био др Душан Братић, познати петровградски
адвокат, као и двојица чланова КПЈ — Бранко Бајић из Новог Сада и Слободан
Малетић из Сремске Митровице. Већ 7. августа, суђење је било прекинуто услед
захтева одбране за изузеће једног судије, који је био повезан са полицијом.
Настављено је тек почетком септембра.

Током боравка у затвору, Жарко је наставио са револуционарном активношћу.
Предлагао је и планирао акције, које су извршавали другови који су били на
слободи. На његову иницијативу, од 15. јула до 10. августа на Тестери, на
Фрушкој гори је било организовано омладинско камповање, на коме су чланови
СКОЈ-а проучавали основе марксизма-лењинизма. Био је ово први масовнији
омладински партијско-идеолошки курс, кога је похађало око 120 учесника. Почетком
септембра, одржана је у Сремској Каменици Шеста покрајинска конференција КПЈ за
Војводину, коју је у Жарковом одсуству организовао Јусуф Тулић. У присуству
члана ЦК КПЈ Ивана Милутиновића на Конференцији је изабран нов Покрајински
комитет, као и делегати за Пету земаљску конферецнију КПЈ. Знајући да ће Жарко
ускоро бити ослобођен, био је поново изабран за политичког секретара ПК КПЈ и за
делегата за Пету конференцију КПЈ. Такође, у току септембра Жарко је дао
иницијативу и тезе за „Проглас пријатеља Својетског Савеза”. Овај проглас, у
коме је осудио Владу Цветковић—Мачек због њене изадајничке политике и позвао на
стварање народне владе која ће се ослањати на Совјетски Савез , био је штампан
поред српског и на језицима свих националних мањина у Војводини.

После скоро месец дана, суђење је настављено 2. септембра. Плашећи се реакција
јавности у Петровграду, која се веома заинтересовала за овај процес, државни
тужилац је тражио да се процес прогласи тајним, јер се међу осумљиченима
налазило и троје старијих малолетника. Пошто је овај предлог био одбијен суђење
је одржавано у препуној великој сали на другом спрату зграде Окружног суда. Овај
процес Жарко је успео да преокрене у своју корист па је уместо одбране — он
оптуживао полицију за тортуру над осумљиченима, а такође је и изнео неке
политичке ставове, а посебно о антифашизму. После неколико претреса, суђење је
било завршено, али се на пресуду чекало скоро месец дана, па је она донета тек
3. октобра. Од 21 отуженог њих 18 је било ослобођено, док су само тројица
осуђена — Живко Јованов на три, Урош Марков на четири и Тоза Марковић на пет
месеци затвора. Пошто су прва двојица казну већ одслужила током боравка у
притвору, са осталим ухапшеницима су били пуштени на слободу, док је Тоза
Марковић, у затвору остао до средине децембра. Вест о овом процесу и Жарковом
држању пренела је и Радио Москва.

Убрзо по изласку на слободу, Жарко је са још шест делегата ПК КПЈ за Војводину,
отпутовао у Загреб, где је од 19. до 23. октобра присуствовао Петој земаљској
конференцији КПЈ. Активно је учествовао у раду ове Конференције подносећи
исцрпан извештај о партијском раду у Војводини у периоду од 1936. до 1940.
године. На крају Конференције било је изабрано ново руководство КПЈ — Централни
комитет и Политбиро, на челу са генералним секретаром Јосипом Брозом Титом.
Жарко је тада био изабран за члана новог Централног комитета Комунистичке
партије Југославије (ЦК КПЈ).

Убрзо након Пете конференције КПЈ, на којој је указано на опасност од фашизма,
Тројном пакту су се крајем новембра прикључиле Краљевина Мађарска и Краљевина
Румунија, чиме је створена још већа опасност од фашизма у Југославији, а посебно
у Војводини, где је тада била бројна немачка национална мањина. У таквим
условима Жарко, у децембру 1940. године покреће и уређује илегални партијски
лист „Истина”, који је био орган Покрајинског комитета КПЈ за Војводину. За први
број овог листа написао је чланке — Двадесеттрећа годишњица социјалистичке
октобарске револуције, За савез радника и сељака, Национално питање у Војводини
и др. Јануара 1941. године покреће лист који је био гласило радног народа
Војводине. Овај лист излазио је на српском — „Трудбеник” и на мађарском језику —
„A dolgozó” (Радник). У овом листу је објавио чланке — Тражимо наслон на СССР и
Национално-ослободилачка борба Мађарске. Ови листови штампани су у новој техници
ПК КПЈ за Војводну у Новом Саду.

Почетком 1941. године, Централни комитет КПЈ је у Загребу организовао
идеолошко-политички курс за највише руководиоце КПЈ, који је похађао и Жарко
Зрењанин. У току фебруара, полиција у Новом Саду је успела да открије илегалну
штампарију ПК КПЈ за Војводину и ухапси неколико чланова КПЈ. Поучен искуством
последњег хапшења, где је више месеци провео у притвору и дуго чекао на суђење и
пресуду, Жарко је одлучио да оде у Београд, где је боравио илегално. Како би
избегли могуће хапшење, заједно са њим дошли су и његови најближи сарадници —
Тоза Марковић и Браца Петров. Да бих заварали полицију и довели је у заблуду да
је у Новом Саду открила технику ПК КПЈ за Војводину, организовали су у Београду
у техници ЦК КПЈ штампање летака са потписом ПК КПЈ за Војводину. Организација
растурање ових летака по Војводини била је поверена Ђури Јовановићу, брату
Стевице Јовановића.

Истог дана када је Влада Цветковић—Мачек потписала приступање Краљевине
Југославије Тројном пакту, 25. марта 1941. године Жарко је у Београду
организовао заједнички састанак Покрајинског комитета КПЈ и Покрајинског
комитета СКОЈ-а за Војводину, на коме је саопштио да се враћа на терен јужног
Баната. Већ током сутрашњег дана је обишао партијске организације у Панчеву и
Вршцу, али се на вест о војном пучу, 27. марта вратио у Београд. Одмах по
повратку, одржао је на Врачару састанак са групом војвођанских комуниста који су
тада били у Београду — Тоза Марковић, Браца Петров, Гордана Ивачковић, Бошко и
Вера Вребалов и др. На овом састанку је донета одлука да се сви они врате у
Војводину, а такође и да се сви студенти из Војводине, који су били чланови КПЈ
врате у своја места становања. Два дана касније, 29. марта, на Чукарици је
учествовао на саветовању Покрајинског комитета КПЈ за Србију, на коме је
присуствовао и генерални секретар КПЈ Јосип Броз Тито.

Напад Сила осовине на Југославију, 6. априла 1941. године затекао га је у
Београду, где је преживео разорно бомбардовање немачког Луфтвафеа. Истог дана,
заједно са неким члановима ЦК КПЈ и ПК КПЈ за Србију, који су се такође затекли
у Београду, као и ноштвом других Београђана напушта Београд и одлази пут
Космаја. У селу Малој Врбици, код Младеновца остао је до 10. априла када се
вратио у Београд, а убрзо потом прелази у окупирани Банат. По доласку у Вршац
затиче новонасталу ситуацију у окупационој Војводини. Обилазио је партијске
организације и покренуо акцију прикупљања оружја и муниције, која је заостала
након капитулације Југословенске војске.

Почетком маја отишао је у Загреб, где је 4. маја учествовао на Мајском
саветовању Централног комитета КПЈ. На овом саветовању извршена је анализа стања
у појединим окупираним областима Југославије и утврђени политички, организациони
и војни задаци на припреми чланова и симпатизера КПЈ за борбу против фашистичког
окупатора. У повратку из Загреба, Зрењанин је свратио у Сремску Митровицу, где
је одржао састанак са Окружним комитетом КПЈ за Срем. На овом састанку је између
осталог разговарано и о припреми организације за бекство робијаша-комуниста из
затвора у Сремској Митровици.

Половином маја у Великом Бечкереку одржава састанак Секретеријата ПК КПЈ за
Војводину на коме их упознаје са радом и закључцима Мајског саветовања.
Половином маја у Великом Бечкереку одржава састанак Секретеријата ПК КПЈ за
Војводину на коме их упознаје са радом и закључцима Мајског саветовања. Од самог
почетка окупације Војводине, окупаторске власти су настојале да поремете
националне односе. Ово је посебно чињено фаворизацијом немачке националне мањине
тзв „фолксдојчера”, а посебно у Банату који се налазио под директном управом
Трећег рајха. Многи Немци из Баната, углавном чланови „Културбунда” постајали су
руководиоци у новоорганизованој параполицијској служби „Дојче Маншафт” и
терорисали су своје дојучерашње комшије. Почетком јуна у име ПК КПЈ за Војводину
издао је проглас Народима Војводине, у коме их је позвао на чвршће јединство, на
савез радника и сељака и свих народа и народности у заједничкој борби против
окупатора и угњетача. Овај проглас је поред српског, штампан и на другим
језицима народа Војводине.

Крајем јуна поново одлази у Београд, где га 22. јуна затиче вест о нападу на
Совјетски Савез. Истог дана је напустио Београд и прешао у Панчево, а одатле у
Велики Бечкерек. Заједно са њим из Београда је пошао и Ратко Митровић Шиља, члан
ЦК СКОЈ-а који је од стране ЦК КПЈ био одређен за партијског инструктора у
Војводини. На салашу Жарка Туринског, одржан је 23. јуна састанак Покрајинског
комитета КПЈ за Војводину на коме су пренете одлуке Политбироа ЦК КПЈ о
покретању оружаног устанка и формиран је Штаб Народноослободилачких партизанских
одреда Војводине, у саставу — Данило Грујић, командант, Тоза Марковић, политички
комесар и Жарко Турински, члан. На овом састанку Жарко је поједине чланове ПК
КПЈ распоредио у поједине области како би тамо радили на организовању устанка —
Иван Вијоглавин и Гордана Ивачковић су послати у Бачку да помогну Радивоју
Ћирпанову, а Стевица Јовановић је био упућен у јужни Банат да помогне Славку
Мунћану. Такође, Жарко је на овом састанку члановима ПК КПЈ предочио — борба ће
бити тешка и крвава и има мало вероватноће да било ко од нас преживи. То се и
догодило јер је крај рата доживело само двоје чланова ПК КПЈ за Војводину — Аћим
Груловић, који се током рата налазио у Срему и Гордана Ивачковић, која је била у
затвору у Мађарској, док су сви остали који су били у Бачкој и Банату погинули.

Све до августа 1941. године Жарко и чланови Секретеријата ПК КПЈ за Војводину
илегално су боравили у Ботошу, код Великог Бечкерека одакле су руководили
Народноослободилачким покретом у Војводини. Само у току припрема оружане борбе,
од априла до јуна 1941. године број чланова КПЈ у Војводини је са 900 порастао
на 1.200, док је чланство СКОЈ-а нарасло на близу 3.000 чланова. Војним
припремама је у 110 места Војводине било обухваћено преко 7.000 људи, а били су
организовани и курсеви прве помоћи. Током јула и августа формирани су први
партизански одреди у Банату и покренуте прве акције против окупатора.

Упоредо са првим акцијама, кренуле су и прве одмазде окупатора, као и прва
страдања Жаркових сарадниика. Најпре су 26. јула, након акције паљења жита на
једном салашу стрељани Коча Коларов и Ружа Шулман, заједно са још тројицом
сарадника. Потом је 31. јула на Багљашу, код Великог Бечкерека стрељано 90
родољуба, међу којима Соња Маринковић чланица ПК КПЈ за Војводину, Миша Предић
повереник ЦК СКОЈ-а и Рудолф Корнауер Немац из Вршца и Жарков пријатељ. Соња је
била половином јула упућена задатком у Београд, али је била ухапшена у Панчеву,
14. јула. Не знајући да је Соња ухапшена, Жарко је према ранијем договору отишао
ка кући њеног оца Ђорђа у Великом Бечкереку, надајући да се Соња вратила, али је
пре уласка у кућу успео да примети полицијску заседу и да се склони. Почетком
августа у сукобу са полицијом на улицама Великог Бечкерка погинуо је Богдан
Теодосин, секретар МК КПЈ за Петровград, а почетком септембра на исти начин на
улицама Вршца Славко Мунћан, секретар ОК КПЈ за јужни Банат.

Током августа Секретеријат ПК КПЈ за Војводину је илегално боравио у Арадацу.
Како су акција и саботаже партизанских одреда биле све чешће, окупационе власти
су покренуле опсежне акције. Немачки војни командант у Србији генерал Хајнрих
Данкелман је донео одлуку да се одмах почне са жетвом и сечом кукуруза јер су у
недостатку шума кукурузна поља била партизанска скровишта. ПК КПЈ је био
приморан да донесе одлуку да се партизански одреди из Баната пребаце на
територију Бачке и Срема, како бих тамо презимили. Ово пребацивање је требало да
се изврши почетком октобра, али га је окупатор осујетио запоседањем свих прелаза
преко Тисе. Жарко и Тоза Марковић су се средином септембра пребацили из Баната у
Бачку, како би се повезали са тамошњим рукодиоцима НОП-а.

Почетком октобра 1941. године мађарска полиција је успела да ухапси Гордану
Ивачковић, члана Бироа ПК КПЈ и она се пред полицијским иследницима лоше држала
и постала издајник. На већ раније заказани састанак са Жарком Зрењанином, Тозом
Марковићем и Радивојем Ћирпановим, 5. октобра 1941. године у улици Краљевића
Марка у Новом Саду повела је полицијске агенте који су направили заседу. У
заседу је први упао Радивој Ћирпанов, који је увидевши да је у заседи пружио
отпор, али је убрзо погинуо. Жарко и Тоза, су били у непосредној близини када су
чули пуцњаву. Предпостављајући да је у питању заседа, почели су да се удаљавају,
али је један жандар покушао да их заустави. Жарко је успео да убије тог
жандарма, али је у сукобу са њим био лакше рањен. Након овог догађаја одлазе у
илегалну базу на Клиси, али схватајући да је Гордана Ивачковић издајник,
одлучују да напусте Нови Сад, јер је она знала доста илегалних места по граду.
Одлазе најпре у Ченеј, па одатле у Римске Шанчеве, а одатле у Госпођинце и на
крају у Чуруг.

Почетком новембра 1941. године у Ђурђеву, код Жабља са Тозом Марковићем,
Стеваном Дивниним и Ђорђем Зличићем, Жарко одржава састанак на коме детаљно
анализирају ситуацију и стање НОП-а у Бачкој и Банату. Након тога разрађују план
за даље деловање на обнови и јачању Народноослободилачког покрета и раздељују
терене. Договорено је да Жарко пређе у Банат, а да Тоза Марковић остане у
Бачкој. Уз помоћ Живе Остојића, Жарко се 3. новембра пребацио преко Тисе у Банат
и дошао у Тараш, код Великог Бечкерека.

Јесен 1941. и зима 1941/42. године били су изузетно тешки за
Народноослободилачки покрет у Банату и Бачкој. Широм Баната су излепљени
плакати-потернице за Жарком Зрењанином, а део његове породице — отац, мајка и
сестре Анђа и Вера су затворени од окупатора. Главни полицијац Баната злогласни
Јурај Шпилер нуди ухапшеницима велику новчану награду уколико открију где се
налази „црвени генерал” како су окупационе власти назвале Жарка. Свуда су
претреси и хапшења сумњивих. Упркос свим тешкоћама, Жарко после краћег боравка у
Мужљи, код једног Мађара, одлази у Елемир, где се повезује са Жарком Туринским,
кога именује за секретара Окружног комитета КПЈ за северни Банат. После
партијског световања, које су одржали, заједно обилазе неколико места северног
Баната,а средином децембра одлазе у Кумане. У овом месту су биле припремљене
„базе за зимски борваак” партизанских бораца, који нису успели да се пребаце у
Срем. Жарко овде врши реорганизацију партијских организација и поново формира
Окружни комитет КПЈ за северни Банат, а у њега поред Жарка Туринског укључује
Бору Микина, Максу Ковачева, Љубицу Одаџић и Ђуру Ђорђевића.

Крајем децембра 1941. године Жарко одлази у Панчево, на заказани састанак са
Стевицом Јовановићем, који је после погибије Славка Мунћана преузео дужност
секретара ОК КПЈ за јужни Банат. Жарко долази у Панчево 28. децембра, не знајући
да је Стевица свега пар дана раније 25. децембра погинуо приликом хапшења.
Приближавајући се кући у којој је Стевица боравио, успева да увиди полицијску
заседу и да је избегне. Узбрзо потом уз помоћ Браце Петрова ради на обнављању
Окружног комитета КПЈ за јужни Банат, а њега именује за секретара. Потом
почетком јануара 1942. године прелази у Алибунар, где у кући породице Живојинов
остаје илегално све до краја фебруара. Током боравка у Алибунару радио је на
сређивању стања у партијским организацијама у јужном Банату и покушају да
консолидује ослободилачки покрет, што је резултирало стварањем Делиблатског
партизанског одреда у Делибатској пешчари, марта 1942. године. Дужности око
организације овог Одреда преузео је Дејан Бранков, који је био и секретар ОК КПЈ
за јужни Банат, али је он октобра 1942. године погинуо на
југословенско-румунској граници.

Све до половине јуна, Жарко је боравио у илегалној бази у кући Валеријана
Бољанца у Долову. Ова специјална база била је изграђена у шупи у дворишту, а
изнад ње је била постављена велика вага. Кућа у којој је боравио, неколико пута
је била претресана од стране окупатора, а али база није пронађена и она је
остала не откривена све до краја рата. У истом периоду, Жарко је са Страхињом
Стефановићем, новим секретаром ОК КПЈ обилазио места јужног Баната и краће
боравио у Фаркаждину, Самошу, Иланџи, Идвору, Банатском Новом Селу и Баваништу.
Сатајао се са организацијама и појединцима и помагао на ставрању организација
НОП-а. Половином јуна, са Страхињом Стефановићем одлази у атар родног села
Избишта, код Вршца. Ту је у току августа организовао идеолошко-политички курс
који је похађала група чланова Окружног комитета КПЈ за јужни Банат.

Након погибије Стевице Јовановића, децембра 1941. године у Панчеву прекинута је
веза између организације у Банату са Београдом, односно са Покрајинским
комитетом КПЈ за Србију, а преко њега и са Централним комитетом КПЈ. Покушај
обнове веза између пункта у Београду, којим је руководио Ђура Јовановић,
Стевицин брат, и партијске организације у Банату покушаван је неколико пута
током 1942. године али безуспешно. Претпостављајући да је Жарко Зрењанин доживео
исту судбину, као и већина чланова Покрајинског комитета КПЈ за Војводину, марта
1942. године ПК КПЈ за Србију извештава Централни комитет КПЈ да је Жарко
Зрењанин највероватније погинуо. За судбину Жарка Зрењанина интересовао ли су се
и Иво Лола Рибар и Едвард Кардељ, који су у ЦК КПЈ били задужени за организовање
НОП-а на неослобођеним територијама.

Везу са Жарком Зрењанином покушавао је од маја 1942. године да ухвати и Јован
Веселинов, секретар Окружног комитета КПЈ за Срем, који се налазио у селу
Сурдуку, у Срему. Он је у Банат слао курире, који су у другој половини септембра
успели да у јужном Банату ухвате везу са Жарком. Курир Тоша Јовановић је успео
да пронађе Жарка и он је 24. септембра преко њега упутио исцрпан извештај о
стању у Војводини и Банату за ПК КПЈ за Србију и ЦК КПЈ. Током октобра Жарко
размењује неколико писама са ПК КПЈ за Србију и ОК КПЈ за Срем, у коме га они
позивају да што пре пређе на ослобођену територију Срема, где постоје бољи
услови за организаовање ослободилачке борбе, али Жарко испрва то одбија јер је
имао намеру да у јужном Банату организује још један идеолошко-политички курс.
Крајем октобра, Жарко добија писмо од ЦК КПЈ, у коме га Јосип Броз Тито позива
да дође у Босну и да као делегат Војводине у ослобођеном Бихаћу присуствује
Првом заседању Антифашистичког већа народног ослободђења Југославије (АВНОЈ),
које је било заказано за 26. новембар.

Крајем октобра 1942. године, по пријему позива да крене пут Босне до Врховног
штаба и ЦК КПЈ, Жарко Зрењанин је заједно са Страхињом Стефановићем дошао у
родно село Избиште, одакле се пребацио у село Павлиш, код Вршца, у кућу Славка
Никина. Да би обезбедио средства за пут, одлучује се да преко курира позове
професорку књижевности Загорку Загу Рокнић-Крагић, супругу свог пријатеља и
члана КПЈ Васе Рокнића, који је био стрељан септембра 1941. године. По пријему
вести она 3. новембра долази у Павлиш и сусреће се са Жарком, који је замољава
да му обезбеди новац и одело за пут. По повратку у Вршац Зага је о сусрету са
Зрењанином обавестила свога брата, који је саветује да одмах о овоме обавести
команданта Банатске државне страже у Вршцу капетана Оскара Лангера, што она и
чини. Због издаје Зорка Рокнић—Крагић (1914—1944), је била стрељана након
ослобођења, 24. децембра 1944. године. Пошто је стрељана без суђења,
рехабилитована је 2016. године.

По пријему вести да се у Павлишу налази најпознатији Банатски бегунац — „црвени
генерал” Жарко Зрењанин, капетан Лангер одмах обавештава команданта Банатске
државне страже генерала Франца Рајта. Исте вечери у Вршац је из Великог
Бечкерека дошао команднат јавне безбедности за Банат злогласни Јурај Шпилер, са
својом ударном групом агената и одмах се сусрео са издајником Загом Крагић.
Недуго потом у Вршац стиже и генерал Рајт са вођом окружне полицијске постаје
капетаном Вернером Беренсом, а долазе и руководиоци Гестапоа Штетецер и Памер.
Током читаве ноћи они разрађују план акције, а генерал Рајт је захтевао да жели
да ухвати живог „црвеног генерала”. Како би што боље осигурали план акције
одлучују да формирају троструки обруч — први око читавог села, други око кварта
у коме се налазила кућа и трећи око саме куће Никина, у којој се налазио
Зрењанин. Због опсежног плана акције била је ангажована и једна јединица из
састава Седме СС дивизије „Принц Еуген”, као и знатне снаге Банатске државне
страже, укупно чак 700 људи. Већ око 3 часа ујутру 4. новембра, село је било
блокирано и чекало се на знак да акција почне.

Не очекујући ништа лоше, Жарко и Страхиња читаву ноћ проводе у разговору. Жарко
даје Страхињи последња упутства око даљег руковођења ослободилачком борбом у
Банату. У зору 4. новембра 1942. они очекују долазак Заге Крагнић, са оделом и
новцем, као и долазак курира Станислава Ивкова, са којим је Жарко требао да пође
у Срем, а одатле у Босну. Како се примицало време поласка они почињу да бивају
забринути што нема Заге и Станислава. Иначе сам почетак акције је почео сасвим
случајно — једна жена из комшилука Вука Никин (1892—1942) изненађена великим
бројем војника је изашла на улицу да види шта се дешава. Један од војника је
помислио да је кренула ка кући у којој је Зрењанин да га упозори па ју је убио.
Када су у кући чули пуцањ, схватили су да су опкољени. Како бих поштедели своје
домаћине Лепосаву и Славка Никина и остале укућане, одлучују да агентима не
пружају јак отпор, како не бих убили некога од агената и тиме их навели да
запале село. Одах почињу са цепањем и паљењем целокупне архиве, која се код њих
налазила, а потом се одлучују да изађу из куће и покушају да побегну преко
баште.

Одмах по изласку из куће Жарка и Страхињу дочекује митраљески рафал. Жарко баца
бомбу у правцу из кога долазе пуцњи и потом покушавају да крену ка башти, али и
одатле допиру митраљески рафали. Жарко баца још једну бомбу, али пада покошен
рафалима по грудима. Када је видео да је Жарко страдао, Страхиња се одлучује на
самоубиство, како не би био заробљен. Узима бомбу, ставља је под себе и тако
гине. Након погибије Жарка и Страхиње, полиција не знајући ко је све унутра,
баца неколико бомби на кућу и позива све укућане да изађу и хапси их. Међу
ухапшенима тог дана је био и курир Станислав Ниса Ивков, који је требао да буде
Жарков пратиоц. Он је био ухапшен на прилазима селу, али је касније пуштен јер
је агенте убедио да је надничар, који је пошао послом у Павлиш. Полиција Жарково
и Страхињино тело ставља у камион и одвози у Велики Бечкерек, где је извршена
идентификација. Било је предлога да се Жарково тело обеси у центру града како би
заплашили народ, али се од тога одустало и наређено је да се њихова тела сахране
у масовним гробницама на Багљашу.

Октобра 1943. године, на предлог Главног штаба НОВ и ПО Војводине, Врховни штаб
НОВ и ПОЈ је донео одлуку о проглашењу првих народних хероја из Војводине. Међу
петоро одликованих — Соња Маринковић, Бошко Палковљевић Пинки, Јанко Чмелик,
Радивој Ћирпанов и Станко Пауновић Вељко, није било имена Жарка Зрењанина, јер
се са сигурношћу није знало да ли је жив или мртав. Да би се одржао борбени
морал, неки припадници Народноослободилачког покрета (НОП) у Банату су протурали
лажну вест како је Жарко жив, а да је вест о његовој погибији лаж окупатора. Ову
вест је објавила чак и Радио станица „Слободна Југославија”, па је уверење да је
Жарко „можда жив” потрајало све до ослобођења Баната, октобра 1944. године.

У току 1944. године, Покрајински комитет КПЈ за Војводину је Централном комитету
КПЈ два пута — у марту и новембру, упутио писмени предлог да се Жарко Зрењанин и
Тоза Марковић прогласе за народне хероје. Одлуком Председништва АВНОЈ-а, а на
предлог Врховног команданта НОВ и ПОЈ маршала Јосипа Броза Тита, као истакнути
пионири народног устанка за херојска дела на бојном пољу и херојско држање пред
непријатељем Жарко Зрењанин и Тоза Марковић су 5. децембра 1944. године,
посмртно одликовани Орденом народног хероја.

После ослобођења земље, уследила је потрага за посмртним остацима Жарка
Зрењанина и Страхиње Стефановића. Поред породице, у потрагу су се укључили и
комитети КПЈ у Вршцу и Петровграду. Убрзо се јавио Милош Јанков, који је са још
једним човеком, од стране полиције био одређен да Жарково и Страхињино тело
сахрани на Багљашу, у масовним гробницама. Они су тада одлучиили да не испуне
наређење полиције и да ради каснијег лакшег налажења, њихова тела сахране на
једној ледини. После четири пуне године, место где су сахрањени се променило, па
је уследила краћа потрага за тачном локацијом где су сахрањени. По жељи
породице, Жарко је сахрањен у Вршцу. Пренос и сахрана његових посмртних остатака
извршена је 2. октобра 1945. године. Уз присуство више хиљада људи из читаве
Војводине, Жарко је сахрањен у центру Вршца, на тадашњем Лењиновом тргу (данас
Светосавски трг) у такозваном Руском парку. Испред Комунистичке партије
Југославије, од Жарка Зрењанина се опростио Јован Веселинов, секретар
Покрајинског комитета КПЈ за Војводину и његов некадашњи друг са робије.

Градски Народни одбор Петровграда је 2. октобра 1946. године, на другу годишњицу
ослобођења, донео одлуку да град Петровград понесе име овог револуционара —
Зрењанин. Министарство унутрашњих послова НР Србије донело је 23. децембра 1946.
године сагласност са одлуком о преименовању Петровграда у Зрењанин.

Основне школе у Избишту и Скореновцу, чији је некада био ђак, данас носе име
Жарка Зрењанина. Такође, његово име носи још неколико основних школа у —
Апатину, Зрењанину, Новом Саду, Кикинди, Качареву, Банатском Новом Селу
(Панчево), Боки (Општина Сечањ), Госпођинцима (Општина Жабаљ), Надаљу (Општина
Србобран), Обровцу (Општина Бачка Паланка), Великом Лаолу (Општина Петровац на
Млави), као и основна и средња школа за образовање деце са сметњама у развоју у
Суботици. Такође и гимназија у Врбасу носи његово име.

Његово име носила је и основна школа на Новом Београду, од 1954. до 2004.
године. Учитељска школа у Сомбору је 1953. године, приликом обележавања 175.
година постојања, понела име Жарка Зрењанина. Она је 1973. године прерасла у
Учитељски факултет Универзитета у Новом Саду, а име Жарка Зрењанина је наставила
да носи све до 1993. године. Одмах по ослобођењу Петровграда, данашњег
Зрењанина, новембра 1944. године Жарково име је понела Градска народна
библиотека.

Преко 100 улица на територији Србије, углавном у Војводини, носи име Жарка
Зрењанина. Скоро сви већи градови у Војводини имају улицу Жарка Зрењанина —
Апатин, Бачка Паланка, Бела Црква, Вршац, Инђија, Кикинда, Кула, Нови Сад,
Панчево, Сомбор, Србобран, Суботица и др. Од већих градова у централој Србији
улицу са његовим именом имају — Београд, Врање, Зајечар, Крагујевац, Краљево,
Неготин, Ниш и Смедерево. Такође име Жарка Зрењанина носи и неколико улица на
територији бивших југословенских република — у Подгорици и Никшићу (Црна Гора),
у Болману, код Белог Манастира (Хрватска) и др.

Године 1970. одлуком Покрајинског секретеријата за заштиту споменика САП
Војводине његова родна кућа у Избишту је проглашена за споменик културе од
великог значаја. На кући је 1956. године постављена спомен-плоча. Такође на кући
у Павлишу, где је страдао Жарко Зрењанин је постављена спомен-плоча.

На Тргу слободе у Зрењанину му је 1952. године подигнут споменик — висок 3
метра, рад вајара Радета Станковића. Овај споменик свечано је открио председник
ФНРЈ Јосип Броз Тито приликом посете Зрењанину, 11. маја 1952. године. Споменик
је све до 1964. године стајао на овом месту, када је због реконструкције трга
пребачен испред зграде у којој се налазило седиште Општинског комитета СКЈ, где
се споменик и данас налази у Улици краља Петра.

Године 1955. на Лењиновом тргу у Вршцу, на месту где је сахрањен Жарко Зрењанин,
подигнут му је споменик — рад вајарке Екатарине Ристивојев. Поред ових
споменика, Жарку је подигнуто још неколико спомен-бисти у главном у школама са
његовим именом, као и испред зграде Педагошког факултета у Сомбору, заједно са
бистама учитеља и народних хероја Душана Вукасовића и Вељка Дугошевића.

У родном месту Избишту, на Споменику палим борцима, налазе се два бронзана
рељефа са ликом Жарка Зрењанина и ликом Анђе Ранковић, која је такође рођена у
Избишту.

Књижевник Оскар Давичо, који је заједно са Жарком био на робији у Сремској
Митровици, посветио му је 1949. године поему „Зрењанин”, која се састоји из пет
песама.



https://sr.wikipedia.org/wiki/%D0%9B%D1%83%D0%B4,_%D0%B7%D0%B1%D1%83%D1%9A%D0%B5%D0%BD,_%D0%BD%D0%BE%D1%80%D0%BC%D0%B0%D0%BB%D0%B0%D0%BD

Луд, збуњен, нормалан је босанскохерцеговачка хумористичка ТВ серија, која је
снимана од 2007. до 2016. године у продукцији ФИСТ-а. Редитељ серије је Елмир
Јукић, а сценариста Феђа Исовић. До сада је снимљено и емитовано 10 сезона са
264 епизоде.

У Србији се серија најпре приказивала на првом програму РТС-а, почев од 27.
септембра 2008., затим 15. септембра 2014. почела се емитовати на ТВ Б92, од 7.
септембра 2015. на телевизији Прва, да би се током 2016. поново почела да се
емитује на ТВ Б92.

Радња серије прати Изета, Фарука и Дамира, три генерације сарајевске породице
Фазлиновић. Они живе у истом стану, а сваки од њих је са специфичним
генерацијским проблемима. Изет (Мустафа Надаревић) је инжењер у пензији, има
близу седамдесет година, стара гарда и удовац је. Усвојен је као дете. Типичан
је комуниста са стаљинистичким погледом на свет. Без обзира на „црвено“
опредељење, Изет је више склон превари него поштеном раду. Сенилан је, али само
када му то одговара. „Сећа“ се борби са Немцима у Другом светском рату, мада је
тада био у пеленама. Иако је закорачио у треће доба, обожава жене. У комшиници
Споменки Вигорец (Милена Дравић) види повремену љубавницу, а није равнодушан ни
према Споменкиној рођаки Сенки (Јелисавета Сека Сабљић). Стално виче и дроби, уз
омиљену узречицу - „убићу те ки зеца!“. Фарук (Сенад Башић), Изетов син јединац,
закорачио је у пету деценију живота и неожењен је. По занимању је музички
продуцент и власник приватног студија. На једној страни Фарук се бори са
неурозама свог оца, а на другој покушава да спава читав дан, а да остане будан
целе ноћи. По музичком опредељењу је рокер. Дамир (Моамер Касумовић), Фаруков
син јединац, један је од најбољих студента медицине и једини уравнотежени члан
породице. Ситуацију чини смешном чињеница да Дамир треба да води нормални живот
са ненормалним укућанима.



https://sr.wikipedia.org/wiki/%D0%94%D1%80%D1%83%D0%B3%D0%B8_%D1%81%D0%B2%D0%B5%D1%82%D1%81%D0%BA%D0%B8_%D1%80%D0%B0%D1%82

Други светски рат је трајао од 1939. до 1945. године. У њему је учествовала
већина тадашњих држава, укључујући и све велике силе, које су основале два
супротстављана војна савеза: силе Осовине, на челу са Немачком и Савезници, на
челу са СССР, Уједињеним Краљевством и САД. По броју држава, односно људи који
су у њему учествовали, те броју људских жртава и степену материјалног разарања,
Други светски рат представља највећи оружани сукоб у историји човечанства. Други
светски рат је био највећи рат у људској историји, са више од 100 милиона људи
који су служили у војсци 30 различитих држава. У виду тоталног рата, водеће
земље учеснице су ставиле све своје економске, индустријске и научне могућности
у службу ратних напора, бришући разлике између војних и цивилних извора. Рат су
обележиле масовне смрти цивила, укључујући и холокауст и једини пример употребе
нуклеарног оружја у рату, што је за последицу имало смрт од 50 до 75 милиона
особа. Тај број ставља Други светски рат у најсмртоноснији рат у људској
историји.[тражи се извор од 12. 2015.]

Јапанска империја је доминирала источном Азијом и већ је била у рату са Кином од
1937, али се обично сматра да је Други светски рат почео 1. септембра 1939.
немачком инвазијом на Пољску и потоњом британском и француском објавом рата
Немачкој. Од краја 1939. до почетка 1941. низом похода и споразума, Немачка је
склопила савез са Италијом, покоривши или потчинивши велики део континенталне
Европе. Након споразума Рибентроп-Молотов, Немачка и Совјетски Савез су поделиле
и припојиле себи територије својих европских суседа, укључујући и Пољску.
Уједињено Краљевство и друге чланице Комонвелта су биле једине савезничке земље
које су наставиле да се боре против сила Осовине, на бојиштима северне Африке и
Атлантског океана. У јуну 1941. европске чланице сила Осовине су покренуле
инвазију на Совјетски Савез и тако отвориле највеће копнено бојиште у историји,
које је везало највећи део осовинских снага до краја рата. У децембру 1941.
Јапан се придружио осовинама, напавши САД и европске поседе у Тихом океану и
брзо покоривши западни део Пацифика.[тражи се извор од 12. 2015.]

Напредовања сила Осовине је заустављено 1942. пошто је јапан изгубио низ
поморских битака, а европске чланице сила Осовине су поражене у северној Африци
и, пресудно, код Стаљинграда. У 1943. након низа немачких пораза у источној
Европи, савезничке инвазије Италије и америчких победа на Пацифику, силе Осовине
су изгубиле иницијативу и предузеле стратегијска повлачења на свим фронтовима. У
1944. западни савезници су извршиле инвазију на Француску, док је СССР повратио
све своје територије и напао Немачку и њене савезнице. Током 1944. и 1945. САД
су поразиле јапанску морнарицу у заузеле кључна острва у западном
Пацифику.[тражи се извор од 12. 2015.]

Рат у Европи се завршио совјетским освајањем Берлина и безусловном немачком
предајом 8. маја 1945. Након савезничке Потсдамске декларације 26. јула 1945.
САД су бациле атомске бомбе на јапанске градове Хирошиму и Нагасаки. Суочен са
неизбежном инвазијом јапанског архипелага и совјетском инвазијом Манџурије,
Јапан се предао 15. августа 1945. окончавши рат у Азији и довевши до тоталне
победе Савезника над Осовином.[тражи се извор од 12. 2015.]

Други светски рат је изменио политичке савезе и друштвене структуре у свету.
Уједињене нације су основане да ојачају међународну сарадњу и спрече будуће
ратове. Велике силе-победнице у рату: САД, СССР, Кина, Уједињено Краљевство и
Француска, су постале сталне чланице Савета безбедности. СССР и САД су постале
ривалске суперсиле и поставиле сцену за Хладни рат, који је трајао наредних 46
година. У међувремену, утицај великих европских сила је почео да опада и почеле
су деколонијализације Азије и Африке. Већина државе чије су привреде биле
оштећене су се посветиле економском опоравку. Политичка интеграција, посебно у
Европи, се појавила у покушају да се стабилизују послератни односи и ефикасније
бори у Хладном рату.[тражи се извор од 12. 2015.]

С обзиром на његову сложеност као и идеолошким и другим поделама које је изазвао
и које дан-данас трају, о узроцима Другог светског рата постоји далеко мањи
историјски консензус него о узроцима других оружаних сукоба у 20. веку. Ипак,
може се рећи да велики број узрока Другог светског рата има корен у Првом
светском рату.[тражи се извор од 12. 2015.]

Немачка, Италија и Јапан су се у 19. веку релативно касно профилисале као
модерне индустријске државе, па су битно заостајале у стварању колонијалних
империја у односу на Уједињено Краљевство и Француску. Први светски рат и пораз
Немачке, Аустроугарске, Русије и Османског царста, су драстично изменили
политичку мапу Европе. Бољшевици су 1917. преузели власт у Русији. У
међувремену, победничке државе, као што су Француска, Белгија, Италија, Грчка и
Румунија, док су нове државе настале из срушене Аустроугарске, Османског царства
и Русије. Немачка је у Првом светском рату поражена, те је на основу Версајског
споразума остала без колонија, и тако била доведена у још подређенији положај.
Италија и Јапан, иако на победничкој страни, били су битно разочарани ратним
пленом.[тражи се извор од 12. 2015.]

Трећи фактор, који се искристалисао тек након завршетка Првог светског рата, био
је слом предратног економског поретка заснованог на слободној трговини. Већина
држава се након рата окренула протекционизму и аутархији, што је било плодно тле
како за међусобне сукобе, тако и за економску нестабилност која ће се одразити у
Великој економској кризи.[тражи се извор од 12. 2015.]

Нови фактор представљала је и појава двеју идеологија — фашизма и комунизма —
које су, свака на свој начин, представљале радикалну алтернативу послератном
светском поретку, те чије се међусобно супарништво одражавало и на међународну
политику.[тражи се извор од 12. 2015.]

Узроци рата лежали су и у дубоком и непревладаном културном и психолошком шоку
изазваном опсегом и последицама Првог светског рата. Многе државе, поготово оне
које су се сматрале победницама, настојале су понављање тако трауматичног
искуства избећи инсистирањем на дипломатији као једином средству решавања
међународних спорова, док је у јавности тих земаља доминирао пацифизам и тежња
за нереаговањем на провокације које би могле изазвати нови глобални сукоб.[тражи
се извор од 12. 2015.]

Упркос пацифистичком покрету као последице Првог светског рата, губици у још
увек изазивали да иредентистички и реваншистички национализам буду важни у
бројним европским држава. Утицај национализма, који је представљао доминантну
идеологију Европе 19. века, порастао је у источној Европи, где су на рушевинама
три стара царства, по прокламованом принципу права на самоопредељење формиране
националне државе. У већини случајева границе нових држава се нису поклапале са
етничким границама, што је представљало сталан извор иредентизма и напетости,
док су неке новостворене државе — Краљевина СХС, Чехословачка и, делимично,
Пољска — по саставу биле вишеетничке и оптерећене унутрашњим напетостима које су
се накнадно одражавале на међународну сцену. Национализам се проширио и на
Азију, поготово на поседе европских колонијалних сила чији поданици су свој
положај почели сматрати издајом версајских принципа. Национализам се настављао
исказивати и као расизам, који је имао важну улогу у погоршању односа Јапана и
САД. Иредентизам и реваншизам су били посебно јаки у Немачкој због великих
територијалних, колонијалних и финансијских губитака које су прописани
Версајским миром. По том миру, немачка је изгубила скоро 13% своје матичне
територије и све своје колоније, док је припајање суседних територија Немачкој
је било забрањено, наметнуте су одштете и уведене ограничења на величину и моћ
немачке војске. У међувремену, Руски грађански рат се завршио оснивањем
Совјетског Савеза.

Избијање Другог светског рата био је процес који је трајао скоро целу једну
деценију и коме је главни катализатор била Велика економска криза, која је
почела у САД у октобру 1929. године. Она се манифестовала кроз глобални раст
незапослености и сиромаштва, које је масе становништва у многим земљама окретало
екстремним идеологијама слева и здесна, а у многим државама доводило и до
међуетничких напетости, поготово у источној Европи где је дошло до наглог
пораста антисемитизма. У многим државама, поготово оним које су заостајале за
Британијом и Француском, криза је довела до уверења како версајски поредак
представља кочницу њиховог економског развоја, те да се он мора изменити, ако је
потребно и оружаном силом, односно освајањем нових територија. Британија и
Француска, главни заговорници политике глобалног разоружања, су такође били
снажно погођене кризом која је спречила њихово поновно наоружавање.[тражи се
извор од 12. 2015.]

Прва манифестација тог процеса догодила се у Јапану, који је, као земља без
сопствених извора многих важних ресурса, била снажно погођена економском кризом.
Као последица тога, у јапанским владајућим круговима је почео бујати
милитаризам, односно уверење да Јапан може осигурати просперитет једино на рачун
суседних азијских држава, односно европских колонијалних поседа. Године 1931.
Јапанци су извели инвазију кинеске провинције Манџурије и у њој успоставили
марионетску власт на челу с бившим кинеским царем Пу Јијем. Многи јапански, а и
други историчари сматрају управо тај догађај стварним почетком Другог светског
рата. Западне силе, исцрпљене и презаокупљене економском кризом, на њега нису
реаговале те тако створиле преседан који ће користити друге државе.[тражи се
извор од 12. 2015.]

Немачко царство је распало у Немачкој револуцији 1918—1919. и створена је
демократска влада, касније позната као Вајмарска република. Међуратни период је
обележио ускоб између присталица нове републике и тврдокорних противника и на
левици и десници. Иако је Италија у Првом светском рату добила нека
територијална проширења, италијанске националисте је разбеснело што обећања која
су дале Уједињено Краљевство и Француска да осигурају италијански улазак у рат
нису у потпуности ипосштована мировним уговорима. Од 1922. до 1925. фашистички
покрет Бенита Мусолинија је преузео власт у Италији са агендом национализма,
тоталитаризма и сарадње класа којом је укинута представничка демократија,
прогоњене су социјалистичке, левичарске и либералне снаге и промовисана
агресивна спољна политика којом би се насилно Италија претворила у ново Римско
царство.[тражи се извор од 12. 2015.]

У Немачкој, Националсоцијалистичка странка Адолфа Хитлера је имала за циљ
оснивање нацистичке државе у Немачкој, Са почетком Велике депресије, подршка
нацистима у Немачкој је расла и 1933. Хитлер је именован за канцелара Немачке.
Након пожара у Рајхстагу, Хитлер је створио тоталитарну једнопартијску државу
предвођену нацистима.[тражи се извор од 12. 2015.]

У Немачкој Вајмарској републици је економска криза изазвала рекордну
незапосленост и нагло сиромашење, продубила свеопште незадовољство одредбама
Версајског мира који се сматрао неправедним а затим и изазвала политичку
нестабилност и трајну кризу коју постојећи демократски поредак није био у стању
решити. Почетком 1933. је, обећавајући решење тих проблема, на власт дошла
Националсоцијалистичка странка Адолфа Хитлера те успоставила фашистички режим.
Темељ нацистичке идеологије представљала је расистичка замисао у ширењу немачког
животног простора (Лебенсраум) на исток, на рачун словенских народа. На краћи
рок се та идеологија манифестовала као прокламован циљ окупљања свих земаља где
живи немачка мањина у јединствену државу - Велику Немачку. Нацистичка влада је
постепено једнострано одбацила одредбе Версајског уговора те започела с поновним
наоружавањем у сврху постизања тих циљева оружаним путем. Адолф Хитлер, након
што је неуспешно покушао да збаци немачку владу 1923., је постао канцелар
Немачке 1933. Он је укинуо демократију, показавши тенденцију за радикалном,
расистички мотивисаној ревизији светског поретка и ускоро почео масовну кампању
поновног наоружавања Немачке. У међувремену је Француска, да би осигурала своје
савезништво, дала Италији слободне руке у Етиопији, коју је Италија желела да
претвори у колонију.[тражи се извор од 12. 2015.]

У то време је СССР под влашћу Стаљина био углавном нетакнут економском кризом,
али и преозаокупљен унутрашњим проблемима, првенствено колективизацијом земље -
која је довела до масовне глади и великих демографских губитака - и
индустријализацијом, која је пак СССР учинила великом силом и у рекордно кратком
року створила услове за трансформацију Црвене армије у велику и модерну оружану
силу. СССР је након деценија дипломатске изолације настојао побољшати односе са
западним силама, страхујући да би се на темељу искустава грађанског рата могла
створити велика коалиција с циљем његовог уништења. СССР је настојао страх
западних држава од ширења бољшевизма на запад умањити представљајући се као
природни идеолошки савезник у борби против фашистичких држава. У ту сврху је
преко Комунистичке интернационале промовисана политика Народног фронта, која је
за последицу имала стварање леве владе у Француској, али и избијање грађанског
рата у Шпанији.[тражи се извор од 12. 2015.]

Ситуација се погоршала почетком 1937. када је територија сарског басена легално
поново уједињена са Немачком и Хитлер одбацио Версајски мир, убрзао програм
наоружавања и увео регрутацију. Хитлер је пркосио Версајском и Локарнском миру
поновним слањем војске у Рајнску област у марту 1936. Добио је мало отпора од
других европских сила. У октобру 1936. Немачка и Италија су формирале осовину
Рим-Берлин. Месец дана касније, Немачка и Јапан су потписале Антикоминтерна
пакт, којем ће се Италија придружити следеће године.[тражи се извор од 12.
2015.]

Желећи да задрже Немачку, Уједињено Краљевство, Француска и Италија су основале
Стрески фронт. Совјетски Савез, забринут због немачког циља да заузме велике
површине источне Европе, је покушао да направи споразум о узајамној помоћи са
Фанцуском. Пре него што би пакт ступио на снагу, морао је проћи кроз бирократију
Друштва народе због чега је у суштини био безвредан. Међутим, у јуну 1935.
Уједињено Краљевство је самостално склопило поморски споразум са Немачком,
олакшавајући претходна ограничења. САД, забринуте због догађаја у Европи и
Азијим су усвојиле Закон о неутралности у августу.[тражи се извор од 12. 2015.]

Хитлерова Немачка је прву директну акцију кршења версајског поретка почела
године 1936. углавном симболичком гестом слања Вермахта на леву обалу Рајне,
која је претходних година била демилитаризована. Недостатак било какве реакције
на ту провокацију је нацисте уверио како ће и убудуће моћи предузимати сличне
кораке.[тражи се извор од 12. 2015.]

Након што је године 1937. између Немачке, Италије и Јапана потписан тзв.
Антикоминтерна пакт - претеча будућег Тројног пакта - Немачка је године 1938.
почела насилну анекцију, тзв. Аншлус Аустрије. Хитлеров режим је тај потез
оправдавао провођењем начела о праву на самоопредељење, односно чињеницом да су
многи Аустријанци себе сматрали делом немачке нације од које су одвојени
вештачком границом.[тражи се извор од 12. 2015.]

Италија, у којој је од 1922. године на власти био фашистички режим Бенита
Мусолинија, такође је била битно погођена Великом економском кризом, која је
показала недостатак властитих ресурса. Мусолини је дошао до закључка да ће ти
проблеми бити решени ширењем Италије на Балкан, Средоземно море и Блиски исток,
што је било прокламирано као службена политика под геслом обнове Римског
царства.[тражи се извор од 12. 2015.]

Као прва озбиљнија манифестација те политике се показао Други
италијанско-абисински рат, на који су западне силе реаговале тек малим
економским санкцијама, дајући још један пример невољности да се на изазов
версајском поретку супротставе икаквом озбиљнијом акцијом. У октобру, Италија је
напала Етиопију, а Немачка је била једина европска сила која је подржавала
инвазију. Та је политика довела Италију у директан сукоб са бившим савезницима
Британијом и Француском, те приближила Хитлеровој Немачкој. Италија је одустала
од својих приговра немачком циљу да анектира Аустрију.[тражи се извор од 12.
2015.]

Када је у јулу избио Шпански грађански рат, Хитлер и Мусолини су поджали
фашистикчке и ауторитативне националистичке снаге у рату против Шпанске
републике који је подржавао Совјетски Савез. Шпански грађански рат, јасно је
демонстрирао како су Немачка, Италија, Јапан, а делимично и СССР, битно
побољшали споствену ратну технологију, односно стекли предност у односу на
западне силе. То је довело до постепене промене пацифизмом вођене политике у
Уједињеном Краљевству и Француској - започело је поновно наоружавање, а
дипломатско удовољавање немачким и италијанским захтевима је добила сврху
добијања времена за неумитни оружани обрачун, уместо спречавања рата као
таквог.[тражи се извор од 12. 2015.]

Странка Куоминтанг у Кини је покренула кампању уједињена против обласних
господара и номинално је ујединила Кину током 1920их, али је ускоро повела
грађански рат против својих бивших комунистичких савезника. Све милитаристичкији
Јапан је 1931, који је дуго желео утицај у Кини као први корак у ка ономе што је
јапанска влада видела као јапанско право да влада Азијом, је искористио
Мукденски инцидент као изговор да покрене инвазију Манџурије и оснује
марионетску државу Манџукуо. Преслаба да се одупре Јапану, Кина се обратила за
помоћ Друштву народа. Јапан се повукао из Друштва народа пошто је био осуђен
због инвазије Манџурије. Две државе су водиле неколико битака, у Шангају, Рехеу
и Хебеју, све док Тангу мир није потписао 1933. Од тада кинески добровољаци су
наставили да се одупиру јапанској агресији у Манџурији.[тражи се извор од 12.
2015.]

У Кини, након Сијанског инцидента, снаге комуниста и Куоминтанга су договориле
примиреје како би направили јединствени фронт да се одупру Јапану.[тражи се
извор од 12. 2015.]

Јапанци су 29. јула напали СССР и заустављени су у бици код језера Хасан. Иако
је исход битке била совјетска победа, Јапанци су је оценили као нерешени исход и
11. маја 1939. одлучил да пређу јапанску-монголску границу све до реке Халкин
Гол. Након почетних успеха јапанску инвазије Монголије је зауставила Црвена
армија и нанела је први велики пораз јапанског Квантушкој армији. Ови окршаји су
убедили неке фракције у јапанској влади да би требало да склопе мир са
совјетском владом како би се Совјети не би мешали у текући рат са Кином и због
тога су усмерили своју војну пажњу на југ, према америчким и европским поседима
у Пацифику. Победа у овом рату је спречила смењивање способних совјетских
генерала као што је Георгиј Жуков који ће касније играти значајну улогу у Другом
светском рату.[тражи се извор од 12. 2015.]

Хитлер је право на самопредељење одлучио применити на Судете - област
Чехословачке где су Немци чинили већину. Чехословачка влада је била спремна да
се покушају мењања граница одупре оружаним путем, рачунајући на свој статус
верне француске савезнице. Међутим, британска влада је држала да још није у
потпуности спремна за рат, па је наговорила Француску да заједно с њом 30.
септембра 1938. склопи Минхенски споразум којим је Немачкој признато право на
Судете. Остављена на цедилу, чехословачка влада је подлегла немачком ултиматуму.
Док је део светске јавности овим догађајима био шокиран и разочаран, велики део
западне јавности их је сматрао исправљањем версајских неправде те искоришћеном
приликом за постизање трајног мира у свету.[тражи се извор од 12. 2015.]

Те наде врло брзо су се изјаловиле, када су мађарска и пољска влада искористиле
Хитлеров преседан како би и оне тражиле и на крају добиле чехословачке
територије. До пролећа 1939. ауторитет владе у Прагу је био тако уздрман да се у
Словачкој, на немачки наговор, развио сепаратистички покрет. Користећи то као
изговор, немачке снаге су у пролеће 1939. окупирале Чешку и успоставиле
протекторат у саставу Рајха, док је Словачка успостављена као сателитска
држава.[тражи се извор од 12. 2015.]

Комадање Чехословачке представљало је шок и понижење за западне силе које су на
гажење споразума реаговале гаранцијом независности и територијалног интегритета
Пољске и Румуније - држава за које се држало да ће представљати следеће мете
немачког, односно мађарског ширења. У међувремену је, користећи Хитлеров пример,
Мусолинијева Италија извршила инвазију и без борбе успоставила власт у
Албанији.[тражи се извор од 12. 2015.]

Хитлер није био импресиониран тим гаранцијама те је као следећу мету немачке
територијалне експанзије одабрао Данцинг - луку на Балтичком мору под управом
Друштва народа коју су и Немци и Пољаци својатали, али у којој су Немци имали
већину становништва. Овај пут Пољаци су за разлику од Чехословака, иза себе
имали формалне западне гаранције те били спремни на оружани отпор. Немачкој
влади је постало јасно да се криза у немачку корист не може решити другачије
него оружаном инвазијом, за коју је планирање отпочело већ у пролеће.[тражи се
извор од 12. 2015.]

Хитлер је био уверен како ће западне силе на крају Пољску ипак оставити на
цедилу исто као што су оставили Чехословачку. Томе је у прилог ишао дебакл
преговора о евентуалној војној сарадњи који су се у то време водили у Москви
између англо-француских и совјетских представника.[тражи се извор од 12. 2015.]

На крају се Стаљин одлучио за куповину времена ради припрема за рат тако што је
прихватио Хитлерову понуду за споразум о подели интересних сфера у источној
Европи. Потписивањем споразума Рибентроп-Молотов 23. августа 1939. Немачка се
осигурала од евентуалне совјетске интервенције у пољску корист, односно
евентуалног ратовања на два фронта. Након инсценираног пољског напада на
радио-станицу у Глајвицу, немачке оружане снаге су 1. септембра 1939. отпочеле
напад на Пољску, чиме је у Европи почео Други светски рат.[тражи се извор од 12.
2015.]

Супротоно устаљеном мишљењу, Немачка у време избијања рата за њега није била
спремна, односно, по објективним критеријумима, била је у много инфериорнијем
односу у поређењу с почетком Првог светског рата. С друге стране је у
квалитативном смислу била у великој предности у односу на своје
противнике.[тражи се извор од 12. 2015.]

То се можда најбоље одржавало у копненој војсци - Вермахту. Иако је поновно
наоружавање ван версајских оквира отпочело још године 1933. Немачка је још увек
заостајала за западним силама по питању модерне опреме, поготово тенкова. С
друге стране, у раздобљу када се држала версајских критеријума, Немачка је смела
да има малу професионалну војску, што је довело до ригорозне селекције и
филтрације најспососбнијих кадрова који ће после бити срж Хитлерове војне
машине.[тражи се извор од 12. 2015.]

Други важан фактор у корист Немаца била је склоност новим идејама као и
настојање да се избегну грешке које су довеле до пораза у претходном рату.
Немачки војни стратези на челу с генералом вон Сектом су још крајем двадесетих,
узимајући у обзир немачки недостатак нафте и других стратешких сировина,
закључили како се победа у будућем рату може извојевати једино брзим ударом, при
чему би се користиле новоразвијене форме оружја као што су тенкови, механизоване
јединице и авијација. Та се доктрина назвала блицкриг, односно муњевити рат, те
је на почетку представљала готово сигуран рецепт за немачке војне успехе. С
друге стране, Немачка ипак није била у стању у потпуности искористити њене
могућности, пре свега због недовољног броја модерних превозних средстава, што ће
се исказати у каснијим фазама рата.[тражи се извор од 12. 2015.]

Блицкриг је битно утицао и на развој Луфтвафеа, немачког ратног ваздухопловства
које је у року од само неколико година постало једна од најимпресивнијих
оружаних формација на свету - како бројем, тако и извежбаношћу људства. Немци су
тридесетих година развили модерне типове ловачких и бомбардерских авиона којима
су били у стању створити ваздушну надмоћ над већином противника. Али, с друге
стране, већина тих авиона су били углавном на непосредну подршку копненим
снагама, те су се врло брзо исказали не баш тако ефикасни у другим
улогама.[тражи се извор од 12. 2015.]

Кригсмарине или ратна морнарица је била најслабији вид немачких оружаних снага
због версајских ограничења која су је била свела на готово симболичку оружану
формацију. Она су укинута тек 1930их година када је већ било касно да нови
бродови у градњи битно утичу на ток ратних операција. Немачка слабост на мору
одразиће се већ на самом почетку.[тражи се извор од 12. 2015.]

Италија је, захваљујући постојању колонијалног царства те Мусолинијевим
амбицијама, имала потребу да сагради модерну ратну морнарицу која би се могла
супротставити Британцима и Французима. Резултат тога је била трећа по снази
морнарица у Европи с великим бројем модерних бродова и веома квалитетним и
извежбаним људством, спремним на примену разноразних свежих идеја и
неконвенционалних замисли, од којих можда најспектакуларнији пример представљају
људи-жабе.[тражи се извор од 12. 2015.]

Мусолинијев режим је исто тако велики напор уложио у стварање квалитетног и
релативно модерног ваздухопловства које се 1930-их могло мерити с већином
великих сила. Томе је поготово у прилог ишла доктрина генерала Дуета који је
држао да ће управо авијација бити кључан фактор победе у будућем рату, односно
да се надмоћном ваздухопловству ништа не може супротставити.[тражи се извор од
12. 2015.]

Италијански војни стратези су такође створили доктрину сличну немачком
блицкригу, но за њену ефикасну примену је недостајао кључан фактор - квалитетна
копнена војска. Италија није имала ресурсе ни индустријску инфраструктуру да
створи копнене снаге у истом оном опсегу или квалитету какву је имала Немачка,
па су италијански војници у рат ушли углавном са застарелом или неадекватном
опремом, што је било највидљивије у тенковима - бројем и квалитетом погодних за
колонијално ратовање, али далеко испод савезничких и немачких стандарда.[тражи
се извор од 12. 2015.]

Ипак, највећа италијанска слабост био је морал - уздрман трауматским искуствима
битака на Сочи које није избрисала чак ни побједа у Првом светском рату.[тражи
се извор од 12. 2015.]

Од свих великих сила Јапан је године 1939. имао највише ратног искуства,
захваљујући походу на Кину који не само да је на почетку постигао спектакуларне
успехе, него био и сјајна прилика за тестирање нових технологија, поготово на
морнаричком и ваздухопловном пољу.[тражи се извор од 12. 2015.]

Јапанска ратна морнарица је била једна од најјачих и најмодернијих на свету.
Настојећи одржати корак с Британцима и Американцима, Јапанци су били склони
иновацијама и примени модерних технологија и стратегија. Од свих њих је велику
важност имала оријентација на високу координацију морнарице и авијације, што је
довело до градње носача авиона и стварања врхунски обученог кадра морнаричких
пилота способних за најсложеније операције. Јапанци су такође велику важност
уделили површинским снагама, при чему се развило тзв. дуго торпедо које ће
постати једно од најубојитијих оружја рата и омогућити Јапанцима поморску надмоћ
на самом почетку рата на Пацифику.[тражи се извор од 12. 2015.]

За разлику од морнаричког, јапанско ратно ваздухопловство у саставу копнених
снага је по квалитету авиона и пилота понешто заостајало за већином држава у
свету, а посебни недостатак је био оријентација на непосредну подршку копненим
снагама.[тражи се извор од 12. 2015.]

Копнене снаге су, пак, слично као и у Италији, представљале најслабију јапанску
карику, иако је то постало видљиво тек у каснијој фази рата. Јапанци су сматрали
да ће се будући рат одвијати по слабо настањеним острвима где примена тенкова
или сличне модерне опреме није тако битна. У томе су у прилог ишла и искуства из
Кине где су велики успеси постигнути против не превише инфериорних кинеских
снага. Због свега тога је јапанска војска по квалитету опреме и оружја била на
нивоу Првог светског рата, али је све то надокнађивано фанатичном
индоктринацијом и врхунском извежбаношћу људства.[тражи се извор од 12. 2015.]

Велика Британија је године 1939. ушла у рат с плановима прилично сличнима онима
с којима се ушло у Први светски рат.[тражи се извор од 12. 2015.]

Британске копнене снаге су биле релативно малобројне и професионалне природе, па
је на почетку требало да се користе у ограниченим акцијама, односно као подршка
бројнијој француској војсци, све до тренутка када се попуни регрутима. С друге
стране, малобројност је британску војску учинила једином потпуно моторизираном
војском у свету, те је квалитетом и обученошћу људства била изнад европског
просека. С друге стране, међуратни период је представљао и својеврсну
стагнацију, јер су на темељу искустава Првог светског рата, поготово у примени и
тактици тенкова извучени погрешни закључци.[тражи се извор од 12. 2015.]

Недостаци британских копнених снага су имали потпуну супротност у Краљевској
морнарици (РН) која је, упркос својеврсном заостајању почетком 1930-их, још
увијек представљала силу способну да оствари потпуну надмоћ на већини светских
мора. РН је имала врло квалитетно људство, као и командни кадар отворен према
новим идејама, због чега су британски бродови били прилично разнолики - од
торпедних чамаца до носача авиона - те у стању изводити различите и најсложеније
операције. Слично као и у Наполеоновим ратовима, управо ће РН омогућити
Британији да сама води рат против остатка европског континента.[тражи се извор
од 12. 2015.]

Највреднији и најмодернији део британских оружаних снага представљало је
Краљевско ратно ваздухопловство (РАФ). Било је састављено од разноликих типова
авиона и способно за разноврсне задатке, делом и због различитих доктрина које
су, свака на свој начин, помогле његовом развоју између два рата. На почетку се
сматрало да ништа не може зауставити бомбардере, те се уместо инсистирања на
ловачкој авијацији створио великих број тешких тзв. стратешких бомбардера како
би се на непријатељске нападе одговорило истом мером. Касније је већи нагласак
стављен на ловачке авионе који ће бранити Британска острва и његове индустријске
центре, за што су развијени квалитетни ловци Спитфајер и Харикен, од којих се
потоњи показао и добрим избором за подршку копненим снагама.[тражи се извор од
12. 2015.]

Француска је 1939. године била под снажним утицајем искустава Првог светског
рата које су се одразиле како на војну доктрину, тако и на морал нације.[тражи
се извор од 12. 2015.]

Основна мисао водиља француских војних стратега су били енормни губици у људству
након покушаја да се офанзивним акцијама пробију немачке линије. Зато се за
будући рат одабрала дефанзивна стратегија темељена на примени одбрамбене ватре и
система утврђења који је требало да на смрт искрваре немачког нападача. Крајњи
израз те доктрине била је чувена Мажино линија - систем утврђења на немачкој
граници који се сматрао најмодернијим на свету и практично непробојним.[тражи се
извор од 12. 2015.]

Мажино линија је, с друге стране, у себи крила озбиљни недостатак - огромне
трошкове због којих се, делимично, одустало од градње сличног комплекса на
белгијској граници (иако је одлука била делом и политичке нарави, у сврху
охрабрења Белгије да се у будућем сукобу придружи савезницима). Но, далеко већи
проблем је био тај што су средства уложена у Мажино линију ускраћена развоју и
производњи нових, модерних оружја. Зато је француска копнена војска у рат ушла с
великим делом застареле и неадекватне опреме. Једини изузетак су били тенкови,
који су у то доба били најсавременији у свету, али чије предности нису дошле до
изражаја због погрешне тактике.[тражи се извор од 12. 2015.]

Додатни проблем за француску војску била је у изузетно лошој квалитети највишег
командног кадра који су, с изузецима попут генерала де Гола, сачињавали потпуно
неспособни људи застарелих схватања, па тако у згради француског генералштаба
није постојао ниједан телефон или радио-станица. И међу људством је било доста
проблема, поготово због тога што су велики део јединица сачињавали неквалитетни
и дефетизму склони резервисти.[тражи се извор од 12. 2015.]

Француска ратна морнарица је, с друге стране, била прилично модерна, али она у
рату, с обзиром да је била концентирана у Медитерану, углавном није дошла до
изражаја.[тражи се извор од 12. 2015.]

Француско ратно ваздухопловство је, пак, било инфериорно немачком бројем и
квалитетом апарата. Тек је крајем 1930-их уложен одређен напор да се почну
производити модерни типови авиона, али је то дошло прекасно да би се одразило на
бојишту.[тражи се извор од 12. 2015.]

СССР је од свих великих сила године 1939. имао најбројније оружане снаге, како
по питању људства, тако по питању броја авиона, тенкова и другог савременог
оружја. Праве размере совјетске војне силе су постале очите тек касније током
рата.[тражи се извор од 12. 2015.]

Но, та је бројчана надмоћ у себи крила озбиљну слабост. Почетком 1930их су
уложени велики напори да се Црвена армија опреми не само модерним наоружањем,
него и доктрином која ће, по узору на искуства из грађанског рата, користити
модерна техничка средства како би се маневром и нападачком тактиком сломио
непријатељ.[тражи се извор од 12. 2015.]

С друге стране, сав тај напредак је готово у потпуности заустављен Стаљиновим
чисткама крајем 1930их током којих је у потпуности избрисана цела једна
генерација способних и квалитетних официрских кадрова, а на њихова мјеста
доведене неискусне или неспособне замене. Као последица свега тога, совјетска
тактика, стратегија и целокупни квалитет војске био је далеко испод стандарда
већине западних земаља. Тек ће неугодна искуства у Зимском рату натерати Стаљина
да почне обнову Црвене армије.[тражи се извор од 12. 2015.]

Совјетска авијација је такође бројчано била прилично импресивна, али је, слично
као и Луфтвафе, била претежно оријентисана на подршку копненим трупама. Са друге
стране, Совјети су били међу првима који су препознали потенцијале вертикалног
маневра те створили ваздушно-десантне и падобранске јединице, односно развили
технике снабдевања падобранима.[тражи се извор од 12. 2015.]

Због затворености мора и оријентације на копнену и ваздухопловну силу, совјетска
ратна морнарица је 1930их играла подређену улогу. Већина пловила је била
застарела, али је бројношћу била способна подржати копнену војску у амфибијским
операцијама.[тражи се извор од 12. 2015.]

Због океана који су је одвајали од Европе и Азије, те у домаћој политици
владајућег изолационизма, САД су 1930их врло мало улагали у одбрану, верујући да
ће се будући рат избећи, односно да САД у њему неће учествовати.[тражи се извор
од 12. 2015.]

Једини изузетак је била ратна морнарица, која се развијала због све већег
супарништва САД с Јапаном у подручју Тихог океана. Због великих удаљености
између појединих тачака у Тихом океану, велики је нагласак стављен на авијацију,
односно координацију њених активности с морнарицом. Због тога су САД, слично и
Јапан, развиле врло квалитетну и извежбану морнаричку авијацију те саградиле
неколико носача авиона. Велики су напори уложени и у развијање техника за
амфибијске операције, односно брзу градњу аеродрома и лука на изолованим
острвима.[тражи се извор од 12. 2015.]

Због тога је развој копнене војске, односно планови за евентуално деловање на
европским бојиштима био потпуно занемарен. Године 1939. америчка војска је имала
застарелу опрему и неадекватну тактику. Но, релативно касни улазак у рат је
омогућио учење на туђим искуствима, док су многи од тих недостатака компензовани
индустријском моћи САД која је, слично као и СССР, квалитативне недостатке
избрисала квантитетом.[тражи се извор од 12. 2015.]

Немачка је 1. септембра напала Пољску под лажним изговором да су Пољаци извршили
низ саботажа на немачким циљевима. Два дана након немачког напада Немачкој су
рат објавиле Француска и Уједињено Краљевство, са својим потпуно самосталним
доминионима Британског комонвелта, чиме је рат и формално добио карактер
светског, па зато неки историчари наводе 3. септембар 1939. као датум његовог
почетка.

Међутим, савез је у почетку пружио ограничену директну војну помоћ, у коју је
спадао мали француски продор у Сар.Савезничка врховна команда је закључила да
никаква офанзива на Немачку нема смисла, него да се рат добије поморском
блокадом односно ограниченим операцијама у циљу спречавања Немаца да добијају
стратешке ресурсе из неутралних земаља чиме би нанели штету немачкој привреди и
ратним напорима.. У међувремену се испоставило да одлука Италије да буде
неутрална има заправо користан ефект на Немачку, јер је преко ње несметано ишао
увоз тих истих сировина. Немачка је одговорила отпочињањем подморничког рата
против савезничких трговачких и ратних бродова, што ће се касније претворити у
битку за Атлантик. Дотле се на Западном фронту развило стално затишје, повремено
прекидано ограниченим акцијама.

Након потписивања примирја са Јапанцима после битке код Халкин Гола, СССР је 17.
септембра напао Пољску са истока. Пољска војска је била поражена и Варшава се
предала Немцима 27. септембра, а последњи џепови отпора су се предали 6.
октобра. Пољска територија је била подељена између Немачке и Совјетског Савеза,
док су и Литванија и Словачка добили мање делове. После предаје пољске војске,
пољски покрет отпора је основао подземну државу и герилску Домовинску армију.
Око 100.000 пољских војника је евакуисано у Румунију и балтичке државе. Многи од
њих су касније наставили да се боре уз Савезнике против Немаца на свим
фронтовима у Европи и северној Африци током целог трајања рата. . Пољски
разбијачи Енигме су евакуисани у Француску.

Хитлер је 6. октобра јавно понудио мир Уједињеном Краљевству и Француској, али
је изјавио да ће о судбини Пољске одлучивати искључиво Немачка и Совјетски
Савез. Чемберлен је одбио ову понуду 12. октобра. После овог негативног
одговора, Хитлер је одмах наредио напад на Француску, али је лоше време
принудило неколико одлагања све до пролећа 1940.

У међувремену, након потписивања Споразума о пријатељству и границама између
Совјетског Савеза и Немачке, СССР је консолидовао своје позиције у источној
Европи тако што је приморао балтичке државе да дозволе совјетској војсци да се
стационира у њима под условима споразума о узајамној помоћи, припремивши тако
терен за формалну анексију следеће године. Финска је одбила да уступи територија
северно од Лењинграда, што је крајем новембра довело совјетског напада. Зимски
рат у коме су Финци испочетка успешно зауставили надмоћне совјетске нападе се
окончао финским уступцима Совјетском Савезу. Уједињено Краљевство и Француска су
примиле совјетски напад на Финску као улазак Совјетског Савеза у рат на страни
Немаца и одговорили су на совјетске инвазију подржавајући избацивање Совјетског
Савеза из Друштва народа.

Хитлер је септембра 1939. године добио оно што је тражио. Пољску, тј. њен
западни део до Брест-Литовска. Зимски рат и Лажан рат дали су немачкој армији
кратах предах пре почетка велике офанзиве на Западу. Улогорили су се на
Зигфридовој линији и чекали. Зимски рат је савезничким планерима учинио занимљив
Скандинавију. Створени су планови да се пошаље експедициони корпус с циљем
пружања помоћи Финској, односно њеног стављања на савезничку страну. То је
касније требало послужити као изговор за блокаду допреме Немачкој стратешки
важних залиха гвоздене руде из Шведске. На плановима се наставило радити и након
финске капитулације у марту 1940. године. Делимично узнемирен најавама о таквим
плановима, Хитлер је наредио да се припреми инвазија Данске и Норвешке. Велика
немачка армија од неколико десетина дивизија снажна, опремљена и свежа 9. априла
нагрнула је у Норвешку и Данску како би заштитила пошиљке гвоздене руде из
Шведске, коју су Савезници покушали да зауставе једностраним минирањем
територијалних вода неутралне Норвешке. Данска је капитулирала без отпора након
неколико сати и остала је окупирана следећих пет година. Норвешка је покорена за
два месеца, упркос савезничкој подршци, захваљујући којој је важна лука Нарвик
била привремено преотета од стране Британаца. Немци, користећи локалну надмоћ у
авијацији те брзо освајање аеродрома, установили мостобране које није био у
стању уништити ни долазак релативно малобројног савезничког експедиционог
корпуса. Иако је Краљевска морнарица немачкој морнарици нанела велике губитке,
Норвешка је у јуну 1940. пала под потпуну немачку контролу, чиме је створена
важна база за будуће подморничке операције на Атлантику. На власт у Норвешкој
доведен је Видкун Квислинг, чије ће презиме постати синоним за људе који
сарађују са окупаторима. Британско незадовољство норвешком кампањом је довело до
смене британског премијера Невила Чемберлена и именовања Винстона Черчила за
премијера 10. маја 1940.

Након вишеструког одгађања и промене планова, отпочела велика немачка офанзива
на Западном фронту. Немачка је 10. маја 1940. године напала Француску и из
стратешких разлога је истог дана је напала и неутралне државе Белгију, Холандију
и Луксембург. Истог дана је Уједињено Краљевство окупирало данске поседе Исланд,
Гренланд и Фарска острва да спречи могућу немачју инвазију ових острва..
Американци ће касније заменити Британце, а амерички маринци су пристигли у
Рејкјавик 7. јула 1941. године. Као што се било и очекивало, Немци су одлучили
да заобиђу Мажино линију и да Француску нападну преко територија неутралне
Белгије. Због тога су Савезници одмах послали своје најбоље и најбројније снаге
у дубину белгијске територије да их тамо, према претходном плану, зауставе.
Немци су групу армија Б сконцентрисали је на земље Бенелукса, а оклопне дивизије
у Арденске шуме када то нико није очекивао. Кроз тешко проходне шуме Ардена
јуришало је 3.000 тенкова, док су Савезници хтели да у Белгији дочекају Немце и
сукобе се с њима. Оно што се није очекивало било је да ће Немци заједно с
Белгијом напасти Холандију која је, за пет дана и након бомбардовања Ротердама,
одмах капитулирала, односно да ће главни удар бити кроз шумовите Ардене за које
се претпостављало да су непроходни за тенкове и друга модерна возила. Холандија
и Белгија су прегажене за пар дана, односно недеља захваљујући тактици
блицкрига. Француска утврђена Мажино линија и главнина савезничких снага које су
прешле у Белгију су биле заобиђене маневром опкољавања кроз густо пошумљен
регион Ардена, које су савезнички планери сматрали непробојном природном
препреком за оклопна возила. Француске снаге су биле потпуно изненађене, те када
су немачке снаге већ за три дана избиле на реку Меза код Седана, нису биле у
стању пружити одговарајући отпор. Немци су прешли реку и тенковским колонама
брзо одсекли главнину савезничких снага у Белгији од Француске. Покушаји
савезника да разбију немачки клин нису успели, а 28. маја је Белгија званично
капитулирала. Због тога се главнина савезничких армија нашла у клопци и били су
поражени. Савезничке снаге су биле сведене на све мањи мостобран код Денкерка.
Већина је одведена у заробљеништво, док је преко 300.000 војника, углавном
британских и француских, било евакуисано из Денкерка почетком јуна у једној од
најспектакуларнијих и најуспешнијих евакуација у војној историји, мада су
оставили већину своје опреме.

Освајање Денкерка је Немцима омогућило да се окрену на југ према углавном
деморализованим француским трупама и 5. јуна започну офанзиву која је брзо
пробила њихове положаје. Француска војска је, уз све већи дефетизам, била
парализована великим бројем избеглица на путевима те све већим политичким
поделама у влади, која је уважила мишљење маршала Петена да даљи отпор нема
смисла. Сматрајући је да су савезници изгубили рат те да се јефтино може домоћи
њихових колонија, Италија се 10. јуна и службено придружила Хитлеру као
савезник, објавила рат Француској и Уједињеном Краљевству и напала Француску.
Прва важнија италијанска офанзива био је напад на француске положаје на граници,
током кога је неколико француских батаљона успешно зауставило целу једну
италијанску армију. Тај успех није имао скоро никакав ефекат на опште стање у
Француској, где је влада и службено отпочела преговоре о капитулацији. Немци су
заузели Париз 14. јуна и осам дана касније Француска се предала и подељена ја на
немачке и италијанске окупације зоне и неокупирану крњу државу на југу којим је
управљала Петенова влада у Вишију, тзв. Вишијевску Француску, која је иако
званично неутрална, била углавном у савезу са Немачком. Са капитулацијом се није
сложио генерал де Гол који је још 18. јуна одлетео у Лондон и стао на чело тзв.
Слободне Француске која ће из емиграције наставити пружати отпор Немцима.

Почетком лета 1940. Хитлер се налазио на врхунцу моћи и већина европских
политичара и влада га је сматрала победником рата. Након слома Француске се цели
континент налазио под његовом контролом, било преко окупационих снага,
савезника, идеолошки блиских влада или неутралних држава које је било лако
уценити. Једино му је на путу стајала усамљена Британија. Но британска влада на
челу с Винстоном Черчилом је била одлучна наставити рат до коначне победе, што
је показано већ 3. јула нападом на француску поморску базу Мерс-ел-Кебир. Циљ те
операције био је спречити да флота под контролом вишијевске Француске буде
предана силама Осовине те тако угрози британску поморску надмоћ. Напад је
изазвао велике жртве међу Французима и на дуже време покварио односе бивших
савезника.[тражи се извор од 12. 2015.]

У јуну 1940. Совјетски Савез је присилно анектирао Естонију, Летонију и
ЛитванијуBilinsky (1999). стр. 9., а затим је 28. јуна, користећи немачку
заузетост на Западу, ултиматумом натерао Румунију да преда спорну румунску
регију Бесарабију. У међувремену је нацистичко-совјетско политичко приближавање
и економска сарадња постепено слабила и обе државе су се почеле припремати за
рат.

У међувремену је Хитлер настојао да успостави мир нудећи гаранцију опстанка
Британског царства у замену за повраћај бивших немачких колонија. Када су
Британци те понуде одбили, Хитлер је наредио да се започне бомбардовање
Британских острва и, у сврху додатног психолошког притиска, започну јавне
припреме за инвазију која је добила шифру Операција Морски лав.[тражи се извор
од 12. 2015.]

План за инвазију изазвао велике поделе и несугласице међу немачким војним
круговима, али су се сви, па и Хитлер, сложили да је за његово успешно извођење
нужно претходно осигурати ваздушну надмоћ над Британијом, односно елиминисати
РАФ. У ту је сврху започета вишенедељна серија ваздушних напада којима су се
Британци супротставили у низу ваздушних окршаја који се зову Битка за Британију.
Захваљујући низу погодности - поседовање радара, бржа производња ловачких авиона
те могућност поновног ангажовања властитих пилота срушених над британским тлом -
Британци су успели очувати предност те тако присилити Хитлера да средином
септембра откаже планове за инвазију.[тражи се извор од 12. 2015.]

Хитлер је за ту одлуку био делимично мотивисан очигледно незадовољавајућим
стањем припрема и планова за инвазију, као и све већом жељом да започне поход
против Совјетског Савеза. Британију је уместо инвазијом требало победити
исцрпљивањем њених ресурса кроз бесомучно ваздушно бомбардовање градова,
поморску блокаду те нападе на упоришта на Медитерану и Блиском истоку.[тражи се
извор од 12. 2015.]

Тежиште рата се од јесени 1940. године почело пребацивати са запада на
Медитеран, односно Блиски исток, гдје је Хитлеров циљ био Британцима одузети
стратешки важне нафтне изворе, односно главну прометну артерију у Суецком
каналу. Ово потоње је био задатак Италијана, који су у Либији и источној Африци
(Етиопија, Сомалија) имали знатне снаге.[тражи се извор од 12. 2015.]

У септембру је из Либије на Египат кренула велика италијанска офанзива која је
након краћег напредовања брзо заустављена од стране вишеструко малобројнијих
британских напредовања, показавши још једном италијанску војну инфериорност.
Италијанске снаге у источној Африци, под командом војводе од Аосте, показале су
се нешто успешније те Британце истерале из британске Сомалије, напале Кенију и
Судан и тако присилиле Британце да тамо довлаче своје колонијалне снаге.[тражи
се извор од 12. 2015.]

У међувремену су се у Медитерану почеле водити оштре борбе између италијанске и
британске морнарице. Захваљујући квалитетнијој тактици и бољој опреми, Британци
су у њима имали нешто мало више успеха, а равнотежа се додатно покренула у
британску корист нападом којим су 11. новембра у луци Таранто нападом торпедних
авиона онеспособљена три италијанска бојна брода. Такође, позиција Италије
отежана је након битке код Матапана у марту 1941.[тражи се извор од 12. 2015.]

Како би додатно ослабио британски положај, Хитлер је у то доба на страну Осовине
настојао довући Шпанију, сматрајући како ће Франциско Франко узвратити за
подршку добијену приликом грађанског рата. Но, испоставило се како је Шпанија
превише исцрпљена да би могла учествовати у новом рату те је уместо тога Франко
Осовину подржавао посредно, као формално неутрална држава.[тражи се извор од 12.
2015.]

Најважнији догађај је била Мусолинијева одлука да, у сврху изједначавања
престижа с Хитлеровим, предузме сопствени блицкриг у форми напада на Грчку.
Поход који је започео 28. октобра, и који се понекад назива Италијанско-грчки
рат, врло брзо се, захваљујући успешном отпору слабо опремљене, али добро вођене
грчке војске, претворио у још један италијански војни фијаско. Не само што је
италијанска офанзива заустављена, него су италијанске снаге одбачене у дубину
албанске територије. Још важније је било то да се Грчка ставила на страну
Британије и тако дала могућност Британцима да угрожавају немачке позиције на
Балкану, односно бомбардују стратешки важне нафтне изворе у Плоештију.[тражи се
извор од 12. 2015.]

Крајем 1940. Британци су покренули Операцију Компас - прву важнију савезничку
офанзиву у рату - која је за последицу имала потпуно расуло италијанске војске у
северној Африци. Но, тај се успјех није могао искористити, јер је Черчил донио
одлуку да се британска појачања и други ресурси упуте у Грчку, чиме је изазвао
Хитлера да нареди напад на Грчку, познат под шифром Операција Марита.[тражи се
извор од 12. 2015.]

Било је планирано да се напад изведе с територије Бугарске и Југославије -
држава које су до пролећа 1941., исто као и Мађарска и Румунија, прикључене
Тројном пакту. Но, 27. марта је у Југославији изведен пуч и установљена нова,
пробританска влада на челу с генералом Душаном Симовићем.[тражи се извор од 12.
2015.]

Разбјешњели Хитлер је одлучио да заједно с Грчком буде нападнута и Југославија,
што се и догодило 6. априла. Деморализована југословенска војска брзо је
савладана и присиљена на капитулацију 17. априла. Грчка војска се одржала нешто
дуже - до 20. априла, након чега су њени остаци, заједно с британским
експедиционим корпусом нашли уточиште на Криту. Немци су 20. маја извршили
падобрански десант на Крит те га заузели, иако уз велике губитке међу својим
елитним падобранским јединицама.[тражи се извор од 12. 2015.]

У том тренутку су се британске позиције на Медитерану и Блиском истоку нашле на
најнижој тачки. Серија немачких успеха, укључујући противофанзиву у северној
Африци коју је водио Ервин Ромел, подстакла је пронемачког премијера Рашида
Алија да у Ираку отпочне побуну против Британаца. Побуна је релативно брзо
угушена, али не пре него што су вишијске власти у Сирији и Либану пристале да се
тамошњи аеродроми користе у сврху немачког снабдевања побуњеника. То је
Британцима дало повод да започну офанзиву с циљем запоседања тих територија. Она
је, уз доста потешкоћа, успешно завршена средином јуна.[тражи се извор од 12.
2015.]

Већ у јесен 1940. Хитлер је издао директиву да отпочну припреме за Операцију
Барбароса - инвазију СССР која је требало почети у лето 1941. године. Разлози за
Хитлерову одлуку били су углавном идеолошке и политичке природе. Освајање
простора на истоку било је део нацистичког програма, а и сматрало се да ће поход
против комунистичке државе довести до промена у британској влади. План је уживао
и велику популарност у немачким војним круговима који су га дочекали с далеко
више ентузијазма и далеко мање скепсе него одлуку о уласку у рат, односно
офанзиви на Западу.[тражи се извор од 12. 2015.]

Стаљин је, пак, сматрао да чак ни Хитлер себи неће дозволити луксуз ратовања на
два фронта, односно поновити исту ону грешку коју је критизирао у Мајн Кампфу.
Зато је сматрао да је гомилање трупа на источним границама искључиво средство
политичког притиска, а дојаве о немачким припремама за напад подметање
британских служби којима је било у интересу што пре увући СССР у рат. Сам Стаљин
је настојао избећи рат до тренутка када се доврши реорганизација Црвене армије,
односно саграде нова утврђења на новим западним границама. Тамо су, у сврху
одвраћања, концентрисане велике војне снаге, али им је и заповеђено да не
одговарају ни на какве провокације.[тражи се извор од 12. 2015.]

Све је то савршено одговарало немачком плану који је предвиђао опкољавање и
уништење главнине совјетских снага на самој граници те освајање Москве и
Лењинграда, те избијање на линију Астрахан - Мурманск у року од шест недеља до
три месеца. Када је 22. јуна напад отпочео, совјетске снаге су биле потпуно
изненађене. Већина совјетских авиона је уништена на земљи, стотине хиљада
војника заробљено, а у многим крајевима Вермахтови војници су дочекани као
ослободиоци. Испочетка се чинило да ништа неће Немцима стајати на путу да
остваре још један тријумф у духу блицкрига.[тражи се извор од 12. 2015.]

Иако су се немачко напредовање настављено, врло брзо се показало како су
Хитлерови планери ипак потценили потешкоће које их чекају на походу на једну од
најпространијих земаља света. Чим се линија фронт почео одмицати у дубину
совјетске територије, почели су се појављивати озбиљни логистички проблеми, те
Немци више нису били у стању да, као на почетку, одржавају исти темпо
напредовања целом дужином фронта. То је совјетским снагама омогућавало предах,
односно повремене контранападе и све бољу организацију одбране. Исто тако се
испоставило да немачка пешадија - опскрбљена коњским запрегама - није у стању
пратити оклопне јединице, те су многе опкољене совјетске јединице биле у стању
пробијати се из обруча.[тражи се извор од 12. 2015.]

У касну јесен, настојећи постићи одлучну победу пре доласка зиме, Немци су
одлучили бацити све на једну карту - Операцију Тајфун чији је циљ било заузимање
Москве. Уз огромне губитке су се приближили совјетској престоници, али је
офанзива на крају заустављена услед крајњег исцрпљености људства.[тражи се извор
од 12. 2015.]

У међувремену се испоставило да Британци, супротно Хитлеровим очекивањима, ипак
немају идеолошких предрасуда те су са Совјетима одмах почели сарађивати као
прави савезници. Започели су конвоји помоћи за Мурманск, а две војске су заједно
окупирале Иран, настојећи предухитрити евентуалну пронацистичку побуну.

Од самог почетка рата амерички предсједник Френклин Делано Рузвелт није крио
своје пробританске симпатије, односно уверење како је у америчком интересу да
силе Осовине буду поражене. Но, директно укључивање у рат је спречило углавном
изолационистичко расположење америчке јавности, односно мишљење како се
Американаца питање контроле над Европом и остатком Старог света не тиче.[тражи
се извор од 12. 2015.]

Рузвелт је, с друге стране, користио своје председничка овлашћења да би
Британији помагао на сваки начин осим војном интервенцијом. Британци су добијали
издашну војну помоћ, а њихове наруџбе су довеле до постепеног процвата америчке
војне индустрије. Рузвелт је САД у рат настојао увући тако што је слао америчке
ратне бродове да прате конвоје с америчком робом за Британију и тако провоцирају
сукобе с немачким подморницама у Атлантику.[тражи се извор од 12. 2015.]

Но у јесен 1941. права је криза настала на Пацифику, уместо Атлантику. Јапан је
годину дана раније, користећи заузетост западних сила, окупирао Индокину, дотада
под влашћу вишијске Француске, те тако стекао вредан извор сировина. Следећа на
реду је требало да буде Холандска источна Индија, с обзиром на своје изворе
нафте. САД су на то, као и на наставак рата у Кини, реаговале нафтним ембаргом
који је посебно погодио јапанску морнарицу.[тражи се извор од 12. 2015.]

Суочена с кризом, јапанска влада је одлучила војном акцијом заузети Холандску
Источну Индију. Но, то је собом повлачило оружани сукоб с Британијом и САД.
Америчка влада је као додатно упозорење била преместила гро своје Пацифичке
флоте из Сан Дијега у базу Перл Харбор на Хавајима.[тражи се извор од 12. 2015.]

То је јапанским планерима дало сјајну прилику да смисле акцију која је на самом
почетку требало да оствари јапанску премоћ на Пацифику и омогућити неометана
освајања по остатку Азије. 7. децембра су америчку базу напали јапански авиони
те потопили, односно оштетили велики број бродова и авиона. Тај је напад,
изведен без формалне објаве рата, изазвао велики бес америчке јавности и
отклонио све сумње око тога да ли САД треба да се активније укључи у догађаје у
свету.[тражи се извор од 12. 2015.]

Дан пре напада на Перл Харбор, Совјети су покренули једну од својих првих
великих офанзива. Она је не само одбацила Немце од Москве него им нанијела и
велике губитке, срушивши тако мит о непобедивости Вермахта. Док се све то
догађало, Хитлер је сматрао како би притисак на источном фронту могао смањити
уласком Јапана у рат против Совјетског Савеза. У ту сврху је Немачка формално
објавила рат САД, али је, на Хитлерово велико разочарање, Јапан одржао
неутралност у односу на СССР.[тражи се извор од 12. 2015.]

Улазак САД, са својим огромним људским, материјалним и индустријским ресурсима,
представљао је велико олакшање за Британију и СССР, али је требало времена да се
сви ти ресурси мобилишу и почну ефикасно користити. У међувремену су силе
Осовине на различитим бојиштима наставиле бележити успехе.[тражи се извор од 12.
2015.]

Најспектакуларнији су били они на Пацифику. Јапанци су успјели освојити Малају
те 15. фебруара присилити на предају велики британски гарнизон у Сингапуру, што
је представљало један од најсрамотнијих пораза у британској историји. Слично је
било с Филипинима, Холандском Источном Индијом, централним Пацификом те Бурмом,
а даље напредовање преко Нове Гвинеје до Аустралије је заустављено тек поморском
битком у Коралном мору. Нешто касније је у бици код Мидвеја заустављен још један
јапански покушај даљег освајања, при чему је потопљено неколико носача авиона са
стотинама елитних пилота.[тражи се извор од 12. 2015.]

На источном фронту је совјетска зимска офанзива застала на пролеће, делом
захваљујући Хитлеровој наредби да се не одступа ни милиметар, а прекршитељи
најстроже кажњавају. Нови совјетски покушај офанзиве је у мају довео до
катастрофалног пораза у другој бици за Харков. Тиме су Немцима олакшани услови
за започињање велике летне офанзиве којој, овога пута, циљ био ограничен на
Кавказ и тамошња нафтна поља, односно евентуално избијање на Блиски исток.
Офанзива која је започела у јуну изазвала је совјетско повлачење, но расуло из
године 1941. се није поновило. Совјети су с временом били у стању успорити
немачко напредовање, а додатни проблем је представљало њено раздвајање на два
правца - један према Кавказу, други у смеру Стаљинграда, индустријског средишта
на реци Волги. Схватајући стратешку важност Стаљингарада, Совјети су га одлучили
одлучно бранити, што је довело до стаљинградске битке.[тражи се извор од 12.
2015.]

Немачка команда се надала продрети на Блиски исток и са јужног правца
захваљујући новој Ромеловој офанзиви којом су британске снаге тешко поражене у
бици за Бир Хакејм и присиљене на повлачење из Либије у дубину египатске
територије. Ромел се надао да ће заузети Александрију, избити на Суецки канал
после се спојити с немачким снагама на Кавказу, односно јапанским у Индији. Али
тај амбициозни план је средином лета зауставила лоша логистика и реорганизована
британска одбрана под командом генерала Бернарда Монтгомерија која је Ромелово
напредовање коначно зауставила у бици код Алам Халфе.[тражи се извор од 12.
2015.]

У међувремену се, у складу са закључцима конференције у Вансију у јануару, на
територијама под влашћу Немачке и њених сателита почело проводити тзв. Коначно
решење јеврејског питања, данас познатије под називом Холокауст.[тражи се извор
од 12. 2015.]

Средином 1942. се СССР поновно нашао у тешкој ситуацији, те је Стаљин то
искористио како би западне савезнике натерао на отварање тзв. другог фронта у
западној Европи с циљем растерећења Црвене армије. Амерички војни кругови су се
такође залагали за такав план из политичких разлога, настојећи да рат у Европи
буде што краћи, односно да се могу обрачунати с Јапаном. Черчил је, пак, сматрао
да отварања другог фронта треба да буде на обалама Медитерана које је он називао
„меким трбухом“ Хитлерове Европе. Пропаст канадског препада на Дијеп у јуну је
Американце уверила у снагу немачке одбране на атлантским обалама, односно
прихватање Черчилових аргумената.[тражи се извор од 12. 2015.]

Иако су Ромелове осовинске снаге у северној Африци дуго времена биле бројчано,
технички и логистички инфериорне Британцима, тек је Монтгомери то успео
схватити, односно практички искористити за једноставан план који је 23. октобра
довео до почетка битке код Ел Аламејна. Ромелове снаге су тешко поражене и
натеране на повлачење које ће постепено довести до губитка Либије. Зато се та
битка сматра првом прекретницом Другог светског рата.

У међувремену су осовинске позиције 4. новембра додатно ослабљене операцијом
Бакља англо-америчким искрцавањем на обале Марока и Алжира, који су били под
контролом вишијске Француске. Након краћег отпора су се вишијске снаге предале,
односно прешле на страну Савезника, али је даље напредовање у Тунис заустављено
због искрцавања немачко-италијанских снага те лошег времена. Без обзира на то,
успех сложене амфибијске операције је показао како су Савезници сличан подухват
у стању поновити другде, терајући Хитлера да на рачун Источног фронта шаље трупе
ради одбране европских обала. Зато се Бакља назива другом прекретницом Другог
светског рата.[тражи се извор од 12. 2015.]

Најважнија прекретница се ипак догодила на Источном фронту, где су уличне борбе
у Стаљинграду биле толико исцрпиле немачко људство да је немачка команда била
присиљена попуњавати бочне линије трупама својих савезника Румуније, Мађарске и
Италије. То је совјетској врховној команди (Ставка) дало сјајну прилику да
двоструким бочним ударом 19. новембра те линије пробије и у Стаљинграду опколи
6. армију генерала Фридриха Паулуса. Покушаји да се обруч пробије и опкољена
армија избави нису успели, па су се 1. фебруара 1943. њени остаци предали,
означивши највећу катастрофу у дотадашњој немачкој војној историји.[тражи се
извор од 12. 2015.]

Пораз код Стаљинграда је Немце натерао на повлачење с Кавказа, али имао и
озбиљније политичке последице. Уништење војски на Источном фронту је владине
кругове у Румунији, Мађарској, па и у Италији, натерало да размишљају о
напуштању Немачке и приклањању Савезницима првом повољном приликом.[тражи се
извор од 12. 2015.]

Прекретница се догодила и на Пацифику, након што су 2. августа амерички маринци
извршили десант на стратешки важно острво Гвадалканал на Соломонским острвима.
Јапанци су одатле покушали отерати властитим десантом што је довело до
шестомесечних жестоких борби на копну, мору и ваздуху. Иако су обе стране
претрпеле огромне губитке, Американци су их лакше надокнађивали те су се Јапанци
почетком фебруара 1943. повукли, означивши успех прве велике савезничке офанзиве
на том ратишту.[тражи се извор од 12. 2015.]

Савезничким снагама у северној Африци је Тунис, након релативно лаког заузимања
Алжира и Марока, представљао велики проблем, што због лошег времена, што због
тешког планинског терена који је вешто користила немачко-италијанска
експедицијска армија на челу с генералом фон Арнимом. Савезници су додатни
проблем имали у слабој координацији између британских, америчких и француских
колонијалних трупа. Још већи проблем било је неискуство америчких снага које је
19. фебруара дошло до изражаја у бици за Касерински пролаз приликом које је
Ромел успео пробити америчке положаје и изазвати панично повлачење које је
заустављено тек крајњим британским напорима.[тражи се извор од 12. 2015.]

Но тај Ромелов успех није могао бити искоришћен јер је у Тунис с југа, из
Либије, продирала британска Осма армија на челу с Монтгомеријем. 6. марта је
Монтгомери Ромела поразио у бици код Меденина, а 17. марта започео пустињским
маневром заобилазити утврђену Маречку линију на туниско-либијској граници.
Успешан пробој тих положаја је запечатио судбину осовинских снага у Тунису, јер
нису имали довољно људства ни материјала да се одупиру савезничким офанзивама из
два правца.[тражи се извор од 12. 2015.]

Иако су поједини осовински команданти тражили дозволу за евакуацију, Хитлер је
то одбио из политичких разлога, плашећи се додатне деморализације након
стаљинградске катастрофе. Евакуација је с временом постајала све тежа, исто као
и снабдевање трупа због све очитије поморске надмоћи Савезника у Медитерану. 14.
маја су се последњи остаци осовинских снага предали, означивши коначни крај рата
у северној Африци.[тражи се извор од 12. 2015.]

У међувремену су се силе Осовине могле утешити деломичним успехом немачке
офанзиве на источном фронту, током које су Совјети одбачени из области Харкова
кога су били ослободили почетком године. То је Вермахту повратило оптимизам,
односно потакло планове за још једну велику летну офанзиву, док су Совјети
одлучили зауставити даље нападе и посветити се консолидацији својих редова. То
је довело до релативног затишја на источном фронту које ће трајати неколико
месеци.[тражи се извор од 12. 2015.]

Десант на северну Африку је међу осовинским снагама потакао страх од евентуалног
савезничког искрцавања на друге области Медитерана. Зато су предузете мере за
јачање одбране на том подручју - вишијска Француска је окупирана, након чега се
њена флота у Тулону самопотопила како не би пала у руке Немцима. На Балкану, где
се разгранао широки партизански покрет, покренуте су офанзиве у циљу његовог
гушења, поготово у Југославији где су покушаји уништења Титових партизана довели
до битака на Неретви и Сутјесци.[тражи се извор од 12. 2015.]

Немци су, слично као и претходне две године, за лето на Источном фронту
планирали велику офанзиву која је коначно требало да сломи Црвену армију. Но
овог пута су имали далеко мање ресурса, па је опсег офанзиве био још
ограниченији. Циљ немачког напада је овог пута био само део централног фронта -
велика избочина с центром у Курску, за који су Немци сматрали да садржи већину
совјетских снага. План је био одсећи ту избочину двоструким тенковским ударом са
севера и југа, при чему су се велике наде полагале у нове типове тенкова као што
су Тигар и Панцер V Пантер.[тражи се извор од 12. 2015.]

Совјети су рано сазнали за немачке планове те су релативно затишје добро
искористили да на правцима немачког удара саграде вишеструке линије одбране, а у
позадини припреме велике резерве које ће у погодном моменту кренути у
противнапад. То се показало већ 5. јула када су Немци два сата пре самог напада
прво изненађени совјетском артиљеријском противприпремом, а потом и жестином
отпора због кога је напад застао прво на северу, потом на југу. На крају су
Совјети кренули у велики противнапад који је код Прохоровке довео да највеће
тенковске битке у историји. Иако је резултат био тактички неодлучан, Совјети су
са својим инфериорнијим Т-34 тенковима Немцима успели задати губитке које ови
нису били у стању надокнадити.[тражи се извор од 12. 2015.]

Немци су након тога застали на достигнутим положајима, али се врло брзо показало
како су толико исцрпљени да више нису у стању зауставити совјетску
противофанзиву, која је одмах започела, прво на северу, а мјесец дана касније и
на југу. До краја године ће Совјети ослободити велики део Украјине, укључујући и
Кијев почетком новембра.[тражи се извор од 12. 2015.]

Курска битка је значила коначни немачки пораз на Источном фронту. Након ње се
Вермахт није могао надати никаквим озбиљнијим офанзивним операцијама и сва
немачка активност се свела на све теже држање постигнутих положаја, односно
избављивање јединица опкољених у совјетским маневрима.[тражи се извор од 12.
2015.]

У складу с Черчиловим стратешким замислима, западни савезници су 10. јула
започели искрцавање на Сицилију, што је био први корак према избацивању Италије
из рата. Иако су осовинске снаге, поготово немачке, пружале жесток отпор, брзо
је постало јасно да се морају повући на италијанско копно. У међувремену су сви
ти догађаји имали утицај на фашистичке вође у Риму, које су 21. јула свргнуле и
ухапсиле Мусолинија, а нова влада одмах започела тајне преговоре о
капитулацији.[тражи се извор од 12. 2015.]

До капитулације је дошло 8. септембра, када је заједно с њом требало бити
координирано велико искрцавање код Салерна. Но, немачке снаге под командом
фелдмаршала Кеселринга су показале као веома веште, како у одбрани од западних
савезника, тако и брзом стављању Италије под окупацију. Мусолини је ослобођен
акцијом немачких командоса и стављен на чело квислиншке Италијанске Социјалне
Републике. У међувремену су Немци, вешто користећи планински терен, задржавали
савезнички продор према Риму те постепено створили готово несавладиву обрамбену
линију чији је центар био Монте Касино. Око тог места ће се месецима водити
крваве борбе.[тражи се извор од 12. 2015.]

Капитулација Италије је имала озбиљне последице и на Балкану. Док је британски
покушај да искористе капитулацију италијанског гарнизона и на брзину освоје
Додеканез завршио катастрофом, у Грчкој и Југославији су партизанима пале у руке
велике количине оружја и опреме. Поготово је то имало велики утицај на
Југославију, где се партизанска војска и с њом повезан политички покрет
наметнула као главни фактор у будућем поратном уређењу земље.[тражи се извор од
12. 2015.]

Исфрустрирани успешним немачким отпором код Монте Касина, савезнички команданти
су се одлучили освојити Рим обилазним маневром, односно искрцавањем трупа код
Анција, у позадини немачких линија. Но, искрцавање, које је отпочело крајем
јануара, врло брзо је запело због логистичких проблема и неспособности америчког
генерала Лукаса. То је Немцима дало драгоцено време да довуку резерве и покрену
противнапад који је савезнике готово успео бацити у море. Мостобран је очуван,
али су савезници одустали од намере да га користе као полазиште за напад на
Рим.[тражи се извор од 12. 2015.]

Монте Касино је освојен неколико месеци касније и Немци су коначно присиљени на
повлачење, што је Американцима омогућило да 4. јуна ослободе Рим. Но, дотада је
Черчилова медитеранска стратегија била темељно дискредитована и италијанско
бојиште изгубило је приоритет међу савезничким планерима.[тражи се извор од 12.
2015.]

Након поразних искустава у брдовитој Италији, савезници су коначно прихватили
америчко стајалиште да је рат најбољи добити директним ударом у Немачку преко
равничарске западне Европе. Од краја 1943. су се интензивирале припреме за
велико искрцавање на француску обалу, које је добило шифру Операција Оверлорд.
Поморски и зрачни десант је био годинама планиран, а месецима увежбаван, уз
дотада невиђени систем дезинформације непријатеља.[тражи се извор од 12. 2015.]

Све те мере су уродиле плодом када је 6. јуна - датум који ће у историју ући као
Дан Д - извршено дотада највећа амфибијска операција у историји. Савезничке
снаге су се искрцале на широком фронту у Нормандији, уместо код Калеа где су их
Немци били очекивали. Иако су Немци на све могуће начине покушали савезнике
бацити у море, мостобран се постепено ширио. Након месец и пол дана крвавих и
жестоких борби, Американци су успели да изврше пробој и предузму велики
обухватни маневар. Хитлерово упорно одбијање да изда наређење за повлачење
довело је до опкољавања и уништавања немачких снага код Фалеса.[тражи се извор
од 12. 2015.]

Истовремено је извршен и мањи десант на јужну обалу Француске. Немци су почели
повлачење из Француске које се врло брзо претворило у панику и расуло. Генерал
де Гол је у тим данима успешно исходио да његов покрет Слободних Француза
постане легитимна влада ослобођене Француске и избегне савезничку окупацијску
управу. 24. августа је то потврђено након ослобођења Париза.[тражи се извор од
12. 2015.]

Дубоко уверени да ће рат моћи завршити до Божића, савезници су се одлучили за
рискантни план ваздушног десанта у јужној Холандији, којему је циљ било освајање
мостова преко Рајне. Тај план, прозван Операција Маркет Гарден, је 17. септембра
довео до великог ваздушног десанта, при чему су британски падобранци код Арнхема
стицајем околности налетели на елитне немачке јединице. Резултат тога је била
битка за Арнхем у којој су Британци десетковани, а Немци стекли једну од
последњих великих победа у рату.[тражи се извор од 12. 2015.]

Црвена армија је од Курске битке била у сталном напредовању. У првој половини
1944. године су се борбе углавном водиле на северном и јужном делу Источног
фронта, па је тако одсечен немачки гарнизон на Криму, односно Лењинград коначно
ослобођен опсаде.[тражи се извор од 12. 2015.]

Главни и најспектакуларнији удар се догодио у јуну и носио је шифру Операција
Багратион. Њиме је сломљена немачка Група армија Центар и ослобођена Белорусија,
при чему су Совјети стекли огроман број заробљеника и базу за даље напредовање
према Пољској и Немачкој.[тражи се извор од 12. 2015.]

У исто време је покренута и велика офанзива на Финску, чија је влада одлучила
пристати на совјетске услове за примирје. Та одлука није значила крај рата за
Финску. Немци су одмах под окупацију ставили северни део земље који ће постати
поприште вишемесечног крвавог рата између бивших савезника.[тражи се извор од
12. 2015.]

Два месеца касније је предузет удар на Румунију, која је имала далеко више
успеха у мењању страна. Совјети су продрли и преко бугарске границе, иако та
земља формално није објавила рат Совјетском Савезу. Обе војске су се ставиле
Совјетима на располагање и после узеле учешће у борбама против Немаца на
Источном фронту.[тражи се извор од 12. 2015.]

Долазак Совјета на Балкан је присилио Немце на повлачење из Грчке према северу.
Настали вакуум су настојале испунити супарничке герилске фракције, што је довело
до грађанског рата у који су се упетљале британске трупе. У Југославији су у
јесен Титови партизани уз помоћ Црвене армије ослободили Београд те се полако
трансформисали у регуларну војску која је држала свој део фронта.[тражи се извор
од 12. 2015.]

У Мађарској је покушај капитулације, односно стављања на страну Савезника, довео
до немачке војне интервенције против адмирала Хортија и инсталирања фашистичког
режима који ће спровести Холокауст међу дотада поштеђеним мађарским
Јеврејима.[тражи се извор од 12. 2015.]

У 1943. и 1944. години на Пацифику главна савезничка, односно америчка,
стратегија било је тзв. прескакање острва. Она се састојала од тога да се продор
у дубину подручја под јапанском контролом изводи заобилажењем већине острвских
упоришта која би том продору стајала на путу. Американци би се једноставно
искрцали у позадини тих упоришта, тамо саградили поморске и ваздушне базе, а
јапанске базе испред њих биле подвргнуте ваздушном и поморском бомбардовању,
односно блокади у циљу њихове трајне неутрализације.[тражи се извор од 12.
2015.]

Таква је стратегија донела плода у савезничком спором, али незаустављивом
напредовању у југозападном, односно централном Пацифику. Но, како су се
савезничке линије приближавале Јапану, тако су расле несугласице између генерала
Дагласа Макартура и адмирала Честера Нимица. Док се Нимиц залагао за директан
продор према Јапану, дотле је Макартур, делом због своје повређене таштине,
инсистирао на претходном ослобођењу Филипина.[тражи се извор од 12. 2015.]

На крају је из политичких разлога превагнуло Макартурово мишљење. У јесен су
Американци прикупили велику инвазијску флоту и извршили десант на Филипине.
Јапански покушај да то спрече довео је до битке у заливу Лејте - највећег и
најспектакуларнијег поморског окршаја у рату, након кога је јапанска ратна
морнарица престала постојати као озбиљан фактор. Америчке копнене снаге на
Филипинима су, с друге стране, с јапанским гарнизонима водили жестоке борбе до
самог краја рата.[тражи се извор од 12. 2015.]

Крајем 1944. Немачка је остала усамљена, без великих савезника у Европи, а и
њена матична територија је већ била начета са запада и с истока. Но, Хитлер је
још увијек веровао у успешан завршетак рата, уздајући се у нова оружја попут
ракета V-2 или млазних ловаца Ме-262. Да би стекао време да их усаврши, наредио
је велику офанзиву на западу против америчких положаја у Арденима. Велика
Арденска противофанзива је у потпуности изненадила Американце и нанела им тешке
губитке, али су њихови положаји брзо консолидовани уз помоћ британских савезника
те су Немци постепено потиснути на полазне положаје.[тражи се извор од 12.
2015.]

Губитке у Арденима више ништа није могло надокнадити, што су одмах искористили
Совјети, пробивши немачке линије у Пољској и приближивши се самом Берлину. У
марту су западни савезници коначно прешли Рајну и почели продирати у само срце
Немачке. Савезници су такође покренули офанзиву у Италији, исто као и Титова
југословенска војска.[тражи се извор од 12. 2015.]

Немачка војска је након више од пет година доживела потпуни слом па су се многе
јединице, поготово на западу, почеле предавати без борбе, а на истоку борити,
мање зато да зауставе Совјете, а више зато да себи дају прилику за предају
западним савезницима. 25. априла су се совјетске и америчке трупе спојиле код
Торгауа, практички пресекавши Немачку напола. У исто вријеме је отпочела
Берлинска битка током које је Хитлер извршио самоубиство, а сам Берлин се предао
2. маја.[тражи се извор од 12. 2015.]

Нова немачка влада под адмиралом Деницом је отпочела преговоре о капитулацији
који су завршени 7. маја, а 8. маја објављен прекид непријатељстава. У неким
дијеловима Европе, поготово оним источним, борбе су се водиле још неколико
недеља, али је тог дана службено отпочео мир.[тражи се извор од 12. 2015.]

У првој половини 1945. године су се амерички војници искрцали на острво Иво Џиму
и након дуготрајних и жестоких борби савладали тамошњи јапански гарнизон. Острво
је после почело служити као база америчким стратешким бомбардерима Б-29 у
њиховим нападима на циљеве у самом Јапану. Приликом напада су кориштене запаљиве
бомбе што је само у Токију довело до 300.000 мртвих.[тражи се извор од 12.
2015.]

У јуну су се Американци још више приближили самом Јапану након искрцавања на
Окинави. И тамо је јапански гарнизон савладан, али уз огромне губитке на
савезничкој страни. Ти су губици уверили америчке планере да ће инвазију самог
Јапана захтевати незамисливо велики број жртава и довели до одлуке да се Јапан
на предају покуша присилити употребом новог оружја званог атомска бомба.[тражи
се извор од 12. 2015.]

6. августа је на Хирошиму бачена атомска бомба и изазвала дотле незамисливо
разарање и патње међу локалним становништвом. Док је јапанска влада покушавала
схватити што се догодило, уследио је још један шок у облику објаве рата од
стране Совјетског Савеза. Совјетске снаге су врло брзо разбиле јапанске снаге у
Манџурији и отпочеле брзо напредовати према Кореји. 9. августа је бачена друга
атомска бомба на Нагасаки.

То је било довољно да јапанска влада након неколико дана схвати да даљи отпор
нема смисла, те је 15. августа објављена безусловна капитулација. Она је
формално потписана 2. септембра на америчком бојном броду Мисури у Токијском
заливу, што је датум који представља службени завршетак Другог светског
рата.[тражи се извор од 12. 2015.]

Тачан број људских жртава Другог светског рата није утврђен нити ће икада бити
утврђен. Разлог томе је делимично у томе што их је тешко разликовати од неких
ратова који су вођени пре и после, а делом и у томе што се с бројкама из разних
политичких разлога манипулисало (Југославија, СССР). Већина процена спомиње
бројку од 55 милиона људи, при чему се такође држи да само 10 % отпада на
непосредне учеснике, тј. припаднике оружаних формација, док се остатак односи на
цивиле. Због тог несразмера се Други светски рат често наводи као крајњи пример
тоталног рата.[тражи се извор од 12. 2015.]

Рат је довео до драматичних демографских промена у многим областима света. Целе
етничке заједнице су или десетковане или присилно расељене. Најспектакуларнији
пример представља готово потпуни нестанак Јевреја у Европи - они који су
преживјели Холокауст су углавном емигрирали у САД или Палестину, где је ускоро
створена држава Израел. 15 милиона Немаца је протерано из великог дела источне
Европе, а нешто слично се догодило и италијанској мањини на источним обалама
Јадрана.[тражи се извор од 12. 2015.]

И материјални губици су били велики. Готово на сваком подручју где су се водиле
ратне операције дошло је до великог или потпуног уништења путева, мостова,
железница, телекомуникационих система и других облика инфраструктуре, а многе
државе су доживеле озбиљно смањење властитих индустријских и других
ресурса.[тражи се извор од 12. 2015.]

У рату су нестали и многи делови културне баштине, за што су најбољи пример
Варшава, коју су Немци у потпуности разорили након неуспелог устанка 1944.
године, као и Дрезден чији је већи део године 1945. спаљен у савезничком
бомбардовању.[тражи се извор од 12. 2015.]

Већ у почетним фазама рата је постало јасно да ће он по свом завршетку довести
до великих промјена у будућем светском поретку.[тражи се извор од 12. 2015.]

Највидљивије промене биле су оне које су се тицале државних граница. СССР је
након рата и формално у свој састав увео Естонију, Летонију и Литванију те се
проширио на рачун Финске, Немачке, Пољске, Чехословачке и Румуније. Мировним
уговорима су се на запад прошириле Пољска на рачун Немачке, односно Југославија
на рачун Италије - с тиме да је питање Трста решено тек 1954. године. Кина је од
Јапана преузела острво Тајван, док је Кореја стекла независност од Јапана.[тражи
се извор од 12. 2015.]

Сама Немачка је убрзо након рата постала подељена на Западну и Источну Немачку.
Аустрија је такође повратила независност и године 1955. постала суверена и
неутрална држава.[тражи се извор од 12. 2015.]

Једна од дугорочнијих последица рата постала је јасна већ при самом крају ратних
операција, када су се оне у Азији из глобалног трансформирале у локални сукоб.
Настојање бивших колонијалних сила Холандије и Француске да поврате суверенитет
над територијима претходно изгубљеним од Јапана је довело до оружаних сукоба у
Холандској Источној Индији и Индокини, односно до демонстрација и јачања покрета
за независност у многим колонијама.[тражи се извор од 12. 2015.]

Британија, која је била крајње исцрпљена ратом, схватила је да више не може
одржавати Британско царство те је године 1947. Индији, односно Пакистану,
признала независност. Две године касније су Холанђани признали независност
Индонезије. Французи су били нешто упорнији у Вијетнаму те га напустили тек
након војног пораза године 1954. Дотада је већ започео процес који ће се назвати
деколонизација и током кога ће бивша колонијална царства бити замењени низом
нових суверених држава познатих под називом Трећи свет.[тражи се извор од 12.
2015.]

Деколонизација је била само једна од манифестација краја примата Европе у
међународној политици. На место исцрпљених, понижених и разорених бивших
европских су дошле двије државе око којих ће се следећих неколико деценија
формирати глобални блокови - САД и СССР. Њихово супарништво, делимично
мотивисано борбом за превласт у свету, а деломично несугласицама названо је
Хладни рат, а граница између њихових сфера у Европи прозвана Гвоздена завеса -
често навођена као једна од највидљивијих и најдуготрајнијих последица Другог
светског рата.[тражи се извор од 12. 2015.]

У настојању да стекну пропагандну и другу надмоћ над Совјетима, Американци су у
западну Европу уложили огромна средства у сврху економске обнове преко тзв.
Маршаловог плана. Многе од европских држава, поготово оне у почетку неоптерећене
потребом обнове оружаних снага, та су средства успешно искористиле за
незапамћени економски узлет, па ће тако с временом ратни губитници попут Немачке
и Јапана успешно супротставити САД на економском пољу.[тражи се извор од 12.
2015.]

Други светски рат је такође многе у Европи уверио како ће континент свој примат
у свету моћи барем делом повратити једино ако се надвладају традиционалне
историјске поделе. Убрзо након рата почели су први дипломатски кораци који ће с
временом довести до стварања Европске уније.[тражи се извор од 12. 2015.]

Делом због свог трајања и димензија, а делом због тога што је био први оружани
сукоб у коме су улогу имали нови масовни медији као радио и филм, Други светски
рат је на светску културу оставио снажан утисак који траје и данас и који се
манифестује у два често противречна облика.[тражи се извор од 12. 2015.]

С једне стране су дотле незапамћена разарања дала још већи потицај од Првог
светског рата све јачем тренду пацифизма као доминантне идеологије, односно
одбацивања рата као потпуно штетног друштвеног феномена који се мора избећи по
сваку цену. Томе је додатно у прилог ишла и употреба нуклеарног оружја која је
многе уверила како ће следећи Трећи светски рат бити још разорнији и садржавати
ризик потпуног уништења људске цивилизације, односно нестанка људске врсте и
живота на Земљи.[тражи се извор од 12. 2015.]

С друге стране је Холокауст, чије су размере и облици откривени тек након
завршетка рата, за многе представљао још већи шок од самих ратних разарања.
Сазнање да је једна цивилизоварана и просвећена држава у 20. веку способна
најсавременија техничка средства искористити у сврху геноцида, односно да би то
наставила радити по остатку света да није била заустављена оружаном силом многе
је уверила како је Други светски рат имао оправдање, односно да представља један
од ретких примера где се на учеснике може применити јасно разграничење између
добра и зла.[тражи се извор од 12. 2015.]

Оба та става су се касније примењивала на друге сукобе, од којих је можда данас
најбољи пример Рат против тероризма.[тражи се извор од 12. 2015.]



https://sr.wikipedia.org/wiki/%D0%A1%D1%80%D0%B1%D0%B8

Срби су јужнословенски народ који претежно живи на Балканском полуострву и у
Панонској низији: у Србији, где чини око 84,5% (2011) становништва (без Косова и
Метохије), Босни и Херцеговини (око 38 %) и Црној Гори, где их има 28,73 %. У
мањем броју, Срба има и у Хрватској, Мађарској, Румунији, Републици Македонији,
Бугарској и Албанији, као и у разним земљама у дијаспори.

Срби су већином православне вероисповести. Говоре српским језиком, којем су
готово идентични бошњачки, хрватски и црногорски, а који припада групи
индоевропских словенских језика, конкретно њеној јужнословенској подгрупи.

Традиционални српски етнички простори су данас политички подељени између
неколико држава, у којима се положај српског народа разликује. Матична држава
српског народа је Србија. Поред тога, Срби су признати као један од три
конститутивна народа Босне и Херцеговине. У самопроглашеној Републици Косово,
коју Србија не признаје и коју сматра делом своје територије, положај Срба је
регулисан у смислу да су албански и српски равноправни службени језици ове
самопроглашене државе. Црна Гора је дефинисана као грађанска држава. У њој
статус Срба није посебно дефинисан, али се Срби у овој држави не сматрају ни
националном мањином. У осталим државама које покривају традиционалне српске
етничке просторе, Срби имају статус националне мањине.

У самој Србији, Срби чине већину становништва у Војводини (67 %), Београду
(91 %), Шумадији и западној Србији (89 %) и Јужној и источној Србији (89 %). На
Косову и Метохији Срба има 7 % и други су народ по бројности, после Албанаца. У
току је процес формирања Заједнице српских општина, која би требало да укључи
општине на Косову и Метохији са српском већином.

У Републици Српској, једном од два ентитета Босне и Херцеговине, Срби су
већински народ (88 %), а чине и релативну већину становништва (43 %) у Брчко
Дистрикту. У другом ентитету БиХ, Федерацији Босне и Херцеговине, Срби чине
највећи део становништва у 4 општине Босанске Крајине.

У Црној Гори, Срби чине доминантно становништво у једном броју општина на северу
Црне Горе и Боки Которској.

Око 190.000 Срба данас живи у Хрватској. Срби у Хрватској су били конститутивни
народ до 1991. године, када их је било преко 580.000. Срби су у великом броју
(350.000) протерани из те земље у операцијама Олуја и Бљесак 1995. године. Данас
Срби чине већину становништва у једном броју општина Хрватске у северној
Далмацији, Лици, Кордуну, Банији, Славонији, западном Срему и Барањи. Део ових
општина на истоку Хрватске укључен је у Заједничко веће општина.

У Румунији, Срби чине највећи део становништва у општинама Свињица, Пожежена и
Соколовац у Банату.

Најранији помен Срба (Серби) налази се код античких писаца међу којима су Тацит
50. године н. е., затим Плиније Старији 77. године н. е. (Naturalis historia) те
Клаудије Птоломеј (Geography, 2. век н. е.) у конотацији са Сарматским племеном
Серби са северне стране Кавказа и на доњем току реке Волге. Римски историчар
Амијан Маркелин (325—391) у својим делима Карпате назива именом Montes Serrorum
(Српске планине) што Хрватски писац Анже Жупанич сматра раним поменом Срба
(Serri). Вибијус Секвестер (4. век) у својим делима такође помиње Србе под
називом "Serbs". Прокопије из Цезареје (500-565) је користио назив Sporoi
(Sorroi, Sorri) као заједничко име за словенска племена Анти и Склавијани. Међу
разним историчарма постоји веровање да је ово искривљени облик имена Срба.

У раном срењем веку Срби се помињу у писаним изворима као Σερβοι (Servoi),
Sorabos, Surbi, Sorabi. De administrando imperio помиње државу Србију (Serbia)
династије Властимировића унутар које, потом, помиње српска племена под називом
Срби (Serbs). У средњовековним грчким списима Срби се помиње као Σέρβιοι,
Σέρβλοι, а у старим српским списима као srъbinъ, srъblinъ. Очувало се у имену
области Zribia (Мајсен) која се помиње код Козме Прашког. Код Константина
Порфирогенита име Σέρβιοι се односи на једно јужнословенско племе. Облик *sъrbъ
се доводи у везу са рус. пасерб (посинак), укр. прісербіті са (придружити се,
прикључити се), са староиндијским sarbh- „тући, сећи, убити“, лат. sero,
„састављати“ и грч. ειρω „низати“.

Према „Спису о народима“ који се приписује византијском цару Константину
Порфирогениту, Срби су се доселили на Балкан за владавине цара Ираклија
(610—641), почетком 7. века (око 626. године). Од тада се са сигурношћу може
говорити о њиховој историји.

Према поменутом спису, Срби су на Балкан дошли из Бојке (Беле Србије),[а] чија
локација није са сигурношћу утврђена. О локацији Беле Србије постоји неколико
хипотеза. Према једном мишљењу она се налазила на подручју Полабља и Лужице
(данашња источна Немачка),[чијем мишљењу?] које данас настањују Лужички Срби.
Према другом мишљењу,[чијем мишљењу] она се налазила у горњем току Висле и Одре
(данашња Пољска), док је према трећој варијанти[каква варијанта?] она била
лоцирана на подручју данашње западне Украјине. У сваком случају, српска народна
традиција не зна за земљу Бојку.

У Полабљу Србе као засебну заједницу налазимо од 5. века, међу западним
Словенима, где је потврђено постојање њихове некадашње државе, у делу
литературе[какав део?] познате као Дерванова Србија. Лужички Срби и данас живе
на делу овог простора који је обухватала Дерванова Србија.

Међутим, немогуће је тачно рећи када су и одакле Срби стигли на подручје Беле
Србије, односно да ли су тамо дошли као део Словена или као део неких других
несловенских народа (пре свега иранских Сармата односно Алана). И за саме
Словене се не може тачно рећи када су и одакле стигли на просторе који се
сматрају њиховом прапостојбином, иако их новија археолошка истраживања везују за
низ археолошких култура које су се смењивале на подручју средње и источне
Европе. Чињеница да порекло Срба није тачно утврђено је отворила простор за
појаву различитих теорија о овом питању у домаћој и страној историјској науци и
паранауци (Видети: Теорије о пореклу Срба). У делу литературе[који део?] се
најстарије порекло Срба везује за простор античке Сарматије, где антички аутори
помињу племе Серби (видети: Иранска теорија о пореклу Срба).

Руски археолог-слависта Валентин Васиљевич Седов сматра да археолошка грађа не
потврђује мишљење да се Бела Србија налазила на западно-словенским просторима.
Према овом аутору, Срби потичу са северног приобаља Црног мора везаних за
тамошњу Трипољску културу, а на Балкан су се преселили у масовном миграционом
таласу ка средњем Подунављу, у време најезде Авара.

Модерна српска нација етно-лингвистички спада у групу јужнословенских народа.
Резултати одређених генетских и антрополошких истраживања показују да су Срби по
свом генетском пореклу повезани и са балканским староседеоцима, доба винчанске
културе. Међутим, с обзиром да се Y-ДНК Хаплогрупа I, коју данас налазимо као
најзаступљенију код Срба, везује и за балканске староседеоце и за један део
Словена, не може се са сигурношћу рећи да ли су они Срби који имају ову
хаплогрупу по директној мушкој линији потомци балканских староседелаца који су
се касније пословенили или потомци Словена који су се населили на Балкан.
Генерално, одређени степен генетског порекла од старих народа није
карактеристичан само за Србе већ и за остале народе у Европи (староримски
филозоф Сенека - Тешко да ће се наћи иједна земља чији су становници аутохтони.
Све је то измешано и једно на друго накалемљено. Једни су одлазили, а други
долазили).

Раносредњовековна историја Срба је због оскудице писаних извора позната само
оквирно.

За период од досељавања до формирања феудалних држава главни извор је Константин
Порфирогенит. По његовој причи, за време владавине византијског цара Ираклија
(610—641) власт над Белим Србима је припала двојици браће, од којих је један из
непознатог разлога напустио своју очевину и упутио се у Византију. За собом је,
како Порфирогенит каже, повео „половину народа“. Цар Ираклије их је населио у
околини Солуна, у крају који ће се од тада по њима звати Србица (данас Сервија,
округ Кожани).[б] После неког времена их је обузела носталгија за старим
завичајем, па им је цар дао дозволу за повратак. Међутим, тек што су прешли
Дунав, предомислили су се и поново затражили земљу за насељавање. Овај пут им је
цар доделио области опустошене у најезди Авара, у Порфирогенитово време (средина
10. века) познате као Србија, Паганија, Захумље, Травунија и Конавле.

Срби и остали Јужни Словени су у новој постојбини на Балкану затекли
романизовано становништво. Оно је у почетку, услед страха,[в] избегавало сусрет
са придошлицама. Међутим, односи су временом отоплили, па је дошло до трговачке
и културне размене, а негде и до мешања и симбиозе.[г] Вероватно као резултат
тога у српски језик су доспеле неке речи из вулгарног латинитета као нпр:
босиљак (basilicum), броћ (bractea), врт (hortus), врч (urceus), Грк (Graecus)
гуња/дуња (cydoneus), јегуља (anguilla), кимак (cimex), кип (cippus), конопац
(canapus), копун (cappo, акуз. capponem), креста (crista), купус (composita),
ловор (laurus), лоћика (lactuca), мазга (muscus), мрамор (marmor), осел
(asellarius), ошљар, папар (piper), паун (pavo, акуз. pavonem), рака (arca),
рачун (ratio, акуз. rationem), ротква (radix, акуз. radicem), русаље (rosalia),
сапун (sapo, акуз. saponem), сумпор (sulphur), уље (oleum), цер (cerrus) идр.
Романизовано становништво се негде стопило са Словенима пре, а негде касније.
Најдуже се одржало у приморским крајевима. Успомену на њих чувају топоними:
Скадар (Scodra), Леш (Lisus), Улцињ (Ulcinium), Будва (Butua), Рисан (Rhizon),
Стон (Stagnum), Медун (Metheon), Свач (Saucium), Сард (Sarda), Дриваст
(Drivastum); ороними: Дурмитор (dormire), Виситор (од глагола videre, vidi,
visum), Леотар (од leo, лав); хидроними: Неретва (Narenta), Бојана (Barbana),
Дрим (Drino, Dirnius), Цетина (Cnetona) итд.

Порфирогенит у свом спису пише да су Срби још за време Ираклија примили
хришћанство и то преко свештеника из Рима. То се донекле може и разумети с
обзиром да је Византија могла тада деловати на Србе само преко приморских
градова на Јадрану у којима је богослужбени језик био латински.[д] Срби су
вероватно осетили и утицај Методијеве панонско-сремске архиепископије и
Климентове величке епископије који се огледао у ширењу словенске писмености и
словенског богослужења. Међутим, поставља се питање у којој је мери хришћанство
захватило Србе у 9. веку. Наиме, из каснијих сведочанстава се види да је
мисионарски рад редовно био праћен великим тешкоћама. Тек је свети Сава успео да
учврсти хришћанство међу Србима и да се избори за самосталну српску цркву.

Осим поменутог „Списа о народима“, Срби се помињу, додуше кратко, и у Аналима
франачког краљевства, латинском спису из 9. века, и то као народ који је
обухватао велики део некадашње римске провинције Далмације. Византинци су
називали Србе и Трибалима. Почетком XV вијека на саборима који су одржани у
Костанци, српски цареви се називају и владарима Трибалије.

Срби су на Балкану, током раног средњег века, формирали неколико кнежевина.
Поред саме Србије, у јадранском приморју су формиране српске кнежевине Дукља,
Травунија, Захумље и Паганија. У 9. веку Србија се на југу, дуж Динарида,
граничила с Паганијом (од Цетине до Неретве), Захумљем (од Неретве до
Дубровника), Травунијом (од Дубровника до Боке Которске) и Дукљом (од Боке
Которске до Бојане). За становнике Паганије, Захумља и Травуније Порфирогенит
изричито каже да су Срби. Мада то не каже и за Дукљане, нема сумње да су и они
Срби. Могуће је да су код Срба у употреби била два имена, једно опште — „као
ознака потомака првих досељеника на Балкан, представника нове, шире
етносоцијалне заједнице„ — а друго обласно, али није искључено да је Србима
претходио један старији слој Словена, који се на Балкан доселио у време
аварско-словенске најезде крајем 6. и почетком 7. века. У сваком случају, у 11.
веку обласна имена (као нпр. Дукљанин) све се ређе појављују у писаним изворима
(углавном византијским), али се зато за ове просторе све чешће везује етноним
„Срби“. Тако се код Кекавмена из 11. века на једном месту кнез Дукље Стефан
Војислав (1034—1050) назива „Дукљанин“, а на другом „Травуњанин Србин“. Може
бити да „Кекавмен... није сматрао довољним да назове дукљанског и травуњанског
владара само по имену његових поседа, него је увидео потребу за објашњењем
[његових обласних имена - прим. прев.] уз помоћ општијег и распрострањенијег
етнонима (‘Србин’)“. Слично стоје ствари и код Скилице, такође из 11. века, који
пише да се против цара побунила „Србија“ (тј. Дукља) и да је „архонт Срба“,
Стефан Војислав, побегавши из цариградског заточеништва, „заузео земљу Срба“.
Идентичне термине Скилица употребљава када говори о Војиславовом претходнику
Јовану Владимиру, за кога каже да је владао „Трималијом и оближњим областима
Србије“.

У 11. веку, Дукља је постала краљевина, која је објединила све српске земље. Од
српске краљевине се одвојила засебна Бановина Босна. Касније је Дукља припојена
Рашкој, која 1217. године такође постаје краљевина. Поред назива Рашка, за ову
државу се у литератури употребљава и назив Србија. Крајем 13. и почетком 14.
века, у Подунављу и Посавини је постојала још једна српска краљевина под влашћу
Стефана Драгутина и његовог сина Стефана Владислава II. Ова држава се код
архиепископа Данила II (Животи краљева и архиепископа српских) помиње као
сремска земља (срѣмьска землѩ), држава сремске земље и сремска држава. Анонимни
путописац који је 1308. године путовао кроз српске земље зове је Краљевином
Србијом (лат. Regnum Servie). Млађи савременици краља Драгутина и каснији
историчари познају је као „Земљу краља Стефана“ (итал. terra del Re Stefano).
Према Анонимовом Опису источне Европе из 1308. године, Драгутинова област
(Servia) обухватала је Босну, Мачву и Марку (вероватно крајеви Кучева и
Браничева) а названа је „по приликама у којима се налази народ, јер су скоро сви
у ропском положају“.

Године 1345. српска краљевина прераста у Српско царство, које се након 1371.
године распада. Још за време постојања Српског царства, на његовом подручју су
се искристалисале области под влашћу локалних господара, који ће након распада
Српског царства постати самостални. Државе које су настале распадом Српског
царства биле су Царство Симеона-Синише, Моравска Србија, Зета, Земља Бранковића,
Земља Војиновића, Прилепско краљевство и Велбуждска кнежевина. Бановина Босна
1377. године постаје краљевина.

Од краја 14. века, српске земље постепено освајају османски Турци. Моравска
Србија почетком 15. века прераста у Српску деспотовину, коју заузимају Турци
1459. године. Слабљењем централне власти у Краљевини Босни, на њеном подручју се
у 15. веку формирају војводство Сандаља Хранића, кнежевина Павла Раденовића и
Војводство Светог Саве (Херцеговина). До краја 15. века, све ове земље заузели
су Турци, закључно са Зетом, која се одржала све до 1499. године.

Након освајања српских држава, Турци су се окренули освајању Краљевине Угарске,
у коју се део Срба склонио пред турском најездом. У време турско-угарских сукоба
у 16. веку, Срби предвођени самозваним царем Јованом Ненадом (1526—1527) и
војводом Радославом Челником (1527—1530) су на подручју Панонске низије покушали
да обнове српску државу. Ови покушаји били су краткотрајни, а након турског
освајања великог дела Угарске, највећи део српског народа нашао се под турском
влашћу. У недостатку сопствених државних установа, Срби су свој идентитет везали
за православну цркву, оличену у Пећкој патријаршији. Између 16. и 18. века, у
српским земљама је избио низ устанака против турских власти, од којих је
најзначајнији био Банатски устанак из 1594. године.

Од краја 17. века, око контроле над српским земљама сукобљавају се Османско
царство и Хабзбуршка монархија. Граница између ових држава се до краја 18. века
усталила на Дунаву и Сави. Током хабзбуршке власти, формиран је низ хабзбуршких
административних области које су настањивали Срби: Војна крајина (постојала до
1882), Краљевина Славонија (1699—1868), Краљевина Србија (1718—1739), Краљевина
Босна (1718—1739), Тамишки Банат (1718—1778), Српска Војводина (1848—1849),
Војводство Србија и Тамишки Банат (1849—1860) и Босна и Херцеговина (1878—1918).
Незадовољан укидањем једног дела Војне крајине, део Срба се иселио из Хабзбуршке
монархије у Руску империју, где су за њих формиране засебне области: Нова Србија
(1752—1764) и Славеносрбија (1753—1764).

У српским земљама које су остале под турском влашћу наставио се отпор српског
народа према таквом државно-политичком стању. Године 1788. јужно од Саве и
Дунава формирана је краткотрајна Кочина крајина, да би, потом, избијањем Првог
српског устанка 1804. године била формирана Карађорђева Србија, а потом, након
Другог српског устанка, Кнежевина Србија, која је имала аутономију у оквиру
Османског царства. Крајем 17. века, директне османске власти ослободила се и
Црна Гора, а и Срби муслимани из Босне су покушали да се ослободе османске
власти, формиравши фактички самосталну Босну (1831—1833). Потпуна независност
Србије и Црне Горе призната је 1878. године. Србија је 1882. године проглашена
краљевином, док је проглашење Краљевине Црне Горе уследило 1910. године. Србија
и Црна Гора су у Балканским ратовима 1912—1913. године прошириле своју
територију, а у овом периоду потпуно престаје османска власт у српским земљама.
Током Првог светског рата, Србију и Црну Гору су окупирале војне снаге
Централних сила.

Покушај аустроугарских власти да на место својих војноспособних људи у
окупационој управи у Србији доведе своје грађане Србе није успео, јер Срби нису
пристајали да буду окупатори својим сународницима.

Сем што су чиниле злочине над затеченим становништвом у Гувернману „Србија“,
аустроугарске окупационе власти су га и интернирале. Срби су интернирани што
појединачно, што групно, што масовно, али се у науци обично говори о четири
главна таласа:

Поразом Централних сила у рату 1918. године, Србија и Црна Гора су ослобођене
окупације. У процесу југословенског уједињења, Србији се присаједињују Црна Гора
и Војводина, а потом се тако проширена Србија уједињује са новоформираном
Државом Словенаца, Хрвата и Срба у јединствено Краљевство Срба, Хрвата и
Словенаца, касније названо Југославијом. Срби су своју државност унели у нову
југословенску државу, у чијим границама се нашла огромна већина српског народа.

До окончања Првог светског рата Срби су имали шест посебних црквених
организација:

Будући да су стварањем Краљевине СХС разбијене баријере које су вековима
раздвајале српске црквене општине једне од других, на дневни ред се поставило
питање васпостављања јединствене СПЦ. Краљевина СХС је, после дугих преговора
које је водила са Васељенском патријаршијом, успела да се избори за признање
СПЦ, тако да је 12. септембра 1920. године, на Архијерејском сабору одржаном у
Саборној цркви у Сремским Карловцима донета одлука о васпостављању Српске
патријаршије.

У процесу решавања хрватског питања у Југославији, формирана је 1939. године
Бановина Хрватска. У њеном саставу су се, поред срезова са хрватском већином,
нашли и неки срезови са српском већином.

Окупацијом и поделом Југославије од стране Сила Осовине 1941. године, Срби су
као народ дошли у веома тежак положај. Иако су окупатори формално омогућили
постојање неког облика српске државности у виду Недићеве Србије и Црне Горе, ове
земље су се фактички нашле под влашћу окупационих режима, који су угњетавали
српски народ и над њим чинили геноцид. Велики делови окупиране Југославије ушли
су у састав такозване Независне Државе Хрватске (НДХ), којој су, поред већински
српских срезова Бановине Хрватске били додати цела Босна и Херцеговина и цео
Срем. Срби у НДХ су се нашли изложени прогону, протеривању, насилном покрштавању
и геноциду. Геноцид над Србима су такође чинили и мађарски, албански и бугарски
окупатори, који су окупирали пограничне делове Југославије.

Након војног пораза Сила Осовине и завршетка окупације, Југославија је
обновљена, али као социјалистичка федерација састављена од 6 република. Подручја
настањена Србима су административним границама била подељена између 5 од ових 6
република. Поред тога, проглашена су три нова југословенска народа (Црногорци,
Муслимани, Македонци), у чији су састав ушли делови српског народа. Иако су
након Другог светског рата Срби у Босни и Херцеговини били најбројнији народ, од
пописа 1971. године су у овој републици најбројнији били Муслимани. У Србији су
формиране две аутономне покрајине, Војводина и Косово и Метохија, а овом другом
су углавном управљали Албанци. Срби су били признати као конститутивни народ у
Хрватској и Босни и Херцеговини, али су се многи припадници српског народа из
Хрватске, Босне и Херцеговине и са Косова и Метохије селили у Ужу Србију и
Војводину. Ове миграције су имале делом економски, а делом национални
карактер.[тражи се извор од 08. 2015.]

У време распада Југославије почетком 1990-их, Срби у Хрватској и Босни и
Херцеговини су формирали неколико српских аутономних области, чијим уједињавањем
су створене две републике — Република Српска Крајина и Република Српска. Ове
српске државе формиране су као одговор на политику издвајања Хрватске и Босне и
Херцеговине из Југославије. На крају рата у Хрватској 1995. године, Република
Српска Крајина је војно поражена од стране Хрватске војске, а Срби са тих
простора су већином протерани. Исте године, Дејтонски споразум је окончао рат у
БиХ и признао Републику Српску као један од два ентитета у саставу БиХ. Након
НАТО бомбардовања СР Југославије 1999. године, Косово и Метохију су заузеле
трупе НАТО пакта, а један део Срба је напустио те просторе. 2006. године Србија
и Црна Гора раскидају своју државну заједницу и постају независне државе, а
2008. године се на територији Косова и Метохије проглашава независна Република
Косово, коју Србија није признала.

Срби говоре српским језиком, који припада словенској групи индоевропске породице
језика. Српски језик је службени језик Србије и један од три службена језика
Босне и Херцеговине (уз бошњачки и хрватски; сва три језика су готово
истоветна). Такође је, уз албански, један од два службена језика самопроглашене
Републике Косово, коју Србија не признаје. У Црној Гори је српски главни говорни
језик, иако нема службени статус на нивоу државе (службени језик у Црној Гори је
црногорски, који је такође истоветан српском језику).

Стандардни српски језик базиран је на штокавским јужнословенским говорима, а
подељен је на два главна наречја — екавско и ијекавско. Екавско говорно подручје
је даље подељено на неколико дијалеката: шумадијско-војвођански,
смедеревско-вршачки, косовско-ресавски, призренско-јужноморавски,
сврљишко-заплањски и тимочко-лужнички. Ијекавско говорно подручје је подељено на
источнохерцеговачки, источнобосански и зетско-јужносанџачки дијалекат. Поред
тога, постоје и икавски и славонски говори, који су заступљени код популација
које су у прошлости у делу литературе означаване као Срби католици. У контакту
са ромским језиком, на бази српског је настао ромско-српски језик, којим говори
део ромске популације у Србији.

Већина Срба су верници Српске православне цркве. Поред тога, међу Србима има и
протестаната, атеиста и агностика, а у мањој мери и муслимана и католика. Број
Срба муслимана и Срба католика је у прошлости био већи, али се припадници ових
вероисповести српског порекла данас по националности углавном изјашњавају као
Бошњаци и Хрвати. Међу православним Србима има како истинских верника, тако и
оних који на религију више гледају као на део своје породичне традиције, него
као на систем вредности по којем живе.

Српска православна црква је присутна како на традиционалним српским етничким
просторима, тако и у српској дијаспори. Поред Срба, део верника Српске
православне цркве чине и припадници других етничких група — Црногорци, Роми,
Власи, Македонци итд.

Највећи број Срба живи у Србији (5.900.000). Други већи део Срба живи у Босни и
Херцеговини (1.300.000), где представљају конститутивни народ (Срби су највише
сконцентрисани у Републици Српској, једном од два ентитета у БиХ). Значајан број
Срба живи и у Црној Гори (178.000) и Хрватској (186.000). Мањи број Срба такође
живи у Републици Македонији, Словенији, Румунији, Албанији, Бугарској и
Мађарској.

Велики број Срба живи у дијаспори (туђини), првенствено у Немачкој, Аустрији,
Швајцарској, Сједињеним Америчким Државама, Француској, Шведској, Турској,
Аргентини, Канади и Аустралији.

Према Републичком заводу за статистику и попису који је урадила та институција
2011. године, највеће урбане популације Срба у Србији налазе се у Београду
(1.417.187), Новом Саду (269.117), Нишу (243.381) и Крагујевцу (172.052).

У иностранству се највећа српска популација може наћи у северној Америци (Чикаго
и делови Илиноиса, заједно са Торонтом и јужним Онтариом).

Срби чине око две трећине популације Србије, односно око 6,3 милиона становника.
Још 2,2 милиона Срба живи у околним државама Балкана. Број Срба у туђини
(дијаспори) је непознат, али се претпоставља да их има негде између 4 и 5
милиона, укључујући и људе српског порекла. Укупан број Срба се креће од 12 до
13 милиона, што зависи и од броја људи у дијаспори.



https://sr.wikipedia.org/wiki/%D0%98%D0%B3%D1%80%D0%B0_%D0%BF%D1%80%D0%B5%D1%81%D1%82%D0%BE%D0%BB%D0%B0_(%D0%A2%D0%92_%D1%81%D0%B5%D1%80%D0%B8%D1%98%D0%B0)

Игра престола (енгл. Game of Thrones) америчка је телевизијска серија кабловске
куће ХБО (енгл. HBO). Заснована је на романима Џорџа Р. Р. Мартина из серијала
Песма леда и ватре (енгл. A Song of Ice and Fire).

Творци серије су Дејвид Бениоф и Д. Б. Вајс, а серија је снимана у студију у
Белфасту као и на локацијама у Северној Ирској, Малти, Хрватској, Исланду,
Марокоу и Шкотској. Прва епизода серије је премијерно приказана у априлу 2011.
До сада је емитовано 60 епизода у шест сезона.

Радња серије смештена је на фиктивним континентима Вестероса и Есоса и прати
догађаје чланова неколико племићких породица у борби за Гвоздени престо и власт
над Седам краљевстава, као и долазак зиме и мистичних бића са севера. Серија се
бави темама као што су социјална хијерархија, религија, лојалност, сексуалност,
грађански рат и криминал.

Игра престола је добила одличне критике и придобила је велики број обожавалаца.
Номинована је за Награду Еми за најбољу серију за свих шест сезона, док је 2015.
и 2016. године пета и шеста сезона добила награду Еми за најбољу серију у
ударном термину. Поред тога је номинована и за Златни глобус и награду Хуго, док
је Питер Динклиџ 2011. и 2015. освојио Емија за најбољег споредног глумца у
драмској серији те Златни глобус за најбољег споредног глумца у серији за улогу
Тириона Ланистера.

У септембру 2016. године серија Игра престола је постала најнаграђиванија серија
у историји.

Догађаји из прве сезоне засновани су на истоименој првој књизи из серијала Песме
леда и ватре. Писац Џорџ Р. Р. Мартин је инсистирао на томе да серија
веродостојно приказује радњу из књиге. Смештена у седам краљевина западног
континента Вестероса, Игра престола приказује сукобе између водећих вазалских
породица за контролу престола; а како прича напредује, упознајемо се и са
претњом мистериозних народа са севера, као и оних са источног континента званог
Есос.

Радња серије и њени ликови делимично су инспирисани историјским догађајима
Европе. Енглески Ратови ружа између племићких кућа Ланкастер и Јорк осликани су
у сукобу кућа Ланистер и Старк. Већи део Вестероса, његови замкови и витешки
турнири подсећају на средњи век Западне Европе док краљица Серсеј Ланистер
показује особине Изабеле од Француске, жене Едварда II. Такође уочљиве су и
паралеле између Хадријановог зида и Мартиновог зида, легенде о Атлантиди и
древне Валирије, као и Монголских хорди и Дотраки народа. Сама популарност
серије сматра се последицом Мартиновог умећа да споји ове елементе у целину тако
да они подсећају на веродостојне догађаје из алтернативне историје.

Дејвид Бениоф је предложио да се серија рекламира као ‘породица Сопрано у
Средњој Земљи’ указујући на мрачан тоналитет догађаја и фантазијски свет у коме
се они одвијају. Серија се налази на другом месту по броју убиства по епизоди у
једном истраживању које је спроведено у 2012. Са просеком од 14 убиства по
епизоди серија је одмах иза друге сезоне серије Спартак.

Серија је карактиристична по изузетно великом броју карактера. Током снимања
треће сезоне забележено је чак 257 глумаца који играју неке од главних или
споредних улога.[тражи се извор од 09. 2014.]

Лорд Едард „Нед” Старк (Шон Бин) је главешина куће Старк чији су чланови
укључени у највећи број дешавања које серија прати. Са својом женом Кетлин
(Мишел Ферли) има петоро деце: најстаријег сина Роба (Ричард Маден), кћери Сансу
(Софи Тарнер) и Арју (Мејзи Вилијамс) и синове Брена (Ајзак Хемпстед-Рајт) и
Рикона (Арт Паркинсон). У Зимоврелу је са њима живео и Теон Грејџој (Алфи Ален),
Недов талац и штићеник. Недово копиле Џон Снежни (Кит Харингтон) и Џонов
пријатељ Семвел Тарли (Џон Бредли) служе у Ноћној Стражи под командом Џеора
Мормонта (Џејмс Козмо) где Џон упознаје црвенокосу Игрит (Роуз Лесли).

Недов стари пријатељ краљ Роберт Баратеон (Марк Еди) је ожењен краљицом Серсеи
из куће Ланистер (Лина Хиди) која је у тајној вези са својим братом Џејмијем
(Николај Костар-Волдоу) из које имају троје деце, од којих је најстарији Џофри
(Џек Глисон) наледник Гвозденог престола. Са њима у Краљевској Луци живе и њихов
млађи брат патуљастог раста Тирион (Питер Динклиџ) са својом љубавницом Шеј
(Сибел Кекили) и телохранитељем Броном (Џером Флин). На челу богате породице
Ланистер налази се Тивин Ланистер (Чарлс Денс).

Чланове краљевог Малог већа чине Питер „Малопрстић” Бејлиш (Ејдан Џилен) и Варис
(Конлет Хил). Право на престо полаже и Робертов брат Станис (Стивен Дилејн) кога
саветују свештеница Мелисандра (Керис Ван Хојтен) и бивши кријумчар сер Давос
Сиворт (Лијам Канингхем). Богату породицу Тирел представља амбициозна Мерџори
Тајрел (Натали Дормер).

Преко мора у бекству живе брат и сестра Висерис (Хери Лојд) и Денерис Таргеријан
(Емилија Кларк), деца некадашњег владара Седам Краљевства. Денерис је удата за
Кала Дрогоа (Џејсон Момоа) који предводи номадски народ под називом Дотраки и у
пратњи је изгнаног витеза сер Џоре Мормонта (Ијан Глен).

Глумачку поставу употпуњују и Робова жена Талиса (Уна Чаплин), Арјин пријатељ
Џендри (Џо Демпси) и Сандор „Псето” Клегејн (Рори Макен) Џофријев лични чувар,
огромног раста.

Рад на серији почео је јануара 2007. када су и октупљена права. Буџет серије
износи 50-60 милиона америчких долара у рангу Рима. За снимање премијерне
епизоде потрошено је између 5 и 10 милиона долара. Прва сезона снимана је у
Северној Ирској и Малти, док је друга сезона снимана и у Дубровнику.

За снимање друге сезоне буџет је увећан за 25% како би се веродостојно приказао
грађански рат и борба за престо око чега је и базиран највећи део дешавања.

Прва сезона састоји се од 10 епизода и почела се приказивати средином априла
2011. године.

Друга сезона састоји се од 10 епизода и почела се приказивати почетком априла
2012. године.

Трећа сезона састоји се од 10 епизода и почела се приказивати крајем марта,
почетком априла 2013. године.

Четврта сезона састоји се од 10 епизода и почела се приказивати почетком априла
2014. године.

Пета сезона састоји се од 10 епизода и почела се приказивати средином априла
2015. године.

Шеста сезона састоји се од 10 епизода и почела се приказивати крајем априла
2016. године.

Серија је добила одличне критике како од критичара тако и од фанова, хвалећи
изврсну режију, кастинг, веродостојно створен свет, убедљиве ликове, као и
одличну глуму дечјих глумаца.

Сајт Метакритик доделио је серији оцену 80 од 100, док су је корисници оценили
са 9,5 од 10.

Серија се нашла на бројним листама „најбоље у 2011." укључујући и оне Вашингтон
поста и Тајма.

Серија је номинована за 106 Награда Еми за ударне термине, освојивши 38. Питер
Динклеџ освојио Еми за најбољег споредног глумца. Питер је такође освојио и
Златни глобус, Врисак и Сателит награду за истоимену улогу. Поред тога Емилија
Кларк освојила је Врисак награду за најбољу нову глумицу, а Нед Старк проглашен
је за најбољег ТВ хероја на ИГН додели награда 2011. године.



https://sr.wikipedia.org/wiki/%D0%92%D1%80%D0%B0%D1%82%D0%B8%D1%9B%D0%B5_%D1%81%D0%B5_%D1%80%D0%BE%D0%B4%D0%B5

Вратиће се роде је српска телевизијска серија, снимљена у копродукцији
„Кобрафилма“, „Адреналина“ и телевизије „Б92“, 2007. године. Сценарио су
написали Никола Пејаковић и Ранко Божић, а режирао је Горан Гајић. Серија има 25
епизода у трајању од по 45 минута, које су премијерно емитоване у периоду од 9.
новембра 2007. до 6. јун 2008. године. Прва епизода траје пола сата дуже, док
завршна 25. епизода траје као две. У односу на дотадашње српске серије,
другачија је по обиму, броју глумаца и техници снимања. Серија је снимана на
локацијама у Београду и у банатском селу Баранда. Продуценти серије су Драган
Бјелогрлић, Горан Бјелогрлић, Анета Ивановић и Светлана Дрињаковић.

Због велике популарности серије као наставак 2009. сниман је телевизијски филм
Роде у магли.

Серија се у Србији емитовала на телевизији „Б92“ сваког петка од 21:00 часова.
Емитовање завршне 25 епизоде је било 6. јуна 2008. У Хрватској је емитовано на
ТВ Нова, у БиХ на РТРС и ФТВ, а у Македонији на А1 телевизији.

У телевизијској сезони 2013/2014,ова серија,је у скраћеној верзији од 23 епизоде
репризирана на Радио-телевизији Србије, суботом од 20:05 на РТС 1.

Према одјавној шпици, у производњи серије се користи систем снимања и
мастеризовања Сони CineAlta HDCAM који омогућава снимање у високој дефиницији
(енгл. High-definition).

Протагониста ове приче је Предраг Швабић (Никола Ђуричко), младић чија мајка
(Мирјана Карановић) наслеђује кућу са имањем у војвођанском селу Барандa чија је
пазитељка (Мира Бањац), од свог правог оца. Шваба у имању види излаз из дуга
који он и Ексер (Драган Бјелогрлић) имају према шанеру и бизнисмену Душку
Кртоли, познатијем као Дуле Пацов (Срђан Тодоровић). Дуле има план да Баранду
осавремени, од породичне куће прави кафану и куплерај што код неких мештана
изазива отпор. Паралелно са том причом, у породици Вулин одиграва се прича о
пропадању војвођанског села, ћерке које су жељне новца од продаје земље и
престоничких станова доћи ће у сукоб са оцем што ће резултирати трагичан крај по
једног члана те породице. Амбијент употпуњује сеоски хроничар Миленко Милетин
(Бранимир Брстина) који се нада доласку рода иако их у Баранди одавно нема.
Долазак рода најавиће и долазак Јагоде (Мира Фурлан), Миленкове жене на чији
гроб дуго одлази.

Музику за серију је компоновао Саша Лошић (Плави оркестар). Поред њега, у
пројекту су учествовали Момчило Бајагић Бајага (Бајага и Инструктори), Скај
Виклер и Шабан Бајрамовић, коме је то било последње појављивање пре смрти.



https://sr.wikipedia.org/wiki/%D0%9D%D0%B5%D0%BC%D0%B0%D1%87%D0%BA%D0%B0

Немачка, званично Савезна Република Немачка (скраћено СРН; нем. Bundesrepublik
Deutschland) је једна од највећих индустријских сила света, смештена у
централном делу Европе. Геополитички припада западној Европи. На северу излази
на Северно и Балтичко море где се и граничи са Данском. На истоку се граничи са
Пољском и Чешком Републиком, на југу са Аустријом и Швајцарском, а на западу са
Француском, Луксембургом, Белгијом и Холандијом. Површина Немачке износи 357.104
km², а са преко 82 милиона становника је најнасељенија држава-чланица Европске
уније, а друга по величини територије. По броју имиграната Немачка је трећа
држава на свету.

Античка област Германија, коју је насељавало неколико германских племена, је
била позната и документована пре 100. године. Од 10. века, територије насељене
Немцима су чиниле централни део Светог римског царства које је трајало до 1806.
године. Током тог периода, северне области Немачке су постале центар
протестантске реформације. Као модерна држава, Немачка је први пут уједињена
након Француско-пруског рата 1871. године. Након Другог светског рата, Немачка
је била подељена на две одвојене државе, Западну и Источну Немачку, дуж линије
савезничких окупационих зона. Те две државе су се поново ујединиле 1990. године.
Западна Немачка је била једна од оснивача Европске заједнице, која је
реорганизована у Европску унију 1993. године. Немачка је члан безграничне
Шенгенске зоне, а 1999. је усвојила евро као своју валуту.

Немачка је савезна парламентарна република коју чини 16 држава. Главни и највећи
град је Берлин. Савезна Република Немачка је чланица Уједињених нација, НАТО,
групе Г8 и потписница протокола из Кјота. По мери БДП-а њена је привреда 4.
најјача на свету (после САД, Кине и Јапана., а по извозу је Немачка трећа држава
света, иза САД и Кине

Државе са којима се Немачка граничи су: Данска, Пољска, Швајцарска, Француска,
Луксембург, Белгија, Холандија, Аустрија и Чешка. Површина државе износи 357.340
km².

Уз обалу Северног мора налази се низ Источно-Фризијских острва, а у Балтику су
већа острва Риген и Уседом.

Немачка се протеже од високих планина Алпа (највиша тачка Цугшпиц 2.962 m) на
југу, до обала Северног и Балтичког мора на северу. Између њих, у централном
делу налазе се планине умерених висина: Шварцвалд (1.493 m), Баварска шума
(1.456 m), Рудне горе (1.215 m), и Харц (1.142 m). На северу преовлађују ниска
поља (најнижа тачка је Вилштермарш на -3.54 m).

У Немачкој постоји 6 великих сливова река: Рајна (865 km тока кроз Немачку),
Дунав (647 km), Елба (727 km), Одра (187 km), Везер и Емс. Највеће језеро је
Боденско језеро на граници са Швајцарском.

Клима је углавном умерена, под утицајем Голфске струје. Уз северне обале клима
је влажна током целе године. Време је понекад непредвидиво. У сред лета могућ је
топао дан, а хладан и кишовит одмах сутрадан. Али екстремне временске неприлике
су готово искључене на подручју Немачке, осим поплава у долинама река када су
зими температуре изнад нуле. Просечна температура по месецима иде од 0,5 °C у
фебруару, до 17 °C у јулу.

За пољопривреду се користи 53,5% површина Немачке, док је под шумама 29,5%.
Насеља и комуникације покривају 12,3% површина (са тенденцијом повећања). У
Немачкој постоји 14 националних паркова.

Претпоставља се да се етногенеза германских племена догодила током нордијског
бронзаног доба или најкасније током предримског гвозденог доба. Племена су се из
јужне Скандинавије и са севера Немачке почела ширити на југ, запад и исток у 1.
веку п. н. е., дошавши у контакт са келтским племеном Гала, као и са иранским,
балтичким и словенским народима у источној Европи. Мало се зна о германској
историји, осим кроз њихове забележене везе са Римском царством, етимолошким
истраживањима и археолошким налазиштима.

За време римског цара Августа, римски генерал Публије Квинтилије Вар је покренуо
инвазију на Германију (тај су термин Римљани користили за земљу са друге стране
Рајне). Варове легије су 9. године поразиле племе Херусци на челу са Арминијем у
бици у Теутобуршкој шуми), тако да је територија данашње Немачке, са друге
стране Рајне и Дунава, остала изван Римског царства. До 100. године нове ере, у
време Тацитове књиге Германија, германска племена су се населила дуж Рајне и
Дунава (Лимес Германикус). У 3. веку формирала су се велика западногерманска
племена: Алемани, Франци, Хати, Саксонци, Фризијци, Сикамбри и Тиринжани. Око
260. германска племена су се пробила кроз Лимес у подручја која су контролисали
Римљани.

Свето римско царство је настало поделом Каролиншког царства 843. и постојало је
у разним облицима све до 1806. године. Територија Светог римског царства се
простирала од реке Ејдер на северу до Средоземног мора на југу. Иако се држава
обично назива Светим римским царством, њено пуно име од 1448. је било Свето
римско царство немачког народа (лат. Sacrum Romanum Imperium Nationis
Germanicæ), чиме се прилагодио њен назив смањеној површини коју је Царство тада
обухватало.

За време владавине царева из Отонске династије (919—1024), војводства Лорена,
Саксонија, Франконија, Швабија, Тирингија и Баварска су се ујединила, а немачки
краљ је био крунисан за светог римског цара ових области. Под царевима из
Салијске династије (1024—1125), Свето римско царство је припојило северну
Италију и Бургундију, мада су цареви изгубили власт кроз борбу за инвеституру.

Под династијом Хоенштауфен (1138—1254), немачки кнежеви су проширили свој утицај
на југ и исток на територије насељене Словенима. Фридрих I Барбароса није успео
да упостави контролу над градовима Ломбардије у сукобу са папом Александром III,
али је учврстио власт над Пољском, Чешком и Мађарском. Након његове смрти у
Трећем крсташком рату, наследио га је Хенрик VI, који је освојио јужну Италију и
Сицилију и постао најмоћнији европски краљ. Севернонемачки градови су
напредовали кроз Ханзеатску лигу.

Златна була из 1356. обезбедила је основни устав Царства који ће трајати до
његовог распуштања. Он је кодификовао избор царева од стране седам
кнезова-електора који су владали најмоћнијим кнежевинама и надбискупијама. Са
почетком 15. века, цареви су скоро искључиво бирани из редова аустријске
Хабзбуршке династије.

Монах Мартин Лутер је 1517. објавио својих 95 теза, осуђујући деловање Католичке
цркве и започевши Протестантску реформацију. Одвојена лутеранска црква је
постала званична вера у многим немачким државама након 1530. године. Верски
сукоби су довели до Тридесетогодишњег рата (1618—1648), који је опустошио
немачке земље. Вестфалски мир из 1648. је окончао верске ратове међу немачким
државама, али је Свето римско царство de facto било подељено у независне
кнежевине. Од 1740. дуализам између Хабзбуршке монархије и Пруске је доминирао
немачком историјом. Године 1806. Свето римско царство је покорио Наполеон
Бонапарта и оно је званично распуштено.

Након пада Наполеона Бонапарте, сазван је Бечки конгрес 1814. и основана је
Немачка конфедерација, слаб савез 39 суверених држава. Неслагање са политикама
ресторације феудализма довело је до јачања либералних покрета, који су тражили
уједињење и слободу. Ово су, међутим, пратиле нове репресивне мере аустријског
канцелара Метерниха. Царинска унија је даље продубила економско јединство
немачких држава. Током овог периода многи Немци су били вођени идеалима
Француске револуције и национализам је добијао на значају, посебно међу младим
интелектуалцима. По први пут, црна, црвена и златна боја су изабране да
представљају овај покрет, а касније су постале националне боје.

У светлу низа револуционарних покрета у Европи, које су успешно успоставиле
републику у Француској, интелектуалци и обични људи су започели револуцију у
немачким државама. Монарси су у почетку испунили либералне захтеве
револуционара. Пруском краљу Фридриху Вилхелму IV је понуђена титула цара, али
са губитком моћи одбио је круну и предложени устав, што је привремено зауставило
покрет. Сукоб између новог пруског краља Вилхелма I и либералног парламента је
избио због војних реформи 1862, па је краљ именовао Ота фон Бизмарка за новог
канцелара Пруске. Бизмарк је успешно водио рат против Данске 1864. године.
Пруска победа у Аустријско-пруском рату 1866. му је омогућило да створи
Севернонемачки савез и да искључи Аустрију, некада водећу немачку државу, из
уплитања у унутрашња питања осталих немачких држава.

Након француског пораза у Француско-пруском рату, у Версају је 18. јануара 1871.
проглашено Немачко царство. Пруска династија Хоенцолерн је постала владар новог
царства, чије је седиште постао Берлин. Царство је ујединило све немачке државе
осим Аустрије.

У периоду након уједињења Немачке, спољашња политика цара Вилхелма I је
осигурала статус Немачке као моћне државе, оснивањем савеза, изоловањем
Француске дипломатским путем и избегавањем рата. Међутим, под царем Вилхелмом
II, Немачка је, попут других европских држава, почела да води империјалистичку
политику, што је довело до трвења са суседним државама. Већина савеза у којима
је Немачка била нису обновљена, а нови савези су избегавали Немачку. Посебно је
значајан фрацуски савез са Уједињеним Краљевством и учвршћивање веза са Руском
Империјом. Осим веза са Аустроугарском, Немачка је постајала све више
изолованија.

Почевши од 1884. Немачка је почела да оснива колоније изван Европе. Немачке
колоније у Африци биле су Немачка источна Африка, Југозападна Африка, Того и
Камерун. Трка за Африком је изазвала напетости између великих сила и један је од
узрока Првог светског рата.

Убиство аустроугарског престолонаследника Франца Фердинанда 28. јуна 1914. у
Сарајеву било је повод за Први светски рат. Немачка, као чланица Централних сила
је изгубила рат од Савезника у најкрвавијем сукобу до тада. Немачка револуција
је избила новембра 1918. и цар Вилхелм II је абдицирао. Примирје које је
окончало рат потписано је 11. новембра 1918. и Немачка је била присиљена да
потпише Версајски мир у јуну 1919. године. Преговори о миру, насупрот
традиционалној пост-ратовској дипломатији, су изоставили Централне силе. Мир је
у Немачкој примљен као понижавајући наставак рата другим средствима, а његови
тешки услови су омогућили успон нацизма у држави.

Након успеха Немачке револуције у новембру 1918. проглашена је Вајмарска
Република. Вајмарски устав је ступио на снагу када га је потписао председник
Фридрих Еберт. Мало раније Роза Луксембург и Карл Либкнехт су 1918. основали
Комунистичку партију Немачке, а Немачка радничка партија, касније преименована у
Национал-социјалистичку немачку радничку партију, основана је 1919. године.

Због последица Велике кризе, тешких мировних услова које је диктирао Версајски
мир и низа мање-више нестабилних влада, политичке масе у Немачкој нису могле да
се идентификују са системом парламентарне демократије. Ово је још више отежала
широко распрострањена десничарска Легенда о убоду у леђа, политички мит који је
тврдио да је Немачка изгубила Први светски рат због Немачке револуције, а не
због војног пораза. Са друге стране, радикални комунисти, попут Спартакистичке
лиге су желели да сруше владавину капиталиста. Паравојне одреде је основало
неколико партија и догодила су се бројна политичка убиства. Припадници
паравојних одреда су застрашивали гласаче и ширили насиље и бес међу масама,
које су патиле од високе незапослености. Након неколико неуспешних влада,
председник Паул фон Хинденбург, под притиском десничарских саветника, поставио
је Адолфа Хитлера за канцелара Немачке 30. јануара 1933. године.

Дана 27. фебруара 1933. запаљен је Рајхстаг, што су нацисти искористили да укину
нека основна људска права. Указ о одобрењу из 1933. је дозволио је Хитлеровој
влади да сама доноси законе без учешћа Рајхстага. Серијом потеза и закона
Немачка је претворена у централизовану тоталитарну државу. Индустрија је била
пажљиво регулисана квотама и захтевима како би се усмерила ка нивоу ратне
производње. Немачка војска је 1936. ушла у демилитаризовану Рајнску област, а
политика „задовољавања“ британског премијера Невила Чемберлена се показала
неприкладном. Охрабрен тиме, Хитлер је од 1938. водио политику експанзионизма
како би успоставио Велику Немачку. Да би избегао вођење рата на два фронта,
Хитлер је закључио Споразум Рибентроп-Молотов са Совјетским Савезом.

Растуће напетости због национализма, милитаризма и територијалних питања су
довели до немачке инвазије Пољске 1. септембра 1939, а Уједињено Краљевство и
Француска су два дана касније објавиле рат Немачкој, што је означило почетак
Другог светског рата. Немачка је брзо успоставила директну или индиректну
контролу над већим делом Европе.

Дана 22. јуна 1941. Хитлер је прекршио споразум са Совјетским Савезом отварањем
Источног фронта напавши Совјетски Савез. Убрзо након јапанског напада на Перл
Харбор, Немачка је објавила рат Сједињеним Државама. Иако је немачка војска у
почетку брзо напредовала кроз Совјетски Савез, битка за Стаљинград је била
прекретница Другог светског рата. Касније је немачка војска почела повлачење на
Источном фронту. Искрцавање на Нормандији је била прекретница на Западном
фронту, када су се Савезници искрцали на обали Нормандије и брзо напредовали у
територију под контролом Немаца. Дана 8. маја 1945. немачка се предала пошто је
Црвена армија заузела Берлин.

У ономе што ће касније постати познато као холокауст, Трећи рајх је водио
државну политику којом је подјармио многе делове друштва: Јевреје, комунисте,
Роме, хомосексуалце, масоне, политичке противнике и неспособне. Током владавине
нациста, око 11 милиона људи је убијено у холокаусту. Други светски рат и
нацистички геноцид су одговорни за смрт 35 милиона људи у Европи.

Други светски рат је за последицу имао смрт скоро десет милиона немачких војника
и цивила, територијалне губитке и протеривање неколико милиона Немаца из бивших
источних делова Немачке и источноевропских земаља и уништење многих великих
градова. Територију Немачке и Берлин Савезници су поделили у 4 окупационе зоне.
Сектори које су контролисале Сједињене Државе, Француска и Уједињено Краљевство
су уједињени 23. маја 1949. у Савезну Републику Немачку и Западни Берлин. Дана
7. октобра 1949. од совјетске зоне створена је Немачка Демократска Република.
Источни и западни делови Немачке су за своје главне градове изабрали Источни
Берлин и Бон. Међутим, Западна Немачка је прогласила статус Бона као главног
града привременим решењем, како би истакла свој став да је подела државе само
вештачки статус кво који ће се окончати једног дана.

Западна Немачка, која је успостављена као либерална парламентарна република са
социјалном тржишном привредом, се сврстала уз Сједињене Државе, Уједињено
Краљевство и Француску. Држава је уживала дуги економски развој од почетка
1950-их. Западна Немачка је постала чланица НАТО пакта 1955. и била је оснивач
Европске економске заједнице 1958. године. Са друге стране, Источну Немачку је
окупирао Совјетски Савез, а од маја 1955. она је постала његов савезник. Источна
Немачка је постала ауторитативна држава са совјетским стилом планске привреде,
међутим, њени становници су бежали на запад због политичких слобода и економског
напретка. Берлински зид, који је подигнут 1961. како би спречио Источне Немце да
беже у Западну Немачку, постао је симбол Хладног рата. Ипак, напетости између
Источне и Западне Немачке су мало попустиле почетком 1970-их источном политиком
западнонемачког канцелара Вилија Бранта, која је укључивала de facto прихватање
немачких територијалних губитака у Другом светском рату.

У светлу растуће миграције Источних Немаца у Западну Немачку преко Мађарске и
масовних демонстрација током лета 1989, власти Источне Немачке су неочекивано
олакшале погранична ограничења у новембру те године, дозволивши грађанима
Источне Немачке да путују на запад. Иако је планирано да отварање границе буде
вентил који ће очувати Источну Немачку као државу, оно је заправо убрзало
реформске процесе у Источној Немачкој, што је коначно окончано Споразумом „два
плус четири“ 12. септембра 1990. и уједињењем Немачке 3. октобра 1990. године.
Под условима тог споразума, четири окупационе силе су се одрекле својих права и
Немачка је повратила потпуни суверенитет. По Указу Бон-Берлин, који је парламент
усвојио 10. марта 1994, за главни град уједињене државе изабран је Берлин, док
је Бон стекао статус савезног града задржавши неколико министарстава. Прелазак
владе у Берлин је окончан 1999. године.

Од уједињења, Немачка је преузела водећу улогу у Европској унији и НАТО пакту.
Немачка је слала своје војнике у акцију НАТО пакта против Југославије 1999. и
потоњу мисију на Косово и Метохију. Такође је послала своју војску у Авганистан
као део напора НАТО пакта да осигура безбедност у тој држави након збацивања
Талибана. Обе ове акције су биле контроверзне, пошто је Немачкој после Другог
светског рата дозвољено да користи своју војску само у одбрамбене сврхе, али их
је гласање у парламенту легализовало као мировне мисије.

Немачка је уставна савезна република, чији се политички систем заснива на Уставу
из 1949. године (Grundgesetz – основни закон). У њој влада парламентарни систем
у којој канцелар игра најважнију улогу, а кога бира парламент.

Парламент - Бундестаг (Bundestag), се бира сваке пете године комбинованим
системом непосредног и пропорционалног бирања. Шеснаест покрајина представља
федерални ниво Бундесрата (Федерални савет), који је изазвао много полемика на
рачун односа са Бундестагом због неусаглашености приликом доношења одлука и
једног и другог тела, што политички систем чини врло компликованим.

Као чланица Европске уније, Немачка подлеже и европским судовима. Ту је пре
свега Европски суд у Луксембургу (Europäischer Gerichtshof).

Немачка је подељена у шеснаест покрајина-држава (република) (у Немачкој се њих
13 називају Bundesländer, а Баварска, Саксонија и Тирингија - Freistaat), које
су подељене у 313 округа и 116 аутономних градова.

Немачка је четврта по величини привредна сила на свету после САД, Кине и Јапана,
али економски далеко најјача држава Европе. Део је највеће светске привреде –
Европске уније.

Немачка је богата и технолошки веома јака. Њена привреда је осетила тешкоће
током 90-их година. Иако је спољна трговина врло успешна, незапосленост је један
од главних проблема последњих деценија. Модернизација и припајање привреде
Источне Немачке испоставио се као скуп и дугорочан проблем, са годишњем
трансфером са запада на исток у износу од око 70 милијарди долара. Немачко
становништво је у европском просеку старо, али комбинација са високом стопом
незапослености, допринело је да се терет трошка за социјално осигурање увећа.
Структурална крутост на тржишту радне снаге, укључујући строге прописе у дељењу
плата на националном нивоу, учинили су незапосленост хроничним проблемом.
Локална тржишта доживљавају проблеме, првенствено због социјалних бенефиција.
Смањење пореза на добит и доходак у 2001. години није спречило пад у
спољнотрговински размени.

Немачка привреда се, после деценије стагнације, полако опоравља. Као једна од
најмногољуднијих чланица ЕУ-а, са потрошачима који важе као штедљиви, располаже
великим бројем дисконтних супермаркета, који су, да би избегли високе трошкове
посредника, у сталној потрази за што јефтинијим директним добављачима. Ипак, и
поред тога што настоје да имају ниске цене у набавци, сви ланци супермаркета
захтевају висок квалитет и прецизиран пословни однос који представља један од
најбитнијих фактора за сарадњу са немачким предузећима. Индустријска роба се
купује, углавном, преко великих посредника. Што се малопродаје тиче, пет водећих
фирми држе ⅔ тржишта. Ту су, поред старих, препознатљивих компанија, као што су
ЕДЕКА, Алди, Шпар итд. и нови ланци супермаркета, као што су Лидл, Метро или
Реве. Ова грана има годишњи обрт од преко 400 милијарди евра.[тражи се извор од
05. 2013.] О величини и значају продаје у немачким супермаркетима говори и
чињеница да у Немачкој на милион становника постоји 250 супермаркета.

Као део заједнице ЕУ-а, Немачка има важну позицију и у Европи. Немачка је многим
земаља Европе најважнији партнер у увозу. Немачка највише извози машине, возила,
хемикалије, метале, индустријске производе, прехрамбене производе, као и
текстил. Најважнија привредна грана Немачке су услуге. У терцијарном сектору
ради највећи број запослених (71%).[тражи се извор од 05. 2013.] Главни сектори
су трговина, здравство и образовање, као и сектор осигурања у коме су многе
немачке осигурачке куће најпознатије на свету.

Бруто национални доходак (номинално) Немачке, 2013. године, износио је око 3,636
милијарди долара, те 40,007 долара по глави становника (мерећи паритетом куповне
моћи). Инфлација према изворима из 2014. године, износила је 1,04 %

Област са највећом концентрацијом становништва је Рајна-Рур са 11.785.196
становника.

У Немачкој живи 6,75 милиона страних држављана, у које спадају избеглице,
инострани радници (Gastarbeiter) и њихове породице. Досељавањем се створила и
знатна турска мањина са око 2 милиона грађана. Остале значајне мањине су Руси,
Италијани и Пољаци.

На северу живи данска мањина, док у савезним државама Саксонија и Бранденбург
живи малобројна словенска мањина по имену Лужички Срби. Фригијски језик, који се
сматра најсроднијим енглеском, говори као матерњи око 12.000 људи у Немачкој. У
сеоским подручјима северне Немачке раширен је такозвани „нисконемачки“ језик.

Немачка је међу првим земљама у свету по образовању, технолошком развитку и
привредној производњи.

Од краја Другог светског рата, број младих који уписују факултете порастао је
више од три пута, а занатске и техничке школе у Немачкој спадају у сам светски
врх. С приходима од 25.000 евра по глави становника, Немачка је друштво средње
класе. Широкогрудан систем социјалног осигурања омогућује бесплатно здравство,
накнаде за незапосленост и остале социјалне предности. Немци су велики туристи -
сваке године милиони Немаца путују у иностранство.

Немачки устав, Grundgesetz, јамчи слободу вере и вероисповијести, те каже да се
нико не сме дискриминисати због вере.

Католичанство је била главна религија у Немачкој до 16. века, кад је реформација
драстично променила стање. Мартин Лутер се 1517. супротставио католичкој цркви и
основао протестантизам. Данас већина протестаната у Немачкој спада у Немачку
евангелистичку цркву.

Око 30% становника cy протестанти и око 30% католици, 30% оних који се нису
изјаснили као верници.

Преосталих 10% становништва чини 3.3 милиона муслимана, 1.2 милиона
православаца, милион осталих хришћана, милион чланова заједница с посебним
статусом, милион чланова нових религиозних покрета, милион чланова духовних
заједница, 150.000 Јевреја, 150.000 будиста и 100.000 хиндуиста.

У Немачкој постоји шест милионских градова. Највећи град је Берлин, а следе га
Хамбург и Минхен. Највећа конурбација је област Рајна-Рур (око 12 милиона
становника) у којој се налазе градови Диселдорф, Келн, Есен, Дортмунд, Дуизбург
и Бохум.

Међу најзначајније немачке научнике спадају физичари: Ајнштајн, Планк и
Хајзенберг. Затим, математичари: Лајбниц, Гаус и Хилберт, астроном Кеплер,
лингвисти браћа Грим, биолози Кох, Ерлих и многи други.

Значајни немачки композитори су Бетовен, Бах, Хендл, Брамс и Вагнер; сликари
Дирер, Холбајн и Ернст; архитекти Нојман, Гропијус и Ван дер Рое.

Многи великани нису били Немци по савременим критеријумима, али су стварали у
оквиру немачке културе, нпр. Моцарт, Кафка и Никола Коперник.

Немачки језик, који има много дијалеката, у 19. веку је био lingua franca
средње, источне и северне Европе, а и данас се учи широм света као један од
најважнијих језика. Најважнија институција за промоцију немачког језика и
културе је Гетеов институт са 128 филијала широм света.

Однедавно се Немачка вратила на светску културну сцену у великом стилу, с
препорођеним Берлином, те новом музиком и уметношћу. Између осталог, у филму и
књижевности постоји јак тренд да се обрађују теме везане уз немачко уједињење.

Немачка књижевност се може пратити до средњег века и радова писаца као што су
Валтер фон дер Фогелвајде и Волфрам фон Ешенбах. Познати класични немачки
песници и писци су Јохан Волфганг Гете, Фридрих Шилер, Готхолд Ефрајм Лесинг и
Теодор Фонтане. Колекције народних прича које су објавили браћа Грим је
популарисала немачки фолклор у свету. Утицајни писци из 20. века су Герхарт
Хауптман, Херман Хесе, Хајнрих Бел, Хајнрих Хајне, Томас Ман, Бертолт Брехт и
Гинтер Грас.

Немачка филозофија је историјски значајна. Значајни су доприноси Готфрида
Лајбница рационализму и Имануела Канта филозофији просветитељсва. Јохан Готлиб
Фихте, Георг Вилхелм Фридрих Хегел и Фридрих фон Шелинг су утемељили класични
немачки идеализам, а Артур Шопенхауер метафизички песимизам. Карл Маркс и
Фридрих Енгелс су формулисали комунистичку теорију, Фридрих Ниче је развио
перспективизам. Готлоб Фреге је допринео развоју аналитичке филозофије, Мартин
Хајдегер је допринуо својим радовима о Бићу, а Франкфуртска школа Макса
Хоркхајмера, Теодора Адорна, Херберта Маркузеа и Јирген Хабермаса је била
посебно утицајна.



https://sr.wikipedia.org/wiki/%D0%A1%D1%80%D0%BF%D1%81%D0%BA%D0%B8_%D1%98%D0%B5%D0%B7%D0%B8%D0%BA

Српски језик је један од словенских језика из породице индоевропских језика.
Први писани споменици у српској редакцији старословенског језика потичу из 11. и
12. века.

Српски језик је стандардни језик у службеној употреби у Србији и Босни и
Херцеговини, а у употреби је и у другим земљама где живе Срби, међу осталима и у
Црној Гори, Хрватској и Македонији.

По пореклу, граматици и по речничком фонду српском језику су слични хрватски,
црногорски и бошњачки језик, тако да се говорници ових језика могу још увек без
проблема споразумевати. У другој половини 19. и у 20. веку (југословенски
период) ови језици су сматрани јединственим српскохрватским језиком.

Српски као стандардни језик се 1991. године поново издвојио из српскохрватског
језичког стандарда и наставио да се развија самостално. Српска језичка норма је
дефинисана пре стварања српскохрватског стандарда.

Као и када су други језици у питању, неопходно је разграничити појам језичких
система којим се Срби како етницитет служе од стандардног језика који се
употребљава у државним и културним институцијама. Колико је званични (у случају
српског језика, званични писани) језик једноставније дефинисати, захваљујући
постојању норми у облику различитих граматика и правописа, толико је знатно
сложеније дефинисати свакодневне језике који подлежу ненормираним међуљудским
језичким односима.

Тако је неопходно раздвојити и (условну) синхронију (једновремени лингвистички
опис) и дијахронију (историју развоја) тог ненормираног, имплицитно договореног
језика од стандардног, експлицитно договореног (или наметнутог) језика; иако не
треба изгубити из вида да је њихов развој паралелан, као и да су у сталном
међудејству.

У лингвистици се ове области разликују. Прва се у синхронијском смислу назива
дијалектологијом, а у дијахронијском историјском граматиком; друга се у
синхронијском смислу обично назива граматиком, а у дијахронијском историјом
књижевног језика. Данас је синхронијска лингвистика знатно развијенија од
дијахронијске. Стога су и у једном и у другом случају синхронијске дисциплине
знатно развијеније. Дисциплине проучавања синхроније ненормираног језика су и
социолингвистика, психолингвистика, експериментална фонетика итд. Дисциплине
проучавања нормираног језика су и нормативистика, фонологија, лексикологија итд.
Ипак би се могло рећи да постоје опште дисциплине које у себи садрже друге
дисциплине. (Колико је проблематично под дијалектологијом подвести
социолингвистику, психолингвистику и експерименталну фонетику, па то чиним само
из разлога историје проучавања језика у Србији; толико се дисциплине које
проучавају норму много лакше могу подвести под појмом граматике. Уосталом, то и
речито говори о изузетној сложености ненормираних језика у поређењу са оним
нормираним.)

Српски језик је словенски језик. Као и бугарски, хрватски, македонски и
словеначки језик, српски језик је јужнословенски језик.

Од осталих словенских језика, јужнословенски говори су се по свему судећи
издвојили још пре преласка на Балканско полуострво. То се закључује на основу
заједничких особина које имају најзападнији словеначки и чешки говори, као и
најјужнији словачки и српско-хрватски говори.

У ранијој фази, пре тих диференцијација, постојао је један јединствен језик који
се технички назива прасловенским, протословенским или протосрпским. Тај
заједнички језик свих Словена није оставио никакав траг. Њему је врло близак
говор Ћирила и Методија, такозвани старословенски, који је по својим особинама
источнојужнословенског типа. Иако чува седам падежа, дуал, затим конјуктив и
оптатив, он се ипак разликује битно од реконструисаног прасловенског језика.
Једна од најупадљивијих разлика је што је у старословенском, као и у српском,
већ тада дошло до метатезе ликвида.

Прасловенски језик је дериват (такође само реконструисаног) протоиндоевропског
језика. То је назив за реконструисан језик који је предак словенским, балтичким,
германским, италским (латински), грчким, албанским, хетитским, тохарским,
иранским, индијским и другим савременим и изумрлим језицима. Нема сумње да је
некада давно, вероватно пре око 7000 година постојала заједница која је
користила језик који је предак свих побројаних, али није јасно нити где је она
била (помишља се на данашњу Украјину, јужни Кавказ), нити које је гране у првој
фази свог распада дала. Извесно је да фази прасловенског претходи балтословенска
фаза—она је заједничка балтичким и словенским језицима. Балтички језици су још
конзервативнији од словенских и представљају најархаичније живе индоевропске
језике.

Ако бисмо занемарили до сада јасно непотврђене научне хипотезе (које имају
основа) о претходним словенским (па тиме и српским) писмима, може се рећи да се,
у различитим раздобљима српски књижевни (стандардни) језик писао глагољицом,
ћирилицом, арапским писмом и латиницом.

До коначног стварања српске средњовековне феудалне државе и дефинитивног
приклањања византијском културном простору за време Стефана Првовенчаног
Немањића и његовог брата Светог Саве (Растко Немањић), приморско (јадранско)
језгро српског етничког простора је условно напоредо користило латиницу,
глагољицу и ћирилицу. И то управо тим редоследом: Колонизујући некада римске
градове по јадранској обали, првобитно су прихватили латиницу за своје писмо.
Постепеним и све интензивнијим окретањем ка стандардном језику и писму створеним
за своје потребе, окренули су се коришћењу глагољице. Да би, на крају,
прихватили ћирилицу као ефикасније и у византијски културни простор уклопљеније
писмо.

Од 11. века па све до прве половине 20. једино писмо у масовној културној
употреби Срба било је ћирилица. Због разноразних забрана коришћења ћирилице у
Аустроугарској (данашњој Војводини и Војној крајини), као и у Босни и
Херцеговини и Далмацији, били су присиљени да користе латиницу.

У времену док је Дубровник био независна држава, заједно са посебним идентитетом
својих житеља, саграђеним на основу српског етницитета, као и латинске културе,
може се рећи да је мањи део Срба за своје културне потребе користио латиницу.

Током владавине Турака посебну потребу су имали делови српског и хрватског
етницитета који су примили исламску вероисповест. Они су користили арапско писмо
посебно прилагођено доминантим језичким системима у Босни.

Од почетка 19. века и стварања српско-хрватског језичког договора, прво
местимично, а потом све интензивније, Срби су почели користити латиницу.
Најзначајнији српски културни радник друге половине 19. века, Ђуро Даничић,
своје најзначајније дело, Рјечник Југославенске академије знаности и умјетности

започео је писати (напомена: Ђуро Даничић је половином 19. века започео са
писањем Рјечника ЈАЗУ, који је довршен тек седамдесетих година 20. века), али
посебном, реформисаном латиницом чији су знакови у потпуности одговарали
ћириличким и делимично правилу „једно слово за један глас“. Та је латиница
остала у употреби током двадесетог века само код одређеног броја хрватских
филолога.

Латиница се и формално уводи у Краљевину Србију као равноправно службено писмо
потписивањем Крфске декларације 1915. године од стране председника Министарског
савета Краљевине Србије, Николе Пашића.

Идеја о заједничком — српскохрватском језику, која је уобличена 1850. године
Бечким књижевним договором, озакоњена је на целој територији Краљевине Срба,
Хрвата и Словенаца (потом назване Краљевина Југославија). Државне власти
Краљевине, а касније и власти социјалистичке Југославије, су спроводиле идеју о
заједничком, наднационалном српскохрватском језику. Током целог двадесетог века
постојала је јака тежња ка уједначењу српске („источне“) и хрватске („западне“)
стандардне варијанте српскохрватског језика, која се огледала и у двоазбучју.

По правопису, ћирилица и латиница су стандардна писма савременог стандардног
српског језика (двоазбучје). По уставу из 2006. године у службеној употреби у
Републици Србији, на целој њеној територији је српски језик и ћирилично писмо,
као и у Републици Српској. Службена употреба латинице је регулисана законом и у
званичној је службеној употреби у срединама где су присутне мањине које користе
латиницу, док у Црној Гори службено писмо као такво не постоји, па се и у
службене сврхе равноправно користе оба стандардна писма црногорског, односно
српског језика. Устав, и уопште држава, може својим актом одредити који ће језик
бити у службеној употреби у државним органима, па самим тим и које ће писмо бити
у службеној (административној) употреби. Тако је 2006. године уставом ћирилица
проглашена службеним писмом државне управе на целој територији Републике.

У последњих неколико векова, на нашим просторима синоним за српски штокавски
језик је био и илирски. Људевит Гај, тако, признаје да су они књижевност илирску
подигли, али да им на ум не пада тврдити да то није српски већ илирски језик.

Прву имплицитну кодификацију српског језика начинио је Свети Сава. Најизразитије
његово дело у том смислу представља Карејски типик. Он је први направио оштар
рез од старословенске норме према српскословенској језичкој норми. Избацио је из
употребе назалне вокале, који су до тог времена већ дали своје неназалне
рефлексе. Како су се полугласници до тог времена уједначили, он је избацио знак
за полугласник задњег реда (дебело јер) и оставио само знак за полугласник
предњег реда (танко јер), које је означавало полугласник средњег реда.

Следећа реформа одвила се у Србији за време деспота Стефана Лазаревића. Њу је
обавио Константин Философ (напомена: овог Константина не треба мешати са
Ћирилом, кога су такође звали Константином Философом), а та је ортографија
позната као ресавска школа. Овај правописни модел одликује назадност у односу на
Савин, што је, вероватно, била последица бугарског образовања Константина
Философа. Без фонолошких потреба уведен је поново знак за тврди полугласник, као
и одређени број других правописних правила, чији је циљ био да се стандардни
српскословенски језик по својим особинама приближи тадашњој бугарској норми.

Током раздобља између 16. и 18. века писменост Срба је готово замрла, а једини
значајан остатак старе средњовековне културе налазио се у фрушкогорском
манастиру Беочину. Представници те школе названи су Рачани, јер су ту пребегли
пред Османлијама из старијег манастира Раче у ужичком крају. Најзначајнији
представник Рачана био је Гаврил Стефановић Венцловић. Он је имао јасно изражену
двојезичност у свом писању: сакралне књиге је писао по правопису ресавске школе,
док је проповеди писао народним језиком, зачуђујуће сличним правопису и азбуци
које је сачинио Вук Стефановић Караџић више од века после њега.

У недостатку српскословенских књига после Велике сеобе Срба у јужне и источне
делове Аустријског царства (пре свега у данашњу Војводину), али и у заблуди да
је рускословенски језик старији од српскословенског, свештенство је прихватањем
руске помоћи за свој званични језик узело рускословенски језик, односно руску
редакцију старословенског језика. Тај језик је и данас остао званичан језик
Српске православне цркве, а имао је великог утицаја на тадашњи световни језик.
Данас се тај језик назива црквенословенским језиком.

Као одраз на збивања у сакралној језичкој норми настао је световни књижевни
језик који је био мешавина војвођанских дијалеката, рускословенског и руског
језика: славеносрпски језик. На том је језику током 18. и 19. века створена
основа за савремену српску културу.

Током прве половине 19. века, уз помоћ тадашњих врхунских филолога, као што су
браћа Грим, и аустријских власти, Вук Стефановић Караџић је направио реформу
писма и правописа, правећи велики рез између дотадашње славеносрпске културе и
новог стандарда. Уз незнатне измене, та је норма и данас стандардни српски
језик, а уз прилагођавање и договор са хрватским филолозима тога доба и
стандардни хрватски језик.

Дијалекатска основа тог стандарда била је источнохерцеговачка, ијекавска.
Заменом дифтонга »ие« екавским »е«, у већем делу тадашње Србије и у југоисточној
Аустрији, центрима српске културе, створена је и друга, екавска норма.

Вуков Правопис је 1868. године уведен званично у Србији. Између два светска рата
договором хрватских и српских лингвиста промењена су два правописа. Године 1960.
написан је и озваничен Правопис српскохрватскога језика, док је 1994. године
прерађени Правопис из 1960. године објављен као Правопис српскога језика, а
озваничен 1995. године. Правопис из 1994. године је и данас званичан у Србији и
Републици Српској. Српска језичка норма нема правоговор (ортоепију). Нормирање
српског језика врши се кроз Правопис српскога језика.

На пример, роб са суфиксом -ство, даје именицу ропство, где б прелази у п под
утицајем првог сугласника у суфиксу (с, које је безвучно).

Српски језик се пише фонетски, тако да је асимилација видљива и у писаном
језику, изузев у случајевима на крају речи; рецимо: Остао је без капута.

б) сибиларизација — промена сугласника К, Г и Х у Ц, З и С (испред И). Раније се
ова промена у српској филологији називала друга палатализација.

в) јотовање — промена сугласника З, С, Д, Т, Л и Н у Ж, Ш, Ђ, Ћ, Љ и Њ, када се
нађу испред Ј. Такође и промена Б, П, В и М у БЉ, ПЉ, ВЉ и МЉ испред Ј.

Глас А се појављује у неким облицима именица и придева, а нестаје у неким другим
облицима истих тих речи: пас / пса (генитив), добар / добра (мушки/женски род).

Именице и придеви који се завршавају на -ао или -ео (рецимо: посао, весео) су се
у језичкој прошлости изговарали са тврдим л (посал, весел) које је еволуирало у
о, али само на крају речи. Ово о се поново појављује ако није последње слово
речи: посла (генитив), весела (придев женског рода).

У српском језику, акценат је покретан, уз једно ограничење: акценат не може бити
на последњем слогу вишесложних речи (ово представља тешкоћу при преносу речи из
неких језика, рецимо француског). Српски језик је трохејски по природи, наиме
око 80% речи има нагласак на непарном слогу.

Постоје четири врсте акцента који комбинују тонску природу акцента (узлазни или
силазни) са дужином самогласника (дуги или кратки). У описној и стручној
литератури користи се пет дијакритичких знакова који су својствени српском
језику. То су:

Акценат се најчешће записује само у лингвистичким приручницима и речницима, мада
је обележавање препоручљиво у случајевима када доприноси јасноћи текста. Пример:
ја сам сâм. Погрешна употреба акцента може да доведе до неспоразума у говорном
језику.

Употреба акцената у српском језику показује јаке регионалне карактеристике. У
Београду, подручју око Колубаре и северозападној Црној Гори акценти су
неутрализовани, односно мање изражени у говору. У околини Ужица и Херцеговини
акценти су јаче наглашени. У неким крајевима и неким језичким ситуацијама,
изгубљена је разлика између кратких акцената узлазне и силазне интонације.

Осим самогласника, у извесним ситуацијама и сонант Р може бити наглашен (рецимо:
прст). У прошлости, сонант Л је могао имати ову функцију.

Неакцентовани самогласници такође могу бити кратки и дуги. Дуги се појављују
само после главног акцента и у литератури означавају са (-). Дуги неакцентовани
самогласници су видљиви у облицима генитива множине: жèна/жéнā, иако се то у
писању обично не означава. Како се види из овог примера, тип акцента и дужина
самогласника имају функционалну вредност (означавају одређени падеж). У говорима
Београда и Војводине неакцентоване дужине су готово сасвим нестале.

У развоју српске прозодије могу се уочити неколико фаза. Први тип, најстарији
акценатски систем у српском језику био је троакценатски. Састојао се из два
силазна акцента (дуги и кратак) и неоакута (узлазно - силазне акцентуације).
Изједначавањем неоакута са дугосилазним акцентом, дакле мењањем квалитета
акцента, настаје старији акценатски систем српскога језика. Ту се завршава
заједнички развој прозодијског система свих српских говора. Стотињак година
касније, југоисточни простори Србије ће, под утицајем различитих балканских
језика, изгубити и квантитативну и квалитативну разлику међу акцентима, добивши
тако један, ултракратки, експираторни акценат. Старо место акцента је задржано,
мада постоји тенденција да се акценат помера за једно место унапред са отворене,
па и затворене ултиме, што је резултат утицаја суседних говора. Новоштокавски
дијалекти метатонијским преношењем добијају четири акцента, два силазна и два
узлазна. Метатонијско преношење значи да су се силазни акценти померили за један
слог унапред, променивши квалитет. Зато на ултими нема акцента, а први слог може
носити сваку од четири акценатске могућности. На пример: јунâк > ј`унāк. Силазни
акценти се могу наћи само на првом слогу уколико су у ранијој фази развоја
српског језика имали такво место у (конкретној) речи (нпр. вокатив именице вода
носи кратак акценат). Дијалекти који су прошли ову трансформацију припадају
групи новоштокавских дијалеката са центром у Источној Херцеговини. У наредним
вековима народ са овог продручја је мигрирао ка Војној крајини, Дубровнику,
централној Србији и Војводини и тиме ширио своје говорно подручје.

У именске речи спадају: именице, заменице, придеви, бројеви. Именске речи имају
следеће граматичке категорије: род, број и падеж. Глаголи се мењају кроз лица,
бројеве и глаголске облике и промена глагола се назива конјугација.

Српски језик спада у групу флексивних језика. Сачувао је мноштво облика, слично
латинском језику, због чега може бити тежак за учење. Ова карактеристика је
одраз језичког конзервативизма.

Именичка промена (деклинација) је слична оној у руском језику, а знатно богатија
од оне у бугарском, који је временом изгубио њен већи део. По промени глагола
(конјугација) и богатству времена српски је комплекснији од руског, а сличнији
бугарском језику. Наиме, бугарски и руски језик стоје на два екстрема језичке
еволуције у словенској граматици, тако да је српски језик негде између њих.

Српска деклинација познаје граматичке категорије рода, броја и падежа. Разликују
се три рода (мушки, женски, средњи), три броја (једнина, множина, паукал) и
седам падежа (номинатив, генитив, датив, акузатив, вокатив, инструментал,
локатив).

Средњи род, наставак -е у номинативу једнине, Где у зависним падежима основа,
осим у акузативу и вокативу једнине, чини тај облик (номинатива једнине)
проширен сугласницима н и т.

2) Именице које означавају жива бића (људе и животиње) имају наставак а, а друге
не (дом, камен).

Глаголи се у српском језику мењају по времену, броју и глаголском начину. Поред
тога у српском постоје, слично као у руском и другим словенским језицима, два
различита глаголска вида: свршени и несвршени.

Ово богатство није тако приметно у говорном, колико у писаном језику. Неки
облици времена су застарели, тако да се знање о правилним облицима стиче само
образовањем, на пример имперфекат, који се скоро искључиво среће у књижевности.
Друга времена су нестала из осталих словенских језика, попут аориста, који се у
српском и даље користи.

четири облика прошлог времена: аорист — (ја) пекох, имперфекат — (ја) пецијах,
перфекат — (ја) сам пекао/пекла и пекао/пекла сам, плусквамперфекат — (ја) сам
био пекао и био сам пекао или ређе (ја) бејах пекао

два облика будућег времена: футур — (ја) ћу пећи и пећи ћу, или код глагола који
се завршавају на -ти: (ја) ћу радити и радићу, футур други — (ја) будем пекао;

императив, који постоји само за 2. лице једнине, и 1. и 2. лице множине — (ти)
пеци, (ми) пецимо, (ви) пеците.

Овде треба приметити да је пећи несвршени глагол. Његов свршени парњак је испећи
(између осталих).

Наведени облици могу бити у активу, како су већ претходно приказани, или у
пасиву. Облици пасива се граде од трпног глаголског придева и облика помоћног
глагола јесам.

Код бројева између 2 и 4, не користи се облик плурала, већ облик паукала. Сви
бројеви већи од 4 користе облик плурала комбинованог са генитивом. Облик паукала
се задржао из времена када је српски језик још имао облик дуала, (који данас још
постоји у словеначком језику).

један се увек мења паралелно са именицом, два понекад, а три и четири ретко.
Тако се каже једнога мушкарца, једној жени, двеју жена, ретко трима мушкарцима
или четирима женама. Од пет, бројеви се не мењају (деклинују).

Флексивни карактер српског језика отвара могућност за употребу слободног реда
речи у реченицама. Елементи реченице се слажу по својим облицима и тако
организују реченицу без обзира на њихов редослед. Најчешћи ред речи је по
шаблону: субјекат-предикат-објекат' (СПО).

А а  Б б  В в  Г г  Д д  Ђ ђ  Е е  Ж ж  З з  И и  Ј ј  К к  Л л  Љ љ  М м  Н н 
Њ њ  О о  П п  Р р  С с  Т т  Ћ ћ  У у  Ф ф  Х х  Ц ц  Ч ч  Џ џ  Ш ш 

A a  B b  C c  Č č  Ć ć  D d  Dž dž  Đ đ  E e  F f  G g  H h  I i  J j  K k 
L l  Lj lj  M m  N n  Nj nj  O o  P p  R r  S s  Š š  T t  U u  V v  Z z  Ž ž 



https://sr.wikipedia.org/wiki/%D0%A0%D1%83%D1%81%D0%B8%D1%98%D0%B0

Русија (рус. Росси́я), званично Руска Федерација (рус. Росси́йская Федера́ция),
савезна је држава која се простире у источној Европи и северној Азији. Са
површином од 17.125.187 km², Русија је највећа држава на свету, покривајући
скоро двоструко већу територију од Канаде, Кине, или САД. Граничи се са 18
држава. По броју становника је на деветом месту на свету. Званични језик је
руски а главни и највећи град је Москва. Русија има 15 градова са више од милион
становника.

За време совјетске владавине (1917—1991) носила је назив Руска Совјетска
Федеративна Социјалистичка Република (РСФСР) и била је највећа република у
саставу Совјетског Савеза. РСФСР је била територијално и привредно најмоћнија
република бивше велесиле. Данас је водећа чланица Заједнице независних држава,
ОДКБ и ШОС. Русија данас игра значајну улогу на светској сцени, чланица је групе
осам водећих држава света Г8, стална чланица Савета безбедности ОУН и чланица је
групе БРИКС.

Име Русија (рус. Россия) потиче од старог народа Руса, групе Варјага (могуће
шведских Викинга), који су основали Кијевску Русију (рус. Киевская Русь).🚩
Старо латинско име Кијевске Русије било је Рутенија, а данас се то име углавном
односи на западне и јужне крајеве Кијевске Русије који су били најближи
католичкој Европи. Садашњи облик имена државе долази од древног грчког имена за
Кијевску Русију - Ρωσσία.

Русија се на западу граничи са (од севера према југу): Норвешком, Финском,
Естонијом, Летонијом, Литванијом, Пољском, Белорусијом и Украјином. Руска
ексклава Калињинградска област се граничи и са Литванијом и Пољском. На југу се
граничи са (од запада према истоку): Абхазијом[а], Грузијом, Јужном Осетијом[б],
Азербејџаном, Казахстаном, Кином, Монголијом, Северном Корејом и Јапаном (морска
граница). На истоку се граничи са САД (морска граница).

Русија има разуђену обалу дугу више од 37.000 km дуж Северног леденог и Тихог
океана, као и дуж Балтичког мора, Азовског мора и Капсијског језера. Баренцово
море, Бело море, Карско море, Лаптевско море, Источносибирско море, Чукотско
море, Берингово море, Охотско море и Јапанско море су ивична мора Северног
леденог и Тихог океана. Највећа острва и архипелази Русије су Нова Земља, Земља
Фрање Јосифа, Северна Земља, Новосибирска острва, Врангел, Курилска острва и
Сахалин. Диомедова острва (једно поседује Русија, а друго САД) су удаљена само 3
km, а острво Кунашир је удаљено око 20 km од јапанског острва Хокаидо.

Русија се обично дели на западни европски (око 3.500.000 km²) и источни азијски
део - Сибир (13.500.000 km²). Природну границу ових двеју делова чини планина
Урал, која се простире у смеру север - југ у дужини од око 2.100 km од Северног
леденог океана до границе са Казахстаном.

Већина предела Русије су равнице, које су на југу степе, док су на северу
шумовите. На крајњем северу су предели тундри. Поред Урала, планине Русије су:
Кавказ (врх Елбрус је са 5.642 метара највиши врх Русије и Европе), Алтај и
вулкани на Камчатки.

У Русији је највеће слатководно језеро по запремини на свету - Бајкалско језеро.
Највеће реке Русије су Волга и Дон у европском делу, и Об, Иртиш, Јенисеј, Лена
и Амур у азијском.

Највећи део европског дела Русије заузима Источноевропска равница, са низијским
рељефом који само понегде прелази у узвишења (Валдајска и Средњеруска на западу,
Приволжје уз средњи ток Волге) чији врхови не прелазе 200 - 400 m. Кроз ову
низију протиче Волга (3.688 km), привредно и симболично најважнија река Русије.
Преовладава континентална клима која на крајњем северу прелази у поларну, а у
уском појасу црноморског приобаља у медитеранску. Од севера према југу ређају се
појасеви црногоричне шуме, мешане шуме, прелазне шумско-степске зоне, и степа
покривена плодном црницом (черноземом). Уз обале Каспијског мора због јаког
испаравања присутна је и полупустиња.

На крајњем југу европске Русије границу са Грузијом и Азербејџаном чини планина
Кавказ са највишом тачком Русије, Елбрусом (5.642 m).

На западу Сибира простире се велика Западносибирска равница кроз коју протиче
најдужа руска река Об (са Иртишем 5.568 km, 5. на свету). Између реке Јенисеј на
западу и Лене на истоку налази се Средњесибирска висораван са врховима до 1.700
метара. Средњејакутска равница кроз коју протиче Лена дели ову висораван од
планинских ланаца источног Сибира.

На југу и истоку Сибира до обала Тихог океана превладава планински рељеф са
ланцима чији су врхови углавном изнад 2.000 m (Белуха у Алтајском ланцу - 4.506
m, Кључевскаја Сопка на Камчатки - 4.750 m). Овде се налази и највеће и најдубље
руско језеро - Бајкалско (31.500 km², дубина 1.637 m, најдубље на свету).

Од севера до југа Источноевропске низије сукцесивно се смењују арктичке тундре,
четинарске шуме (тајге), широколисне и мешовите шуме умерених предела, степе и
полупустиње (око Каспијског језера) пратећи смену климе. Сибир прати сличан
шаблон, али углавном преовлађује тајга. Русија има највеће светске шумске
резерве и назива се плућима Европе, пошто заостају само за Амазонском прашумом
по количини угљендиоксида који апсорбује.

У Русији живи 266 врста сисара и 780 врста птица. Укупно 415 животињских врста
је до 1997. уврштено у Црвена књига Руске Федерације и заштићено.

Огромна величина Русије и удаљеност многих области од мора као последицу има
доминацију умереноконтиненталне климе, која преовладава у свим деловима државе
осим у тундрама и крајњем југоистоку. Планине на југу спречавају продор топлих
ваздушних маса од Индијског океана, док равнице на западу и северу чине Русију
отвореном утицајима Арктика и Атлантика.

Клима већег дела Сибира је врло оштра континентална која на северу прелази у
поларну, а на већим надморским висинима у планинску. Превладавају густе
црногоричне шуме - тајге, са зонама оскудне вегетације - тундрама - и зонама
трајног леда на крајњем северу. Руски далеки исток има монсунску климу.

Простране степе јужне Русије су у прасторији биле дом номадских сточара. У
античко доба, Понтска степа је била позната под именом Скитија. Скитија се
протезала све од Дунава на западу па до граница Кине на истоку, а владавина овог
народа одржала се негде до 2. века п. н. е. До краја антике, Сармати, народ
скитског порекла, владали су западом Скитије. Од 8. века п. н. е. старогрчки
трговци су донели своју цивилизацију преко трговачких центара у Танаису и
Фанагорији. Између 3. и 6. века нове ере, Босфорско краљевство, хеленистички
ентитет који је наследио грчке колоније, је било уништено таласом инвазија
ратоборних племена, као што су Хуни и Евроазијски Авари. У 3. и 4. веку нове ере
готско краљевство Ојум је постојало у јужној Русији, све док га нису покорили
Хуни. Хазари, туркијски народ, је владао долином доње Волге између Каспијског
језера и Црног мора све до 10. века.

Преци данашњих Руса су Словенска племена, за које неки историчари сматрају да су
живели у шумским областима Пинских мочвара. Источни Словени су постепено
населили западну Русију у два таласа: један је ишао од Кијева према данашњим
градовима Суздаљ и Муром, а други од Полоцка ка Новгороду и Ростову. Од 7. века
па надаље, Источни Словени су чинили већину становништва западне Русије и полако
су и мирно асимилирали староседелачке угрофинске народе, као што су Мерја,
Мурома и Мешчера.

Оснивање првих држава Источних Словена у 9. веку поклапа се са доласком Варјага,
трговаца, ратника и насељеника из области Балтичког мора. Већину Варјага су
чинили Викинзи скандинавског порекла, који су предузимали подухвате дуж речних
токова који су ишли од источне обале Балтичког мора до Црног мора и Каспијског
језера. Временом, Варјази ће се асимилирати међу Словенима. Према Повести
минулих лета, Варјаг по имену Рјурик, је 862. изабран за владара Новгорода.
Његов наследник Олега је кренуо на југ и покорио Кијев, који је раније плаћао
данак Хазарима, и основао Кијевску Русију. Олег, Рјуриков син Игор и Игоров син
Свјатослав су касније потчинили сва локална источнословенска племена, уништили
Хазарски канат и покренули неколико војних кампањи против Византије и Персије.

У 10. и 11. веку Кијевска Русија је постала највећа и једна од најнапреднијих
држава у Европи.Кнез Владимир је 988. прихватио хришћанство, и тиме ставио стару
руску државу у сферу културног утицаја Византије. Владавина Владимира и његовог
сина Јарослава Мудрог представљаће Златно доба Кијева. За време Јарослављеве
владавине написан је први источнословенски писани законик Руска правда.

У 11. и 12. веку, стални упади номадских туркијских народа, као што су Кипчаци и
Печењези, су проузроковали масовне сеобе словенског становништва у безбедније,
шумске регионе на северу, посебно у област познату под именом Залесје. Доба
феудализма и децентрелизације је означено сталним мукобима међу члановима
династије Рјурикович који су колективно владали Кијевском Русијом. Доминација
Кијева је опала у корист кнежевине Владимир-Суздаљ на североистоку, Новгородске
републике на северозападу и Галиције-Волиније на југозападу.

Кијевска Русија је коначно нестала у 13. веку, а последњи удар нанела јој је
инвазија Монгола 1237-40. која је имала за последицу уништење Кијева 1240. и
смрт половине становништва Русије. Освајачи, касније познати као Татари, су
основали Златну хорду (савез паганских Монгола и муслиманских татарских номада),
која је пљачкала руске кнежевине и владала јужним и централним деловима Русије
преко два века.

Галиција-Волинија је на крају асимилирана у Пољско-литванску унију, док су
Владимир-Суздаљ и Ногородска република под врховном влашћу Монгола постали
центар данашње руске државе. Новгородска република је заједно са градом Псковом
задржала одређени степен самосталности током татарског ропства и била поштећена
страдања које је захватило друге делове земље. Предвођени кнезом Александром
Невским, Новгорођани су одбили напад Швеђана у бици на Неви 1240, као и
тевтонске крсташе у бици на Чудском језеру, осујетивши њихове планове да се
населе овде.

Најмоћнија наследница Кијевске Русије била је Велика московска кнежевина, у
почетку део кнежевина Владимир-Суздаљ. Иако још увек под доминацијом
Монгола-Татара и уз њихову сагласност, Москва је почела да шири свој утицај на
централне руске територије почетком 13. века и постепено је постала водећа сила
у процесу уједињења руских земаља и ширења Русије.

То су била тешка времена, са честим Монголско-татарским најездама, а
пољопривреда је патила на почетку малог леденог доба. Као и остатак Европе, куга
је погађала Русију отприлике једном у пет или шест година у периоду од 1350. до
1490. Међутим, због мале густине становништва и боље хигијене (раширеног
практиковања одласка у бање, губици становништва због куге нису били толико
тешки као у западној Европи, а број становника пре куге је поново достигнут
почетком 16. века.

Предвођени кнезом Дмитријем Донским и уз помоћ Руске православне цркве,
уједињена војска руских кнежевина је нанела пораз Монголима-Татарима у бици на
Куликовом пољу 1380. године. Велика московска кнежевина је постепено припајала
суседне кнежевине, укључујући и некадашње јаке противнике, као што су Суздаљ и
Нижњи Новгород (1392) Новгородску републику (1478) и Тверску кнежевину (1485).

Иван III Велики је коначно збацио власт Златне хорде, учврстио превласт Москве
на централним и северним руским земљама и био је први који је понео титулу
„велики кнез свих Руса“. За време његове владавине Московска кнежевина је
утростручила своју површину, нешто ратом, а нешто добровољним присаједињавањем.
Након пада Цариграда 1453. Московска кнежевина је остала најјача хришћанска
држава на истоку Европе. Москва се позивала на наслеђе Источног римског царства.
Иван III се оженио Софијом Палеолог, нећаком последњег византијског цара
Константина XI, и усвојио византијског двоглавог орла као свој, а касније и
руски грб.

У духу схватања Москве као Трећег рима, велики кнез Иван IV, касније познат као
Иван Грозни, је 1547. крунисан за првог цара Русије. За време своје владавине
проширио је Руску државу према Волги и заузео татарске градове Казањ и Астрахањ.
Тако је Русија постала вишенационална земља. Цар Иван IV је увео први законик,
феудалну скупштину и сеоску самоуправу.

Током своје дуге владавине, Иван Грозни је скоро удвостручио већ огромну руску
територију припајање три татарска каната (делова распале Златне хорде):
Казањског и Астрахањског дуж реке Волге и Сибирског у југозападном Сибиру. Тако
је крајем 16. века Русија преобраћене у вишенационалну државу која се простирала
на два контитнета.

Међутим, Царство је било ослабљено дугим и неуспешним Ливонијским ратом против
савеза западних суседа Пољске, Литваније и Шведске зарад приступа Балтичком мору
и морској трговини. У исто време, Татари из Кримског каната, јединог остатка
Златне хорде, су наставили да упадају у јужну Русију. Како би вратили поволшке
канате, Кримљани и њихови турски савезници су напали централну Русију и чак
успели да 1571. запале делове Москве. Али следеће година Руси су победили велику
војску у Молодинској бици, заувек уклонивши претњу од турско-кримског ширења у
Русију. Али кримско-ногајски упади нису престали све до краја 17. века, мада је
изградња нових утврђених линија широм јужне Русије, као што је Велика засечена
црта, константо смањила области које су доступне за упаде.

Смрт Иванових синова је означило крај династије Рјуриковича 1598, а заједно са
великом глађу, је довела до грађанског рата, владавине претендената не прсто и
стране инвазије током Смутних времена почетком 17. века. Пољско-литванска унија
је заузела делове Русије, укључујући и Москву. Пољаке је 1612. на повлачење
натерао руски добровочаки корпус, који су предводили национални хероји, трговац
Кузма Мињин и кнез Дмитриј Пожарски. Династија Романов је одлуком Земског сабора
наследила трон 1613. и држава је започела свој постепени опоравак од кризе.

Русија је наставила са територијалним развитком у 17. веку, који је био доба
козака, ратника организованих у војне заједнице. Сељаци Украјине су се
придружили Запорошким козацима у устанку Богдана Хемљницког против
пољско-литванске власти, због друштвеног и верског угнетавања које су претрпели
под пољском влашћу. Украјински вођа Богдан Хмељницки је 1654. понудио да ставио
Украјину под заштиту руског цара Алексеја I. Алексејево прихватање ове понуде је
довео до још једног Руско-пољског рата. На крају је Украјина била подељена дуж
реке Дњепар, тако да је територија Украјине западно од реке остала под пољском
влашћу, а источни део са Кијевом под Руском. Донски козаци предвођени Стењком
Разином су подигли велики устанак у области Волге, али је царска војска успела
да порази устанике.

На истоку су углавном козаци предводили брзо руско истраживање и колонизацију
Сибира ловећи за скупоценим крзном. Руски истраживачи су се пробијали на исток
углавном дуж сибирских водених путева и до половине 17. века настала су руска
насеља у источном Сибиру, на Чукотском полуострву, дуж реке Амур и на обали
Тихог океана. Први истраживачи који су прешли Берингов мореуз између Азије и
Северне Америке су били Федот Попов и Семјон Дежњов.

Пети владар из династије Романов, Петар Велики (1682—1725), оријентисао је
Русију према западу у политици, економији и култури. Поразио је Шведску у
Великом северном рату и приморао је да препусти Русији западну Карелију и
Ингрију (две области изгубљене током Смутних времена), као и Естланд и Ливланд,
осигуравши излаз Русији на Балтичко море, што је било важно за поморску
трговину. У новоосвојеним земљама, на ушћу реке Неве у Балтик, основао је нову
престоницу Санкт Петербург, која је касније постала позната као руски „прозор ка
Европи“. За време Петра Великог Русија је постала светска сила и 1721.
проглашена империјом. Реформе Петра Великог су у Русију донеле знатан културни
утицај западне Европе.

За време владавине Петрове кћерке Јелисавете (1741—1762) Русија је учествовала у
Седмогодишњем рату (1756—1763). Током овог сукоба Русија је на неко време
припојила Источну Пруску и чак заузела Берлин. Међутим, по Јелисаветиној смрти,
сва ова освајања Пруској је вратио про-пруски расположен Петар III.

Катарина II Велика (владала 1762—1796), је владала у периоду руског Доба
просвећености и наставила је да развија политику Русије као велике европске
силе. Увећала је руску политичку контролу над пољско-литванском унијом и
припојила Русији већину њених територија током деоба Пољске, гурајући руску
границу на запад ка средњој Европи. Након успешних Руско-турских ратова против
Османског царства, Катарина је проширила руску границу све до Црног мора,
поразивши Кримски канат. Као резултат победа над Турцима, до почетка 19. века
Русија је добила знатне уступке у Закавказју. Ово се наставило и за време
Александра I (1801–25) који је узео Финску од слабљеног шведског краљевства
1809. и Бесарбију од Турака 1812. У исто време Руси су колонизовали Аљаску и чак
основали насеља у Калифорнији, попут Форт Роса. Између 1803. и 1806. руски
морепловци су први пут опловили свет, што су касније пратила друга руска
истраживања мора. Фабијан Готлиб фон Белингсхаузен је 1820. открио Антарктик.

У савези са бројним европским државама, Русија се борила против Наполеонове
Француске. Француска инвазија Русије 1812. на врхунцу Наполеонове моћи се
завршила катастрофално како су упоран отпор у комбинацији са оштром руском зимом
нанели тежак порац Французума, који су изгубили више од 95% Велике армије.
Предвођени Михаилом Кутузовим и Барклаја де Толија, руска војска је истерала
Наполеона из земље и прошла кроз Европу у Рату шесте коалиције, и на крају
умарширала у Париз. Алексадар I је предводио руску делегацију на Бечком конгресу
који је дефинисао мапу постнаполеонске Европе.

Једна од последица овог рата било је продирање либералних идеја у апсолутистичку
царску Русију. Официри из времена Наполеонових ратова су донели назад у Русију
идеје либерализма и покушали су да ограниче цареве моћи током неуспешног Устанка
декабриста из 1825. На крају конзервативне владавине Николаја I (1825—1855),
зенит руске моћи и утицаја у Европи је био прекинут поразом у Кримском рату.
Између 1847. и 1851. велики талас азијске колере је захватио Русију, одневши око
милин живота.

У првој половини 19. века Русија је била конзервативна земља у којој је у
привреди доминирала феудална пољопривреда. Николајев наследник Александар II
(1855–81) је увео значајне промене у држави, укључујући и укидање кметства 1861.
Ове велике реформе су убрзали индустријализацију и модернизацију руске војске,
која је успешно ослободила Бугарску од османске власти у Руско-турском рату.

Појава сиромашног радничког слоја допринела је ширењу либералних и идеја
социјализма. Крајем 19. ека појавили су се различити социјалистички покрети у
Русију. Александра II су 1881. убили револуционари, па је владавина његовог сина
Александра III (1881–94) је била мање либерална, али и мирнија. Последњи руски
цар Николај II (1894—1917), није успео да спречи избијање Руске револуције 1905,
којој је повод био неуспешни Руско-јапански рат и инцидент на демонстрацијама
познате као Крвава недеља. Побуна је била угушена, али је влада била приморана
да изврши многе велике реформе, укључујући гарантовање слободе говора и
удруживања, легализацију политичких партија и стварање изборног законодавног
тела, Државне думе Руске Империје. Миграције у Сибир су се нагло појачале
почетком 20. века, нарочито након Стољипинове аграрне реформе. Између 1906. и
1914. више од 4 милиона насељеника се доселило у ову област.

Русија је 1914. ушла у Први светски рат као одговор на аустроугарску објаву рата
руском савезнику Србији, и борило се на више фронтова изолована од својих
савезника из Тројне антанте. Брусиловљева офанзива руске војске из 1916. је
скоро у потпуности уништила аустроугарску војску. Међутим, постојеће јавно
неповерење према режиму је продубљено све већом ценом рата, великим жртвама и
гласинама о корупцији и издаји. Све ово је форирало климу за Руску револуцију
1917., изведену у две фазе.

Дуг, исцрпљујући рат и велики људски и материјални губици довели су до грађанске
Фебруарске револуције, којом је цар Николај II приморан да абдицира. Монархија
је замењена климавом коалицијом политичких странака које су се прогласиле
Првиременом владом. Поред ње је постојао и Петроградски совјет, који је држао
власт кроз демократски иабрана већа радника и сељака, званих совјети. Деловање
нових власти је само продубило кризу у држави. На крају је Октобарском
револуцијом, коју је предводио бољшевички вођа Владимир Лењин, збачена
Привремена влада и дата пуна власт совјетима, што је довело до оснивања прве
социјалистичке државе на свету.

Уследио је грађански рат између антикомунистичког Белог покрета против новог
совјетског режима и његове Црвене армије. Бољшевичка Русија је изгубила
територије Украјине, Пољске, балтичких земаља и Финске потписивањем
Брест-литовског мира којим су окончане непријатељства са Централним силама у
Првом светском рату. Силе Антате су покренуле неуспешну војну интервенцију као
подршку антикомунистичким снагама. У међувремену су бољшевици и белогардејци
вршили депортације и погубљења једних других, која су понзата као Црвени и Бели
терор. До краја грађанског рата руска привреда и инфраструктура је била тешко
оштећена. Милиони белих су емигрирали, а поволшка глад 1921. је однела до 5
милиона живота.

После периода грађанског рата у коме је погинуло 20 милиона људи, некадашња
царска Русија је 30. децембра 1922. постала прва комунистичка држава, под именом
Совјетски Савез, и под вођством Владимира Иљича Лењина. Руска Совјетска
Федеративна Социјалистичка Република (РСФСР) је била највећа од четири првобитне
оснивачке републике.

После Лењинове смрти 1924. челну позицију у СССР је преузео Јосиф Висарионович
Стаљин. Он је форсирао планирану социјалистичку економију и брзу
индустријализацију. Његове реформе и диктатура су коштале живота милионе људи.

Нацистичка Немачка је напала Совјетски Савез 22. јуна 1941. И поред почетног
успеха, немачке трупе нису оствариле свој велики циљ - освајање Москве. У зиму
1942—1943. доживели су велики пораз у бици код Стаљинграда. Совјетске трупе су
успеле да их до 1945. истерају из источне Европе, и да маја исте године заузму
Берлин. У Другом светском рату Совјетски Савез је имао 10,6 милиона војних и
15,9 милиона цивилних жртава, што је половина укупног броја жртава. Совјетски
Савез је из рата изашао са уништеном инфраструктуром и економијом, али и као
светска супер-сила која је политички доминирала источном половином Европе.

Совјетски Савез је био друга сила која је овладала нуклеарним оружјем.
Деценијама је био ривал САД и њеним савезницама у Хладном рату. СССР је први
лансирао вештачки сателит у космос (Спутњик 1, 1957), и првог човека у земљину
орбиту (Јуриј Гагарин, 1961). Седамдесетих и осамдесетих година 20. века
Совјетски Савез је ушао у период економске стагнације, који је и поред покушаја
реформи касних 1980-их (гласност, перестројка), кулминирао распадом Совјетског
Савеза 1991. на 15 независних република.

Децембра 1991. Борис Јељцин је изабран за првог председника Руске Федерације,
демократске парламентарне заједнице различитих федералних субјеката (републике,
аутономне области, крајеви). Руска федерација је правни наследник некадашњег
Совјетског Савеза.

После за становништво тешких година хаотичне приватизације и преласка у
капиталистичку привреду 1990-их, праћених Ратовима у Чеченији, Русија је у 21.
век ушла у мирнији политички период, са економијом која је у великој експанзији,
првенствено захваљујући извозу драгоцених енергената - нафте и земног гаса.

Подаци са пописа обављеног 2002 говоре да је укупан број грађана Русије износио
145.166.731.

160 етничких група Русије говори око 100 језика. Према попису из 2002,,
142,6 милиона особа је говорило руски, затим следе татарски са 5,3 милиона и
украјински са 1,8 милиона говорника. Руски језик је једини званични језик у
држави, али устав даје руским републикама право да уведу своје званичне језике
уз руски.

Подаци о верском саставу су непоуздани, јер се вера не испитује у пописима
становништва. Само је мањи део популације активно религиозан. Сматра се да су
16–48% становништва атеисти.

Законски се као традиционалне религије признају: православље, ислам, будизам и
јудаизам. Словенско становништво је доминантно православно (има их око 100
милиона). У мале хришћанске групе спадају јерменски хришћани, римокатолици и
протестанти. Исламској заједници припадају неки народи турског порекла (Татари,
Башкири) и већина народа северног Кавказа (Чечени, Ингуши) (има их по разним
проценама од 7 до 20 милиона). Будизам је традиционалан у: Бурјатији, Туви и
Калмикији.

Државно уређење заснива се на Уставу, потврђеном на референдуму од 12. децембра
1993. године.

Шеф државе је председник Руске Федерације, који се бира на 6 година на директним
изборима. Према важећем уставу, он има следећа овлашћења: утврђује спољну
политику, врховни је командант Оружаних снага, именује и разрешава, уз
сагласност Државне думе, председника Владе, на предлог председника Владе именује
и разрешава са дужности заменике председника Владе и федералне министре, именује
секретара Савета безбедности, Савету Федерације (рус. Совет Федерации) предлаже
кандидата за место гувернера Централне банке, у случају рата или непосредне
ратне опасности има право доносити законе за целу територију државе или њен
поједини део, али мора о таквим актима обавестити Федералну скупштину, има право
доносити уредбе које вреде на територију целе државу (морају бити у складу са
уставом и федералним законима. Уз ова председник има и многа друга овлашћења.

Извршну власт врши Влада (рус. Правительство), која стоји под председником.
Систем федералних органа чине федерална министарства, федералне службе и
федералне агенције.

Законодавну власт има дводомна Федерална скупштина. Чланове горњег дома — Савета
Федерације, именују савезни субјекти (републике, области, крајеви и др.), а
чланови доњег дома (450 депутата) — Државне думе, бирају се на директним
изборима, на мандат од 5 година, по страначким листама.

Судску власт врше судови: Уставни суд, судови опште надлежности на челу са
Врховним судом и арбитражни судови на челу са Високим арбитражним судом. У
неколико субјеката Руске Федерације постоји уставни судови, а део судског
система су и мировни судови.

Федерална структура Русије је сложена и обухвата 85 федералних субјеката са
различитим нивоима аутономије. Највећу аутономију имају 22 републике (то су нпр.
Чеченија, Татарстан или највећа Саха (Јакутија)). Осим њих, постоје и 4
аутономна округа и 1 аутономна област. Већина ових аутономних јединица основана
је за време комунизма у складу са тадашњом политиком о националностима која је
свакој већој националности давала право на територију.

Године 2000. установљени су федерални окрузи, као нови нивои управне поделе.
Најприје их је било 7, да би 2010. формиран још један - Севернокавкаски
федерални округ. Сваки федерални округ обухвата више федералних субјеката. Воде
их изасланици које именује федерални председник:

На почетку 2014. Русија је проширена са Кримским федералним округом (територија
у спору са Украјином), који је 2016. године припојен Јужном федералном округу.

Оружане снаге Руске Федерације су основане након распада Совјетског Савеза.
Борис Јељцин је 7. маја 1992. године потписао Уредбу о оснивању Министарства
одбране и стављању свих совјетских оружаних снага на територији РСФСР под
контролу Руске Федерације.

У току је реформа оружаних снага, која је почела након рата у Јужној Осетији
2008. године.

Петнаест година након пропасти комунизма руска економија се приближила
економијама средње развијених земаља слободног тржишта. Данас она има високу
стопу раста БДП-а (у 2004 7,2%; 2005 6,4 %; 2006 8,2%; 2007 8,5%; 2008 5,2%
годишње ) и релативно високу инфлацију (око 8,8%). Ипак, и данас су у Русији
уочљиви остаци старог, комунистичког система.

На данашњу слику економије је утицала и брза приватизација неких уноснијих
државних предузећа почетком деведесетих. Њих је преузела неколицина предузетника
повезана са тадашњом политичком елитом (олигарси). У последње време неки су
тајкуни били присиљени одрећи се контроле над својим фабрикама, а неки су и
затворени или су емигрирали. Велики концерни и даље доминирају руском привредом,
а држава најављује мере за подстицање малог и средњег предузетништва.

Данас се руска економија углавном темељи на двема стубовима: извозу енергената
(нафте и земног плина) и сировина и растућој домаћој потрошњи. Традиционална
совјетска металургија и са њом повезана производња машина, аутомобила и авиона
преживљавају захваљујући високим царинама које спречавају увоз јефтинијих и
квалитетнијих иностраних производа. Многе фабрике преоријентисале су се на
сарадњу са западним компанијама и лиценцирану производњу страних производа
(иномарке).

Велике удаљености и често сурови климатски услови веома су утицали су на развој
транспортне инфраструктуре у Русији. У превозу робе, а и путника још увек
доминантну улогу има железница. Железничка мрежа има 87.000 km пруга у јавној
употреби и 63.000 km индустријских пруга. Удео железнице у укупном превозу робе
је 83,2%, а путника 40,9%. У Русији се налази и најдужа светска железничка
пруга, 9.289 km дуга Транссибирска железница која повезује Москву и Владивосток
на Тихом океану.

Иако је путна инфраструктура у прилично лошем стању, без савремених ауто-путева,
путни превоз је у успону. Аутомобил је данас у Русији све мање статусни симбол,
посебно у великим градовима што доводи до великих гужви и једне од највећих
стопа смртности у друмским саобраћајним несрећама у Европи.

Ваздушни превоз је у сталном порасту па има доминантну улогу у путничком превозу
на релацијама већим од 1.500 km. Највеће авионске компаније су Аерофлот, затим
С7 ерлајнс, Пулково и КрасЕр.

Русија има огромну културну баштину. Нарочито у 19. и 20. веку постигнути су
велики успеси у: балету, музици, драми, књижевности и филму. Средњовековни руски
уметници су мање познати или анонимни, а изузетак је сликар Андреј Рубљов.

Многи руски писци спадају у врх светске књижевности: Фјодор Достојевски, Максим
Горки, Борис Пастернак, Александар Солжењицин, Лав Толстој, Антон Чехов и Иван
Тургењев. Ту су и песници: Александар Пушкин, Михаил Љермонтов, Ана Ахматова и
Сергеј Јесењин.

Током 19. века, у Русији се формирала јака група националних композитора, међу
којима се истичу Александар Бородин, Модест Мусоргски, Николај Римски-Корсаков и
Петар Чајковски. Они су створили руску национални стил класичне музике
компонујући симфоније, опере, балете и камерну музику. Њихову традицију је
својим клавирским концертима и симфонијама наставио Сергеј Рахмањинов. Музику
експресионизма и модерног доба у Русији репрезентују Игор Стравински, Сергеј
Прокофјев и Дмитриј Шостакович.

Балет има дугу традицију у Русији и омиљен је међу публиком. Из балетске трупе
основане 1773. настао је, данас чувени Балет театра Баљшој. Русија је дала
великане балетске уметности, попут: Ане Павлове, Галине Уљанове, Вацлава
Нижинског, Рудолфа Нурејева, Михаила Баришњикова, Сергеја Дјагиљева, Михаила
Фокина и Мају Плисецкају.

У области сликарства руски уметници су имали значајно место. Најпознатији сликар
природе и пејсажа је био Иван Иванович Шишкин. У модерним уметничким покретима,
експресионизму, кубизму и руској авангарди учествовали су Василиј Кандински,
Казимир Маљевич, Алексеј фон Јавленски и Наталија Гончарова. Међу истакнуте
руске сликаре такође спадају Иља Рјепин и Марк Шагал.

Музеј Ермитаж у Санкт Петербургу поседује 3 милиона предмета, и по томе је међу
највећим у свету, а први је по опсегу колекције уметничких слика. Део колекција
Ермитажа (руска уметност) је 1895. издвојен у Руски музеј. Природњачки музеј
Кунсткамера, отворен 1719. по замисли Петра Великог, био је први музеј у Русији.
У и око Санкт Петербурга постоје многобројне царске палате и друге знаменитости
(Петерхоф, Царско Село, Ћилибарска соба).

У Москви су Третјаковска галерија и Пушкинов музеј, као и Московски кремљ са
својим уметничко-историјским збиркама.

Спорт у Русији има високи друштвени углед, што је традиција из времена
Совјетског Савеза. Русија редовно осваја велики број медаља на Летњим
олимпијским играма (међу прве три нације од 1952), а доминира у пар спортова и
на Зимским олимпијадама. У Москви су одржане Летње олимпијске игре 1980. док је
Сочи био домаћин Зимске олимпијаде 2014. Спортови у којима је Русија
најуспешнија су: гимнастика, ритмичка гимнастика, атлетика, дизање тегова,
рвање, синхроно пливање, одбојка, скијашко трчање, биатлон, клизање на леду,
хокеј на леду.

Најомиљенији спортови у Русији су фудбал и хокеј на леду, али и одбојка,
кошарка, и у новије време тенис. Шах је омиљена разонода у Русији. Руски
велемајстори већ деценијама доминирају у овом спорту.



https://sr.wikipedia.org/wiki/%D0%A0%D0%B0%D1%98%D0%B4%D0%B8%D0%BD%D0%B3_%D0%BC%D0%B0%D1%83%D0%BD%D1%82%D0%B8%D0%BD_(%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8_%D0%BF%D0%B0%D1%80%D0%BA)

Рајдинг маунтин један је од многобројних националних паркова Канаде који се
налази у покрајини Манитоба. Парк, лоциран у преријском крајолику Паркланда у
коме доминира пољопривредно земљиште, својим контрастом даје посебну лепоту овој
руралној области, изузетно очуваним екосистемом, резерватом животиња, бројним
пашњацима, брдовитим пределима, језерима, и листопадним шумама. Парк је „дом”
вукова, муса, лоса, црних медведа, стотине врста птица, безброј инсеката и
заточених стада бизона. Рајдинг маунтин не представља само један део моћног
природног окружења канадског Запада - већ и убедљиву снагу - која је обликовала
не само географију непрегледне преријске равнице Манитобе, већ и ток њене
историје и искуство бројних генерација људи који су живели, живе и путују кроз
овај природни простор.

Полазећи од ових вредности оснивање националног парка Рајдинг маунтин 1929.
године имало је за циљ да се обезбеди заштита екосистема овог величанственог
природног подручја, које се простире на 2.969 km², од радикалних промена
екосистема изражених на околном пољопривредном земљишту и у економски развијеним
подручјима. Оснвивање парке такође је требало да обезбеди правилно газдовање и
управљање његовим ресурсима, а код посетилаца створи свест и потребу да
разумеју, цене, и уживају у лепотама парка, на начин који не доводи у питање
његов интегритет и девастирање.

Године 1986. Организација Уједињених Нација за просвету, науку и културу
(УНЕСКО) означила је Национални парк Рајдинг маунтин и околно подручје као
резерват биосфере, у оквиру свог програма „Човек и биосфера”. Тако је он постао
један од 621 резервата биосфере (BRs) у 117 земаља широм света, и један од 16
који се налазе у Канади.

Рајдин маунтин је настао као одрон стеновите масе или блока, који се одвојио од
залеђа и сурвао у његово подножје. Зато се, геоморфолошки гледано за Рајдин
маунтин може се рећи да је настао тако што су се седиментне стене које су биле
теже од околног кречњака колувијалним процесом, тј. наглим откидањем и
стропоштавањем стенске масе спустле низ стрме падине планинске области - која се
протеже од Паркланда све до северног Саскачевана, где је формирана сличне брдска
област.

Због нешто веће надморске висине и северно континенталне локације парка, клима
се одликује великим осцилацијама, карактеристичним за континенталну климу
канадских прерија. Лета су топла због преовлађујуће ваздушне масе са југа и
југозапада. Зиме се одликују хладним фронтовима који се селе са севера и
северозапада. На простору Манитоба одрона, на турбуленцију ваздушних маса утиче
мноштво језера и других мочваринх терена, које доприноси повећању конвективних
облака и пљускова у летњим месецима.

Просечно трајање вегетације (од просечног датума сетве до просечног датума првог
мраза) је 72 дана. Значајно је изражена варијабилност у трајању вегетационог
периода који се у 21. веку у парку мења се из године у годину.

Језера и потоци, обично се заледе почетком новембра, а стални снег може пасти
чак и раније. Зима је прилично уједначено хладно. Пролеће које почиње у априлу
значајно касни у односу на равничарски део области Паркланда. Летња сезона је од
средине јуна до краја августа. Јесењи месеци су можда најпријатнији део године,
са умереним температурама, и природом ослобођеном од штеточина.

Средња годишња количина падавина је 47,6 cm. Лето које обично кратко траје,
карактерише се релативно честим олујним падавинама, у јуну, јулу и августу.
Највише снега јавља у децембру и марту, а зима има тенденцју дужег трајања.
Изузетно хладни дани се обично јављају у јануару или фебруару, са просечном
температуром од - 13.8 до - 27.3  °C. Најтоплији дани су у јулу, када је
просечна температура око 17,3 °C, а повремено у појединим подручјима и до
32,3 °C. Средње дневне максималне и минималне температуре у јул су 8,3 и 23,9
 °C. Без обзира на јако топле летње дане, ноћи су увек пријатне.

У парку као и на простору Јужне Манитобе и југоисточног Саскачевана дувају
претежно два ветра, северозападни и југоисточни. Међути ово ветрови су мање
снаге од оних у руралним подручјима око парка. Ово је последица већих фрикционих
утицаја, на струјање ваздуха, таласастог терена и шумског покривача. У принципу,
парк има значајну варијацију у средњој брзине ветра из месеца у месец и из
једног правца у други. У децембру, јануару и фебруару брзина ветра је најмања. У
овим месецима, међутим, повремени јак ветар може ограничити путовање било које
врсте кроз парк јер може бити веома опасан.

На ширем простору Резервата биосфере Рајдинг маунтин живи 29.758 становника
(према попису становништва Канаде из 2011 године), са просечном густином
насељеностри од 2,8 особа по квадратном километру. У области која је у
непосредној надлежности Националног парка Рајдинг маунтин густина насељености је
2,2 становника по квадратном километру.

Када су Паркланду формирани први паркови природе 1929. године, мало се знало о
дивљим животиња, или су базе података о фауни биле непотпуне. Већина доступних
информација односило се на крупну дивљач и сисара са крзном. Прелимлнари
орнитолошка истраживања започета су од стране Ангуса Шорта и Ричарда Сатона, у
1938. и 1939. години. Свеобухватна истраживања фауне Паркланда настављена су од
1940. до 1946. године, према извештају Министарство унутрашњих послова у Отави,
које је дало дозволу за њихово спровођење. Евиденција која је касније
консолидована и обједињена са осталим доступним подацима данас се налази у
Народном музеју у Отави.

На западу, ивица одрона постепено прелази у благо таласасти крајолик са
планинским пропланцима, на којима преовладавају бројне биљне и животињске
заједнице. Велики крда јелена окупљају са на ливадама а чопори вукова у околним
шумама. Рис и пума насељавају шуме, орлови и орлови рибари гнезде се дуж потока
и језера.

У парку постоји најмање 260 врста птица, укључујући и велику лапонску сову. На
десетине „преријских јама” је станиште најгушћег узгоја правих патака у Северној
Америци, посебно; particularly mallards, shovellers и pintails. У пролеће шумама
и пашњацима парка одјекује синфонија песама птицa које траже пријатеље и
територију на којој ће да подигну своје младе.

У парку су присутне три карактеристичне ареала вегетације, које нису засебне
целине већ се међусобно преплићу. У јужном делу еспен паркленда (екорегиону или
великој транзиционој области између јужног топлијег подручја прерије и северних
шума), који се једним делом простире и кроз Национална парка Рајдинг маунтин,
доминирају неравни вијугави пашњаци и шумарци дуж источне обале језера Ади.
Граница еспен паркленда је зона мешовитих шума која се састоје од различитих
комбинација четинара (беле смрче и јеле) и листопадног дрвећа (бела бреза,
брест, јавор и топола).

Недавна археолошка истраживања о становања, риболов, лов, алат и грнчарије и
сахранама умрлих указују на то да су Абориџини насељавали подручје Рајдинг
маунтин најмање 6000 година уназад. У скоријој историји Анишинабе народ мигрирао
је из источних региона Канаде и насељавао подручје Рајдинг маунтин, које је
раније било дом Накота народа.

Први становници који су у Средњем веку настанили ово подручје били су Европљани,
који су у ове крајеве стигли на почетку 18. века. Наиме између 1731. и 1749.
године Пјер Верендрие и његови синови истраживачи и трговци први су стигли на
простор око Рајдинг маунтина. Постају су основали поред језера Дофен 1741. и
убрзо за њима дошла је и компанија Хадсон беј. Они су се углавном бавили ловом и
трговином крзна, па су као и староседоци који су на овом простору живе хиљадама
година, опстали захваљујући лову бизона којих је било на стотине хиљада (у
великим стадима) и друге дивљачи, риболову, на наизглед безбројним језерима, и
исхрани богатој рибизлама, корењу и лековитим биљкама. До 1800-их, планини је
била окружена њивама са богат жетвом, са ве већи број крзна са овог подручја
извожен је у далеке земље. Као резултат 150 година експлоатације дивљачи,
популација крзнаша је знатно смањени. Врста као што су видре, куне, рибе и
ждераваци нестали су у потпуности.

Након изградње Пацифичке железнице до Брандона 1881, досељеници из источне
Канаде, Европе и САД, све више су насељавали равницо око планинског подручја.
Ова насеља користла су шуме са планина као извор грађе за изградњу, пруга, и као
огревно дрво, а месо дивљих животиња као да допуну залиха хране.

У време оснивања Националног парка становници Прве нације су 1930. године
неправедно уклоњени из парка; земља им је враћена 1991. године након што је
покренут колективни захтев за повраћај земљишта. Данас постоји неколико
заједница Прве нације које живе широм парка.

Током велике кризе, која је трајала између 1928. и 1939. године, Канадска влада
је у Националном парку Рајдинг маунтин основала велики радни камп. У том периоду
у парку је изграђено 86 објеката у којима посетиоци и данас уживају. Међу њима
је и источни улаз у парк који је 1992. године проглашен за Националну и
историјску знаменитост Канаде.

За време Другог светског рата у лето 1943. у парку је изграђен логор за Немачке
војнике. До октобра у њему је било 450 затвореника (заробљени у Северној
Африци), од укупно 31.000 колико их је било у Канади. Од инфраструктуре логор је
имао петнаест барака, укључујући и пет санатарних чворова (са комплетним
тоалетима и купатилом), административне објекте и канцеларије, велику кухињу са
трпезаријом, продавницу, малу болницу, гаражу, ковачницу, електрану, машинску
радионицу и штала за коње. Према писању Винипег Преса, (1943); „био је то
највећи радни камп изграђен у Канади за смештај затвореника и ... у коме су
затвореници коришћени за производњу огревног дрвета.”

Када је средином 1944. године логор преузет од стране Одељења за рад број
логораша је смањен на око 200. Бројно стање у логору се и наредних месеци стално
смањивало како су ратни заробљеници премештани на друге пројекте и како се
потреба за огревним дрветом смањивала. Када је производња огревног дрвета
престала 31. март 1945. године, преостали заробљеници су током лета позајмљени
локалним пољопривредницима за радове у прерији. Логор је затворен 1. септембра
1945. године, и убрзо срушен, остављајући мало трагова иза себе.

Дозволу за боравак у националном парку Рајдинг маунтин је обавезна и туристичка
карта је уобичајена током летњих месеци. Дозволе нису потребне за вожњу
(транзит) кроз парк без заустављања.

Остале туристичке атракције укључују купање и вожњу чамцем и малим бродићима
ресторанима по језеру од којих је најпосећеније: Клир лејк (енгл. Clear Lake)

Захваљујући Гуглу и Националним парковима Канаде све локације у парку Рајдинг
маунтин доступне су туристима у онлајн варијанти. Захваљујући овом пројекту сви,
почев од оних који планирају годишњи одмор, па до наставника који планирају
часове наставе у природи, могу да се лакше и брже упознају са изузетним местима
и пределима којима се карактерише овај национални парк. Виртуелном туристи
доступне су уличице насеља, путеви, унутрашњост и спољашњост историјске
знаменитости, као и стазе и предели који красе природу овог заштићеног парка и
његове околине.



https://sr.wikipedia.org/wiki/Popis_stanovni%C5%A1tva_u_Bosni_i_Hercegovini_2013.

Popis stanovništva u Bosni i Hercegovini 2013. sproveden je u periodu od 1. do
15. oktobra 2013, prema stanju na dan 30. septembra 2013. u 24:00 sata, što se
smatra referentnim datumom popisa. Popis je trebao biti organizovan od 1. do 15.
aprila 2013, ali je zbog tehničkih nedostataka zapaženih tokom probnog popisa
provedenog 2012. godine, kasnije odgođen za oktobar.

Popis stanovništva, domaćinstava i stanova je najveće statističko istraživanje
čiji je cilj da prikupi osnovne podatke o broju, teritorijalnom rasporedu i
sastavu stanovništva prema njegovim demografskim, ekonomskim, obrazovnim,
migracijskim i ostalim obilježjima. Takođe, Popisom se prikupljaju podaci o
domaćinstvima i stanovima te njihovim obilježjima. Podaci koji se prikupljaju
popisom stanovništva koriste se isključivo u statističke svrhe. Povjerljivost
svih podataka i informacija iz ovog popisa zaštićena je prema Zakonu o
statistici Bosne i Hercegovine i Zakonu o zaštiti ličnih podataka.

Popis 2013. provodi se na osnovu Zakona o popisu stanovništva, domaćinstava i
stanova u Bosni i Hercegovini objavljenog u Službenim novinama Federacije BiH,
broj 14/12 i Zakona o izmjenama o popisu stanovništva, domaćinstava i stanova u
Bosni i Hercegovini 2013. godine (Službeni glasnik BiH br.18/13), kojima se
uređuju sadržaj, priprema, organizacija i provođenje Popisa stanovništva,
domaćinstava i stanova u BiH 2013. godine, obaveze državnih i drugih organa i
organizacija uključenih u Popis, obaveze i dužnosti građana kao davalaca
popisnih podataka i lica koja obavljaju poslove popisa, objavljivanje popisnih
rezultata i finansiranje popisa.

Podaci o Popisu unose se na formulare, Popisnicu P-1 i Upitnik za domaćinstvo i
stan.

Probni popis za zvanični Popis stanovništva održan je od 15. do 29. oktobra
2012. u opštinama: Banja Luka (Banja Luka, Šargovac), Bihać (Bihać, Velika
Gata), Bijeljina (Bijeljina, Janja), Brčko (Klanac, Donji Brezik, Ograđenovac,
Bijeljinska Cesta, Bosanska Bijela), Cazin (Tržačka Raštela), Centar (Sarajevo),
Doboj (Doboj, Osječani Gornji), Foča (Foča, Brod), Gacko, Goražde (Goražde,
Vitkovići, Zupčići), Mostar (Mostar, Vihovići), Ilidža, Ilijaš (Mrakovo),
Istočno Novo Sarajevo (Miljevići), Kakanj, Kozarska Dubica, Livno (Livno, Veliki
Guber, Dobro), Lukavac (Krtova), Neum, Novi Grad (Sarajevo), Novo Sarajevo,
Orašje (Orašje, Kostrč, Tolisa), Pale, Prijedor (Prijedor, Omarska), Prnjavor
(Štivor), Stari Grad (Sarajevo), Šipovo, Široki Brijeg (Široki Brijeg, Kočerin,
Oklaji), Teslić (Barići), Travnik (Travnik, Turbe), Trebinje, Tuzla (Tuzla,
Dobrinja), Ugljevik, Zenica (Zenica, Banloz) i Zvornik (Donji Lokanj).

Zbog osjetljivosti pitanja o nacionalnoj pripadnosti (pitanje 24 na Popisnici),
političke stranke godinama se nisu mogle dogovoriti o provođenju popisa.
Bošnjačke su stranke insistirale na tome da se on ne provodi sve dok se ne
završi proces povratka izbjeglih i prognanih jer će se u protivnom i zakonski
prihvatiti stanje nastalo progonima i ratnim zločinima. Predlagale su i da se
popis eventualno provede ali bez izjašnjavanja o nacionalnoj i vjerskoj
pripadnosti, ali su se tome odlučno protivile stranke iz Republike Srpske koje
su tražile da to izjašnjavanje bude obavezno. Izjašnjavanje o nacionalnoj
pripadnosti moguće je samo sa opcijama: Bošnjaci, Hrvati, Srbi, Ne izjašnjava
se, te kao Ostali; Opcija Ostali ima mogućnost upisivanja nacionalne pripadnosti
popisanog, ali zbog odredbe u Zakona o popisu stanovništva, domaćinstava i
stanova u Bosni i Hercegovini, koja određuje da popisni organ mora biti iz
područja popisa, političke grupacije u Bosni i Hercegovini smatraju ovu odredbu
neprimjerenom. Takođe izjašnjavanje kao Bosanac ili Hercegovac nije predviđeno,
što se od nekih vjerskih institucija podržava, kao uskraćivanje prava na
nacionalno ime. Na konačnom obrascu, Popisnici P-1, na ovo pitanje navedena je
primjedba da na osnovu člana 12. Zakona o popisu popisanik može da se i ne
izjasni.

U prvoj varijanti formulara Popisa u rubrici 25. navedene su mogućnosti za
izjašnjavanje o vjeroispovjesti popisanika: islamska, katolička, pravoslavna, Ne
izjašnjava se i opcija Ostali; Opcija ostali ima mogućnost upisivanja
pripadnosti nekoj vjeroispovijesti, ali nije postojala opcija Ateist, tako da
nereligiozne osobe uopšte nisu imale mogućnost slobodnog izjašnjavanja.

U konačnoj verziji formulara, pored tri vjeroispovijesti (islamska, katolička i
pravoslavna), uvedene su i opcije agnostik, ateist i ne izjašnjava se, ali sa
primjedbom da po članu 12. Zakona o popisu, popisanik ima pravo da se ne izjasni
na ovo pitanje.

Za razliku od odgovora iz rubrike 24. (nacionalna pripadnost) i 25.
(vjeroispovjest), po Zakona o popisu stanovništva, domaćinstava i stanova u
Bosni i Hercegovini, koja su neobavezna, pitanje iz rubrike 26. o maternjem
jeziku je obavezno i ukoliko se na njega ne odgovori, moguća je novčana kazna u
iznosu od 100 do 10.000 KM Tako se po preporuci Konferencije evropskih
statističara (CES), koja naglašava potrebnu slobodu za pojedinca da ne odgovori
na pitanja o etničkoj pripadnosti, religiji ili jeziku; ako je baš interes za
tim pitanjem, za jezik se preporučuje postaviti minimum dva odvojena pitanja,
jedno o maternjem (prvom), glavnom (jezik kojim se najbolje vlada) ili jeziku
koji se najviše govori kod kuće ili na poslu, te drugo pitanje o znanju jezika –
sposobnost govora ili pisanje na jednom ili više određenih jezika, ovakva
formulacija pitanja smatra neprimjernim.

Po članu 11. tačka 2. Zakona o popisu stanovništva, domaćinstava i stanova u
Bosni i Hercegovini, moguće je da lične podatke o odsutnim članovima
domaćinstva, starijim od 15 godina, može dati punoljetni prisutni član
domaćinstva kojem su podaci najviše poznati, što može dovesti do davanja
pogrešnih podataka, pogotovo u patrijarhalnim sredinama.

Preliminarni rezultati popisa biće objavljeni nakon 90 dana od dana završetka
popisnih aktivnosti, a sadržavat će podatke o ukupnom broju popisanih osoba te
ukupnom broju stanovnika, domaćinstava i stambenih jedinica, na nivou države,
entiteta, za Distrikt Brčko, opština i naselja.

Objavljivanje konačnih rezultata popisa stanovništva više puta je odlagano zato
što zavodi statistike entiteta nisu u saglasnosti sa metodologijom popisa.
Zapravo, zavodi RS i FBiH različito gledaju na to koji ljudi se smatraju stalni
stanovnici BiH. Prema RS, ljudi koji ne bi ušli u konačne su oni koji žive i
rade van BiH, a u njoj su samo rođeni ili provode godišnji odmor. Takva
metodologija bi smanjila broj ljudi za nekoliko stotina hiljada, a u saglasnosti
je sa metodologijom popisa zapadno evropskih zemalja.

Agencija za statistiku Bosne i Hercegovine objavila je konačne rezultate popisa
stanovništva 1.7.2016. na osnovu sporne metodologije po kojoj su u stalno
stanovništvo ubrojani i državljani koji više godina žive i rade u inostranstvu
što je u suprotnosti sa evropskim statističkim standardima zbog čega Republika
Srpska ne priznaje ove rezultate kao relevantne.

Zbog velikog broja nepravilnosti tokom obrade podataka, i prikazanog broja u
iznosu od 198.000 fiktivnih stanovnika Republika Srpska je odlučila da objavi
sopstvene podatke o broju stanovnika za svoju teritoriju, koji su jedini validni
i priznati rezultati od strane vlasti i institucija Republike Srpske. Prema
podacima Republičkog zavoda za statistiku u Srpskoj živi 1.170.342 stanovnika od
čega 598.530 žena i 571.812 muškaraca. Od popisanog stanovništva 82,95% su se
izjasnili kao Srbi, 12,69 kao Bošnjaci, 2,27 kao Hrvati, dok su 1,25 % iz reda
ostalih. Srba je 970.857, Bošnjaka 148.477, a Hrvata 26.509. Srpskim jezikom
govori 982.480 građana Republike Srpske, bošnjačkim 150.221, a hrvatskim jezikom
17.315 građana. Da su pravoslavne vjeroispovjesti izjasnilo se 969.315 građana,
islamskih vjernika je 149.435, a katolika 25.763.



https://sr.wikipedia.org/wiki/%D0%9C%D0%B8%D0%BB%D0%B0%D0%B4%D0%B8%D0%BD_%D0%A8%D0%BE%D0%B1%D0%B8%D1%9B

Миладин Шобић је никшићки музичар, композитор и текстописац. Активно се музиком
бавио почетком осамдесетих година у СФРЈ, а нарочито је био популаран у Црној
Гори, где је рођен, Босни и Херцеговини и Хрватској, где је студирао.

Рођен је у Никшићу 1956. године. Ту је завршио средњу школу, у којој је почео да
пише и компонује своје прве песме. Након средње школе одселио се у Дубровник,
где је уписао Факултет за туризам.

У студентским данима је написао своје најпознатије песме. Године 1975. снимио је
свој први сингл „To сам ja“/„Зазвони звоно“. Песма „То сам ја“ или „Соната“ је
постала незванична студентска химна у Дубровнику 1975. године.

Годину дана касније на музичком фестивалу „Омладина '76.“ у Суботици освојио је
друго место са песмом „Дај нам неба“. У сарадњи са клавијатуристом Габором
Ленђелом и студијским музичарима, издао је два албума, „Ожиљак“ (Дискотон 1981)
и „Умјесто глупости“ (Дискотон 1982), који је достигао платинасти тираж. Такође
је снимио и трећи албум, „Барутана љубави“ који никад није објављен. Након смрти
своје сестре, Шобић је престао да се бави музиком и повукао се из јавног живота.

Након тога, вратио се да живи у свој родни град, Никшић. Иако се причало о
Шобићевом повратку, он се никада није вратио музици.

Почетком 2014. на компакт диску реиздати су његови албуми, а целокупан приход од
продаје иде у фонд за његово лечење.

Добио је Тринаестојулску награду Републике Црне Горе за животно дело 2016.
године.

Песма "Џемпер за виноград" постала је поново актуелна након извођења Саре
Асановић из Подгорице у такмичењу музичких талената "Пинкове звездице".



https://sr.wikipedia.org/wiki/%D0%98%D0%BC%D0%B5%D0%BD%D0%B0_%D0%BC%D0%B5%D1%81%D0%B5%D1%86%D0%B8_%D0%BD%D0%B0_%D1%85%D1%80%D0%B2%D0%B0%D1%82%D1%81%D0%BA%D0%BE%D0%BC_%D1%98%D0%B5%D0%B7%D0%B8%D0%BA%D1%83

Имена месеци на хрватском језику разликују се од изворно латинских назива који
се користе у савременом српском језику. Хрватски називи за месеце, као и стари
заједнички словенски и називи за месеце у неким садашњим словенским језицима,
добили су називе по природним појавама или пословима који се обављају у то доба
године. Вук Караџић, српски лингвиста, ове називе је унео у свој „Српски
рјечник“ као старе српске називе за месеце који се још користе у околини
Дубровника и објаснио њихова значења. Вук их је и сам понекад користио у својим
делима.

У различитим словенским језицима, имена месеци која имају исти корен, не
означавају увек исти месец, па тако нпр. на македонском листопад је исто старо
име за октобар али на пољском, украјинском и чешком језику листопад је у ствари
месец новембар.



https://sr.wikipedia.org/wiki/%D0%9F%D1%80%D0%B2%D0%B8_%D1%81%D0%B2%D0%B5%D1%82%D1%81%D0%BA%D0%B8_%D1%80%D0%B0%D1%82

Први светски рат је трајао од 1914. до 1918. године. У њему је учествовала
већина великих светских сила, груписаних у два сукобљена војна савеза: Савезника
(окупљених око Тројне Антанте) и Централних сила. Више од 70 милиона људи је
било под оружјем, а од тога преко 60 милиона људи у Европи је било мобилисано у
један од највећих ратова у историји. Последице рата су биле да је убијено више
од 15 милиона људи, 20 милиона рањено, а директне учеснице рата претрпеле су и
огромна разарања држава и привреда. Први светски рат познат је и под именима
Велики рат и Светски рат (до избијања Другог светског рата).

Први светски рат су водила два велика савеза. Силе Антанте су на почетку чиниле
Србија, Црна Гора, Русија, Француска, Велика Британија, Италија,Јапан, Грчка,
Румунија и САД. Централне силе су пре почетка рата чиниле Немачка, Аустроугарска
и Италија, која је због лондонског уговора од 26. априла 1915. године, којим је
за Италију предвиђен део Далмације, Истра, Горица, Кварнерска острва и
Додоканези, приступила силама Антанте. Османско царство се придружило Централним
силама октобра 1914, а годину дана касније то је урадила и Краљевина
Бугарска|Бугарска. До завршетка рата, од европских земаља Холандија, Швајцарска,
Шпанија и скандинавске државе су остале званично неутралне.

Непосредни повод за рат је био атентат на наследника аустроугарског престола,
надвојводу Франца Фердинанда у Сарајеву 28. јуна 1914, кога је убио Гаврило
Принцип, Србин из Босне, која је тада била део Аустроугарске. Објава рата
Аустроугарске Србији активирала је низ савезништава која су покренула ланчану
реакцију објава рата. До краја августа 1914. већи део Европе се нашао у рату.

Рат се водио на неколико ратишта који су пресецали Европу. Западни фронт се
одликовао системом ровова и утврђења које је одвајала ничија земља. Ова утврђења
су се простирала дужином већом од 600 km. Западни фронт простирао се од
Антверпена на северу и неутралне Швајцарске на југу. На Источном фронту, који се
водио на дужини од 1600 km, велика пространства источноевропских низија и
ограничена железничка мрежа нису омогућиле да се овде развије стање као на
Западном фронту, иако су сукоби били подједнако жестоки. Поред тога, жестоки
сукоби су вођени на Балканском, Блискоисточном и Италијанском фронту, а
непријатељства су се одвијала на мору, и по први пут, у ваздуху.

Рат је окончан потписивањем неколико мировних споразума, од којих је најважнији
Версајски мир 28. јуна 1919, иако су силе Антанте потписале примирје са Немачком
11. новембра 1918. Најуочљивија последица рата је била нова територијална подела
Европе. Све чланице Централних сила изгубиле су територије, а створене су нове
државе. Немачко царство је изгубило своје колоније, проглашено је одговорном за
рат и принуђено да плаћа велику одштету. Аустроугарска и Османско царство су
били распуштени. Од територија које је заузимала Аустроугарска створене су
Аустрија, Мађарска, Чехословачка и Краљевина СХС. Османско царство је укинуто,
територије Царства ван Анадолије су биле додељена као протекторати силама
Антанте, док је језгро Османског царства реорганизован у Републику Турску. Руска
Империја, која је изашла из рата након Октобарске револуције, је изгубила велики
део територије на западу, а на тим територијама створене су нове државе: Финска,
Естонија, Летонија, Литванија и Пољска. Након рата основано је Друштво народа
као међународна организација посвећена избегавању будућих ратова решавањем
спорова између држава дипломатским путем. Први светски рат је означио крај
поретка који је постојао након Наполеонових ратова и био је важан фактор
избијању Другог светског рата.

Непосредан повод за избијање Првог светског рата је Сарајевски атентат, а узрок
нерешена криза у јулу 1914. године између Аустроугарске и Србије. Међутим,
узроци рата леже у вишедецениској сложеној војно-политичкој ситуацији,
ривалитетима и припрема за рат између великих сила у Европи, којима је био
потребан разлог да се за само пар месеци из благостања пређе у стање свеопштег
ратовања.

Милитаризам, савезништво, империјализам и национализам играли су главне улоге у
избијању конфликта најширих размера које свет до тада није видео. Након
Анексионе (1908—09), Прве (1905—06) и Друге мароканске кризе (1911), кризе око
Балканских ратова (1912—13), дошло се до Јулске кризе 1914. године. Јулска криза
довела је до затегнуте политичке ситуације у Европи у којој Аустроугарска није
хтела да попусти у својим захтевима а Србија није могла да дозволи тај степен
понижења. Неуспех у мирном превазилажењу кризе завршио се аустроугарском објавом
рата 28. јула 1914. године, након чега је уследио низ објава рата, тако да се
већи део Европе, подељен у два савеза, нашао у ситуацији која је могла да се
реши само војним средствима.

Гаврило Принцип је 28. јуна 1914. године у Сарајеву извршио атентат на
аустроугарског престолонаследника Франца Фердинанда. Принцип је био члан Младе
Босне, организације чији су иредентистички циљеви били уједињење Јужних Словена
и ослобођење од аустроугарске власти. Овај атентат је био један од догађаја који
су проузроковали кризу, која је потом довела до избијања Првог светског рата.
Аустроугарска је упутила ултиматум Србији, у којем је у десет тачака изнела
своје захтеве. Српска влада је условно прихватила све захтеве из ултиматума, сем
тачке број пет, која је нарушавала суверенитет Краљевине Србије и која је била у
супротности са уставом. Добијени одговор на своје захтеве Аустроугарска није
сматрала задовољавајућим, па је одмах објавила рат Србији.

Поморска трка између Британије и Немачке интензивирала се 1906. поринућем брода
ХМС Дреднот, револуционарног пловила чија су величина и сила учинила претходне
бојне бродове застарелим. Британија је такође била далеко испред Немачке и
Италије и у другим морнаричким областима. Пол Кенеди је истакао да су обе земље
веровале у тезу Алфреда Тајера Мејхана (енгл. Alfred Thayer Mahan) о управљању
морем, као виталним чиниоцем једне државе; искуство са guerre de course показало
је да Мејхан није био у праву.

Након поринућа ХМС Дреднота, Британија и Немачка су се концентрисале на прављење
бојних бродова сличних димензија и тонаже. До почетка рата Британија је укупно
поринула 29, а Немачка 17 бојних бродова дреднот.

Дејвид Стивенсон је описао трку у наоружању као „самопојачавајући циклус
подизања војне спремности“., док је Дејвид Херман бродоградитељско ривалство
видео као део општег стремљења ка рату Међутим, ревизиониста Најал Фергусон, је
сматрао да способност Британије да се свеукупно држи испред конкуренције није
представљала фактор у вези са надолазећим сукобом.

Државна потрошња према војсци је више деценија расла, поготову од
Француско-пруског рата. Од 1910. до 1914. године, док је Француска повећала
издавања за 10%, Британија за 13%, Русија за 39% а Немачка за чак 73%. Све
европске војне силе (изузев Британије) имале су војну обавезу. Француска је
увела регрутни систем након Револуционих ратова, Аустроугарска од 1868, Немачка
од 1870, Италија од 1873, Русија од 1874, а Србија од 1883. године. У 1913. и
1914. години Немачка је повећала стајаћу војску за 170.000 војника. Француска је
продужила војни рок са две на три године, а Русија са три на три и по године.

Немачки план за вођење рата — Шлифенов план је предвиђао опасност вођења рата на
два фронта. Због тога је било неопходно да Немачка брзо елиминише једног
противника пре него што би се обрачунала са другим. План је предвиђао брзу
мобилизацију и изненадни снажан заобилазни маневар кроз Белгију и Луксембург,
чија би неутралност била занемарена, како би се Француска поразила пре него што
она спроведе мобилизацију. После победе над Француском, немачка армија би
железницом била пребачена на исток где би уништила руску армију, којој би
требало знатно више времена да мобилише своје трупе и пребаци их до границе.

Француски план XVII је предвиђао брз продор у Рурску област, која је
представљала срце немачке индустрије, што је у теорији требало да онеспособи
Немачку за даље вођење рата.

Сва три плана ослањала су се на брзину као на један од одлучујућих фактора за
победу. Припремљени су прецизни временски распореди, а једном започета
мобилизација, било би веома тешко заустављена. Такође, планови Француске,
Немачке и Русије су били наклоњени офанзивним дејствима што је било у очигледној
супротности са стварним могућностима и развојем ситуације на терену.

Аустроугарски војни план био је „да се Србија прегази пре но што би се Русија,
којој је за извршење мобилизације требало више недеља, могла да појави на
попришту с надмоћнијим снагама“.

Влада Аустроугарске искористила је убиство надвојводе Франца Фердинанда као
повод за решавање српског питања у чему је имала подршку Немачке. Дана 23. јула
1914. Србији је упућен ултиматум који је садржао десет захтева, од којих су неки
били неприхватљиви за суверену државу. Одговор Србије на ултиматум је имао
резервисан тон али је захтев под бројем шест био одбијен. Ослањајући се на
подршку Русије, Србија је одбила захтев под бројем шест (иако је првобитним
нацртом одговора на ултиматум овај захтев био прихваћен) и објавила је општу
мобилизацију. Као одговор на то Аустроугарска је објавила рат Србији 28. јула
1914. на шта је Русија реаговала објавивши делимичну мобилизацију снага на
граници са Аустријом. Руски генералштаб је 31. јула обавестио цара да је
делимична мобилизација логистички неизводива због чега је наређена општа
мобилизација. Немачка је 1. августа објавила рат Русији, а Француској два дана
касније. Током напада на Француску, немачке снаге које су наступале ка Паризу,
ушле су у Белгију и нарушиле њену неутралност због чега је Британска империја
ушла у рат. Са уласком Британске империје у рат, пет од шест европских сила
нашло се у највећем континенталном сукобу у Европи још од Наполеонових ратова.

Неки од првих сукоба у Првом светском рату одиграли су се између британских,
француских и немачких колонијалних трупа у Африци. 7. августа 1914. француске и
британске трупе извршиле су инвазију на немачки протекторат Тоголанд. 10.
августа немачке снаге у Намибији напале су Јужну Африку; спорадичне и жестоке
борбе наставиле су се све до краја рата.

Мимо сваког очекивања, Аустроугарска није упутила свој напад преко Београда и
долином Мораве, него су кренули у углу Саве и Дрине, имајући као главне базе
Тузлу и Сремску Митровицу. Рачунали су да ће тај пут офанзиве изазвати
изненађење и брзо решити ствар. Српска војска се борила против аустроугарске у
бици на Церу, која је почела 12. августа 1914. Српска војска је заузела
одбрамбене положаје са јужне стране Саве и Дрине. Током наредне две недеље
аустроугарски напади су одбијени уз тешке губитке, што је означило прву победу
Савезника у рату и сломило наде аустроугарске војне команде о брзој победи. Срби
су не само сломили аустроугарску офанзиву, него су целу њихову војску натерали
на повлачење. Губици су на обе стране били врло тешки. Последица тога је да је
Аустроугарска морала да држи значајан број војника на фронту са Србијом, што је
ослабило њене позиције против Русије.

Руска врховна команда, желећи да олакша положај својим армијама, против којих су
оперисале главне снаге Аустроугарске и неколико немачких дивизија, тражила је да
Срби пређу у офанзиву. Офанзива у Босни почела је 3. септембра, а три дана
касније и у Срему. Сремска је обустављена врло брзо услед великих губитака.
Немајући довољно понтонског материјала читава једна дивизија страдала је на
Чеврнтији, приликом преласка преко Саве. Друге српске снаге, које су имале бољу
срећу, морале су се после тог неуспеха и аустроугарских противнапада повући. У
Босни аустроугарска војска је почела јаку офанзиву преко Дрине тако да се и у ту
почета офанзива морала прекинути.

Заповедник аустроугарске војске у Срему, генерал Алфред Краус написао је:
„Упознали смо Србе као ваљане непријатеље. Ја сам их сматрао и сматрам их и сада
као војнички најјаче од свих наших непријатеља... Они су нашим трупама задавали
много више тешкоћа но Руси, Румуни и Италијани.“

Друга аустријска офанзива извођена је са свежим снагама и на почетку са више
обазривости. Српски војници су, изморени, патили од несташице муниције и јесењег
и зимског одела. Нарочито се појачао аустроугарски притисак од средине октобра.
Српска војска је морала да се повлаче с осетним губицима тако да је Београд
препуштен без отпора. У најтежем тренутку именован је Живојин Мишић за
заповедника прве и најугроженије српске армије. У недостатку војних кадрова
1.300 младих каплара из ђачке формације, бачено на фронт да својом младошћу и
одушевљењем дигне дух. Кад је Прва српска армија, у повлачењу, стигла испред
Милановца, у последњи час, приспела је и давно жељена муниција. Српска офанзива
је отпочела 20. новембра, у пресудном периоду у коме је Аустроугарска војска
била доста изморена сталним покретом својих снага а истовремено покушавајући да
изврши рокаду трупа, што је српској страни дало основу за ненадан успех. Фронт
је био пробијен и растројен, а поражена војска нашла се у паничном бекству.
Колубарска битка била је најсјајнија српска победа у Првом светском рату.

Немци су на почетку имали велике успехе у бици за границе (14. август-24.
август). Међутим, Русија је напала у Источној Пруској што је довело до
преусмерења немачких снага намењених Западном фронту. Немачка је поразила Русију
у серији битака групно названих битка код Таненберга (17. август — 2.
септембар). Међутим, ова диверзија је продубила проблеме недовољне брзине
напредовања које немачки главни штаб није предвидео. Шлифенов план је оригинално
подразумевао да десно крило немачке армије продре и прође западно од Париза.
Међутим, капацитет и спорост коњског транспорта је успорио снабдевање немачке
војске, што је на крају омогућило Французима и Британцима да зауставе немачко
напредовање источно од Париза у Првој бици на Марни (5. септембар-12.
септембар). Због тога су Централне силе остале без брзе победе, и морале су да
воде рат на два фронта. Немачка војска се пробила у добру одбрамбену позицију
унутар Француске, и трајно је онеспособила 230.000 британских и француских
војника више него што је она изгубила. Упркос овоме, проблеми у комуникацији, и
командне одлуке сумњивог квалитета су коштале Немачку шансе да брзо победи.

Нови Зеланд је окупирао Немачку Самоу (касније Западну Самоу) 30. августа. 11.
септембра, Аустралијске поморске и војне експедиционе снаге су се искрцале на
острво Нова Померанија (касније Нова Британија), које је било део Немачке Нове
Гвинеје. Јапан је заузео немачке колоније у Микронезији, а после битке за
Ћингдао, и немачку луку Ћингдао, на кинеском полуострву Шандунг. У року од
неколико недеља, савезничке снаге су заузеле све немачке територије на Пацифику.

Војне тактике од пре Првог светског рата нису држале корак са напретком у
технологији. Изграђени су импресивни одбрамбени системи, које застарела тактика
није могла да пробије током већег дела рата. Бодљикава жица је представљала
значајну препреку за масовне пешадијске нападе. Артиљерија, много смртоноснија
него током 1870их, у спрези са митраљезима, је учинила прелазак брисаног терена
врло тешким. Немци су увели отровни гас, а убрзо су обе стране почеле да га
користе, иако се никада није показао одлучујућим фактором у добијању битке.
Ефекти гаса су били брутални, доводио је до споре и болне смрти, и отровног гаса
су се највише плашиле обе стране, и представља један од најбоље упамћених ужаса
рата. Стратези обе стране нису успели да развију тактике за пробијање ушанчених
позиција без великих губитака. Међутим, у то време, технологија је почела да
даје и нова офанзивна оружја, као што је тенк. Тенкове су највише користиле
Британија и Француска; Немци су користили заробљене савезничке тенкове, као и
малу количину из сопствене производње.

Након Прве битке на Марни, обе стране су започеле узајамну серију маневара
којима су покушавале да заобиђу непријатељску линију фронта, што је довело до
такозване трке ка мору (покушаји заобилажења су трајали све док се фронт није
проширио до обале). Британске и француске снаге са једне стране, а немачке са
друге, биле су ушанчене од Лорене до фламанске обале у Белгији. Британија и
Француска су желеле да направе офанзиву, док је Немачка покушавала да одбрани
освојене територије; због тога су немачки ровови начелно били много боље
конструисани него савезнички. Англо-француски ровови су направљени као
привремени, пре него што би њихове снаге продрле кроз непријатељску одбрану. Обе
стране су покушавале да прекину пат позицију коришћењем научних и технолошких
напредака. Априла 1915, Немци су први пут користили отровни гас (прекршивши
Хашку конвенцију) и отворили 6 километара широку рупу у савезничким линијама
када су се британске и француске колонијалне снаге повлачиле. Канадски војници
су затворили рупу током Друге битке за Ипр. Током Треће битке за Ипр, канадске и
аустралијско-новозеланђанске трупе су заузеле село Пашендел.

Дан 1. јул 1916, први дан битке на Соми, је за британску војску био најкрвавији
дан у историји — 57.470 војника је избачено из строја, а 19.240 погинуло. Већина
жртава је пала током првог сата напада. Цела офанзива је коштала британску
војску скоро пола милиона људи.

Ниједна страна није била у стању да зада одлучујући ударац наредне две године,
мада је немачка продужена акција код Вердена током 1916, уз неуспех Антанте на
Соми, довела исцрпљену француску војску на руб колапса. Узалудни покушаји
фронталних напада, тврдоглава упорност у употреби неефикасног метода, су пуно
коштали француску и британску пешадију, и довели до ширења побуна, посебно током
Нивелове офанзиве.

Од 1915. до 1917, Британија и Француска су претрпеле више губитака од Немачке,
што је било узроковано и стратешким и тактичким одлукама обе стране. На
стратешком нивоу, док су Немци спровели само једну главну офанзиву код Вердена,
Савезници су начинили више покушаја пробоја кроз немачке линије. На тактичком
нивоу, немачка дефанзивна доктрина је била добро прилагођена рововском ратовању,
са релативно слабо брањеним жртвеним истуреним позицијама, и снажнијим главним
положајем са кога би тренутно могао да се започне снажан контранапад. Па ипак,
губитак живота са обе стране је био запањујућ.

Лудендорф је о борбама 1917. написао: 25. август је закључио другу фазу битке за
Фландрију. Скупо нас је коштала…. Скупе августовске битке у Фландрији и код
Вердена су ставиле западне трупе под велики притисак. Упркос свој заштити коју
су имале, изгледале су мање-више беспомоћно под енормним ударом непријатељске
артиљерије. У неким тренуцима, војска више није испољавала чврстоћу којој сам се
ја, заједно са осталим командантима, надао. Непријатељ је успео да се прилагоди
нашој методи спровођења контранапада.… Ја сам сам био под страшним притиском.
Стање на западу као да је спречавало спровођење наших планова другде.

О бици за избочину Менин је писао: Још један страшан напад на наше линије је
начињен 20. септембра…. Непријатељски напад 20. је био успешан, што је показало
надмоћ напада над одбраном. Његова снага није била у тенковима… Снага напада је
лежала у артиљерији, и у чињеници да наша није нанела довољне губитке
непријатељској пешадији док се она груписала, и изнад свега, током самог напада.

Око 1,1 до 1,2 милиона војника војника из Британског царства је било на Западном
фронту у сваком тренутку. На хиљаде батаљона, који су окупирали секторе на
фронту од Северног мора до реке Орне, је функционисало по месец дана дугом
ротационом систему од четири фазе, осим у време офанзива. Фронт је имао преко
9.600 km ровова. Сваки батаљон је држао свој сектор око недељу дана, пре него
што би се повукао на потпорне линије, а затим даље на резервне линије. Након
тога би уследила недеља одмора ван фронта, често у области Поперинга или Амјена.

Током битке код Араса 1917, једини значајан успех британске војске је било
заузимање избочине Вими од стране Канадског корпуса под сер Артуром Каријем и
Џулијаном Бингом. Нападачке снаге су по први пут успеле да заузму, брзо пошаљу
појачање, и задрже избочину која брани равницу Дуе, богату угљем[тражи се извор
од 10. 2014.]. 2014.}}.

На почетку рата, Немачко царство је имало крстарице разасуте широм света, од
којих су неке касније коришћене за нападе на савезничке трговачке бродове.
Британска Краљевска морнарица их је систематски ловила, али је за њу
представљала срамоту чињеница да није могла да заштити савезничке бродове. На
пример, немачка лака крстарица Емден, део источноазијске ескадриле стациониране
у Ћингдау је заробила или уништила 15 трговачких бродова, и потопила руску
крстарицу и француски разарач. Међутим, највећи део Немачке источноазијске
ескадриле која се састојала од оклопљених крстарица Шарнхорст и Гнајзенау, лаких
крстарица Нирнберг и Лајпциг и два транспортна брода није имала наређења да
напада савезничке бродове, већ је била на путу ка Немачкој када се сусрела са
елементима британске флоте. Немачка флотила, заједно са Дрезденом, је потопила
две оклопљене крстарице у бици код Коронела, али је готово потпуно уништена у
бици код Фолкландских острва децембра 1914. Само је Дрезден побегао.

Убрзо након почетка непријатељстава, Британија је започела поморску блокаду
Немачке. Ова стратегија се показала ефикасном, одсекавши виталне линије војног и
цивилног снабдевања, иако је блокада кршила општеприхваћени међународни закон
кодификован у неколико међународних споразума из претходна два века. Британија
је минирала међународне воде да би спречила било који брод да уђе у одређене
делове океана, што је узроковало опасност и за неутралне бродове. Услед
ограничених реакција на овакво понашање, Немачка је очекивала сличан одговор и
на своју тактику неограниченог подморничког ратовања.

Битка код Јиланда 1916. се развила у највећу поморску битку током рата, једини
сукоб бојних бродова пуних размера. Битка се одвијала од 31. маја до 1. јуна,
1916, у Северном мору код Јиланда. Немачком Флотом високог мора је командовао
вицеадмирал Рајнхард Шер, док је британску Велику флоту водио адмирал сер Џон
Џелико. Исход је био нерешен, јер су Немци које је надманеврисала већа британска
флота, успели да побегну и да нанесу више штете британској флоти него што су они
претрпели. Међутим, стратешки, Британци су осигурали контролу над морем, што је
значило да је велики број немачких бродова остао заробљен у лукама до краја
рата.

Немачке подморнице покушале су да пресеку поморску линију снабдевања између
Северне Америке и Британије. Природа подморничког рата значила је да је до
напада најчешће долазило без претходног упозорења због чега су посаде трговачких
бродова имале мале шансе за преживљавање. Због оваквог начина вођења
подморничког рата, САД су уложиле званичан протест, што је довело до измена у
начину дејства немачких подморница. После несрећног потапања путничког брода РМС
Лузитанија 1915. Немачка је обећала да неће више нападати путничке бродове док
је Британија почела са наоружавањем својих трговачких бродова. Коначно, почетком
1917. Немачка је усвојила политику неограниченог подморничког рата, схвативши да
ће Америка највероватније ући у рат на страни сила Антанте. Немачка је покушала
да у потпуности онемогући савезнички поморски транспорт пре него што САД пребаци
трупе на европски континент.

Опасност од немачких подморница значајно је опала када је 1917. уведен систем
конвоја које су пратили разарачи. Оваква тактика отежала је немачким
подморницама проналажење мета, што је довело до наглог смањења губитака; након
увођења хидрофона и дубинских бомби, пратећи разарачи су добили могућност да
нападну немачке подморнице и да их потопе. Систем конвоја успорио је доток
ратног материјала због времена потребног за прикупљање бродова и формирање
конвоја. Проблем је решен покретањем обимног програма изградње великог броја
транспортних бродова. Бродови који су превозили трупе били су превише брзи за
немачке подморнице због чега нису били укључени у систем конвоја у северном
Атлантику.[тражи се извор од 10. 2014.]. 2014.}}

Први светски рат је такође био први сукоб у којем су употребљени носачи авиона.
У јулу 1918. Сопвит камели који су полетели са британског носача авиона ХМС
Фјуриос, извршили су успешан напад на базу немачких цепелина у Тондерну.

Суочена са Русијом, Аустроугарска је могла да одвоји само трећину своје војске у
нападу на Србију. Након великих претрпљених губитака, Аустроугарска је накратко
окупирала Београд. Међутим, контранапад Војске Србије их је успео истерати из
земље до краја 1914. Током првих девет месеци 1915, Аустроугарска је користила
своје војне резерве у рату против Италије. Међутим, немачке и аустроугарске
дипломате су успеле да убеде Бугарску да се придружи у нападу на Србију.

Србија је била окупирана за нешто више од месец дана. Напад је почео 5. октобра
1915. када су Централне силе покренуле офанзиву са Саве и Дунава; четири дана
касније Бугарска се придружила нападу са истока. Српска војска, пошто се борила
на два фронта и била суочена са сигурним поразом, почела је повлачење према
обали Јадранског мора, кроз Црну Гору и Албанију. Црногорска војска је штитила
српско повлачење у Мојковачкој бици 6. и 7. јануара 1916, али је на крају
Аустроугарска окупирала и Црну Гору. Српска војска је савезничким бродовима
пребачена на Крф и Видо у Грчку и северну Африку.

Солунски фронт је основан крајем 1915. када су француске и британске снаге
искрцале код Солуна да би пружили помоћ и извршили притисак на грчку владу да
објави рат. На несрећу Савезника, пронемачки краљ Грчке Константин I је
распустио владу просавезничког премијера Елефтериоса Венизелоса, пре него што су
савезничке снаге могле стићи. Српска војска стиже на Солунски фронт у лето 1916.
године.

Солунски фронт се већи део времена показао статичним. Борбе у 1916. године у
највећем броју добила је Бугарска, а једино је српска војска постигла ограничене
успехе којих је ослободила мали део своје територије (Битољ 19. новембра 1916).

Окупирана Србија је била подељена између Аустроугарске и Бугарске. Бугари су у
својој окупационој зони започели бугаризацију српског становништва, забранивши
српску ћирилицу и Српску православну цркву. Након присилне мобилизације српског
становништва у бугарску војску 1917, избио је Топлички устанак. Српски устаници
су за кратко време ослободили територију између Копаоника и Јужне Мораве.
Устанак је угушен заједничким напорима бугарских и аустријских снага крајем
марта 1917.

Османско царство се сврстало са Централним силама, потписавши тајни
Отоманско-немачки споразум у августу 1914. То је представљало претњу за руске
територије на Кавказу и британску комуникацију са Индијом преко Суецког канала.
Британци и Французи су отворили прекоморске фронтове Галипољским (1915) и
Месопотамским походом. Турци су у Галипољу успешно одбили британски, француски,
аустралијски и новозеланђански напад. Међутим, у Месопотамији, након
катастрофалне Опсаде Кута (1915—16), Британске империјалне снаге су се
реорганизовале и заузеле Багдад у марту 1917. Даље на западу у Синајском и
палестинском походу, почетни британски неуспеси су превазиђени када је у
децембру 1917 освојен Јерусалим. Египатске експедиционе снаге, под командом
фелдмаршала Едмунда Аленбија, су сломиле отоманске снаге у бици за Мегидо у
септембру 1918.

Руска војска се најбоље показала на Кавказу. Енвер-паша, врховни командант
турске војске, је био амбициозан и сањао је о освајању средње Азије, али је био
слаб заповедник. Покренуо је офанзиву против Руса на Кавказу у децембру 1914. са
100.000 својих војника. Инсистирајући на фронталном нападу на руске планинске
положаје у зими изгубио је 86% своје војске у бици код Сарикамиша.

Руски заповедник од 1915. до 1916, генерал Николај Јуденич, је низом победа
истерао Турке из већег дела јужног Кавказа. Године 1917, руски велики војвода
Николај преузео је заповедништво на кавкаском фронту. Николај је планирао да
изгради железничку пругу од Грузије до освојених територија како би свеже трупе
могле стићи за нову офанзиву 1917. Међутим, у марту 1917. цар је збачен у
Фебруарској револуцији и руска кавкаска армија почела је да се распада. У
новонасталој ситуацији, јерменске добровољачке јединице ставиле су се под
команду генерала Товмаса Назарбекјана, са генералом Дро као цивилним комесаром
Административне управе Западне Јерменије.

Линија фронта имала је три главне дивизије, а њихови команданти су били: Мовсес
Силиков, Андраник Торос Озанијан и Микхаил Арешиан. Додатна регуларна јединица
је била под контролон пуковника Корганиана. Постојале су Јерменске партизанске
јединице (више од 40.000 ) које су сачињавале ове главне јединице.

Арапска побуна је била главни разлог пораза Отоманске империје. Побуна је почела
Битком у Меки Шерифа Хусеина од Меке уз помоћ Британаца јуна 1916. године, а
завршила се отоманском предајом Дамаска. Фахри-паша, отомански командант Медине,
пружао је жестоки отпор две и по године током опсаде Медине.

Дуж границе италијанске Либије и британског Египта, племе Сенусија, подстакнуто
и наоружано од стране Турака, кренуло је у герилски рат против савезничких
снага. Према књизи Први светски рат Мартина Гилберта, Британске снаге су биле
приморане да ангажују 12.000 војника како би се обрачунали са Санусијима. Њихова
побуна је сломљена средином 1916. године.

Италија је била у савезу са Немачком и Аустроугарском од 1882. као део Тројног
савеза. Међутим, она је имала своје претензије на аустријске територије
Трентино, Истру и Далмацију. Рим је имао тајни пакт из 1902. са Француском, који
је поништавао њен савез са Аустријом. На почетку непријатељстава, Италија је
одбила да ангажује своју војску, тврдећи да је Тројни савез био дефанзивне
природе и да је Аустроугарска агресор. Аустроугарска је почела преговоре како би
осигурала италијанску независност, нудивши Италији француску колонију Тунис.
Међутим, Италија се придружила силама Антанте у априлу 1915. и објавила рат
Аустроугарској у мају. Петнаест месеци касније, Италија је објавила рат
Немачкој.

У војном смислу, Италијани су имали бројчану надмоћ. Међутим, ова предност је
изгубљена због тешког терена у ко су се одвијале борбе, као и због коришћене
стратегије. Италијански фелдмаршал Луиђи Кадорна, упорни заговорник фронталног
напада, је маштао о пробоју у Словенију, заузимању Љубљане и угрожавању Беча.
Ово је био наполеонски план, који није имао реалне шансе за успех у ери
бодљикавих жица, митраљеза и артиљеријске ватре, комбинованим са брдовитим и
планинским тереном.

Кадорна је инсистирао на нападу на фронту на Сочи. Покренуо је 11 напада не
осврћући се на животе својих војника. Италијани су такође извели офанзиве како
би ослабили притисак на осталим савезничким фронтовима. На фронту код Трентина,
Аустроугарска је користила предност брдовитог терена, који је фаворизовао
одбрану. Након почетних стратешких повлачења, фронт је остао углавном
непромењен, док су аустријски Кајзершицен и Штандшицен и италијански Алпини били
ангажовани у тешким борбама током лета. Аустроугарски контра напад код Азиага,
према Верони и Падови у пролеће 1916, довео је само до малог напредовања.

Почевши у 1915, Италијани су извршили једанаест офанзива на Сочи, североисточно
од Трста. Свих једанаест офанзива је Аустроугарска (државши више подручје)
одбила. У лето 1916. године, Италијани су освојили град Горицу. Након ове мање
победе, фронт је остао непромењен дуже од годину дана, упркос неколико
италијанских офанзива.

Упркос британским страховањима да ће са почетком Првог светског рата у Индији
избити оружана побуна против Британаца, најзначајнији индијски политичари остали
су лојални британској круни и пружили су пуну подршку Великој Британији. Индија
је значајно допринела британским ратним напорима обезбеђујући свеже људство и
сировине. Пуна подршка Британији током рата била је резултат политике Индијског
конгреса који је сматрао да ће, у знак захвалности, Британија дати Индији већи
степен самоуправе. Међутим, Британија је по завршетку рата изневерила индијска
очекивања што је довело до поновног отпора индијског народа и наставка борбе за
независност под вођством Мохандаса Карамчада Гандија. Око 1.3 милиона индијских
војника и радника служило је у Европи, Африци и на Блиском истоку, док су
индијска влада и махараџе слале велике количине хране, новца и муниције. У
борбама у Европи учествовало је 140.000 индијских војника, док је на блиском
истоку овај број износио око 700.000. Током рата погинуло је 47.746 индијских
војника, а 65.126 је било рањено.

Бенгал и Панџаб су остали жариште индијских антиколонијалних активности.
Тероризам у Бенгалу, све више везан за онај у Панџабу, је скоро паралисао
колонијалну администрацију. Индијска дијаспора је за време рата покушавала да
потакне побуну у земљи, уз помоћ ирских републиканаца, Немаца и Турака. Ова
завера је постала позната као Индо-немачка завера.

Нидермајер-Хентиг мисија је исто покушала да подигне авганистанског емира на
побуну против Британаца. Овај напор је 3 године касније довео до Трећег
англо-авганистанског рата. Низ неуспелих покушаја побуне је изведен у Индији, од
којих су две у 1915. најважније. Побуне су угушене и покрет смирен масовном
контра-обавештајном операцијом и драконским политичким актима (Акт о одбрани
Индије, 1915.), што је трајало скоро 10 година.

Побуњеници су покушали да почну револт и убацивањем људи преко западне границе
Индије, регрутујући индијске ратне заробљенике у Турској и Немачкој. Ови
побуњеници су помагали Турцима у Ирану и Турској. Једном приликом су ове
турско-индијске трупе заузеле погранично место Карман и заробиле британског
конзула. Побуњеници су били активни и у Авганистану и на ширем подручју данашњег
Пакистана. Градови на обали, Гавадор и Давар су пали под власт побуњеника. Тек
падом Багдада у британске руке онемогућено је снабдевање устаника, и њихова моћ
слаби док нису коначно уништени у бици код Шираза. Герилци су наставили да се
понегде боре до 1919.

Док је на Западном фронту дошло до пат позиције, рат се наставио на истоку.
Почетни руски планови су подразумевали симултану инвазију на аустријску Галицију
и немачку Источну Прусију. Иако је почетни руски напад у Галицији био у великој
мери успешан, из Источне Пруске су руске снаге истерали Хинденбург и Лудендорф
код Таненберга и Мазурских језера у августу и септембру 1914. Делимичан успех
руске војске навео је немачку команду да се у 1915. години озбиљније позабави
источним фронтом и они пребацују значајне снаге са западног фронта. Током 1915.
године немачко-аустроугарска војска креће у офанзиву тако да су у мају 1915.
године Централне силе направиле велики пробој на јужним границама Пољске. Дана
5. августа су освојили Варшаву и натерали Русе на повлачење из Пољске. Ово је у
Русији постало познато као Велико повлачење, а у Немачкој као Велико
напредовање. До оваквог развоја догађаја је довела и чињеница да је Русија имала
мање развијену индустрију, слабије снабдевање и неефикасно војно руководство.
После ових догађања линија фронта се налазила на неколико стотина километара од
граница Немачке и Аустроугарске тако да је претња са истока била отклоњена.

Незадовољство руском владом због вођења рата је расло, упркос успешној
Брусиловљевој офанзиви у источној Галицији. Успех је био поткопан одупирањем
осталих генерала да ангажују своје трупе да би се осигурала победа. Руске и
савезничке снаге су само привремено дигнуте из мртвих уласком Румуније у рат 27.
августа. Немачке снаге су дошле у помоћ аустријским трупама у Трансилванији и
Букурешт је пао у руке Централним силама 6. децембра. У међувремену, немири су
расли у Русији, како је цар Николај II Романов остао на фронту. Неспособна
владавина царице Александре је изазвала протесте и резултовала је убиством њеног
миљеника Распућина крајем 1916. године.

У марту 1917. демонстрације у Петрограду су се окончале абдикацијом Николаја II
и именовањем слабе Привремене руске владе, која је делила власт са Петроградским
совјетом социјалиста. Овакво уређење је довело до конфузије и хаоса и на фронту
и код куће. Војска је постала изузетно неефикасна.

Рат и влада су постајали све непопуларнији. Незадовољство њима је довело до
пораста популарности бољшевика, на челу са Владимиром Лењином. Он је обећао да
ће извући Русију из рата и успео је да дође на власт. Тријумф бољшевика у
новембру је пратило примирје у децембру и преговори са Немачком. У почетку су
бољшевици одбијали немачке услове, али када је Немачка наставила рат и марширала
кроз Украјину без потешкоћа, нова влада је потписала Брест-Литовски мир 3. марта
1918. Мир је избацио Русију из рата и предао знатан део њених територија,
укључујући Финску, балтичке земље и делове Пољске и Украјине Централним силама.

Са прихватањем Брест-Литовског мира, Антанта више није постојала. Савезничке
снаге су извеле инвазију ниског интензитета на Русију да спрече немачко
експлоатисање руских ресурса, и у мањој мери, као подршка Белима у Руском
грађанском рату. Савезничке трупе су се искрцале у Архангелску и Владивостоку.

Догађаји из 1917. су се показали одлучујућим за крај рата, мада се њихови ефекти
нису у пуној мери осетили до 1918. Британска поморска блокада је почела озбиљно
да утиче на Немачку. Као одговор, фебруара 1917, немачки главни штаб је
наговорио канцелара Теобалда фон Бетмана Холвега да објави одобри неограничен
подморнички рат, у циљу да се изгладњивањем порази Британија. Потопљена тонажа
је порасла на преко 500.000 тона месечно од фебруара до јула. Највећу вредност
од 860.000 је достигла у априлу. Након јула, поново уведени систем конвоја је
постао врло ефикасан у неутралисању опасности од немачких подморница. Британија
је отклонила опасност од изгладњивања, а немачка индустрија је почела да
посустаје.

Победа Аустроугарске и Немачке у бици код Кобарида је навела Савезнике да на
Рапалској конференцији оформе Врховни савезнички савет како би координисали
планирање. Пре тога, британска и француска војска су функционисале под одвојеним
командама.

Централне силе су у децембру потписале примирје са Русијом. Ово је ослободило
њихове трупе за употребу на западу. Иронично је да су Немци могли да пребаце
више трупа на запад да нису заузели тако велике територије. Уз немачка појачања
и свеже америчке трупе, финални исход рата се одлучивао на Западном фронту.
Централне силе су знале да не могу да победе у продуженом рату, па су се уздале
у брзу офанзиву. Штавише, вође Централних сила и Савезника су се све више
плашиле социјалних немира и револуције у Европи. Због свега овога су обе стране
хитно желеле одлучну победу.

Сједињене Државе су испрва водиле политику изолационизма, избегавајући сукоб, и
покушавајући да заговарају мир. Ово је довело до повећаних тензија са Берлином и
Лондоном. Када је немачка подморница 1915. потопила британски путнички брод
Лузитанија, на коме је било 128 Американаца, председник Америке, Вудро Вилсон је
изјавио, Америка је сувише поносна да би ратовала, и захтевао да се прекину
напади на путничке бродове. Немачка је послушала. Вилсон је учестало упозоравао
да САД неће толерисати неограничени подморнички рат, то јест кршење међународног
права и америчких схватања људских права. Био је под притиском бившег
председника Теодора Рузвелта, који је немачко деловање називао гусарењем.
Вилсонова жеља да буде важан учесник преговора на крају рата како би промовисао
Друштво народа је такође играла важну улогу. Вилсонов државни секретар, Вилијам
Џенингс Брајан је дао оставку у знак протеста против председникове ратнохушкачке
дипломатије. Међу додатним факторима који су утицали на улазак САД у рат су и
сумња у немачку саботажу која је изазвала Блек Том експлозију (складиште
муниције) у Њу Џерзију, и изазивање Кингсленд експлозије (фабрика муниције).

Јануара 1917, након притиска морнарице на кајзера, Немачка је наставила
неограничени подморнички рат. Британска тајна краљевска морнаричка
криптоаналитичка група, Соба 40, је разбила немачку дипломатску шифру. Пресрели
су немачки предлог Мексику (Цимерманов телеграм) да Мексико уђе у рат као
немачки савезник против Сједињених Држава у случају да САД уђу у рат. По овом
предлогу, ако САД уђу у рат, Мексико би објавио рат Сједињеним Државама и у рат
увео и Јапан као свог савезника. Ово би спречило Американце да пошаљу трупе у
Европу, и дало времена Немачкој да подморничким ратовањем угуши Британију
прекидањем виталних линија снабдевања. Заузврат, Немци су обећали Мексику
подршку у поновном заузимању Тексаса, Новог Мексика и Аризоне.

Након што су Британци показали садржај Цимермановог телеграма Американцима,
председник Вилсон, који је поново изабран за председника између осталог и на
основу чињенице да је спречио уплитање земље у рат, је објавио телеграм како би
добио подршку за улазак САД у рат. Претходно је водио политику неутралности,
мада је позивао на наоружавање америчких трговачких бродова који су дотурали
муницију Британији, и кришом подржавао британску блокаду немачких лука и
минирање међународних вода, и спречавао испоруке хране из Сједињених Држава и са
других страна Немачкој. Након што су подморнице потопиле седам америчких
трговачких бродова, и након што је објављен Цимерманов телеграм, Вилсон је
позвао на рат са Немачком, а Конгрес је рат објавио 6. априла 1917.

Кључна за учешће САД у рату је била масивна домаћа пропаганда коју је водио
Комитет за јавне информације, а надгледао Џорџ Крил. Кампања је укључивала
десетине хиљада истакнутих људи које је изабрала влада, а који су на хиљадама
јавних окупљања држали брижљиво припремљене проратне говоре. У акцију су биле
укључене и друге гране власти, а приватне осветничке групе попут Америчке
заштитничке лиге, су спроводиле репресију против људи који су се противили
уласку САД у рат, или су били немачког порекла. Остали облици пропаганде су
укључивали филмове, фотографије, велике постере (које су дизајнирали познати
илустратори као што је Луис Д. Фанчер), чланке у часописима и новинама, и
слично.

Сједињене Државе никада нису формално биле чланица Савезника, али су постале
нека врста придружене силе. САД су имале малу војску, али су регрутовале четири
милиона војника, и у лето 1918. су слале 10.000 свежих војника у Француску
сваког дана. Немачка се прерачунала, верујући да ће Сједињеним Државама бити
потребно много више времена да пошаљу снаге у Европу, и да ће њихов долазак моћи
да спрече употребом подморница.

Морнарица Сједињених Држава је послала групу бојних бродова у Скапа Флоу како би
се придружили британској флоти, разараче у Коув, Ирска као и подморнице у
заштиту конвоја. Неколико регименти маринаца је размештено у Француској.
Британци и Французи су желели да се америчке јединице користе као појачање
британских и француских јединица на борбеним линијама, али су Сједињене Државе
одбиле овај предлог. Генерал Џон Першинг, командир Америчких експедиционих снага
(АЕФ), је одбио да разбије америчке јединице како би се користиле као појачања
британских и француских јединица (међутим, дозволио је да Французи користе
борбене јединице састављене од црнаца). АЕФ доктрина је подразумевала употребу
фронталних напада, што је стратегија коју су Британија и Француска давно
напустиле услед великих губитака.

У јесен 1917. захваљјући побољшаној ситуацији на источном фронту, Аустријанци су
добили значајна појачања укључујући немачке јуришне трупе и немачки елтини
Алпски корпус. Централне силе 26. октобра 1917. прешле су у офанзиву и разбиле
италијанске снаге у бици код Капорета. Разбијене италијанске јединице повукле су
се око 100 km јужно од првобитне линије фронта. Фронт је стабилизован након што
су реорганизоване италијанске јединице зауставиле аустријско напредовање у бици
код реке Пијаве. Због изузетно великих губитака италијанске армије у бици код
Капорета, италијанска влада регрутовала је дечаке из 99, тј. мушку децу рођену
1899. која су у тренутку регрутовања навршила 18 година.

У серији битака на Азијаћо платоу, током 1918. аустроугарске снаге нису успеле
да пробију линију фронта.

Немачки генерал Ерих Лудендорф је направио планове за офанзиву 1918. на Западном
фронту. Пролећна офанзива је требало да раздвоји британске и француске снаге
серијом тактичких варки и напада. Немачка команда се надала да ће успети да зада
одлучујући ударац непријатељу пре него што значајније количине америчких снага
стигну. Операција је започела 21. марта 1918, нападом на британске снаге близу
Амјена. Немачке снаге су успеле да напредују невероватних 60 километара.

Британски и француски ровови су пробијени коришћењем нове инфилтрационе тактике,
познате под именом Хутијерова тактика, по генералу Оскару фон Хутијеру.
Претходне нападе је одликовала дуга артиљеријска припрема праћена масовним
нападима. Међутим, у Пролећној офанзиви, немачка војакса је артиљерију користила
само кратко пре инфилтрирања малих пешадијских група кроз слабе тачке. Ове групе
би нападале командне и логистичке делове, а заобилазиле тачке где је отпор био
јачи. Теже наоружана пешадија би затим уништавала ове изоловане позиције.
Немачки успех се у великој мери заснивао на елементу изненађења.

Линија фронта се помакла на 120 километара од Париза. Три тешка Круп железничка
топа су испалила 183 граната на град, због чега су многи становници Париза
побегли из града. Почетна офанзива је била толико успешна, да је кајзер Вилхелм
II прогласио 24. март државним празником. Многи Немци су мислили да је победа
близу. Међутим, након жестоких борби, офанзива је заустављена. Пошто им је
недостајало тенкова и моторизоване артиљерије, Немци нису били у стању да се
консолидују на освојеним територијама. Изненадно заустављање је било узроковано
и убацивањем четири аустралијске дивизије, којима је пошло за руком да зауставе
немачко напредовање.

Америчке дивизије за које је Першинг желео да делују као независне снаге, су
додељене ослабљеним француским и британским командама 28. марта. Врховни ратни
савет Савезничких снага је основан 5. новембра 1917. За врховног заповедника
савезничких снага је изабран генерал Фош. Хејг, Петен и Першинг су задржали
тактичку контролу над својим армијама; Фош је преузео улогу координатора, а не
управну улогу, а британска, француска и америчка команда су углавном деловале
независно.

Након ове операције, Немачка је започела акцију против северних лука у Ламаншу.
Савезници су зауставили напредовање Немаца уз минималне територијалне губитке.
Затим је немачка армија на југу спровела операције Бљухер и Јорк, широко према
Паризу. Операција Марна је започета 15. јула, у покушају да се окружи Ремс, и
почињући Другу битку на Марни. Савезнички контранапад који је уследио је означио
почетак њихове прве успешне офанзиве током рата.

До 20. јула, Немци су враћени на линије од пре почетка Пролећне офанзиве, не
постигнувши ништа. Након ове фазе рата на западу, немачка војска више није
преузела иницијативу. Немачки губици између марта и априла 1918. су износили
270.000 војника, укључујући многе добро утрениране јуришнике.

Године 1918. су успостављене међународно признате Демократска Република
Јерменија и Демократска Република Грузија на граници Османског царства, као и
непризната Центрокаспијска диктатура и Југозападна Кавкаска Република.

Године 1918, Дашнаци из Јерменског националног ослободилачког покрета су
прогласили Демократску Републику Јерменију (ДРЈ) преко Јерменски конгрес
источних Јермена (уједињени облик Јерменских националних савета) након распада
Транскавкаске Демократске Федеративне Републике. Товмас Назарбекијан је постао
први главнокомандујући ДРЈ. Енвер-паша је наредио оснивање нове војске под
именом Армија ислама. Наредио је Армији ислама да уђе у ДРЈ, у циљу заузимања
Бакуа на Каспијском језеру. Овој офанзиви су се Немци жестоко противили.
Почетком маја 1918, отоманска војска је напала новопроглашену ДРЈ. Иако су
Јермени успели да нанесу један пораз отоманској војсци у бици за Сардарапат,
отоманска војска је успела да разбије јерменску војску. Република Јерменија је
била приморана да потпише Батумски споразум јуна 1918.

Савезничка контраофанзива, позната под именом Офанзива од сто дана, почела је 8.
августа 1918. Битка код Амијена развијена са III корпусом Четврте британске
армије на левој, Прве француске армије на десној и Аустралијских и Канадских
корпуса дала су тежиште офанзиве на средњем делу код Арбонијера. Укључени су 414
тенка Марк IV и Марк V тип и 120.000 људи. Напредовали су 12 километара унутар
територије коју су држали Немци за само седам сати. Ерих Лудендорф је
окарактерисао овај дан као црни дан немачке војске.

Аустралијско-канадске снаге на челу напада код Амијена, битке која је означила
почетак немачког слома, помогле су британским снагама на северу и француским на
југу да напредују што је приморало немачке армије на повлачење дуж западног
фронта и унутар Хинденбургове линије. Док је немачки отпор Четвртој британској
армији код Амијена ојачавао, након напредовања од 23 километара и довео је битку
до краја, Трећа француска армија је дошла до Амијена 10. августа, када је
убачена десно Прва француска армија, и напредовала додатних 6 километара
ослобађајући Ласињи у борбама које су трајале до 16. августа. Јужно од Треће
француске армије генерал Шарла Манжина провео је своју Десету француску армију
напред код Соасона 20. августа и заробио 8.000 војника, 200 топова и врхове Ајне
са погледом на немачке позиције северно од реке Весле. Још један црни дан, као
што је објаснио Лудендорф.

У међувремену Бајинг, генерал Треће британске армије, извештавајући о
непријатељу на свом фронту како слаби и полако се повлачи, наређује напад са 200
тенкова према Бапауме, започињући Битку код Алберта, са специфичним наредбама о
„Пробоју непријатељске линије, у циљу обилажења непријатеља на садашњем фронту“
(супротан британској четвртој армији код Амиенса). Савезнички лидери су сада
схватили да је наставак напада након снажења отпора значио само губитке живота,
и да је боље да се направе линију. Напади су предузимани на брзину како би се
добила предност успешног напредовања на боковима и прекидали када се изгуби
почетни замах.

Трећа британска армија напредовала је 24 km северно од Алберта након једнодневне
стагнације на главној линији отпора до које су се Немци повукли. Ровлингсова
Четврта британска армија је била спремна да се бори на левом боку и узнапредује
између Алберта и Соме ојачавајући линију између заузетих позиција Треће армије и
Амијена што је довело до заузимања Амијена. Четврта британска армија је 26.
августа ушла је у борбу на левом боку Треће армије ширећи борбена дејства у
правцу севера иза Араса. Канадски корпуси су се у склопу претходнице Прве армије
борили на путу од Араса према истоку 8 km према тешко брањеном Арас-Камбре пре
доласка до спољне Хиндербургове линије, пробијајући их 28. и 29. августа. Бапом
су 29. августа освојиле новозеландске и аустралијанске снаге, које су предводиле
напредовање Четврте армије, и били су у могућности да наставе напредовање код
Амијена да би заузели Перон и Монт Сен Квентин 31. августа. Даље на југу су Прва
и Трећа француска армија полако напредовале уз борбу док је Десета армија, која
је прешла Аилете и нашла се источно од Хемин де Демса, била је код Албетих
позиције близу Хиндебургове линије. Током последње недеље августа притисак на
више од 110 километара против непријатеља је био јак и непопустљив. Немачки
извештај је гласио: „Сваки дан се трошимо у крвавој борби против увек и поново
непријатељем у налету, а ноћи проводимо без спавања у премештању на нове
линије.“ Чак и на северу у Фландрији Британске друга и пета Армија су током
августа и септембра могле да напредују заробљавајући војнике и заузимајући
позиције које су раније губили.

Канадски корпуси су 2. септембра прелазећи Хинденбургову линију, са пробијањем
на Вотан позицији, омогућили Трећој армији да напредује што је имало одјека на
целом западном фронту. Истога дана ОХЛ (Немачка врховна команда) није имала
избора него да изда наређење за повлачењем шест армија иза Хинденбург линије на
југу, иза Канал Ду Норд на фронту са Канађанима и Првом армијом и до повлачења
на Лис на северу, предајући без борбе оно што је заузето у претходном априлу.
Према Лудендорфу „Морали смо да признамо неопходност повлачења целог фронта од
Скарпе до Весле.“

У скоро четри недеље борби од 8. августа преко 100.000 Немаца је заробљено,
75.000 од стране Британских експедиционих снага а остало од стране Француза. Од
„црног дана за немачку армију“ Немачка врховна команда је закључила да је рат
изгубљен и тражила је задовољавајући крај. Дан након битке Луденфорф је рекао
пуковнику Мертцу „Ми не можемо да добијемо рат, али не смемо ни да изгубимо.“
Дана 11. августа понудио је своју оставку Каизеру, који ју је одбио одговоривши,
„Видим да морамо да пронађемо равнотежу. Скоро да смо дошли до лимит нашег
отпора. Рат мора бити завршен.“ Дана 13. августа у Спа, Хинденбург, Лудендорф,
Канцелар и Министар иностраних послова Хинтц сложили су се да се рат не може
завршити војно и сутрадан је немачки Крунски савет одлучио да победа у већини
области сада није могућа. Аустроугарска је упозорила да она може да настави рат
само до децембра а Лудендорф је препоручио моменталне мировне преговоре, на шта
је Кајзер дао иснтрукције Хинтцу да тражи посредовање холандске Краљице. Принц
Рупрехт упозорио је принца Макса од Бадена: „Наша војна ситуација се погоршава
тако брзо да ја више не верујем да можемо да издржимо до зиме а могуће је да ће
катастрофа доћи раније.“ Хинденбург је 10. септембра захтевао од аустријског и
немачког Цара да направе корак ка миру, апелујући да Холандија буде медијатор.
Аустрија шаље 14. септембра ноту свим учесницима и неутралним државама да почну
да преговарају о миру на неутралном месту а 15. септембра Немачка је послала
мировну понуду Белгији. Обе мировне понуде су одбијене 24. септембра информишући
вође у Берлину да су преговори о примирју неизбежни.

Током септембра Немци су покушавали да организују већи број контранапада, али са
мањим привременим успесима. Погранична села, градови, висоравни и ровови су
падали у руке Савезника дуж Хинденбургове линије, а Британци су заробили 30.441
војника у последњој недељи септембра. Даља мања напредовања према истоку пратила
су победу Треће армије код Ивинкорта 12. септембра, Четврту армију код Ефенија
18. септембра а Французи су ушли у Есињи ле Гран дан касније. Коначни напад
Француза и Британаца 24. септембра на фронту од 6 km довео их је на 3 km од Сен
Кантена. Са истурених и привремених одбрамбених линија на Зигфрид и Алберих
позиција Немци су били у потпуности враћени иза Хинденбург линије. Код Вотан
позиције је та линија већ пробијена и Зигфрид позиција је доведена у опасност са
севера а време је сада дошло за напад дуж целе линије фронта.

Савезнички напад на Хинденбуршку линију започео је 26. септембра укључујући и
војнике САД. Неискусне америчке трупе имале су проблеме са доставом за велике
јединице на тешком терену. Следеће недеље су заједничке француске и америчке
јединице пробиле фронт у Шампањи у бици за Монт Риџ, терајући Немце са врхова и
приближавајући се белгијској територији. Последњи белгијски град ослобођен пре
примирја је био Гент, који су Немци жестоко бранили док Савезници нису довели
артиљерију. Немачка је скраћивала линије фронта и користила је холандску границу
као сидро да би се борила по дубини.

Када је Бугарска потписала сепаратни мир 29. септембра, Савезници су добили пуну
контролу над територијом Србије и Грчке. Лудендорф, који је био под великим
стресом месецима, доживео је нешто слично нервном слому. Било је очигледно да
Немачка не може више успешно да се брани.

У међувремену, гласине о скором немачком војном поразу шириле су се немачком
војском. Опасност од побуне је расла. Адмирал Ранхард Шер и Лудендорф одлучили
су да крену у последњи покушај обнављања „јуначке“ немачке морнарице. Знајући да
ће принц Максимилиан од Бадена да стави вето на сваку такву акцију, Лудендорф је
одлучио да га не информише. Ипак, гласине о предстојећем нападу дошле су до
морнара у Килу. Многи су се побунили и били су ухапшени, одбијајући да буду део
такве морнаричке офанзиве за коју су мислили да је самоубилачка. Лудендорф је
преузео кривицу на себе, а цар га је разрешио дужности 26. октобра. Колапс на
Балкану значио би за Немачку губитак веома важног снабдевања уљем и храном.
Резерве су биле истрошене, а на другој страни, америчке трупе су добијале
огромне количине дневно.

Претрпевши преко 6 милиона жртава, Немачка се окренула миру. Принц Максимилијан
од Бадена је преузео нову владу као канцелар Немачке за преговоре са
савезницима. Телеграфски преговори са председником Вилсоном су одмах започели, у
нади да ће добити боље услове примирја него код Британаца и Француза. Уместо
тога Вилсон је захтевао да Каизер абдицира. Није било отпора када је
социјалдемократа Фипип Шајдеман 9. новембра објавио да је Немачка постала
република. Царска Немачка је престала да постоји, а нова Немачка је рођена:
Вајмарска Република.

Офанзива на Солунском фронту уследила је тек 15. септембра. У свом делу српска
војска и солунска офанзива генерал Милан Недић каже: „Пред офанзиву 1918. обе
стране располагале су скоро једнаким снагама: свака са по 600.000 људи.
Непријатељ је био надмоћнији у пешадији, а савезници у коњици, авијацији и
оруђима, нарочито великог калибра.“

У зору, 1. септембра, почела је савезничка офанзива на линији Соко — Добро Поље
— Ветерник са страховитом ватром из 580 топова. Дан потом, пошто је артиљерија
прокрчила пут, кренула је на јуриш српска и француска пешадија. Њихов налет био
је неодољив. Кључан сукоб је био у бици код Доброг поља у коме је фронт
пробијен. На источном делу фронта Бугари су успели да зауставе британске и грчке
снаге у бици код Дојранског језера и појавила се несигурност међу командантима
да ли да се настави офанзива или пређе у одбрану. Тада је регент Александар
издао енергичну историјску заповест: „Напред, у славу или смрт!“ Српско
напредовање настављено је истим полетом, помагано од француских пешачких и
коњичких јединица.

Бугарска, видећи растројство своје војске, а иначе незадовољна понашањем својих
савезника, решила се брзо на сепаратан мир. Већ 13. септембра јавили су се
њихови емисари тражећи мир. Кад је стигло њихово изасланство у Солун бугарски
представници понудили су генералу Епереу да пређу на њихову страну. Епере је
одговорио војнички кратко: „Никако. Ви сте побеђени и подносите закон
победиочев.“ Услови за мир ипак нису били много тешки. Учињено је мудро да
ниједан српски пук не буде упућен у Бугарску, да не би дошло до тешких сцена
освете. Краљ Фердинанд, одрекао се престола и 21. септембра напустио је Бугарску
заувек.

Слом бугарске војске и продирање савезника с југа убрзали су и слом
Аустроугарске. Срби и један део Хрвата и Словенаца, Румуни, Италијани, који су
били њени поданици, симпатисали су са својим сународницима у противничком табору
и гледали су да им буду на помоћи гдегод су могли. Чеси су се као војници
предавали на свима фронтовима, а у унутрашњости су дали да се разуме, да нису
више, као некад, стубови Хабзбуршке монархије. Наследник Франца Јозефа, који је
умро 8. новембра 1916, цар Карло, није био у стању да на прави начин наследи
свог рођака. Слом Бугарске повећао је број дефетиста и изазвао панику. Рат се
поново примицао јужним границама Аустроугарске. Тад су постале скоро крилате
речи: „Боље и крај са страхотама, него страхоте без краја.“ И у Немачкој, дан по
бугарској капитулацији, смењен је државни канцелар, а сам шеф генералштаба,
маршал Хинденбург, оправдавао је бугарским сломом потребу да што пре почну
преговори за мир.

Савезничка војска продирала је за то време даље. Немци су покушавали, да хитним
појачањима, доведеним из Русије и Румуније, зауставе напредовање савезника с
југа, али нису добили довољно времена да се реорганизују. Пред Нишем 47 немачких
батаљона, на утврђеним положајима, није могло зауставити 27 српских. Потукавши
11. немачку армију, која је 1915. године заузела Београд, 12. октобра 1918. у
Ниш улазе снаге Прве српске армије на челу са војводом Петром Бојовићем. После
Ниша, непријатеља су одбацили и код Параћина и код Крушевца и у другим мањим
окршајима, па су већ 19. октобра стигли у Београд. Непријатељ није могао да се
одржи ни на линији Саве и Дунава. Његова је снага била сломљена и деморалисана,
и то без изузетка. Победоносна српска војска није се задржала на свом дому, да
се после толиког замора одмори и да окупи своје растурене укућане, него је
наставила свој поход.

Дана 21. октобра образована је Јадранска дивизија која је кренула преко Албаније
и Црне горе према мору, а 5. новембра улазе у Цетиње и настављају према мору где
се још неколико недеља настављају борбе. 4. новембра Прва српска армија улази у
Босну а два дана касније улази свечано у Сарајево. Дана 14. новембра Први српски
батаљон улази у Загреб а дан касније српска војска улази и у Ријеку.

Слом Централних сила уследио је веома брзо. Бугарска је прва потписала примирје
29. септембра 1918. у Солуну. 30. октобра 1918. Отоманска империја капитулирала
је у Мудросу.

Дана 24. октобра италијанска војска започела је велику офанзиву са циљем да
поврати територије изгубљене након битке за Капорето. Офанзива је кулминирала
битком код Виторија Венета која је означила нестанак аустроугарске војске као
организоване борбене силе. Офанзива је такође покренула дезинтеграцију
Аустро-угарског царства. Током последње недеље октобра донете су декларације о
независности у Будимпешти, Прагу и Загребу. 29. октобра Аустроугарска је
затражила примирје али су Италијани наставили са наступањем заузевши Тренто,
Удине и Трст. 3. новембра Аустроугарска је послала парламентарце и поново
затражила примирје. Услови који су формулисани заједно са савезничком командом у
Паризу убрзо су прихваћени од стране Аустро-угарске. Примирје са Аустроугарском
потписано је 3. новембра у вили Ђусти близу Падове. Аустрија и Мађарска склопиле
су посебан споразум о примирју након збацивања Хабзбуршке монархије.

У Немачкој је избила револуција и 9. новембра је проглашена република. Кајзер је
побегао у Холандију. 11. новембра, у железничком вагону у Компјењу потписано је
примирје са Немачком. У 11.00 часова, 11. новембра 1918 — једанестог часа,
једанестог дана, једанестог месеца — примирје је ступило на снагу.
Супротстављене армије на западном фронту почеле су повлачење са својих позиција.
Канадски војник Џорџ Лоренс Прајс традиционално се сматра последњом жртвом Првог
светског рата: погодио га је немачки снајпериста и умро је у 10.58 часова 11.
новембра 1918.

У новембру 1918. Антанта је имала огромне количине људства и материјала,
међутим, наставак рата би вероватно подразумевао инвазију Немачке. Ово је имало
непредвидљиве последице; неке вође Антанте су веровали да рат мора бити окончан,
а не само заустављен, док су многи са обе стране веровали да рат још увек није
сасвим завршен. Ипак, већина вођа Антанте је била спремна на окончање
непријатељства.

Берлин је био удаљен скоро 900 km од Западног фронта; ниједан војник Антанте
није ступио на територију Немачке, а немачка војска се повукла са бојишта у
добром поретку. Зато су многи Немци, укључујући и Адолфа Хитлера, били убеђени
да њихова војска није заиста поражена.

Формално стање рата између две стране је трајало још седам месеци, све до
потписивања Версајског мира са Немачком 28. јуна 1919. Мировни споразуми са
Аустријом, Мађарском, Бугарском и Османским царством су потписани касније.
Међутим, мировни споразум са Турском је пратио сукоб, па је коначни мир између
сила Антанте и државе која ће ускоро постати Република Турска, потписан у Лозани
24. јула 1923.

Неки за датум краја рата узимају дан када је потписан Версајски мир 1919, мада
се углавном као датум краја рата узима дан потписивања примирја 11. новембра
1918. Законски гледано, последњи званични мировни споразуми је био мир из
Лозане. Под условима овог споразума, армије Антанте су напустиле Истанбул 23.
августа 1923.

Око 8 милиона људи се предало и било је држано у затвореничким логорима током
рата. Све државе су се обавезале да следе о Хашку конвенцију о поштеном третману
ратних заробљеника. Генерално, стопа преживелих заробљеника у рату је била много
већа него оних који су били на фронтовима. Индивидуална предавања била су ретка.
Велике јединице су се предавале у маси. У битки код Таненберга 92.000 руских
војника је било заробљено. Када се опкољени гарнизон код Каунаса предао у 1915.
години, 20.000 Руса су постали заробљеници. Више од половине руских губитака
били су заробљеници (у односу на заробљене, рањене или убијене); код Аустрије
32%, Италије 26%, Француске 12%, Немачке 9%; Британије 7%. Број заробљеника
савезничких војски је износио око 1,4 милиона (не рачунајући Русију, која је
имала од 2,5 до 3,5 милиона заробљеника.) Код Централних сила око 3,3 милиона
људи било је заробљено.

Немачка је држала 2,5 милиона заробљеника; Русија 2,9 милиона а Британија и
Француска око 720.000, а САД 48.000. Најопаснији момент је било само
заробљавање, јер су беспомоћни војници понекада били убијани. Када је заробљеник
једном дошао до заробљеничког кампа, генерално, услови су били задовољавајући
(много бољи него у Другом светском рату) захваљујући Црвеном крсту и
инспекцијама неутралних земаља. Услови су били очајни у Русији, гладовање је
било уобичајно за заробљенике и цивиле; око 15-20% заробљеника у Русији је
умрло. У Немачкој хране је често било недовољно али је само око 5% умрло.

Османско царство је често третирало затворенике лоше. Око 11.800 војника
Британског царства, углавном Индуси, постали су заробљеници после Опсаде Кута, у
Месопотамији, у априлу 1916; 4.250 је умрло у заробљеништву. Иако су многи били
у лошем стању у тренутку заробљавања, официри Османског царства су их терали да
марширају 1.100km до Анадолије. Један преживели је рекао: „били смо терани као
звери, испасти је значило умрети.“ Преживели су били приморавани да праве пругу
кроз планине Таурус.

Етничка чишћења хришћанског становништва Османског царства, од којих је је
најпознатија масакри над Јерменима (сличне политике су спровођене и против
Асираца и Грцима), током последњих година Османског царства се углавном сматрају
геноцидом. Турци су видели целокупну јерменску популацију као непријатеље који
су се удружили са Русијом на почетку рата. Тачан број мртвих је непознат, иако
се често даје у распону од 1,2 до 1,5 милиона мртвих. Турске владе су константно
порицале оптужбе о геноциду, наводећи да су ти који су умрли једноставно
погинули у борби или је то правдано индивидуалном или колективном издајом.

Аустроугарске злочине у Србији 1914. године забележио је криминолог из неутралне
земље - др Рудолф Арчибалд Рајс.

Бруто домаћи производ БДП се увећао код три чланице Антанте (Британија, Италија
и САД), али се смањио у Француској и Русији, у неутралној Холандији као и три
главне чланице Централних сила. Пад БДП у Аустрији, Русији, Француској и
Отоманској империји достигао је 30—40%. Примера ради, у Аустрији, највећи број
свиња је заклан тако да на крају више није било меса.

Све нације су увећале владин удео у БДП, прешавши 50% у Немачкој и Француској и
приближивши се 50% у Британији. Да би се платиле наруџбине у САД, Британија је
масовно инвестирала Америчке пруге а онда кренула са великим задуживањем на Вол
Стриту. Председник Вилсон је био у недоумици да прекине са зајмовима крајем
1916. године, али је дозволио масовно увећање испорука Савезницима. Након 1919.,
САД су захтевале повраћај дугова, које је, добрим делом враћала Немачка кроз
репарације, а које је путем путем америчких кредита Немачкој. Овај круг је
пропао 1931. године, а кредити никада нису наплаћени.

Породице су измењене одласком мушкараца у рат. Смрћу или одсуством оног који је
највише зарађивао, жена је приморана да постане радна снага у то тада нечувеном
броју. У исто време, индустрија је имала потребу да замени изгубљену радну
снагу. Ово је помагао борби за женским правом гласа.

У Британији је рационализација уведена почетком 1918, ограничавањем меса, шећера
и масти, али не и хлеба. Нови систем је радио глатко. Од 1914. до 1918 број
чланова синдиката трговине се удвостручио, од нешто преко четри на осам
мислиона. Раднички протести и штрајкови су постали чешћи током 1917 и 1918. када
су синдикати изражавали незадовољство према ценама, контроли алкохола,
проблемима плаћања, радних недеља и неадекватног становања. Војна обавеза довела
је да скоро сваки физички здрав мушкарац обуче униформу тако да је 6 од 10
милиона служило у војсци. Од тога око 750.000 су изгубили животе а 1.700.000 су
били рањени. Углавном убијени су млађи невенчани младићи, међутим 160.000 жена
изгубило је своје мужеве а 300.000 деце своје очеве.

Британија се обратила својим колонијама за помоћ у добијању основних ратних
намирница чије добијање је постало проблематично традиционалним методама.
Геолози, као што је Алберт Ернест Китсон, су коришћени у потрази за новим
ресурсима важних материјала у Афричким колонијама. Китсон је пронашао нове
залихе мангана, који се користио у производњи муниције.

Први светски рат почео је као судар технологије 20. века и тактике 19. века, што
је за последицу имало велики број људских жртава. Међутим, до краја 1917. главне
стране у сукобу су извршиле модернизацију својих милионских армија у чију
употребу су уведени пољски телефони, радио уређаји, оклопна кола, тенкови и
авиони. Пешадијске формације су реорганизоване тако да пешадијска чета снаге 100
војника није више чинила основну маневарску јединицу. Насупрот гломазним четама
предност је дата малим лако покретљивим водовима јачине до 10 војника којима је
командовао нижи официр и који су обично били наоружани аутоматским оружјем и
ручним гранатама. Велике промене нису заобишле ни артиљерију.

На почетку рата артиљерија је била позиционирана са самој линији фронта и тукла
је непријатељске циљеве директном ватром. Године 1917. индиректна артиљеријска
ватра, па чак и минобацачка и митраљеска индиректна дејства постала су
уобичајена ствар захваљујући новим техникама осматрања и прецизног одређивања
раздаљине до циља у чему су посебан значај имале пољске телефонске линије и
извиђачка авијација. Контра-батеријска дејства су такође постала уобичајена док
су за лоцирање положаја непријатељске артиљерије коришћени новим савремени
уређаји са лоцирање звука.

Немачка војска је била далеко испред савезника по питању индиректног дејства
артиљерије. На почетку Првог светског рата Немци су располагали тешким
артиљеријским оруђима калибра 150 и 210 mm док су типични британски и француски
топови били калибра од 75 до 105 mm. Највећа британска хаубица на почетку рата
била је калибра 152 mm али је била толико тешка да је морала да буде
транспортована у деловима и склапана на положају. Немци су такође користили и
аустријске хаубице и мерзере калибра 305 и 420 mm и развили су минобацаче
различитих калибра који су били идеални за рововску борбу.

Током Првог светског рата доминирала је рововска борба у којој је за сваки
освојени педаљ земље гинуо велики број војника. Неке од најкрвавијих битака у
историји одиграле су се током Првог светског рата. Неке од тих битака су битка
на Ипру, прва битка на Марни, битка код Камбреа, битка на Соми, битка за Верден
и битка за Галипоље. Највећи број губитака током рата може се приписати дејству
противничке артиљерије. Велики број рана у пределу главе, проузрокованих
шрапнелима од експлозије артиљеријских граната био је повод за све зараћене
стране да приступе развоју модерних челичних шлемова. Прво је то учинила
Француска 1915. са својим моделом Едријановог шлема. Британци су убрзо развили
тзв. Бродијев шлем који су током рата, осим британских носили и амерички
војници. 1916. Немци су опремили своју војску тзв. шталхелмом, челичним шлемом
који је, уз мање модификације остао у употреби све до данас.

Иако су забрањени Хашком конвенцијом из 1907. током Првог светског рата
коришћени су бојни отрови и вршена су ваздушна бомбардовања цивилних циљева, оба
са релативно малом ефикасношћу иако је њихов утицај на јавно мњење био далеко
значајнији.

Распрострањена употреба бојних отрова била је једна од главних карактеристика
Првог светског рата. Бојни отрови који су коришћени били су хлорин, иперит и
фозген. Упркос масовној употреби, релативно мали проценат укупних губитака на
обе стране може се приписати дејству бојних отрова. Недуго након почетка
хемијског рата, војници на фронту опремљени су првим примитивним моделима гас
маски које су значајно усавршене до краја рата.

Најмоћнија копнена оруђа били су железнички топови који су тежили и по више
стотина тона. Немачки железнички топови често су називани именом „Дебела Берта“
иако првобитни оружје са овим именом није било железнички топ. Најпознатији
немачки топ током Првог светског рата био је тзв. Париски топ који је
конструисан како би са раздаљине од преко 100 km бомбардовао француску
престоницу Париз иако су његове гранате биле релативно лаке и тежиле су 94 kg.
Савезници су такође имали железничке топове, али су они по квалитету и
ефикасности били далеко иза немачких.

Прва борбена употреба ваздухопловства одиграла се 23. октобра 1911. током
Италијанско-турског рата када су италијански ваздухоплови извршили прво извиђање
из ваздушног простора. Већ следеће године италијански ваздухоплови извршили су и
прво бомбардовање непријатељских трупа као и фотографско снимање покрета
непријатељских јединица. У 1914. години постало је очигледно да ће
ваздухопловство имати значајну улогу у будућим сукобима. Први војни ваздухоплови
коришћени су за извиђање и блиску подршку трупама на земљи, из ваздушног
простора. Како би се супротставиле претњи из ваздуха армије широм света почеле
су да се наоружавају противавионским топовима, а уследио је и развој ловачке
авијације. Убрзо затим Немачка и Британија су развиле прве стратешке бомбардере
али је Немачка за задатке бомбардовања, поред бомбардера користила и цепелине.

Пред крај рата 1918. први пут је употребљен носач авиона и то у акцији у којој
су британски авиони Сопвит камел, који су полетели са носача авиона ХМС Фјуријус
бомбардовали хангаре за смештај немачких цепелина у близини Тондерна.

Немачке подморнице ступиле су у акцију одмах по избијању сукоба. Придржавајући
се наизменично правила ограниченог и неограниченог подморничког рата, Немачка
царска морнарица употребила је подморнице у циљу пресецања поморских линија
снабдевања од којих је зависила способност Британије за даље вођење рата. Велики
број потопљених бродова и привидна неповредивост немачких подморница довеле су у
другој половини рата до развоја средстава за противподморничку борбу као што су
дубинске бомбе, хидрофон, подморнице за лов на непријатељске подморнице. У циљу
повећања оперативног радијуса дејства својих подморница немачки инжењери
предложили су 1916. изградњу великих подморница за снабдевање. Овај предлог биће
заборављен у међуратном периоду да би опет добио на значају по избијању Другог
светског рата.

Ровови, пушкомитраљези, осматрање и извиђање из ваздушног простора, запречавање
са бодљикавом жицом и модерна артиљерија помогли су да се борбене линије током
Првог светског рата тешко померају. Британци су нашли решење у прављењу тенкова
и механизоване пешадије. Први тенкови су коришћени током битке на Соми 15.
септембра 1916. године. Механичка поузданост је била проблематична али је
експеримент показао њену вредност. Током година, Британци су уносили нове
тенкове, на стотине, и показали њихов потенцијал током битке код Камбреа у
новембру 1917. године пробивши Хинденбургову линију, што је довело до
заробљавања 8.000 непријатељских војника и 100 топова. Лако аутоматско наоружање
је такође уведено у борбу, као што су митраљез Луис и Бровингова аутоматска
пушка.

Опсервациони балони са људима који су лебдели изнад ровова, су коришћени као
стационарне платформе за надгледање, којима су бележени покрети непријатеља и
којима је навођена артиљерија. Обично су балони имали двочлану посаду, наоружану
падобраном. У случају непријатељског ваздушног напада, посада је могла да искочи
и да се спасе падобраном. У то време, падобрани су били претешки за пилоте
авиона а њихова мања верзија је развијена до краја рата; чему су се противили
британски војни лидери који су се бојали да би то могло да повећа кукавичлук
међу пилотима. Због свог значаја као обзервационих платформи, балони су често
били мете непријатељских авиона. Да би се одбранили од непријатељских напада,
жестоко су брањени од противавионске ватре и пријатељске авијације; да би се
напале, испробавана су за то време веома нетипична оружја као што је чак ракета
ваздух-ваздух. Цепелини и балони су помагали борбама међу авионима у ваздуху,
због своје вредности у извиђању и до непомерања ровова зато што је било немогуће
да се помере веће војне јединице без опажања. Немци су током 1915. и 1916.
извели одређени број ваздушних напада у нади да ће да ослабе морал Британаца и
да скрену одређени број авиона са фронта. Резултујућа паника навела је Британце
да склоне неколико ескадрила са првих линија из Француске.

Још једно оружје, бацач пламена, прво је почела да користи немачка армија, а
касније и други. Иако само оружје није имало велику тактичку вредност, било је
то моћно, деморалишуће оружје које је изазивало терор на борбеном пољу. Било је
опасно за војнике који су њиме управљали јер су због његове велике тежине
постајали лака мета.

Потребе снабдевања на линијама фронта у виду хране, воде муниције су биле
огромне а стално деловање непријатеља и уништења која су довела до немогућности
употребе конвенционални начин транспорта довело је до развоја и употребе
рововске железнице. Рововска железница је касније укључена у конструисање Мажино
линије, али су мотори са унутрашњим сагоревањем и унапређивање возила учинили
рововску железницу превазиђеном.

Коришћењем авијације у ноћном бомбардовању градова довело је да су Французи
почели да користе рефлекторе као помоћ противваздушној одбрани као и осветљавању
бродова током ноћних борби. Сваки нови успешан тактички поступак у примени ратне
технике, изазвао је и одговор са новим тактичким поступком одбране и заштите.

Синдикални и социјалистички покрети су дуго времена изражавали своје противљење
рату који је, како су тврдили, значио да ће радници убијати друге раднике у
интересу капитализма. Међутим, када је рат избио, многи социјалисти и
синдикалисти су подржавали своје владе. Међу изузецима су били бољшевици,
Социјалистичка партија Америке, Италијанска социјалистичка партија, Српска
социјалдемократска партија и појединци попут Карла Либкнехта, Розе Луксембург и
њихових следбеника у Немачкој. Мале антиратне групе су постојале у Уједињеном
Краљевству и Француској. Други вид супротстављања је долазио од особа који су уз
изговор приговора савести одбијали да се боре. У Уједињеном Краљевству је било
16.000 особа који су на тај начин покушале да избегну рат. Многи су због тога
провели године у затвору. После рата у Уједињеном Краљевству таквим људима је
често било отежано запошљавање. Многе државе су затвориле оне који су говорили
против рата. Међу њима су се нашли Јуџин Дебс у Сједињеним Државама и Бертранд
Расел у Британији. У САД је Закон о шпијунажи ефикасно суспендовао слободу
говора, па су због тога многи одслужили дуге затворске казне због изјава које су
се чиниле непатриотским. Законом о побуни из 1918. изјаве које би биле оцењене
као нелојалне су постале федерални злочин. Публикације критичне према влади су
уклоњене из оптицаја.

Ниједан рат пре тога није тако драматично променио мапу Европе; нестала су
четири царства: Немачко, Аустроугарско, Отоманско и Руско царство. Четири
династије: Хоенцолерни, Хабзбурзи, Романови и Османлије, са својом
аристократијом су такође пале након рата. Белгија и Србија су биле тешко
разрушене. Француска је имала 1,4 милиона мртвих војника а део територије је био
у потпуности уништен (Црвена зона). Немачка и Русија су такође претрпеле велике
губитке.

Србија је, према подацима Конференције мира у Паризу 1919., изгубила 1.247.435
људи, односно 28% од целокупног броја становника које је имала по попису из
1914. год. Од овог броја погинуло је или умрло од рана и епидемије 402.435
војника. Приликом преласка преко Албаније умрло је 77.455 војника, у борбама на
Солунском фронту 1916.18 године 36.477, побијено или умрло у заробљеништву
81.214, а 34. 781 војника умрло од рана или болести на територији Србије 1915.
године. Што се тиче цивилног становништва, губици су износили 845.000. Од
200.000 грађана који су пошли за војском преко Албаније погинуло је или умрло
преко 140.000 људи. Епидемија пегавог тифуса 1914/15 однела је 360.000 људи.

Рат је имао и дубоке економске последице. Као додатак на то, велика епидемија
грипа, које почела у последњим месецима рата, је убила на милионе људи у Европи
и проширила се широм света. Епидемија шпанског грипа је убила око 50 милиона
људи у свету.

Крај Првог светског рата је поставио сцену за остале сукобе у свету, од којих се
неки настављају у 21. век. Бољшевици предвођени Владимиром Лењином су извели
социјалистичку револуцију. Адолф Хитлер је захваљујући немачком незадовољству
због Версајског мира успео да стекне популарност и власт. Други светски рат је
био делимично наставак битке за моћ која није никада до краја решена у Првом
светском рату; нацисти су током 1930их и 1940их оправдавали своје акције
агресије на друге државе осећањем неправде коју су им нанели победници на крају
рата.

Настанак Израела и корени данашњих израелско-арапских сукоба се могу пронаћи у
нестабилној расподели моћи на Блиском истоку крајем Првог светског рата. Пре
рата, Османско царство је успевало да одржи умерени ниво мира и стабилности на
Блиском истоку.[тражи се извор од 10. 2014.]. 2014.}} Са крајем рата и падом
отоманске власти, настао је вакуум власти и појавили су се сукобљени захтеви за
територијом и државом. Убрзо после само површних разговора са локалним
становништвом одређене су политичке границе које су наметнули победници из Првог
светског рата и оне су у 21. веку и даље проблематичне. Док је разбијање
Османског царства крајем Првог светског рата био почетак стварања модерне
геополитичке ситуације на Блиском истоку, поготову арапско-израелског
сукоба[тражи се извор од 10. 2014.]. 2014.}}, крај Отоманске царевине донео је
многе мање знане проблеме везане за контролу водених и других ресурса.

Савезници су након рата наметнули Централним силама низ мировних уговора.
Примирјем потписаним 11. новембра 1918, а затим и Версајским миром из 1919, који
је Немачка потписала након што је била у блокади, је окончан рат. Мировни
споразум је означио Немачку одговорном за рат и захтевао је од Немачке да плати
огромну ратну одштету и преда своје колоније победницима. У немогућности да
исплати одштету (што је била последица територијалних губитака и послератне
рецесије) Немачка је узимала зајмове од Сједињених Држава, све док плаћање
одштете није окончано 1931. Версајски мир је изазвао велико огорчење у Немачкој,
који су немачки националисти, а посебно нацисти, искоришћавали у теорији завере
названој Легенда о убоду у леђа. Такође је допринео економској пропасти
Вајмарске републике изазвавши неконтролисану инфлацију током 1920их.

Миром из Севра из 1920. предвиђено је да се Османско царство подели. Међутим,
султан никада није усвојио мир из Севра, а Турски републикански покрет га је
одбацио. Ово је довело до Турског рата за независност и коначно, до мира из
Лозане 1923. Аустроугарска је такође била подељена мировним споразумима из Сен
Жермена и Тријанона.

Највеће промене доживела је мапа источне и средње Европе. Неке мање нације које
су вековима биле гушене од стране Русије, Немачке и Аустрије тј. Аустроугарске
добиле су нове државе. Пољска је поново успостављена као независна држава, након
више од једног века, а новонастале Краљевина СХС и Чехословачка биле су у
потпуности нове државе. Србија, иако једна од сила победница, почела је да гради
свој идентитет у новонасталој краљевини јужних словена, најпре Краљевини СХС а
потом Краљевини Југославији. Русија је постала део Совјетског Савеза и изгубила
је Финску, Естонију, Литванију и Летонију, које су постале независне државе.
Османско царство је ускоро заменила Турска и неколико других држава на Блиском
истоку.

У Британској империји, рат је ослободио нове облике национализма. битка на
Галипољу је у Аустралији и Новом Зеланду постала позната као „ватрено крштење“.
Ово је био први велики рат у којем су се новостворене државе бориле. Након битке
код избочине Вими, у којој су се канадске дивизије по први пут бориле као
јединствен корпус, Канађани су почели да називају себе нацијом „изливеном из
ватре“. Пошто су успели на истом бојишту на којем су матичне државе претходно
посртале, ово је био први пут да су Канађани добили поштовање за своје успехе.
Након што је у рат ушла као доминион Британске империје, Канада је из рата
изашла као независна држава. Док је остале доминионе представљало Уједињено
Краљевство, Канада је била самостални преговарач и потписник Версајског мира.

Искуства из рата довела су до колективних траума за све земље учеснице.
Оптимизам са почетка века је нестао, а они који су се борили у рату су постали
познати под називом „изгубљена генерација“. У току неколико наредних година,
већи део Европе је био у жалости. Војници који су се враћали кући су патили од
ужаса чији су били сведоци. Многи ветерани су патили од пострауматског стресног
поремећаја.

Социјална траума изазвана годинама ратовања се исказивала кроз различите начине.
Неки људи су били огорчени због национализма и његових последица, па су почели
да теже према више интернационалистичком свету, пружајући подршку организацијама
као што је Друштво народа. Пацифизам је постао изузетно популаран. Други су
имали сасвим супротне реакције, верујући да се могу ослонити само на силу и
војну моћ у хаотичном и нечовечанском свету. Антимодернистички погледи били су
последица многих промена које су се дешавале у друштву. Успон нацизма и фашизма
је укључивао оживљавање националистичког духа и одбацивање многих послератних
промена. Слично томе, популарност легенде о убоду у леђа је био тестамент
психолошком стању поражене Немачке и одбацивање одговорности за сукоб. Теорија
завере о издаји је постала уобичајена, а немачка јавност је видела себе као
жртве. Прихваћеност легенде о убоду у леђа имала је значајну улогу у успону
нацизма. Осећања разочарања и цинизма су постала очита, док је нихилизам добијао
на популарности. Ово разочарање у човечанство је културни врхунац имало са
дадаистичким културним покретом. Многи су веровали да је рат најавио крај света
какав је био до тад, укључујући пад капитализма и империјализма. Комунистички и
социјалистички покрети широм света су црпли снагу из ове теорије и уживали су
подршку какву нису имали до тада. Оваква осећања су најјасније била исказана у
подручјима директно или тешко погођеним ратом.[тражи се извор од 12. 2015.]

Пре Другог светског рата, Први светски рат је називан Великим ратом, Светским
ратом, Ратом који ће окончати све ратове, Кајзеровим ратом, Ратом нација и Ратом
у Европи. У Француској и Белгији понекад се називао Ратом за правду (La Guerre
du Droit) или Рат за очување цивилизације, посебно на ордењима и комеморативним
споменицима.

Ово је први познати случај употребе назива Први светски рат, који је претходно
први пут забележен 1931. Овај термин је поново употребљен при крају рата.
Новинар Тајмса, поручник Чарлс А. Репингтон је написао:



https://sr.wikipedia.org/wiki/%D0%A1%D1%82%D1%80%D0%B0%D0%B2%D0%B0_%D1%83_%D0%A3%D0%BB%D0%B8%D1%86%D0%B8_%D0%B1%D1%80%D0%B5%D1%81%D1%82%D0%BE%D0%B2%D0%B0_(%D1%84%D0%B8%D0%BB%D0%BC_%D0%B8%D0%B7_2010)

Страва у Улици брестова (енгл. A Nightmare on Elm Street) амерички је хорор филм
из 2010, римејк истоименог филма из 1984, режисера Самуела Бајера у продукцији
компаније New Line Cinema и Platinum Dunes, са Џекијем Ерлом Хејлијем, Руни
Маром, Кети Кесиди, Кајлом Галнером, Томасом Декером, Кони Бритон и Келаном
Луцом у главним улогама.

Фреди Кругер је убица деце у Улици брестова, којега су родитељи због убистава
њихове деце живога запалили. Али вратио се као убица, који убија у сновима.
Убија једно по једне дете родитеља, који су га запалили. Ненси Холбрук ће га
ипак савладати у њеним сновима и на крају убити.



https://sr.wikipedia.org/wiki/%D0%9F%D0%BE%D1%80%D1%82%D0%BE%D1%80%D0%B8%D0%BA%D0%BE

Порторико (шп. Puerto Rico), званично Комонвелт Порторико (шп. Estado Libre
Asociado de Puerto Rico; енгл. Commonwealth of Puerto Rico), територија је
Сједињених Америчких Држава на североистоку Карипског мора, источно од
Доминиканске Републике и западно од Америчких и Британских Девичанских Острва.

Порторико је архипелаг који чине главно острво Порторико и бројна мања острва,
међу којима су највећа Вијекес, Кулебра, и Мона. Острво Порторико је најмање
острво Великих Антила, док је по броју становника треће од четири острва.
Највећи и главни град је Сан Хуан. Захваљујући свом положају Порторико има
тропску климу а самим тим топло време је присутно током целе године.
Становништво углавном користи шпански језик а енглески, поред шпанског, има
статус службеног језика.

Пре доласка Европљана Порторико су вековима настањивали припадници народа Таино.
Кристифор Колумбо је стигао на ово острво током свог другог путовања, 19.
новембра 1493. године. Припадници народа Таино су током шпанске владавине
поробљени и претрпели су велика страдања услед тешких услова живота, и болести
које су донели Шпанци.

Влада у Мадриду је 25. новембра 1897. признала аутономију острву чиме је
Порторико престао да постоји као колонија. Уместо тога, постао је прекоморска
аутономна провинција Шпаније потпуно једнака са другим шпанским провинцијама.
Порториканци су тиме постали шпански држављани а Порторику је омогућено да има
пуну заступљеност пред шпанским судовима у Мадриду. Већ наредне године, Шпанија
је након пораза у Шпанско-америчком рату била принуђена да уступи острво
Сједињеним Америчким Државама.

Порторико чини главно острво Порторико и неколико значајних острва, међу којима
су Вијекес, Кулебра, Мона, Десечео, и Каха де Муертос. Од ових пет мањих острва
само су Кулебра и Вијекес настањени током целе године. Поред ових, постоји и
много мањих острва као што су Монито и Острво Сан Хуан, на ком се налази Стари
Сан Хуан и Пуерта де Тијера.

Порторико се простире на површини од 9.104 км2 У правцу исток-запад највеће
растојање на острву је 180 километара док је у правцу север-југ 65 километара.
Најмање је острво Великих Антила.

Рељеф острва је углавном брдовит док се на северу и југу налази велико приобаље.
Главни планински венац су Средишњи Кордиљери (шп. La Cordillera Central). На
овом планинском венцу се налази и највиша тачка острва, Серо де Пунта, висине
1.339 метара.

На Порторику нема језера али постоји петнаест резервоара насталих изградњом
хидроцентрала. Услед мале ширине на острву нема већих река. Највећа река је
Гранде де Аресибо, која тече према северу. Друге значајније реке Плата, Сибуко,
Лоиза, и Бајамон се такође одводњавају према северу док се река Гранде де Ањаско
одводњава према западу.

Порторико је смештен између Карипске и Северноамеричке тектонске плоче. Додири
ове две плоче изазивају земљотресе и цунамије. Ове сеизмичке активности, уз
одроне земље представљају неке од највећих геолошких претњи за острво.

Острво је окружено врло дубоким деловима океана: дуж севера острва протеже се
Порториканска бразда са дубином од 9.219 m у Атлантику, а на југу је
Венецуелански басен дубине 5.649 m у Карипском мору.

Порторико је смештен у тропском климатском појасу. Температура је блага током
целе године и креће се од 27 °C у нижим пределима до 21 степен Целзијуса у
планинама. Између летње и зимске просечне температуре разлика је само три °C.
Разлог томе је што топла вода Атлантског океана ублажава утицај хладног ваздуха
који долази са севера и северозапада. Средишњи Кордиљери значајно утичу на
промене у температури и количини падавина. Током целе године са истока дувају
пасати. Кишна сезона траје од априла до новембра. Четвртина годишње количине
падавина изручи се током тропских урагана. Годишња количина падавина је 1.687
мм.

Древна историја данашњег Порторика је недовољно позната. За разлику од других
већих, напреднијих домородачких заједница Новог света (Астеци и Инке) и народа
који су оставили обиље арехеолошких трагова о својим друштвима, иза домородачког
становништво Порторика остали су само оскудни артефакти. О њиховом постојању
говоре ретка археолошка налазишта и записи шпанских истраживача из колонијалног
доба. Прву свеобухватну књигу о историји Порторика написао је фратар Ињиго Абад
и Ласијера 1786, скоро три века након што су Шпанци стигли на ово острво.

Први становници острва били су Ортоироиди, амерички Индијанци из Архајског доба.
Бавили су се ловом и риболовом а на Порторико су дошли из Јужне Америке. Према
неким научницима населили су се у овим крајевима пре четири хиљаде година. На
острву Вијекуес је 1990. пронађен скелет стар око четири хиљаде година.
Ортоироиде су потиснули Саладоиди, припадници културе из исте области која је на
Порторико дошла између 430. и 250. пре нове ере.

Између 120. и 400. године на острво је дошло племе Ињери, које је првобитно
живело на подручју реке Ориноко, на северу Јужне Америке. Између 4. и 10. века
живели су заједно са народом Араико.

Између 7. и 11. века на Порторику се развијала култура народа Таино; да би
отприлике почетком 11. века остварила превласт. Крајем 15. века, када је Колумбо
дошао у ове крајеве, процењује се да је Порторико настањивало између тридесет и
шездесет хиљада припадника овог народа. Њих је предводио поглавица (касике)
Агвејбана. Они су острво звали Борикен што значи велика земља храброг и
племенитог Бога. Домороци су живели у малим селима на чијем челу је био
поглавица. Мушкарци су се бавили ловом и риболовом, док су жене скупљале и
спремале корење и воће.

Колумбо је на тле Порторика ступио 19. новембра 1493. током свог другог путовања
у Нови свет. Острво је назвао Сан Хуан Баутиста у част католичког свеца Јована
Крститеља. Хуан Понсе де Леон, официр у Колумбовој служби, основао је 8. августа
1508. Капару, прву шпанску насеобину на овом острву. Касније је обављао дужност
гувернера на острву.[а] Касније су трговци и поморци острво прозвали Порторико а
главна трговачка лука је добила име Сан Хуан.

Када су колонизовали острво Шпанци су присилили домороце на живот у
енкомјендама. Поред тешког рада Индијанце су погодиле и заразне болести на које
нису били имуни. На пример епидемија малих богиња током 1518. и 1519. усмртила
је највећи део домородачког становништва на Порторику. Краљ Карло I од Шпаније
је 1520. године издао декрет којим су ослобођени преостали припадници Таино
народа. Већ тада је њихов број био веома мали. Ради обезбеђивања радне снаге
Шпанци су почели да увозе робове из подсахарске Африке. Међутим, број робова на
Порторику је био мањи него на Куби, Сен Домингу и Гвадалупу, где су Шпанци и
Французи направили велике плантаже шећера.

Врховна средишња хунта (шп. Junta Suprema Central) смештена у Кадизу је 1809.
признала Порторико као прекоморску провинцију Шпаније. То је учињено с циљем
обезбеђивања политичких веза са острвом јер је Шпанија била усред рата за
независност. Овиме је становницима Порторика омогућено да делегирају своје
представнике за скоро установљени шпански парламент, и равноправност у
одлучивању са делегатима Иберијског полуострва, Балеарских и Канарских острва.

Први представник Порторика у шпанском парламенту био је Рамон Повер и Хиралт.
Ове уставне и парламентарне реформе биле су на снази од 1810. до 1814. и од
1820. до 1823. године. Две пута су укидане током обнове монархије на челу са
Фернандом VII. Имиграција током 19. века као и реформе у трговини допринели су
повећању броја Европљана и развоју привреде на острву, такође су појачали
шпански културни и друштвени утицај на острву.

Временом је долазило до мањих побуна робова а најозбиљнија је била побуна из
1821. предвођена Маркосом Сиором. Иако није успео да оствари свој циљ Сиоро је
стекао статус легенде и постао део порториканског фолклора.

Подстакнути догађањима у Јужној Америци на Порторику почетком 19. века настаје
покрет за независност. Због прогона шпанских власти припадници покрета за
независност су се окупили на острву Сент Томас. Они су били предвођени бригадним
генералом Антониом Валером де Бернабеом и Маријом де лас Мерседес Барбудо.
Ондашњи гувернер Порторика Мигел де ла Торе разоткрио је и похапсио поборнике
независности, док су неки успели да оду у егзил.

Након што је велики део шпанских поседа на америчком континенту прогласио
независност шпанска Круна је почела да доживљава Кубу и Порторико као стратешки
важне територије. Ради ојачавања власти на својим двема преосталим колонијама у
Новом свету 1815. донет је краљевски декрет из Грасеса. Штампан је на три
језика: шпанском, енглеском и француском, с циљем колонизације других европских
народа на ова острва. Шпански двор је сматрао да ће тиме бити сузбијене тежње ка
независности јер би нови досељеници имали јаче везе са шпанском Круном. Стотине
породица, углавном са Корзике, из Француске, Немачке, Ирске, Италије и Шкотске
имигрирало је на острво.

Свима који су желели да настане ова два острва понуђено је бесплатно земљиште и
подстицаји уз услов да се закуну на оданост шпанској Круни и верност
римокатоличкој цркви. То је био врло добар потез јер се значајан број Европљана
настанио на овим острвима а усељавање се наставило и после 1898. године.

Сиромаштво и политичка удаљеност од Шпаније допринели су избијању једног малог
али значајног устанка 1868. познатог као Побуна у Ларесу (шп. Grito de Lares).
Побуна је почела у руралном граду Ларесу али су устаници савладани када су
покушали да је прошире на оближњи град Сан Себастијан.

Међу вођама устанка био је Рамон Еметерио Бетансес, који се сматра оцем
порториканског покрета за независност, и друге значајне особе као што је Сегундо
Руиз Белвис. Пет година касније на Порторику је укинуто робовласништво.

Након пропасти устанка предводници ове побуне отишли су у егзил у Њујорк. Тамо
су 8. децембра 1895. основали Порторикански револуционарни комитет (шп. Comité
Revolucionario de Puerto Rico) и наставили борбу за независност Порторика.
Антонио Матеј Љуберас је са вођама покрета за независност из Јаука 1897.
организовао још један устанак познат као Покушај пуча у Јауку (шп. Intentona de
Yauco). Тамо је први пут истакнута каснија порториканска национална застава.
Гласине о покушају пуча су стигле до шпанских власти које су брзо реаговале и
осујетиле последњи значајнији устанак на острву током шпанске владавине.

Луис Муњоз Ривера је 1897. убедио шпанску владу да пристане на доношење Повеље о
аутономији Кубе и Порторика. Наредне године почела је да ради прва, али
краткотрајна, аутономна влада Порторика који је сада био дефинисан као
прекоморска провинција Шпаније. Овај споразум је подразумевао да Шпанија и даље
именује гувернера Порторика, који је имао могућност да поништи било коју
законодавну одлуку, и скупштину коју су чинили изабрани представници Порторика и
делегати које је именовала шпанска влада. Општи избори су организовани марта
1898. а влада је почела са радом 17. јула 1898.

Крајем 19. века у Сједињеним Америчким Државама јачају империјалне тежње па тако
и потреба да се оствари превласт на Карибима. САД су извршиле инвазију на
Порторико 25. јула 1898. искрцавши се код Гванике током Шпанско – америчког
рата. Као резултат рата Шпанија је САД предала Порторико, заједно са Филипинима
и Гвамом. Првих деценија 20. века Порториком је управљала војска са званичницима
које је именовао председник Сједињених Америчких Држава. Порторико је
Форејкеровим законом 1900. добио одређен степен власти, укључујући и
Представнички дом чији су чланови бирани на општим изборима. (Чланове горњег
дома и гувернера именовале су Сједињене Државе; у то време чланови америчког
сената нису били бирани на изборима. Све до усвајања седамнаестог амандмана
1913. године, већину америчких сенатора су бирала законодавна тела савезних
држава.)

Правосудни систем Порторика је направљен у складу са законодавством САД;
основани су Врховни суд Порторика и Територијални суд САД за Порторико.
Порторику је омогућено да има једног представника у Конгресу САД који нема право
гласа.

Током обраћања у Представничком дому Порторика 1906. године, председник САД
Теодор Рузвелт је предложио да Порториканци постану држављани САД.

Представнички дом Порторика је 1914. једногласно донео одлуку о независности али
је Конгрес САД то одбацио сматрајући да је у супротности са уставом и да крши
одредбе Форејкеровог закона из 1900. године.

Конгрес САД је 1917. донео Џоунс-Шафротов акт, познатији као Џоунсов акт, којим
су Порториканци стекли право на америчко држављанство. Овој одлуци су се
успротивили сви чланови Представничког дома Порторика јер су сматрали да је то
учињено с циљем регрутовања Порториканаца за војску САД и њихово учешће у Првом
светском рату.

Поред држављанства овим актом омогућено је успостављање дводомне скупштине, као
и доношење закона о правима. Такође, њиме је предвиђен избор једног представника
Порторика у Конгрес САД, са четворогодишњим мандатом, на општим изборима.

Током првих неколико деценија америчке владавине на сиромашење острва утицале су
природне непогоде, као што су земљотрес и цунами из 1918, и Велика депресија.
Неке вође политичких станака, као што је Педро Албизу Кампос, лидер
Националистичке партије Порторика, захтевале су промене у односима са Сједињеним
Државама. Он је 1935. организовао протесте на Универзитету Порторика у Рио
Пиједрасу у којима је полиција усмртила четворо демонстраната.

Амерички сенатор Милард Тајдингс је 1936. представио нацрт закона којим би
Порторику била омогућена независност. Иако су све порториканске партије подржале
нацрт закона он није прошао због противљења Луиса Муњоза Марина из Либералне
партије. Марин је сматрао да ће овај закон имати лоше последице по привреду
Порторика.

У другој половини тридесетих година 20. века дошло је до сукоба присталица
независности са органима реда на острву. Најозбиљнији протести десили су се 21.
марта 1937. у Понсу када је Острвска полиција, еквивалент Националној гарди,
убила деветнаесторо и ранила више од двеста људи. Овај догађај је познат као
масакр у Понсу. За последицу је имао нови предлог сенатора Тајдингса за доношење
нацрта закона о независности Порторика, међутим и тај предлог је глатко одбачен.

Администрације Френклина Рузвелта и Харија Трумана су склопиле компромисни
споразум са Луисом Муњозом Марином и осталим порториканским политичким вођама
око управе над острвом. Председник САД Хари Труман је 1946. по први пут за
гувернера Порторика именовао особу рођену на овом острву, Хесуса Пињера.

Након Другог светског рата долази до друштвених, политичких и економских промена
које и данас обликују живот острва. Крајем четрдесетих година 20. века почиње
масовна миграција Порториканаца на континенталне део САД, првенствено у Њујорк.
Главни разлог за исељавање представљале су неповољне привредне околности на
острву, као и изражена потреба за припадницима оружаних снага САД и радном
снагом у америчким предузећима.

Хесус Пињеро је 10. јуна 1948. потписао злогласни закон којим је било забрањено
истицање порториканске заставе, певање родољубивих песама, разговарање о
независности или борби за независност острва. Овај закон је подсећао на
антикомунистички Смитов закон.

Исте године Конгрес САД је донео закон којим је омогућено становницима Порторика
да изаберу гувернера. Први избори су одржани 2. новембра 1948. на којима је
победио Луис Муњоз Марин, председник Сената Порторика.

Председник САД Хари Труман је 4. јула 1950. потписао закон којим је омогућено
Порториканцима да сами донесу устав којим би самостално уредили органе управе; а
Порторико би имао статус комонвелта. Муњоз Марин, као гувернер Порторика, није
се залагао за независност што је разљутило неке од његових бирача. Неколико
месеци касније одиграло се више локалних побуна међу којима је најзначајнија
побуна у Хајуји. Тада је дошло до напада на резиденцију гувернера па је војска
морала да интервенише. Порторикански националисти, Гриселио Торесола и Оскар
Кољазо, покушали су да 1. новембра 1950. изврше атентат на председника САД
Харија Трумана. Торесола је убијен током акције, док је Кољазо заробљен. Кољазо
је одслужио казну од 29 година у федералном затвору, и пуштен је 1979. године.

Бирачи су у фебруару 1952. на референдуму потврдили устав чиме је коначно
успостављен Комонвелт Порторико (шп. Estado Libre Asociado; енгл. Commonwealth
of Puerto Rico). Исте године по први пут је од 1948. било дозвољено јавно
истицање порториканске заставе.

Први плебисцит о државноправном статусу Порторика одржан је 23. јула 1967.
године. За статус комонвелта гласало је 60,4%, за статус савезне државе 39%, док
је за независност гласало 0,6% посто становништва. Поред овог одржани су и
плебисцити 1993. и 1998. године. Оба пута, иако са малом разликом, остао је
статус кво. Након плебисцита одржаног 1967. основана је Нова прогресивна партија
(шп. Partido Nuevo Progresista) са Луисом Фереом на челу. Ова партија се од свог
оснивања залаже да Порторико постане савезна држава САД. Луис Фере је победио на
изборима 1968. и постао први гувернер заговорник Порторика као савезне државе
САД.

Порторико је територија у саставу САД али нема статус савезне државе то јест
није пуноправан члан. У оквиру САД има статус комонвелта што значи да поседује
одређену аутономију коју му је одобрио Конгрес САД. Власт на Порторику је
подељена на законодавну, судску и извршну. Законодавну власт врши дводомна
скупштина коју чине сенат и представнички дом. Извршну власт има гувернер, који
је уједно на челу владе. Гувернер и чланови скупштине бирају се на општим
изборима сваке четири године. Поглавар државе је председник Сједињених Америчких
Држава.

У Конгресу САД Порторику има једног делегата без права гласа. Он има статус
Resident Commissioner-а.

Избори на Порторику се одржавају под окриљем Федералне изборне комисије и
Државне изборне комисије Порторика. Порториканци који живе на острву не могу да
гласају на изборима за председника САД али могу да гласају на примарним
изборима, док они који живе у некој од педесет савезних држава САД могу да
гласају на председничким изборима.

Од 1952. на Порторику делују три веће политичке странке: Народна демократска
странка (шп. Partido Popular Democrático (PPD)), Нова прогресивна странка (шп.
Partido Nuevo Progresista (PNP)) и Странка за независност Порторика (шп. Partido
Independentista Puertorriqueño (PIP)). Ове три странке имају различито виђење
политичког положаја Порторика: PPD се залаже за очување статуса комонвелта, PNP
се залаже за статус савезне државе, док се PIP залаже за статус независне
државе.

Према процени Пописног бироа Сједињених Држава на Порторику је 1. јула 2012.
живело 3.667.084 особе, што представља смањење од 1,6 процената у односу на
попис из 2010. године. Током прве деценије 21. века забележено је смањење броја
становника на острву, први пут откада се врши попис на Порторику. Број
становника Порторика је према попису из 2000. био 3.808.610 док је 2010.
евидентирано 3.725.789 особа. Смањење и старење становништва представља озбиљан
проблем за порториканско друштво.

Према расној структури белци су доминантно становништво са 75,8 %, црнци чине
12,4 %, амерички Индијанци 0,5 %, док мелези чине 11,1 % становништва. Скоро
целокупно становништво острва је хиспаноамеричког порекла.

Најважнији пољопривредни производи су им шећерна трска, банане, кафа, ананас и
дуван, а важан је и риболов. Важније индустријске гране су прехрамбена
производња, текстилна и цементна индустрија и производња машина, али је важан
привредни фактор и туризам.



https://sr.wikipedia.org/wiki/%D0%98%D1%82%D0%B0%D0%BB%D0%B8%D1%98%D0%B0

Италија (итал. Italia), или званично Италијанска Република (итал. Repubblica
Italiana) је држава на југу Европе. Италија обухвата Апенинско полуострво и три
велика острва на Средоземном мору: Сицилију, Сардинију и Елбу. Једину копнену
границу има на северу, на Алпима, где се граничи са Француском, Швајцарском,
Аустријом и Словенијом. Независне државе Сан Марино и Ватикан налазе се унутар
територије Италије.

Италија је место настанка Римског царства, једног од највећих царстава старог
века. Варварске инвазије уништиле су Западно римско царство и омогућиле стварање
германских држава на тлу Италије. Византија и Франачка су у раном средњем веку
поседовале значајне делове Италије. Каснија подела Италије на мале државе
омогућиле су Светом римском царству, Француској и Аустрији да доминирају
италијанском политиком. Италија је уједињена у другој половини 19. века. Од
уједињења па до краја Другог светског рата, Краљевина Италија је створила
колонијално царство у Средоземном мору и источној Африци. Од 1946. Италија је
република.

Веома је позната по кулинарским способностима, моди, дизајну, одећи,
архитектури, уметности, музици и осталим знаменитостима које у великом броју
посећују туристи. Италија је један од оснивача НАТО-а, групе Г8 и Европске
економске заједнице, данашње Европске уније.

Италија се налази у јужној Европи, између 35° и 47° северне географске ширине и
6° и 19° источне географске дужине. Италија обухвата Апенинско полуострво, три
велика острва на Средоземном мору: Сицилију, Сардинију и Елбу, као и неколико
мањих. Једину копнену границу има на северу, на Алпима, где се граничи са
Француском, Швајцарском, Аустријом и Словенијом. Копнену границу грубо одређује
алпска вододелница, која окружује Падску и Венецијску низију. Независне државе
Сан Марино и Ватикан су енклаве унутар територије Италије, док је Кампионе
д’Италија италијанска есклава у Швајцарској. Облик земље подсећа на чизму, а
Сицилија асоцира на троугао. Излази на пет мора: Јонско, Јадранско, Лигурско,
Тиренско и Средоземно море.

Кроз цело полуострво простиру се Апенини, а на северу један део Алпа припада
Италији. Највиши врх Италије је Мон Блан де Курмајор висине 4.748 m. Дуж западне
италијанске обале протежу се са севера у правцу југа следеће ривијере:
Италијанска ривијера у Лигурији, Етрурска ривијера у Тоскани и Напуљска ривијера
у Кампањи. Источна обала је од Трста на северу до Гаљана на југу (може се и рећи
до Отранских врата).

Држава се налази на граници Евроазијске и Афричке плоче, што доприноси значајној
сеизмичкој и вулканској активности. У Италији се налази 14 вулкана, од којих су
четири активна: Етна на Сицилији, Стромболи, Вулкано и Везув. Везув је једини
активни вулкан у континенталној Европи и познат је због своје ерупције која је
уништила Помпеју и Херкуланеум. Неколико острва и брда је створено вулканском
активношћу, а северозападно од Напуља се налази прилично активна калдера Кампи
Флегреји.

Реке Италије отичу у Јадранско, Јонско, Средоземно, Тиренско, Лигурско, Црно и
Северно море. Најдуже реке су По, Адиђе, Тибар, Ада, Ољо, Танаро, Тичино и Арно.
По, са 652 km је најдужа италијанска река, тече на од Алпа на западној граници
са Француској и улива се у Јадранско море. У највећа италијанска језера убрајају
се Гарда (367,94 km²), Мађоре (212.51 km², на граници са Швајцарском) и Комо
(145,9 km²) у северној Италији и Тразименско језеро (124,29 km²) и Болсена
(113,55 km²) у средњој Италији.

Клима Италије драстично варира од стереотипне медитеранске климе у зависности од
локације. Приморским деловима Лигурије и већим делом Апенинског полуострва јужно
од Фиренце влада класична медитеранска клима. Већи део северних унутрашњих
области Италије, око Торина, Милана и Болоње има континенталну климу, која се
често по Кепеновој класификацији климата класификује и као влажна суптропска
клима. Приморски делови полуострва могу имати драстично другачију климу од
планина и долина у унутрашњости, посебно током зимских месеци, када на
планинским деловима владају хладноће и снег. Приморски региони имају благе зиме
и топла и обично сува лета, мада и долине у унутрашњости могу бити прилично
топле лети.

Ископавања широм Италије показују присуство модерног човека на овим просторима
још од палеолита, отприлике пре око 200.000 година.

Данашњи Италијани су потомци старих племена која су се још почетком првог
миленијума п. н. е. настанила у крајевима између Алпа, и по целом Апенинском
полуострву и Сицилији. Ови народи су били различитог порекла. Најстарији су били
Лигури и Илири, које су италијански преци потиснули пред крај 2. и почетком
првог миленијума п. н. е. Негде у 8. веку п. н. е. између ријеке Арно и Тибар
настанили су се и Етрурци, који су се у 7. веку п. н. е. проширили све до реке
По и Корзике. У тим крајевима били су настањени још многи народи. Тако су у
подручјима око данашње Венеције живели Венети, тако да се данас италијанска
регија у којој је живео овај град зове Венето, На Сицилији су живели Сицули,
Сицани и Елими. Сабињани и Латини живели су у Лацију, заједно са Фалисцима,
Еквима, Херницима и Аусонима. У Абруцу су живели Вестини, Паелигни и Марси.
Френтани, Пиценти и Маруцини насељавали су средишњу обалу Јадрана. Самнити и
Луцани живели су у Молизеу и Басиликати. Језгру нове нације свакако су дали они
народи и племена по којима су Италијани добили име, звали су се Италици или
Итали. Италици нису били једно племе, бијаху подијељени на 4 главна племена, то
су: Латини, Фалисци, Осци и Умбри или Умбријци.

У 8. и 7. веку п. н. е. антички Грци су основали своје колоније дуж обале
Сицилије и у јужним деловима Апенинског полуострва. Римљани су касније назвали
ову област Великом Грчком, због велике бројности Грка.

Стари Рим је на почетку била мала пољопривредна заједница основана у 8. веку п.
н. е. која је током векома израсла у џиновско Римско царство које је обухватало
цело Средоземно море, у којој су се културе Античке Грчке и Рима спојиле у једну
цивилизацију. Ова цивилизација је била толико утицајна да су делови ње опстали у
модерном праву, администрацији, филозофији и уметности, формиравши темеље на ком
су засноване западне цивилизације. У 12 векова свог постојања, Антички Рим је
прешао пут од монархије преко републике до царске аутократије. У полаком опадању
од 2. века нове ере, Римско царство се 395. године коначно поделило на два дела,
Западно римско царство и Источно римско царство. Западни део ја пао под
притиском Гота, после чега је Апенинско полуострво подељено у мале независне
краљевине и градове-државе у наредних 14 векова, док је источни део постао
једини наследник античког Рима.

Од 493. године Остроготи су поново остварили политичко јединство Италије. Од
535. до 553. године територија Италије је била поприште Готског рата, који је
водио источноримски цар Јустинијан I против Остроготског краљевства. Јустинијан
је освајање Италије окончао 553. године коначним поразом Острогота и анексијом
целе територије Остроготског краљевства Источном римском царству. Сукоб, који је
трајао готово двадесет година, разорио је целу земљу и довео до озбиљне
демографске, економске, политичке и социјалне кризе.

Године владавине Источног римског царства је потлаченима донело погоршање
животних услова пољопривредника због тешких пореских терета, као расељавање
становништва због куге између 559. и 562. године. Ослабљен и осиромашен регион
није могао да се супротстави лангобардској инвазији под краљем Албоином. Између
568. и 569. Лангобарди, често уз подршку локалног становништва огорченог због
византијског опорезивања, заузимају велики део Италије: од уласка у Фриули,
ускоро су освојили већину централне и северне Италије, област којој је наденуто
име Велика Лангобардија, и у јужној Италији, која је прозвана Мала Лангобардија.
Краљевство Лангобарда је трајало око два века, када их је на северу савладао
Карло Велики 774. године, а касније на југу Нормани. И током наредних неколико
векова Византија је била констатна сила на Апенинском полуострву, довољно јака
да спречи Арабљане, Свето римско царство и Папску државу да ставе Италију под
своју власт, али превише слаба да истера уљезе.

Последице ратова у првих пар векова после пада Западног римског царства су
довеле до тога да, док су северно од Алпа настајале националне државе,
политичком сценом Италије су доминирале на завађени градове, мали тирани и
страни нападачи. Међутим, било је покушаја да се се поново успостави независност
Италије од Светог римског царства за време Беренгара Фурланског и Ардуина
Ивреовског.

У 14. и 15. веку, северна и средња Италија је била издељена у бројне зараћене
градове-државе, а остатак полуострва су обухватали Папска држава и Напуљско
краљевство. Најјаче од тих градова-држава су постепено апсорбовале околне
територије, што је довело до појаве сињорија, регионалних држава на чијем челу
су били трговачке породице које су основале локалне династије. Ратови између
градова-држава су били ендемски, а углавном су их водиле плаћеничке војске зване
кондотјери, регрутовани широм Европе, углавном из Немачке и Швајцарске, које су
углавном предводили италијански заповедници. Деценије ратова су довеле да
Фиренца, Милано и Венеција постану доминантне силе које су склопиле мир из
Лодија 1454, који је донео релативан мир по први пут у неколико векова. Овај мир
ће потрајати следећих 40 година.

Ренесанса, период оживљавања уметности и културе, се појавила у Италији,
захваљујући бројним чиниоцима, као што су велико богатство које су скупили
трговачки градовима, патронство доминатних породица као што су Медичији из
Фиренце. и долазак грчких учењака и текстова у Италију након пада Цариграда под
власт Османског царства. Италијанска ренесанса је достигла врхунац половином 16.
века када су стране инвазије довеле регион у вихор Италијанских ратова. Идеје и
идеали ренесансе су се ускоро проширили у северну Европу, Француску, Енглеску и
већи део Европе. У међувремену, шпанско откриће Америке, португалско откриће
нових поморских путева ка Азији и успон Османског царства су умањили
традиционалну италијанску доминацију у трговини са Истоком, што је изазвало дуги
привредни пад целог полуострва.

Након Италијанских ратова (1494—1559), који су започели због ривалства Шпаније и
Француске, градови-државе су постепено губили своју независност и дошли под
страну доминацију, прво под Шпанијом (1559—1713), а затим под Аустријом
(1713—1796). Између 1639. и 1631. нова епидемија куге је однела око 14%
становништва Италије. Поред тога, Шпанско царство је почело да пропада крајем
17. века, што се односило и на његове поседе у Напуљу, Сицилији, Сардинији и
Милано. Јужна Италија је нарочито осиромашила и била одсечена од важних догађаја
у Европи. Крајем 18. века, као последица Рата за шпанско наслеђе, Аустрија је
заменила Шпанију као доминатна регионална сила, док се Савојска династија
појавила као регионална сила која је јечала у Пијемонту и Сардинији. У истом
веку, два века дук привредни пад је прекинут привредним и државним реформама
које је спровела владајућа елита у неколико држава. Током Наполеонских ратова,
северна и средња Италија је окупирана и реорганизована као нова Краљевина
Италија, зависна држава Француског царства, док је јужним делом полуострва
управљао Жоашен Мира, Наполеонов зет, који је крунисан за напуљског краља. Бечки
конгрес из 1815. је вратио стање онако како је било крајем 18. века, али идеали
Француске револуције нису могли бити искорењени, и ускоро су се поново појавили
током политичких револуција које су одликовале прву половину 19. века.

Италија је постала краљевина 17. марта 1861, када се највећи део држава са овог
полуострва ујединио под утицајем краља Виктора Емануела II, из династије Савоја,
који је владао Сардинијом и Пијемонтом. Рим је још једну деценију остао под
папином влашћу да би и он постао део државе 20. септембра 1870.

Иако је била једна од Централних сила, Италија је увучена у Први светски рат
обећањем Савезника о значајним територијалним проширењима, која укључује
Нотрањску, бивше Аустријско приморје, Далмацију, као и делове Османског царства,
по тајним одредбама Лондонског уговора.

Рат је у почетку био катастрофа за Италију. Италија је стално нападала
Аустроугарску, али је имала мало успеха и трпела је велике губитке, а у
немачко-аустроугарској контраофанзиви била је одбачена на запад. Италијани су
поово напали октобра 1918. Аустроугарска војска се распала, а Италијани су ушли
дубоко у аустријску територију. Борбе су се окончале 3. новембра. Током рата
погинуло је више од 650.000 војника и јавни дуг је порастао. Неколико хиљада
Италијана је остало у границама новоосноване Краљевине СХС, а око пола милиона
Јужних Словена, углавном Словенаца и Хрвата, и око 200.000 Немаца у Тиролу су
постали део Краљевине Италије. По одредбама мировних споразума из Сен-Жермена,
Рапала и Рима, Италија је добила део већину обећаних територија, укључујући
бившу угарску луку Ријеку, али не и Далмацију (осим Задра), због чега су
италијански националисти описивали победу „осакаћеном“.

Социјалистичка агитовања која су уследила након разарајућег Великог рата,
инспирисана Руском револуцијом, довеле су до нереда и анархије широм Италије.
Либералска буржоазијка, плашећи се револуције совјетског типа, почела је да
подржава малу Националну фашистичку странку, на чије челу је био Бенито
Мусолини. У октобру 1922. црнокошуљаши су покушачи да изведу државни удар. Сам
државни удар је био неуспех, али је у последњем тренутку краље Виторио Емануел
III одбио да уведе ванредно стање и именовао је Мусолинија за премијера Италије.
Током наредних неколико година, Мусолини је забранио све политичке партије и
ограничио личне слободе, тиме створивши тоталитарну диктатуру, која је привукла
међународну пажњу и посчужила као инспирација другим државама у Европи и свету,
међу којима су нацистичка Немачка и Франкова Шпанија.

Мусолини је 1935. напао Етиопију, што је довело међународне изолације Италије и
повлачења Италије из Друштва народа. Италија се стога удружила са нацистичком
Немачком и Јапанским царством и снажно подржавала Франсиска Франка у Шпанском
грађанском рату. Италија је 1939. анектирала Албанију, de facto италијански
вишедеценијски протекторат. Италија је ступила у Други светски рат 10. јуна
1940. Након почетних успеха у Британском Сомалиленду и Египту, Италијани су
претрпели тешке поразе у Грчкој, Совјетском Савезу и северној Африци.

Затим су западни Савезници извршили инвазију на Сицилију у јулу 1943. што је
довело до слома фашистичког режима и Мусолинијевог пада 25. јула 1943. Италија
се предала 8. септембра 1943. Немци су за кратко време успели да преузму
контролу над северном и централном Италијом. Немци су на северу основали
марионетску Италијанску социјалну републику са Мусолинијем на челу. Период после
примирја је обележио успон масовног антифашистичког покрета отпора. Земља је
остала бојиште до краја рата, пошто су савезници споро напредовали са југа.
Борбе су се окончали 29. априла 1945. када су се предале немачке снаге у
Италији. Скоро пола милиона Италијана (укључујући цивиле) је умрло у рату, а
италијанска привреда је била уништена; доходак по становнику је 1944. био
најнижи од почетка 20. века. Након Париска мировна конференцијаПариске мировне
конференција 1947. Италија је предала Југославији скоро све источне територије
добијене после Првог светског рата, Француској Бригу и Тенду и изгубила све
колоније осим Сомалије.

Италија је постала република након референдума о монархији од 2. јуна 1946. Овај
референдум је такође била прва прилика којом је женама у Италији дато право
гласа. Умберто II, син Виторија Емануела III, је био приморан да абдицира и оде
у изгнанство. Републикански устав је одобрен 1. јануара 1948. Према мировним
споразумима са Италијом, већи део Јулијске крајине је предат Југославији, а
Слободна Територија Трста је подељена између две државе. Италија је изгубила све
своје колонијалне поседе, чиме је формално окончано Италијанско царство.

Страхови у италијанском изборном телу од могућег комунистичког преузимања власти
се показао као кључним за исход првих избора 18. априла 1948. када је Хришћанска
демократија, предвођена Алчидеом Де Гасперијем однела убедљиву победу. Стога је
Италија 1949. постала члан НАТО пакта. Маршалов план је помогао оживљавању
италијанске привреде, која је до краја 1960их уживала у периоду одрживог
економског развоја који се назива „италијански економским чудом“. Италија је
1957. фодине била један од оснивача Европске економске заједнице, која је
прерасла у Европску унију 1993.

Од краја 1960-их до почетка 1980-их, држава је пролазила кроз период Оловних
година, које су одликовале економска криза (нарочито након нафтне кризе 1973),
великих друштвених сукоба и терористичких напада које су вршиле супротстављене
екстремистичке групе уз умешаност америчких и совјетских обавештајних служби.
Оловне године су врхунац имале са убиством вође Хришћанске демократије Алда Мора
1978. и масакра на болоњској железничкој станици 1980.

Током осамдесетих, државу су први пут од 1945. водили премијери који нису били
чланови Хришћанске демократије, један либерал (Ђовани Спадолини) и један
социјалиста (Бетино Кракси), али је Хришћанска демократија остала важна странка
у влади. Током Краксијеве владе привреда се опоравила и Италија је постала пета
најјача индустријска држава и ушла у клуб Г7. Међутим, као последица његове
политике улагања, италијански национални дуг је стрмоглаво нарастао током
Краксијеве ере и убрзо прешао 100% БДП.

Почетком 1990их, Италија се нашла пред великим изазовима, пошто су гласачи -
разорачарни политичком парализом, великим јвним дугом и раширеним системом
корупцијом (познат под именом Танђентополи)- захтеали радикалне реформе. У
скандалима су биле умешане све велике странке, нарочито оне у владајућим
коалицијама; хришћански демократи, који су владали скоро 50 година, прошли су
кроз тешку кризу и на крају су се распали и поделили у неколико фракција.
Комунисти су се реорганизовали у социјалдемократе. Током 1990их и 2000их,
коалиције десног центра (којом је доминирао медијски магнат Силвио Берлускони) и
левог центра (предвођене универзитетским професором Романом Продијем) су
наизменично управљале државом, која је ушла у дуги период економске стагнације.

Уставом из 1948. установљен је дводомни Парламент (итал. Parlamento), који чине
Посланички дом (итал. Camera dei Deputati) и Сенат Републике (итал. Senato della
Repubblica), засебно судство, те извршна власт коју обавља Савет министара
(итал. Consiglio dei Ministri), на челу са председником савета (итал. Presidente
del Consiglio dei Ministri).

Председник републике бира се сваких 7 година, а бира га парламент заједно с
малим бројем регионалних посланика. Председник предлаже председника владе, који
предлаже остале министре (формално их именује председник). Веће министара,
састављено углавном од посланика, мора да добије већину у оба дома.

Чланови оба дома Парламента бирају се директно на општим изборима, по
пропорционалном систему. Посланички дом има 630 чланова. Сенат чине поред 315
посланика и бивши председници, као и разне друге особе именоване доживотно у
складу с посебним уставним одредбама. Чланови оба дома се бирају на највише пет
година, али оба дома могу да буду распуштена и пре истека тог рока. Законе могу
да предлажу чланови оба дома, а да би ступили на снагу морају да добију већину у
оба дома парламента.

Италијанско судство се заснива на римском праву, Коду Наполеона и статутима.
Уставни суд (Corte Costituzionale), који одлучује о уставности закона, основан
је тек након 2. светског рата.

Индустрија је развијена на северном делу Италије. Текстилна и хемијска
индустрија су веома значајне за економију Италије због великог извоза тих
производа. У италијанским фабрикама производе се аутомобили (Фијат, Ферари),
мотори, гвожђе и челик, електронски апарати (телевизори, фрижидери, замрзивачи)
и производи од гуме. Прерађује се поврће, дуван и производе тестенине. Развијена
је и бродоградња. У склопу петрохемијске индустрије на острвима Сицилија и
Сардинија прерађује се нафта. Највећи индустријски центри су Ђенова, Милано, Рим
и Торино. Највећа лука је Ђенова.

Туризам је веома развијен. По броју страних туриста Италија је међу првим
земљама у свету. Туристи долазе да виде како природне феномене као што су Везув
и Етна, тако и чуда која је створио човек - антички Рим, цркву св. Петра у Риму,
Помпеје, катедралу у Милану, Венецију итд.

Италија има 59.448.163 становника, налази се на двадесет и другом месту светске
ранг листе и четвртом месту ранг листе Европске уније после Немачке, Француске и
Уједињеног Краљевства. 67% Италијана живи у градовима и то претежно на северу.
Највеће миграције из неразвијених региона у градове биле су у периоду од 1950.
до 1960. Од 1980. овај тренд се пребацио на предграђа и мале градове. У просеку
мушкарци живе око 78, а жене око 83 године. Око 19% Италијана су старији од 65
године. У Европи Италијани су људи који најдуже живе после Грка и Швеђана. Као
разлог наводи се италијанска кухиња и медитеранска исхрана.

Поред службеног језика, италијанског, постоје још регионални службени језици као
што су немачки у Јужном Тиролу, француски и словеначки. Такође постоје и друге
мање групе језика које су уредбом и законом из 1999. године заштићене. То су
сардински, грчки, хрватски, албански и други.

Италија је веома рано одиграла значајну улогу у култури и уметности. Римска
антика била је у време Римског царства узор осталим европским земљама. Чак и у
средњем веку и у доба ренесансе Италија је остала узор у уметности, култури и
истраживањима осталим земљама Европе. Веома је познато италијанско сликарство,
вајарство и архитектура. Ова красна земља била је домовина врсним, изузетним,
генијалним уметницима као што су Леонардо да Винчи, Ботичели, Рафаело,
Микеланђело ...

Ова елегантна чизма је у свету позната по много чему. Пре свега по уметности и
култури, затим разним грађевинама као што су Колосеум и Торањ у Пизи. Све
знаменитости Италије веома су посећене, јер како је написао Гете, свако камење,
палата и по која улица има и говори своју причу и све је одуховљено у светим
зидинама вечног Рима. Земља која може да рачуна историју од скоро 3000 година,
дакле опет по Гетеу не живи од данас до сутра, позната је и по јелу (пица,
паста, шпагете ...), вину, начину живота, позоришту, литератури, поезији, музици
(посебно опери) и добром укусу.

Похађање наставе у Италији је обавезно и без обзира на разлике између севера и
југа, не разликује се план наставе у Милану од оног у Палерму. Разлике постоје
само у областима пословног образовања. Обавезан систем образовања подељен је у
три области: обданиште (scuola dell' infanzia, 3-6), основна школа (scuola
elementare, 6-11; scuola media 11-14) и средња школа (Liceo: classico,
scientifico, linguistico, artistico, economico, tecnologico, musicale, delle
scienze umane; 14-19). Након наведених обавезних школа, ученици се могу
определити за факултет. Последњих година дошло је до извесних промена у
предавању страних језика, тако да се сада енглески учи у основним школама, а
постоји и други страни језик. У петогодишњим гимназијама, осим часова латинског,
похађа се и настава грчког језика. Од 2004. године, обавезно школовање повећано
је са 9 (6-15) на 12 (6-18), што значи да ко не жели да са 14 година похађа
гимназију, мора изабрати неки од средњих стручних школа након чега се полаже
матура и државни испит. У забавиштима и основним школама деца морају носити
униформе: девојчице најчешће розе и беле, а дечаци плаве.

Уметност у Италији обухвата уметничка дела настала од праисторије па до данас.
Италија је била центар и жариште многих праваца европске уметности (видети
ренесанса). У антици захваљујући свом положају у центру Медитерана, у Италији се
преплићу културни утицаји из различитих подручја. Ти претежно грчки и
хеленистички утицаји стапају се са аутохтоним ликовним изразима Италије и
стварају оригиналну римску уметност, која ипак није достигла уметничке висине
класичне грчке уметности.

Италија располаже великом мрежом мас-медија. Поред традиционалних новина и
телевизије, све више користи се Интернет. Велики успех доживели су мобилни
телефони који су све више заступљени, јер су припеид и постпеид тарифе јефтиније
него у другим земљама Европске уније.

Постоји широка понуда дневних италијанских новина и листова. Наравно, има
одређених сличности и разлике међу њима. Познате дневне новине су: La Repubblica
у Риму, Il Corriere della Sera у Милану, La Stampa у Торину, La Nazione у
Фиренци, Il Mattino у Напуљу. У Италији се дневне новине читају много мање него
у осталим европским земљама. С друге стране, италијански недељни часописи могу
се поредити са немачким. По изузетном квалитету познати су Oggi, Gente и La
Domenica del Corriere.

Три националне радио-телевизије су RAI Uno, RAI Due и RAI Tre и оне припадају
организацији RAI-TV. Такође постоји велики број различитих приватних станица
које се налазе готово у сваком великом граду. Оне опстају емитујући велики број
реклама. Иначе углавном пуштају музику и шоу програм. Квалитет приватних
телевизија је различит. Многе су се прошириле, а оне мање успешне склоне су
емитовању филмова слабијег квалитета. Италија располаже са 1.700 телевизијских
станица и око 30 милиона гледалаца.

Такође врло утицајна особа у медијима је бивши премијер Силвио Берлускони у
чијем се власништву налазе три телевизијске станице (Canale 5, Italia 1 и Rete
4) под заједничким именом Mediaset које је купио у периоду између 1980. и 1984.
године. Оне дневно достижу више од милион гледалаца претежно због Reality Shows
програма и спортских преноса.



https://sr.wikipedia.org/wiki/%D0%91%D0%B8%D1%82%D0%BA%D0%B0_%D0%BD%D0%B0_%D0%9A%D0%BE%D1%88%D0%B0%D1%80%D0%B0%D0%BC%D0%B0

Битка на Кошарама или Пакао Кошара (алб. Beteja e Kosharës), била је битка
између припадника Војске Југославије и припадника Ослободилачке војске Косова,
подржаване регуларном Војском Републике Албаније и НАТО авијацијом. Битка се
водила око граничног прелаза Раша Кошарес на граници СР Југославије и Републике
Албаније између 9. априла и 10. јуна 1999, током НАТО бомбардовања СРЈ.

Циљ напада са албанске стране (Операција стрела) била је копнена инвазија на
Косово и Метохију и пресецање комуникације између јединица ВЈ у Ђаковици и у
Призрену. Такође, још један циљ је био и заузимање ширег подручја Метохије током
тог напада. После тешких борби ВЈ успела је да порази нападача и спречи њихов
улазак на КиМ. Припадници ОВК успели су да заузму караулу Кошаре због
артиљеријске подршке Војске Албаније, подршке НАТО авијације и малог броја
војника ВЈ на томе подручју који су морали да се повуку, али су поражени у
њиховом плану копнене инвазије на том правцу упркос подршци коју су имали.

Пре почетка бомбардовања СРЈ од стране НАТО-а 24. марта 1999, долазило је до
спорадичних али крвавих размена ватре између југословенских и албанских
граничара потпомогнутих припадницима ОВК, углавном пошто су југословенски
граничари спречавали илегални улазак товара оружја за ОВК на КиМ. Током офанзиве
српских снага безбедности крајем 1998. разбијена је ОВК на територији Косова и
Метохије чији су припадници у мањим групама прелазили на територију Р. Албаније
и попуњени новим људством враћали се на територију СРЈ. После пропадања
преговора у Рамбујеу, али и пре тога, трајало је припремање за копнени улазак на
КиМ. Дана, 24. марта 1999. почело је бомбардовање Савезне Републике Југославије
са циљем да се отера ВЈ са подручја КиМ. НАТО авиони су жестоко гађали положаје
ВЈ на граничном прелазу између СРЈ и Албаније. Скоро 12.000 НАТО војника, међу
њима и 5.000 Американаца стигли су у Албанију са више од 30 тенкова и 26
хеликоптера Апача, док су колоне албанских избеглица напуштале КиМ. Било је
изолованих оружаних инцидената од када је кренуло бомбардовање али тек 9. априла
ОВК је кренула у офанзиву на КиМ преко карауле Кошаре, због повољног терена за
нападача. Како су положаји ОВК и Албанске војске били на већој надморској висини
од положаја ВЈ а сама караула на изузетно неповољном месту ова локација је
одабрана као један од праваца продора.

ОВК и НАТО планирали су изненадан напад кроз караулу Кошаре и продор ка
Метохији. Планирали су да заузму Ђаковицу и пресеку линије ВЈ између Ђаковице и
Призрена. Њихов финални план је био да заузму читаву Метохију и натерају ВЈ да
се отворено сукоби са њима тако да би се откриле снаге ВЈ и омогућило НАТО
авијацији да их бомбардује.

На православни Велики петак, 9. априла 1999, у 03.00 почела је масовна
артиљериска ватра са албанске стране у правцу карауле Кошаре. Ватра је била
отворена од стране регуларне Војске Албаније према пограничним положајима ВЈ. У
нападу су употребљавани топови, хаубице и минобацачи и ватру су координисали
јако добро обучени припадници француске Легије странаца. Албанци су нападали у
три правца, први је био према врху Раша Кошарес, други је био према караули
Кошаре и трећи према врху Маје Главе. Током артиљеријског бомбардовања,
отприлике 1.500 припадника ОВК је непримећено пришло граници. Тада се на првој
линији налазило нешто мање од 200 припадника ВЈ. Крвава битка је трајала током
целог дана са великим губицима, поготову са стране нападача. После подне је ОВК
заузео врх Раша Кошарес и одмах прешао у дефанзивну тактику. То му је такође
омогућило да донесе неколико артиљеријских оруђа до тог врха.

Битке су се наставиле целе ноћи све до јутра следећег дана. Тада је уз помоћ
артиљерије ОВК заузео Маја Главу и наставио гранатирање карауле Кошаре, а
војници ВЈ су морали да напусте караулу поподне. Око 19.00 припадници ОВК су
ушли у напуштену караулу и велике телевизијске екипе, као амерички Си-Ен-Ен и
британски Би-Би-Си, су одмах пренеле да је велики број припадника ОВК ушао у
напуштену караулу.

Следећих дана ОВК је покушавао да сломи отпор друге одбрамбене линије ВЈ али ни
ти напади нису имали успеха. ВЈ је довела специјалце, ратне ветеране из прошлих
југословенских ратова, као и неколико артиљеријских оруђа.

Албанска артиљерија наставила је да бомбардује позиције ВЈ са Маја Главе и Раша
Кошареса. Команда ВЈ је одлучила да уради изненадни контранапад. На дан 14.
априла војници ВЈ кренули су у напад на Маја Главу. Растојање између два
противничка рова није било веће од 50 метара. ВЈ није успела комплетно да заузме
Маја Главу, али је прекинула албанско артиљеријско деловање са тог врха. На Маја
Глави фронт је стабилизован до краја рата, без икаквих промена на линијама.

Мај је кренуо са неуспелим нападом ВЈ да поврати караулу Кошаре, заустављена је
тешком артиљериском ватром. На дан 6. маја, ВЈ је урадила контранапад на
позиције ОВК на Раша Кошарес како би зауставила артиљеријско деловање. Следила
је крвава битка са великим губицима са обе стране али ВЈ није заузела Раша
Кошарес. На дан 10. маја, команда ВЈ је послала два тенка Т-55 да помогну
офанзиву на Раша Кошарес, када су тенкови прошли преко терена који је био готово
непроходан за борбена возила, успели су да заузму мање од 100 метара територије,
али је ОВК још увек држао Раша Кошарес. Током ноћи између 10. и 11. маја НАТО
авијација је бацила касетне бомбе на војнике ВЈ који су нападали ОВК позиције
испод Раша Кошареса, убивши 8 војника и једнога официра а ранивши преко 40. То
је омогућило ОВКу да одбије снаге ВЈ са те позиције на почетну.

Битка на Кошарама је узела многе животе са обе стране. По изјави ген.
Живановића, ратног команданта 125.мтбр, у рејону Кошара погинуло је 108
припадника ВЈ(18 официра и подофицира, 50 редовних војника,13 резервиста, 24
добровољца) Међу погинулима је и руски добровољац Булах Глебович. Званични
губици ОВК су око 200 мртвих, али сматра се да их је било много више. Осамдесет
одсто мртвих ОВК потичу са Косова и Метохије, мада се не зна тачно колико је
било из Албаније и Македоније. Званичне информације говоре о три страна
држављанина погинула на Кошарама. Два НАТО војника, Француз Арнод Пјер (1971) и
Италијан Франческо Ђузепе Бидер (1961) као и Мурад Мухамед Алија из Алжира.
Током битке је уништено 5 албанских тенкова и тенковска офанзива је сломљена.

Косовски рат је трајао до 10. јуна 1999. године када је потписан Кумановски
споразум и Војска Југославије и српска полиција се повукла заједно са војницима
који су учествовали у бици на Кошарама. НАТО је ушао на Косово под именом КФОР
као мировна снага, док је ОВК (бар формално) разоружан.



https://sr.wikipedia.org/wiki/%D0%9A%D0%BE%D1%88%D0%B0%D1%80%D0%BA%D0%B0%D1%88%D0%BA%D0%B0_%D1%80%D0%B5%D0%BF%D1%80%D0%B5%D0%B7%D0%B5%D0%BD%D1%82%D0%B0%D1%86%D0%B8%D1%98%D0%B0_%D0%A1%D1%80%D0%B1%D0%B8%D1%98%D0%B5

Кошаркашка репрезентација Србије представља Републику Србију на међународним
кошаркашким такмичењима. Њено административно тело је Кошаркашки савез Србије
(КСС) са седиштем у Београду. На међународној сцени, Србија је дебитовала у
оквиру репрезентације Краљевине Југославије приступајући ФИБИ 1936. године.
Након распада СФР Југославије почетком 1990-их, њен тадашњи савез је аутоматски
престао са радом. Непосредно затим године 1992, преостале републике Србија и
Црна Гора су приступиле ФИБИ под именом СР Југославија да би Србија након
расформирања поменуте заједнице постала директни наследник те репрезентације.
ФИБА приписује резултате СР Југославије и Србије и Црне Горе Србији али и
претходне резултате.

Од 1995. године када јој је враћено право да учествује на међународним
такмичењима, Србија (као део заједнице или самостална) бележи одличне резултате.
Исте године је постала првак Европе победивши Литванију у финалу. Годину дана
касније је освојила сребрну медаљу на Олимпијским играма у Атланти након пораза
од репрезентације домаћина. Године 1997, поновила је успех из 1995, овог пута
победом над Италијом. На свом првом Светском првенству одржаном у Грчкој 1998,
репрезентација је потврдила своју доминацију и на светском нивоу освојивши
злато. Након освојене бронзе 1999. у Француској, неочекивано је заустављена у
четвртфиналу Олимпијских игара у Сиднеју наредне године. Након смене генерација,
репрезентација се експресно вратила на старе стазе успеха освојивши по златну
европску и светску медаљу једну за другом (2001—2002). Тај период остаће упамћен
по победи у четвртфиналу на Светском првенству у Индијанаполису над
репрезентацијом Сједињених Америчких Држава. Од тог првенства, шест узастопних
година репрезентација није успевала да се домогне ни једне медаље. Године 2009,
освојена је прва европска медаља и то сребрна под данашњим именом. Наредне
године Србија је заузела четврто место на Светском првенству у Турској. Након
три године без значајнијег успеха, репрезентација Србије је 2014. освојила
сребрну медаљу на Светском купу у Шпанији.

Кошаркашка репрезентација Србије тренутно заузима седмо место на ФИБИ-ној
светској ранг листи. Од средине 2002. године до пред крај 2006. била је на првом
месту. Шест пута је проглашавана за најбољу мушку екипу године од стране
Олимпијског комитета, у периоду од 1995. до 1998, 2002. и 2014. године.

Убрзо после званичног распада СФР Југославије, створена је заједница између
преосталих република, Србије и Црне Горе, названа Савезном Републиком
Југославијом. Овој земљи су непосредно затим уведене санкције од стране
Уједињених нација које су онемогућиле новостворену кошаркашку репрезентацију да
учествује на Европском првенству 1993. године у Немачкој и на Светском
шампионату наредне године одржаном у Канади. Занимљиво, првобитни домаћин
Светског првенства 1994. био је Београд али услед поменутих санкција одузето му
је право организатора.

Године 1995, СР Југославији је дозвољено да учествује на међународним
такмичењима. Међутим, наредни турнир био је Евробаскет у Грчкој планиран да се
одржи исте године за који СР Југославија није имала претходно прилику да
обезбеди себи учешће. Свих дванаест учесница турнира било је познато. Ипак, ФИБА
проширује број екипа на четрнаест организујући специјални квалификациони турнир
у Бугарској почетком јуна 1995. за још две селекције уочи самог првенства. И
поред одсутности од неколико година, СР Југославија је била апсолутни фаворит.
На њеном челу је био последњи селектор СФР Југославије, Душан Ивковић. У тим
квалификација учествовале су још Турска, Естонија, Босна и Херцеговина и домаћин
Бугарска. И управо против Бугарске СР Југославија је започела турнир коју је уз
доста напора савладала тек након продужетака. Растерећена почетног притиска лако
се суочила са наредним ривалима, Естонијом и Турском. Утакмица са Босном и
Херцеговином регистрована је службеним резултатом 20:0 за СР Југославију услед
одбијања противничке репрезентације да одигра меч. Коначно, СР Југославија
одлази на првенство Европе након четири године заједно са Турском. Изабраници
селектора Ивковића били су: Бодирога, Даниловић, Обрадовић, Сретеновић, Паспаљ,
Берић, Ђорђевић, Ребрача, Дивац, Савић, Томашевић и Котуровић. Према мишљењу
многих то првенство било је једно од најнеизвеснијих јер су све селекције
наступале у најјачим саставима.

Историјско финале Евробаскета 1995. године, једно од најчувенијих свих времена,
обележено је дешавањима како на терену тако и ван њега. Утакмицу су обележиле
варнице између играча, громогласно навијање грчких навијача присталица
Литваније, четрдесет и један поен Александра Ђорђевића, закуцавање Предрага
Даниловића преко Арвидаса Сабониса и одбијање литванских играча да се врате у
игру. Наиме, незадовољни суђењем, репрезентативци Литваније у 38. минуту
предвођени Марчулијонисем изашли су са терена не желећи више да играју. Упркос
вођству, СРЈ играчи су пришли Литванцима и наговарали их да наставе утакмицу.
Напослетку, утакмица се привела крају а СР Југославија је освојила првенство
Европе (96:90). Печат свим скандалима дали су трећепласирани кошаркаши Хрватске
који су отишли са подијума чим су СРЈ играчи позвани да приме медаље и одслушају
своју химну. По повратку у СР Југославију, кошаркаше је дочекало више од сто
хиљада људи како би заједно прославили сјајни повратак на међународну сцену.
Дочек испред Народне скупштине организован 3. јула постао је касније
традиционални начин прослављања свих значајних спортских успеха у СР Југославији
и Србији.

Освојеним Евробаскетом из 1995, СР Југославија је аутоматски изборила своје
дебитантско учешће на Олимпијским играма у Атланти следеће године. Након забране
учешћа на Играма у Барселони 1992. и пропале прилике да се сударе амерички и
комплетни југословенски дрим-тимови, створила се могућност да се тај дерби
коначно одигра иако је СР Југославија ускраћена за играче бивших република.

Након седам година веома успешног вођења репрезентације од стране Душана
Ивковића, на кормило долази његов дотадашњи помоћни тренер, Жељко Обрадовић. Са
очуваним костуром екипе уз пар новитета попут Берића и Топића који су одменили
Сретеновића и Котуровића, кошаркаши одлазе са осталим спортистима из СР
Југославије решени да се коначно нађу са Американцима. Прваци Европе сврстани су
у другу групу заједно са Аустралијом, Грчком, Бразилом, Порториком и Јужном
Корејом. Грци, сада већ редовне муштерије СРЈ играча, изгубили су у првом колу
(63:71). Два дана касније, Обрадовићеви изабраници су без проблема савладали
Аустралију (91:68) а затим у истом маниру Јужну Кореју (118:65) и Бразил
(101:82). Уочи елиминационе фазе, савладан је и Порторико који је пружио солидан
отпор (97:86).

Са једне стране Дивац, Паспаљ, Даниловић, Бодирога и Ђорђевић а са друге стране
Шекил О Нил, Карл Малоун, Чарлс Баркли, Скоти Пипен и Џон Стоктон напокон су
удовољили јавности како би дали коначан одговор на питање ко је најбољи на
свету. Неизвесност је трајала до средине другог полувремена кад Американци
потпомогнути контроверзним судијским одлукама одлепљују се од СРЈ играча, подижу
разлику и стављају тачку на утакмицу (69:95). Овим првим и за сада једино
сребром и олимпијском медаљом,СРЈ играчи су најавили поход на још једну европску
титулу наредне године.

Године 1997, актуелни европски шампиони смештени су у групу Ц уз Италију, Пољску
и Летонију. Иако без Дивца у строју, репрезентација је и даље важила за првог
фаворита. Поред очекиваних победа против Пољске (104:76) и Летоније (108:89)
догодио се пораз од Италије предвођене Грегором Фућком (74:69) који су тиме
запретили Ђорђевићу и саиграче на њиховом путу до одбране титуле. С обзиром да
је измењен систем такмичења, прве три екипе из ове групе оформиле су заједничку
нову групу са екипама из групе Д: Шпанијом, Хрватском и Немачком.

Сада већ доказана суперсила, СР Југославија се након три године враћа у Грчку
како би званично доказала своју снагу на светском нивоу. Ослабљена одсуством
Даниловића кога је заменио млади али већ доказани играч Владо Шћепановић, екипа
се експресно пласирала у наредну фазу. Треба напоменити да је Ђорђевић био у
тиму али повређен све до четвртфинала. У премијерном колу савладан је Порторико
(80:66). Дан касније уз доста неизвесности тек након продужетка поражена је и
Русија (74:82). Пред пресељење у нову групу, демолирана је репрезентација Јапана
(99:54).

У четвртфиналу је чекала репрезентација Аргентина која је тих година била у
успону са генерацијом младих и талентованих играча. У мечу пуном преокрета
главни играч по свом уласку на терен био је тек опорављени Ђорђевић који је
серијом кошева обезбедио пласман у полуфинале опет против Грчке. Грци решени да
узврате за силне поразе пред својом публиком од стране Југословена, успели су да
парирају противнику, изборе продужетке и чак буду у позицији да победе. Међутим
ни овог пута се то није десило (78:73),СР Југославија одлази у финале и још
једном на Русију која је избацила екипу Сједињених Држава. У тесном финалу са
мало кошева, главну улогу је одиграо Жељко Ребрача који је у кључним тренуцима
меча дао поене који су се испоставили касније победоносни а затим да блокира
играча Русије у намери да преокрене. Тако, актуелни прваци Европе и олимпијски
вицешампиони, постали су светски прваци на свом првом учешћу са скором 8-1.
Играчем првенства проглашен је Дејан Бодирога који се са Ребрачом нашао у
идеалној петорци. Ово првенство иако не планирано испало је опроштајно за
Александра Ђорђевића у националном дресу.

У новом миленијуму репрезентација СР Југославије одлази на Олимпијске игре у
Сиднеју надајући се још једној медаљи. По мало изненађујуће делује што је у
групи завршила као друга и то иза Канаде од које је изгубила пред четвртфинале
(75:83). Пре тога надигране су Русија (66:60), Аустралија (80:66), Ангола
(73:64) и Шпанија (65:78). У четвртфиналу наишла је Литванија. СРЈ играчи који
су у мислима имали Американце у полуфиналу веома лако су савладани (76:63).
Првенство су завршили на шестом месту после пораза и од Италије (69:59). Све ово
је послужило као повод селектору Обрадовићу за оставку, затим и неким играчима
да се опросте од државног дреса међум којим и Даниловићу. На чело тима долази
Светислав Пешић са циљем да реновира састав и врати СР Југославију међу освајаче
медаља.

Иако две године без златне медаље СР Југославија, на челу са Пешићем који је дао
значајну улогу играчима као што су Стојаковић, Гуровић и Јарић, важила је за
једног од фаворита. Капитен екипе је остао Бодирога а позвани су и играчи из
домаће лиге попут Веселина Петровића и Дејана Милојевића уз Ракочевића који је
од раније репрезентативац.

После низа неуспешних година, репрезентација Србије је кроз квалификације морала
да обезбеди учешће на Евробаскету у Пољској 2009. За селектора је изабран Душан
Ивковић који се одлучио за рад на дуге стазе подмладивши екипу. Репрезентација
Србије се дошла на Првенство са скором 7-1 у квалификацијама. У квалификацијама
је од искуснијих играча наступао само Милош Вујанић, који због повреде није
играо на првенству у Пољској.

На почетку првенства побеђена је Шпанија(66:57), у другом колу Словенија је била
боља са (80:69), а затим је побеђена Велика Британија (77:59). У другој фази
побеђени су Пољска (77:72) и Литванија (89:79), а претрпљен је пораз од Турске
(64:69). У четвртфиналу је поражена Русија са (79:68) па се тако Србија
пласирала у полуфинале европског првенства први пут након осам година. У мечу са
Словенијом истакао се Милоша Теодосића који је постигао 32 поена, а серијом
тројки пред крај меча обезбедио Србији продуж етак и победу (96:92). У финалу је
Шпанија победила са (63:85), реванширајући се репрезентацији Србије за пораз на
старту првенства. Тако су играчи Душана Ивковића освојили прву кошаркашку медаљу
за самосталну Србију.

Репрезентација Србије је играла добро и на Светском првенству у Турској, али
није успела да освоји медаљу. У полуфиналу је, након судијске грешке , изгубила
од Турске. Теодосић је изабран у идеалну петорку првенства.

Следи не баш успешно првенство Европе у Литванији где је Србија испала већ у
четвртфиналу од репрезентације Русије. Првенство је означено као неуспешно пре
свега због тога што се репрезентација Србије није квалификовала на Олимпијаду у
Лондону. На следећем Европском првенству у Словенији је испуњен највећи циљ, а
то је квалификација за Светско првенство, али остаје жал да је тим могао више.

Након тога долази до смене селектора, те се уместо Ивковића именује Саша
Ђорђевић. Он за свога помоћника поред осталих именује Муту Николића. Са ширег
списка објављеног пре припрема за Светско првенство у Шпанији, одређен број
играча отказује што због повреда што због личних разлога. Ипак костур тима је
остао непромењен. Иако је у групи репрезентација доживела три пораза од екипа
Француске, Бразила и Шпаније, успева да се домогне осмине финала. На првој
елиминационој утакмици против Грчке креће одлична игра српске репрезентације.
Грчка и Бразил су савладани доста убдељиво уз одличну игру. У полуфиналу их је
чекала Француска која је претходно избацила фаворизовану репрезентацију Шпаније.
Србија је одлично играла у првом полувремену и стигла до разлике од 18 поена.
Међутим у последњој четвртини Француска је предвођена Батумом успела да се
приближи али су на крају репрезентативци Србије сигурним извођењем слободних
бацања успели да се домогну финала. У финалу их је чекала репрезентација САД
која је као током целог првенства демонстрирала врхунску кошарку и веома
убедљиво савладала српску селекцију. Ипак освајање сребра је оцењено као највеће
изненађење првенства. Милош Теодосић је поново био члан прве петорке првенства,
док је закуцавање Николе Калинића на утакмици са Грчком оцењено као други
најбољи потез првенства. Поред њих двојице током првенства нарочито су се
истакли Бјелица, Радуљица а повремено и Богдановић, као и дебитант Јовић.



https://sr.wikipedia.org/wiki/%D0%A0%D0%B5%D0%BF%D1%83%D0%B1%D0%BB%D0%B8%D0%BA%D0%B0_%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%98%D0%B0

Република Македонија (уставно име) или Бивша Југословенска Република Македонија
(БЈРМ) (према УН) (мкд. Поранешна Југословенска Република Македонија (ПЈРМ),
скраћено Македонија) континентална је држава у јужној Европи (на Балканском
полуострву), са површином од 25.713 km² и око 2 милиона становника. Око две
трећине становништва чине Македонци, а једну четвртину Албанци. На референдуму
8. септембра 1991. грађани су изгласали независност СР Македоније од
Југославије. Република Македонија је суверена, самостална, демократска и
социјална држава. Државна власт је подељена на законодавну, извршну и судску.
Званични језик је македонски, а званична валута је македонски денар.

Назив Македонија се користи и за ширу географску регију у средњем делу Балкана.
Због спора са Грчком око имена у Уједињеним нацијама и у многим службеним
документима у иностранству се користи назив Бивша Југословенска Република
Македонија. Република Македонија се на северу граничи са Србијом (221 km),[б] на
западу са Албанијом (151 km), на југу са Грчком (246 km) и на истоку са
Бугарском (148 km). Укупна дужина границе износи 766 km. Главни и највећи град
је Скопље са 506.926 становника, у њему се налазе седиште институција Републике
Македоније и представља њен политички, административни, економски,
универзитетски и културни центар. Остали већи градови су Битољ, Куманово,
Прилеп, Тетово, Охрид, Велес, Штип и Гостивар.

Чланица је Уједињених нација, Савета Европе и политичко-војног програма
Партнерство за мир. Од децембра 2005. године је кандидат за улазак у Европску
унију и поднела је захтев за чланство у НАТО савез.

Због спора око имена са Грчком, Уједињене нације, неке земље Европске уније
укључујући Немачку и Француску, и друге међународне организације званично
користе привремену референцу Бивша Југословенска Република Македонија (БЈРМ).

Суштина спора је питање да ли једна држава може узети име шире географске
области (у овом случају област Македонија), ако њена територија обухвата један
њен мањи део (Вардарска Македонија) и да ли у том случају она исказује
територијалне претензије ка суседним државама у којима се налазе преостали
делови ове области (Периферије западна, средишња и источна Македонија у Грчкој
које чине Егејску Македонију и Благоевградска област у Бугарској која чини
Пиринску Македонију).

Република Македонија је држава на Балканском полуострву. Заузима површину од
25.713 km². Укупна дужина граница износи 766 km. Држава се граничи са Србијом на
северу (221 km, од тога 159 km са Косметом), на западу са Албанијом (151 km), на
југу са Грчком (246 km) и на истоку са Бугарском (148 km).

Република Македонија се налази у горњем и средњем Повардарју, између Шарских -
пиндских и Родопских планина. Налази се у широј географској регији Македонији.

Западни део чини младо набрано Шарско - пиндске планине грађене од палеозојских
шкриљаца и мезозојских кречњака (Баба, Шар планина, Кораб, Јакупица, Ниџе).
Између планина налазе се дубоке долине Црног Дрима и више планинских котлина:
Полог, Дебарска котлина, Охридска котлина, Преспанска котлина и Пелагонија.
Полошка и Преспанска котлина су највеће.

Средишњи део или Повардарје тектонски је лабилан простор испуњен језерима и
рекама. Наслаге потичу из палеозоика и из мезозоика и терцијара. Ту се налази
низ котлина, међусобно повезаних клисурама: Скопска котлина, Велешка котлина,
Тиквеш, Ђевђелијска котлина

Источна Македонија је нижа од западног дела земље. Обухвата источне притоке реке
Вардар, котлине се налазе на висини око 250 m, а настале су ерозијом еолских
седимената из неогена. Окружује је високопланински појас. На истоку су то
Осоговске планине, Влахина планина, Плачковица, Огражден, а на западу Источне
Македоније то су Кожув, Козјак, Дрен планина и Јакупица.

Усамљена узвишења грађена су од гранита, кристаластих шкриљаваца и магмата.
Између њих простиру се котлине испуњене терцијарним језерским талозима:
Струмичка котлина, Кумановска котлина и Овче поље.

У Републици Македонији влада субмедитеранска клима коју одликују врућа и сува
лета и хладне и влажне зиме. Средње годишње температуре опадају од севера према
југу земље. Пријатна клима Републике Македоније, углавном под утицајем топле
медитеранске струје која стиже долинама река изузетног квалитета воде, плодно
земљиште и велики број сунчаних дана, Охрид има 2300 сунчаних сати годишње,
омогућавају плодоносну жетву и одличне традиционалне производе. Највиша
забележена температура је била 45,7 °C у Демир Капији јула 2007. године, а
најнижа у Берову –39,5 °C 27. јануара 1954. године.

Средња годишња количина падавина је у планинама око 1.000 - 1.500 mm, а у
заветринским котлинама 600 - 700 mm. Најплоднија су глинасто - иловаста тла у
нижим деловима котлина. У брдско - планинским деловима превладавају камењари и
ранкери (хумусна шумска тла).

Што се вегетације тиче, у нижим деловима превладавају храст медунац, обични граб
и цер, док у вишим деловима налазимо букву и буково-јелове шуме. Такође налазимо
и зимзелено средоземно растиње.

Најважније реке су: Вардар, Треска, Црна Река, Пчиња, Брегалница, Струмица и
Црни Дрим. Највећи део земље је у сливу Егејског мора преко реке Вардар, дугачка
388 km (од тога 301 km у Републици Македонији), који представља најважнији речни
ток и жилу-куцавицу земље. Мањи, западни део је у сливу Јадранског мора преко
реке Црни Дрим и његових притока, док Биначка Морава припада Црноморском сливу.

Република Македонија има 3 значајна природна језера — Охридско, Преспанско и
Дојранско. Посебно је значајно и туристички посећено Охридско језеро, једно од
најстаријих језера на Земљи, у њему живе ендемски примерци, охридска пастрмка,
белвица (Salmothymus ohridanus), јегуља, и више типова рачића, пужева и шкољки,
бистрина воде и њена прозирност је до 50 метара. Дојранско језеро је
међугранично са Грчком, са којом данас постоји спор због претераног коришћења
језерске воде за наводњавање северне Грчке. Пелистерске очи су два глечерска
језера на Пелистеру (врху планине Баба). Постоји Велико (Големо) и Мало језеро,
и она се заједно називају Пелистерске очи.

Биљни свет у Републици Македонији представља око 210 биљних породица са 920
родова те око 3.700 биљних врста. Најраспрострањенија је група цветница са око
3.200 врста, које следе маховине са 350 врста те папрати са 42 врсте.

Национални парк Пелистер код Битоља је познат по присуству ендемског македонског
бора, као и других 88 врста биљака које представљају готово 30% македонске
дендрофлоре. Шуме македонског бора на Пелистеру се могу поделити на две
заједнице: шуме бора са папратима и шуме са чемпресима. Македонски бор, једна
посебна врста четинарског дрвета, је реликт терцијарног биљног света, а бор
молика са пет иглица први пут је пронађен и описан на Пелистеру 1893. године.

У македонским шумама такође расте и македонски храст, тужне врбе, беле врбе,
тополе, брестови и друге врсте дрвећа. На богатим пашњацима и ливадама
Шар-планине, Маврова и Бистре расте још једна биљка карактеристична за Републику
Македонију — мак. Квалитет густог сока мака се у свету мери јединицама морфина.
Док кинески опијум имају осам тих јединица и сматра се висококвалитетан,
индијски опијум садржи седам, а турски опијум само шест, македонски опијум
садржи пуних 14 јединица морфина и један је од најквалитетнијих врста опијума на
свету.

Животињски свет Републике Македоније је веома богат и укључује вукове, медведе,
лисице, јелене, веверице, дивље свиње и дивокозе. Врло ретко може се пронаћи и
рис у планинама западног дела земље, док јелена има у подручју Демир Капије. Три
велика језера у земљи представљају одвојене животињске зоне, што је назнака
дуготрајне територијалне и временске изолације. Животињски свет Охридског језера
је остатак раније ере, а познато је по својим рибама, између осталих Охридској
пастрмци, кркуши, пижорима и другим. Такође, ово језеро је познато и по
одређеним врстама пужева, чије је порекло датирано на 30 милиона година. Сличне
врсте се могу наћи још само у Бајкалском језеру. Охридско језеро је у зоолошким
студијама познато и по јегуљи и њеном чудесном циклусу размножавања. Она долази
у Охридско језеро из далеког Саргашког мора, те у Охридском језеру остаје у
дубинама 10-так година. Када полно сазри, необјашњивим инстинктом јегуља у јесен
полази назад на место свог рођења. Тамо полаже јаја и умире, да би њени потомци
поновили циклус.

У старом веку, највећи део територије Републике Македоније (северни и источни
део слива Вардара) је био у саставу краљевине Паоније, коју су насељавали
Пајонци, народ трачког порекла, као и у саставу Илирије и Дарданије, који су
насељавала илирска племена. Седиште Пајоније је било прво у Вилазори (данашњи
Велес), а касније у Стобију.

Најјужнији појас данашње Републике Македоније заузимала је античка Македонија.
Антички Македонци су били стари балкански народ, који је говорио један недовољно
познат језик. Први значајни краљ античких Македонаца је био Филип II Македонски.
Године 336. п. н. е. Филип II Македонски је покорио горњу Македонију, јужну
Пајонију и старогрчке полисе. Филипов син Александар Велики је освојио и укључио
у своју државу остатак региона, стигавши на северу чак до Дунава. На истоку
Александар је поразио Персијско царство, па се његова империја протезала од
Дунава и Јонског мора до Египта и Индије. После његове смрти 323. п. н. е.,
услед сукоба Александрових генерала, ова огромна држава се распала на три дела.
Македонијом су завладали краљеви из династије Антипатрида, али њихова владавина
није дуго потрајала због сукоба са ривалском династијом Антигонида.

280. п. н. е. Гали под Бреном су опустошили државу Пајонаца, које су угрожавали
и Дарданци. Пајонија се касније опоравила, али ју је 217. п. н. е. македонски
краљ Филип V Македонски укључио у Македонско краљевство.

Македонско савезништво са Картагином и продор римске државе на исток је довело
до три Македонска рата (215. п. н. е.-168. п. н. е.). Да би се осигурао од
Римљана, Филип V је појачао фортификације у Скопљу и Ускани (данашње Кичево), а
са југа је имао окупирану Грчку. Међутим, грчки полиси и Римљани су се удружили
и под притиском Римљана морао се повући из Грчке и поставити одбрану у клисури
Темпи. Ипак, у доби владавина његовог сина, Персеја V, Римљани су ушли са југа и
победили Персеја у бици код Пидне, после које је Македонско краљевство у целости
потпало под римску власт, а последњи краљ Македоније Персеј V је одведен као роб
у Рим. Под римском влашћу ова област је подељена између две римске провинције;
већи део је био део у оквиру провинције Македоније, док је најсевернији део био
укључен у састав Горње Мезије. После поделе Римског царства 395. на Источно и
Западно римско царство, Македонија је постала део Источног римског царства.

Јужни Словени су се населили на територију данашње Републике Македоније у 6.
веку. Словени су учествовали у неколико похода на Византију, сами или у савезу
са Аварима и Прабугарима. Око 680. године група Прабугара, које је предводио кан
Кубер се населила у Пелагонији и покренула походе у област Солуна.

Крајем 7. века византијски цар Јустинијан II је организовао масовни поход против
Словена на грчком полуострву, у којем је заробио велики број Словена и преселио
их у Кападокију. До владавине Констанса II (који је такође организовао походе
против Словена), значајан број македонских Словена је заробљен и пресељен у
централни део Мале Азије.

За време владавине бугарског цара Пресијана I, област Македоније је 837. постала
део Првог бугарског царства. У овом периоду су међу Словенима деловали браћа
Ћирило и Методије, пореклом из Солуна, који су творци глагољице и
староцрквенословенског језика и чијим радом је велики број Словена покрштен.
Њихови ученици Климент и Наум су у Охриду основали јак културни центар. У 10.
веку у Македонији се појавило богумилско учење, као одговор на потчињавајући
феудални црквено-економски систем. Оно се брзо проширило по целој Европи.

Прво бугарско царство је 968. напала и покорила Кијевска Русија, али је
византијски цар Јован I Цимискије 971. године успео да од Кијевске Русије
преотме источне делове Првог бугарског царства. У међувремену, у западном делу
Првог бугарског царства избио је устанак четворице браће комитопула (Давида,
Арона, Мојсија и Самуила) против Византије. Браћа су 976. покренуле нову велику
кампању против Византије. Самуило је исте године остао сам у борби против
Византије, током које је успео да створи моћно царство које се протезало од
Јадранског до Црног мора и од Дунава до Тесалије. Самуилова држава је постојала
до 1018. након чега је поново доспела под власт Византије.

Словенски устанци су наставили да избијају на махове, често уз помоћ српских
кнежевина на северу. Сваку привремену независност коју су устаници успевали да
стекну Византија је обично брзо гушила. Овај период су обележили ратови Нормана
и Византије. Нормани су кренули у напад са својих територија у јужној Италији и
привремено су завладали малим територијама на северозападној обали.

Међутим са крајем 12. века, незаустављиво слабљење Византије је пружило околним
државама да на дуже време држе Македонију. Почетком 13. века обновљено Бугарско
царство је завладало овом облашћу. Због унутрашњих проблема царство није дуго
трајало, а регион је у другој половини 13. века поново дошао под контролу
обновљене Византије. Од краја 13. века Македонија је постала део српске
краљевине, а Скопље је 1346. постало престоница Душановог царства. У Скопљу је
објављен и Душанов законик.

После смрти цара Душана, слаби наследник и борбе за моћ су још једном поделиле
Балканско полуострво, што се поклопило са продором Османлија у Европу. Облашћу
Македоније управљали су браћа Вукашин и Угљеша Мрњавчевић, који су покушали да
зауставе Турке у Маричкој бици 1371. После њиховог пораза, Вукашинов син Марко
Мрњавчевић и браћа Дејановићи су постали турски вазали.

Турци су ову област освојили у првој половини 15. века и она је остала у саставу
Османског царства наредних скоро 5 векова.

Након пада Цариграда 1453. и нестанком Византијског царства, султан Мехмед II је
1454. године потврдио цариградског патријарха за духовног вођу свих православних
хришћана у Османском царству. Цариградски патријарх је зато подржавао османска
освајања, а Српска и Бугарска православна црква су изгубили своју аутокефалност.
Свештенство у тим негрчким црквама је именовао цариградски патријарх, а
Патријаршија је била одговорна за прикупљање пореза. Сарадња православне цркве и
Турака је поред физичког омогућила и културни опстанак православља у Османском
царству. Грчки и јерменски свештеници су имали предност над српским, бугарским и
румунским свештеницима. Султан је 1767. године распустио Охридску
архиепископију, што је још више ојачало утицај грчке цркве међу Словенима.
Православна црква је свој положај у отоманском друштву дуговала чињеници да
ниједна друга православна држава до половине 17. века није угрожавала Османско
царство. Руско-турски ратови су нарушили овај однос, а после Руско-турског рата
1768-1774. и Кучуккаинарџијским миром Русија је постала заштитник свих
православних хришћана у Османском царству.

Током турске владавине у овој области, због досељавања турског становништва и
исламизације, живео је значајан број муслиманског становништва. За време турске
владавине Скопље и Битољ су били средишта два ејалета. Долина Вардара, која је
касније постала централни део Републике Македоније, била је у саставу Османског
царства све до Првог балканског рата, уз изузетак кратког периода током 1878,
када су је заузели Руси током Руско-турског рата 1877—1878. када је припала
Бугарској. Током Илинденског устанка у јужном делу данашње Републике Македоније
устаници су основали краткотрајну Крушевску републику.

Пре почетка Првог балканског рата, Србија и Бугарска су одлучиле да данашња
територија Републике Македоније добије статус аутономије, а уколико то буде
немогуће - да буде подељена по линији Крива Паланка-Охрид, након што Османско
царство буде поражено. Бугари нису испоштовали обавезу о деловању своје војске у
Македонији него су скоро сву војску усмерили према Истанбулу где су уз уговором
непланирану помоћ српске војске пружили помоћ у заузимању Једрене, па зато
Србија није имала обавезу да поштује уговор са Бугарском.

Бугарска се сматрала оштећеном при подели Македоније, те је започела Други
балкански рат. Када су Србија, Грчка, Румунија и Турска победиле Бугарску у
Другом балканском рату, Вардарска Македонија (данас Република Македонија) је
постала саставни део Србије (1913—1915), Егејска Македонија је припала Грчкој, а
Пиринска Македонија Бугарској. Унутрашња Македонска Револуционарна Организација
– ВМРО је основана 1893. у Солуну, са циљем да Македонија добије аутономију у
оквирима Турске, како би касније постала део Бугарске. Ова организација је имала
изразито антисрпски карактер. У Првом светском рату (1914—1918) је као део
Краљевине Србије била окупирана је од стране Бугарске, која је почела да врши
насилну бугаризацију домаћег становништва.

После рата је постала део Краљевине Срба, Хрвата и Словенаца (1918—1941).
Чланови ВМРО-а су заједно са усташама извршили атентат на краља Југославије
Александра I Карађорђевића у Марсељу 1934. У оквиру Краљевине СХС, територија
Вардарске Македоније је била део провинције Јужне Србије, а потом (од 1922.
године) је подељена на три области (Скопску, Брегалничку и Битољску). Од 1929.
до 1941. године је чинила главни део Вардарске бановине, чије се управно седиште
налазило у Скопљу.

Након Априлског рата, југословенски део Македоније поделиле су италијанска
марионетска Велика Албанија и Краљевина Бугарска. Покрајинско руководство КПЈ на
челу са пробугарски оријентисаним секретаром Методијем Шаторовим оклевало је да
подигне оружани устанак против окупатора. Након уклањања Шаторова и започетих
припрема, оружани устанак у Македонији започео је 11. октобра 1941. године,
нападом Прилепског партизанског одреда на бугарску станицу у Прилепу. Устанак је
почео да се омасовљује тек почетком 1942. године. Бугари су заузели већи,
источни и средишњи, део Вардарске Македоније, док је западни део ушао у састав
Краљевине Албаније, која је била италијански протекторат.

Антифашистичко собрање народног ослобођења Македоније (АСНОМ) је представљало
врховно представничко, законодавно и извршно тело Демократске Федералне
Македоније у периоду од августа 1944. до априла 1945. године. Конституисана је
2. августа 1944. године, на свом Првом заседању, а 16. априла 1945, на Трећем
заседању је прерасло у Народну скупштину Македоније.

Иницијативни одбор за основање АСНОМ-а формиран је новембра 1943. године у селу
Црвена вода. У његовом саставу налазили су се: Методије Андонов Ченто
(председник), Страхил Гигов (секретар), Цветко Узуновски, Венко Марковски и
Михајло Апостолски.

После рата Вардарска Македонија више није била саставни део Србије већ је на том
простору формирана Народна Република Македонија, касније Социјалистичка
Република Македонија. Она је у периоду од 1945. до 1991. године била федерална
јединица СФРЈ.

Задаци прве владе новоформиране републике били су побољшавање здравствене
заштите, искорењивање неписмености, стандардизација посебне македонске азбуке и
македонског језика у односу на српску азбуку и српски језик, развој просветног
система и остало. Била је покренута и убрзана индустријализација.

Главни град Народне Републике Македоније, Скопље је 26. јуна 1963. године
задесио јак земљотрес, јачине 9 степени меркалијеве скале, који је начинио
велике људске жртве (1.070 мртвих и око 4.000 повређених) и огромну материјалну
штету (90 % грађевина је било порушено).

Македонска православна црква настала је неканонским одвајањем од Српске
православне цркве 17. јула 1967. године.

Дана 15. јануара 1991. године у Скопљу Скупштина СР Македоније усвојила је
Декларацију о независности. Грађани су на референдуму 8. септембра 1991.
изгласали независност СР Македоније од СФРЈ. 24. марта 1992. године последње
јединице ЈНА напустиле су СР Македонију. 11. децембра 1992. Међутим, међународно
признање државе је успоравала Грчка због спора око имена нове државе и њених
симбола. Као компромис, Уједињене нације су 1993. признале нову државу под
именом Бивша Југословенска Република Македонија. Грчка је и даље била
незадовољна и фебруара 1994. је увела трговинску блокаду. Блокада је укинута у
септембру 1995. када је Република Македонија променила изглед своје заставе и
делове свог устава који су јој дозвољавали да се меша у унутрашње проблеме
других држава.

Република Македонија је једина република која се од СФРЈ одвојила без рата.
Ипак, стање у њој је озбиљно дестабилизовано током рата на Космету, када је
велики број косовских Албанаца избегао у Републику Македонију. Иако су се
избеглице вратиле на Космет после рата, албански националисти са обе стране
границе су се побунили са циљем остваривања аутономије или независности делова
Републике Македоније насељених Албанцима. Сукоби између македонске војске и
полиције с једне и албанских сепаратиста с друге стране водили су се на северу и
западу државе, између марта и јуна 2001. Рат је окончан интервенцијом НАТО
пакта, који је надгледао успостављање примирја. По одредбама Охридског
споразума, македонска влада се обавезала да дозволи већи степен политичке моћи и
културне аутономије албанској мањини. Албанска страна се обавезала да се одрекне
сепаратистичких захтева и призна све македонске институције, као и да се
разоружа и преда све оружје НАТО пакту. Председник Македоније, Борис Трајковски,
је 2004. погинуо у авионској несрећи у близини Мостара. Наследио га је
председник Бранко Црвенковски.

Према попису становништва из 2002. број становника Републике Македоније се
незнатно смањио због исељавања и износио је 2.022.547. Етнички састав је био
следећи:

Највише има православаца (64,7%), муслимани (33,3%), знатно мање остале
хришћанске верске групе (0,37%), углавном католици и протестанти и јевреји. По
овим подацима Република Македонија је друга земља са муслиманском мањином у
целој Европи (после већински муслиманских земаља). Једино Босна и Херцеговина
има већи постотак муслимана, а да нису већина.

Велики градови су: Скопље, Битољ, Прилеп, Куманово, Тетово. У тзв. „Великом
Скопљу“ живи око 30% становништва земље, што је мала густина насељености у
односу на суседне земље и говори о великој усредсређености македонског
становништва у великим градовима.

Службени језик је македонски. Језици које говори више од 20% становништва у
оквиру јединице локалне самоуправе су такође у службеној употреби, али увек уз
македонски. У општинама где 20% становништва користи неки други језик као
матерњи, и тај језик је у службеној употреби (албански, турски, српски, ромски
или цинцарски језик).

Према резултатима генетских истраживања, међу становништвом Републике Македоније
су најзаступљеније следеће патрилинеарне (Y-ДНК) хаплогрупе:

Химна Републике Македоније је Данас над Македонијом коју је написао Владо
Малески, а компоновао Тодор Скаловски 1943. године. Она је била химна СР
Македоније у СФРЈ.

Грб Републике Македоније је усвојен у Народној скупштини НР Македоније 27. јула
1946. године. Грб сачињава венац од класја жита, дувана и мака, повезан траком
са народним орнаментом. У централном простору налазе се планине, реке, језера и
сунце, што представља богатство наше земље, борбу и слободу.

Застава Републике Македоније је званична застава ове државе која је усвојена 5.
октобра 1995. године, када је промењена дотадашња застава. Заставу представља
рађајуће златно - жуто сунце на црвеној позадини. Сунце има осам зракова који се
шире од сунчевог диска ка рубовима заставе. До 1995, на застави се налазило
Вергинино сунце, које је због протеста званичне Грчке замењено садашњим.

Државна власт је подељена на законодавну, извршну и судску. Законодавна власт је
у рукама Собрања Републике Македоније (парламент). Грађани на слободним,
непосредним и демократским изборима бирају 120 посланика (пратеника), држава је
подељена на 6 изборних јединица, мандат посланика је 4 године. Извршна власт је
у рукама Владе Републике Македоније. Председник Републике Македоније бира се на
слободним, непосредним и демократским изборима, а мандат је 5 година. Судска
власт је у рукама основних, апелационих и виших судова; задња инстанца је
Врховни суд.

Законом о финасирању политичких странака регулисано је њихово финансирање,
надзор, санкције и надзор потрошених средстава. У држави делује око 50
политичких странака, етничке заједнице-мањине такође имају своје странке.
Најпознатије, најорганизованије и највеће политичке партије су ВМРО-ДПМНЕ
(председник је Никола Груевски), Социјалдемократски савез Македоније (председник
Зоран Заев), Демократска унија за интеграцију и Демократска партија Албанаца. Од
мањинских политичких партија у Македонији делује Демократска партија Срба у
Македонији, која има једног посланика у Собрању.

Република Македонија је кандидат за чланство у НАТО-у и Европској унији.
Тренутни председник је Ђорге Иванов, независни кандидат. Вршилац дужности
премијера је Емил Димитриев из странке ВМРО-ДПМНЕ.

Армија Републике Македоније је формирана 1992. после повлачења ЈНА која је иза
себе оставила мали број пешадијског наоружања и четири покварена T-34 тенка за
наоружање нове армије. Армијом Републике Македоније командује министар одбране
преко Генералштаба.

Највећа команда АРМ је Копнена команда, стратешке резервне снаге и јединица за
подршку. Брзо реагујуће снаге представљају главни део АРМ, и састоје се од 1.
бригаде, 2. бригаде, и оклопног батаљона са 31 тенкова T-72А стационираних у
Штипу.

Стратешки резервне снаге обезбеђују резервне бригаде које могу бити подигнуте на
ниво бојне готовости у сваком тренутку. 3. бригада и 4. бригада су састављене од
резервне војске. Јединице за подршку представљају јединице које дају подршку
брзо реагујућим јединицама и резервним јединицама у операцијама. Оне укључују
артиљерију (BM-21), батаљон ПВО, сигнални батаљон, логистички батаљон,
инжињерски батаљон и војну полицију. Ваздушна компонента АРМ је представљена
Командом РВ и ПВО РМ, које се састоји од Ваздухопловства и јединица за подршку.
Ратно ваздухопловство се састоји од борбене ескадриле (опремљене Ми-24V и K
типом јуришних хеликоптера), транспортне ескадриле (наоружане Ми-17, Ми-8 и УХ-1
транспортним хеликоптерима), ПВО батаљоном (опремљеним системима Стрела-2M,
Игла, и СА-13).

Република Македонија је укинула служење војног рока у октобру 2006. Македонска
војска је прва у региону која је извршила професионализацију.

Македонске статистичке области или региони постоје искључиво због законских и
статистичких разлога. Области су:

Области се даље деле на општине. По издвајању из Југославије Република
Македонија се састојала од 34 општине, да би се 1996. године њихов број повећао
на 123.

Новим системом из августа 2004. године број општина је смањен на 84, да би 2013.
године била реорганизована у 80 општина од којих су 10 градске општине Града
Скопља (посебна јединица локалне самоуправе).

Република Македонија има отворену тржишну економију. Распад СФРЈ 1991. године је
лишио Републику Македонију, до тада најзаосталију републику СФРЈ финансијске
помоћи. Одсуство инфраструктуре, економске санкције њеном највећем трговинском
партнеру СР Југославији и економски ембарго Грчке су кочили привредни раст до
1996. године. Привредном расту је махом допринела страна помоћ.

Успешна приватизација 2000. године је повећала државне резерве на око 700
милиона долара. Ипак, економија доста зависи од увоза енергената попут нафте и
природног гаса. Незапосленост је на веома високом нивоу — 34,5% у 2008. години,
недостатак квалификоване радне снаге такође је у великој мери разлог спорог
развоја. Главни трговински партнери су Србија, Немачка, Грчка и Бугарска.

Земља има мале резерве минерала — бакра, олово-цинка, гвожђа и руде никла. Од
индустрија највише се истичу прехрамбена и дуванска индустрија, производња
гвожђа и челика. Национална валута је македонски денар: 1 денар = 100 дена.

Народна банка Републике Македоније је централна банка Републике Македоније,
основана је 19. октобра 1946. године. Основне функције Народне банке Македоније
су да утврђује и спроводи монетарну политику, води политику курса денара, чува
девизне резерве и управља њима, издаје новчанице и ковани новац и стара се о
функционисању платног промета и финансијског система.

У 2015. години, рударски сектор је сачињавао око 300 компанија, од којих је 160
директно везано за рударство. Само у рудницима је запослено око 3.000 људи, а
заједно са компанијама за вађење и прераду камена, број запослених је око
12.000. У 2011. години, производња основних метала учествује са 9,38% БДП-а, док
је учешће сектора за експлоатацију руде метала износила 1,7%. У 2014. години,
извоз основних метала је 894.6 милиона долара, а укупан извоз је износио 970
милиона долара.

Тржиште електричне енергије у Македонији састоји се од неколико учесника: ЕЛЕМ
као највећи произвођач електричне енергије, „МЕПСО” као акционарско друштво у
државном власништву које управља системом за струју и „ЕВН” као приватно
акционарско друштво које управља дистрибутивном мрежом. Ове три компаније чине
регулисано тржиште електричне енергије, а поред њега ту је слободно
(нерегулисано) тржиште, у оквиру којих се тргује електричном енергијом између
овлашћених и лиценцираних предузећа. Највећи добављачи на слободном тржишту
електричне енергије су: „Енерџи Деливери Солушнс“ („ЕДС“), „Гени“, „Фјучр
Енерџи“, „Енерџи Уинд“, „Данске Комодитис“, „Мист Енерџи“, „Енергетска
финансиска група“, „ЕВН Снабдување“ и „Соларпро Холдинг“. Највећа термоелектрана
Републике Македоније је термоелектрана Битољ. Осим термоелектране Битољ, у
држави постоји још једна у Осломеју, као и неколико малих хидроцентрала.

Пољопривредне се површине понајвише користе за узгој култура на ораницама и
вртовима (72%), под засадима воћака је 3,6% а под виноградима 6,5% коришћених
пољопривредних површина. Оранице се највише користе за узгој житарица (65%), за
којима следи узгој поврћа (11,5%) и крмног биља (11,2%). Најчешће узгајана
култура житарица била је пшеница, а од индустријског биља сунцокрет.

У воћарству највећи број стабала заузимају стабла јабука, за којима следе шљиве
те крушке. У сточарству Републике Македоније доминира овчарство.

Сматра се да је удео пољопривреде у бруто домаћем производу Републике Македоније
2010. године износио 10,6% и тај проценат је у паду од 2004. године.
Пољопривредни сектор, укључујући и рибарство и шумарство, запошљава 19%
популације.

Туризам у Републици Македонији је релативно развијен и доприноси 1,8% БДП-а у
2008. Између 1997. и 2008. године, промет хотела и ресторана повећан је у
просеку за 4,64% годишње. Број страних посетилаца је такође у порасту стално, на
пример за 14,6% у 2011. години, посебно из суседних земаља попут Грчке, Србије и
Албаније али и земаља западне Европе и Сједињених Држава.

Република Македонија иако нема излаз на море, има туристичке потенцијале,
захваљујући планинама и очуваној природи, као и три национална парка. Својеврсна
туристичка престоница земље је Охрид, који је под заштитом УНЕСКО. Град је
познат по језеру, окружен са неколико плажа и по бројним историјским
споменицима. Скопље, политички и економски центар, изгубио је много од свог
наслеђа током разорног земљотреса из 1963. године, али и даље има богат
туристички садржај. Године 2010. покренут је пројекат Скопље 2014, а састоји се
углавном од изградње музеја и владиних зграда, те подизања споменика познатијим
историјским личностима из македонске историје.

Град Битољ је познат по својој архитектури из 19. века и многи конзулати су
отворени када је град био под Отоманским царством. Такође у Републици Македонији
је развијен сеоски туризам, а најпознатија одредишта су Галичник и Брајчино.
Катланово је познато по Катлановској бањи, која се налази непосредно северно од
села и спада у најважније бање у Републици Македонији.

Укупна дужина железничке мреже у Републици Македонији је 699 km. Најважнија
железничка линија је пруга на линији граница са Србијом - Куманово - Скопље -
Велес - Ђевђелија - граница са Грчком. Од 2001. године гради се пруга Бељаковци
- граница са Бугарском, чиме ће се добити непосредна веза Скопље - Софија.
Најважније железничко чвориште у земљи је Скопље, а остала два су Велес и
Куманово.

Македонска пошта је македонско државно предузеће за обављање поштанског
саобраћаја. Основано је 1992. године као ПТТ Македонија. Године 1993. примљена
је у Светски поштански савез. Године 1997. ПТТ Македоније је подељен на
Македонски Телеком и Македонску пошту.

У Републици Македонији званично постоји 17 аеродрома (2002. године), од тога 11
са чврстом подлогом. Међу њима два аеродрома међународног карактера, јер су
уврштена на листу аеродрома са IATA кодом (IATA Airport Code): Аеродром Скопље
(SKP) и Аеродром „Свети Апостол Павле“ у Охриду (OHD).

Град Охрид је македонски и православни Јерусалим, музеј на отвореном, културна
баштина се протеже од праисторије до данашњих дана, у њему је основан и деловао
је први Свесловенски универзитет основан од Св. Климента Охридског и Св. Наума
Охридског. Фреске и иконе у многим црквама и манастирима у Охриду и Републици
Македонији су јединствене у свету. Река Радика и њен кањон је еколошка средина,
природа је непоновљива, а манастир Св. Јован Бигорски је један од најлепших
манастира на Балкану, располаже са јединственим олтаром у свету израђеном
дубоким дуборезом. Захваљујући оваквим особеностима 1980. године Охридско језеро
и град Охрид су проглашени за Светску баштину, под заштитом УНЕСКА.

У Битољу се одржава Међународни фестивал филмске камере „Браћа Манаки“, годишња
манифестација основана 1950. године и најстарији је филмски фестивал на свету
који вреднује сниматељски рад.

Галичка свадба је културна манифестација која се одржава сваке године на
Петровдан 12. јула. Богата је по многим оригиналним македонским свадбарским
обичајима и ритуалима.

По законима Републике Македоније, школовање је сваком доступно под једнаким
условима. Основно школовање је обавезно, деца у основну школу полазе са
навршених 6 или 7 година. Образовни систем је доживео значајне реформе у
2000-им, па је у складу са стандардима Европске уније и Болоњског процеса.

Универзитет Св. Кирил и Методиј је најстарији и највећи македонски универзитет,
са седиштем у Скопљу. Основан је 24. априла 1949. године са три факултета и
састоји се од 23 факултета, 5 института и 4 јавне научне установе, као и од 6
других организација које сарађују с Универзитетом.

Крсте Мисирков је своја дела За Македонските работи (За македонска дела) и
Вардар писао на македонским говорима који су тада сматрани говорима српског
језика. Исто деловање наставио је и Коста Кочо Рацин након Првог светског рата,
који је писао песме и издавао их у новинама 1930-их. Рацинова збирка песама Бели
мугри (Беле зоре), укључивала је много усмених песама, насталих у Краљевини
Југославији, а говоре о Македонцима. Неки писци, као Коле Неделковски, радили су
и издавали под политичким притиском.

Након Другог светског рата, Блаже Конески и други били су задужени за
стандардизовање македонског језика. Након стандардизације књижевност на
македонском језику је добила многе талентоване књижвенике. Најбоље македонско
песништво писали су Ацо Шопов, Славко Јаневски, Блаже Конески и Гане Тодоровски.
Јаневски је такође био писац проза и аутор првог македонског романа — Село зад
седумте јасени (Село иза седам јасена). Његов најамбициознији рад били су 6
романа о македонској историји и роман под називом Тврдоглави, који говори о
македонским легендама. Појавили су се и позоришни писци, а најпознатији су Коле
Чашуле, Томе Арсовски и Горан Стефановски. Чашуле је такође написао неколико
новела. Главна његова тема била је пораз идеалиста и идеала.

Најпознатији македонски писац проза је Живко Чинго, чији је скуп дела Пасквелија
(1962) и Нова Пасквелија (1965), а говоре о замишљеној земљи где се сукобљавају
старе традиције и револуционарне идеје.

Браћа Манаки, Јанаки и Милтон били су фотографи и пионири кинематографије у тада
отоманском делу Балкана.

Први атеље браћа Манаки отворили су у грчком граду Јањина (Ioannina) од 1898. и
водили га до 1904. Исте године посетили су Битољ, где су на Широк-сокаку купили
неки дућан, који су адаптирали у привремени фотографски атеље.

Године 1905. селе се у Битољ где су отворили свој стални атеље под називом Атеље
за уметничку фотографију. Године 1907. Јанаки је у Лондону набавио
кинематографску камеру типа Charles Urban Bioscope. Првенствено је снимао
Милтон, у атељеу и на терену, и обрађивао фотографије, док се Јанакију, као
ликовно образованијем, може приписати уметничко вођство и естетске вредности
њихових дела. Милтон је снимио, фотографски или филмски, многе познате личности
(нпр. турског султана, српског краља, и др) приликом њихових посета Битољу. Први
биоскоп браћа Манаки отворили су у Битољу 1921, са првим приказаним филмом 26.
августа. Испрва је биоскоп радио на отвореном, а 15. септембра 1923. започео је
рад биоскоп у сали. Биоскоп је изгорео у пожару 1939.

Први македонски играни филм био је Фросина, објављен 1952. Сценарио је написао
Владо Малески, који је написао текст за македонску химну, а режирао га је
Војислав Нановић. Први играни филм у боји је била Мис Стоун, филм о
протестантској мисионарки у отоманској Македонији. Филм је објављен 1958.
године. Најпознатији македонски режисер је Милчо Манчевски, чији је деби био
филм Пре кише који је награђен Златним лавом за најбољи филм на Фестивалу у
Венецији и номинован за Оскара.

Македонско народно позориште у Скопљу је најстарија позоришна институција у
Македонији. Основано је одлуком АСНОМ-а 31. јануара 1945. године као драмски
театар, у истој згради предратног Народног позоришта Краљ Александар I.
Представе се изводе у другим градовима Македоније, а већа позоришта постоје у
Штипу, Битољу, Струмици и Велесу.

Устав Македоније гарантује слободу штампе и изражавања. Македонска
радио-телевизија је национална телевизија Републике Македоније, основана 1993.
године од стране Собрања Републике Македоније. Македонска радио-телевизија
емитује телевизијски програм на пет канала, као и три радијска програма. Остале
познате комерцијалне телевизије су Сител и Канал 5, обе са седиштем у Скопљу.

Македонска информативна агенција (МИА) је новинска агенција Републике
Македоније. Нова Македонија су најстарије дневне новине, које излазе у
Македонији. Весник је основан на темељу Решења Президијума АСНОМ-а. Први број
објављен је 29. октобра 1944. године у селу Горно Врановци, а његов први главни
уредник био је Васил Ивановски. Зграда, у којој се у селу налазила штампарија,
после рата је уређена у музеј. Главни штампани медији су Вечер, Утрински весник
и Дневник. Мањине имају и своје медије, а албанска штампа има значајан удео у
земљи.

Република Македонија има богату традицију фолклора и народне музике. Народна
игра коло или оро је најомиљенији вид фолклора у Републици Македонији и
разликује се од региона до региона. Најважнији представници македонске народне
музике су: Александар Сариевски, Васка Илиева, Гоце Николовски‎ и Есма Реџепова.

Најпопуларнија рок група у земљи је Леб и сол, док је група Мизар једна од
пионира дарк звука. Поп музика заузима значајно место, са извођачима као што су
Тоше Проески, Каролина Гочева и Елена Ристеска. Земља има неколико великих
фестивала као што је Скопље Џез Фестивал.

На избору за Песму Евровизије учествује од 1998. године и такмичења у
Бирмингему. Први покушај наступа Републике Македоније на Песми Евровизије био је
1996. године са Калиопи и песмом „Само ти“, међутим, она није успела да прође
пре-селекцију, што је ову земљу спречило да дебитује те године. Највећи успех
Република Македонија је показала у Атини 2006. када је Елена Ристеска освојила
12. место са песмом „Нинанајна“, као и 2012. када је Калиопи са песмом „Црно и
бело“ делила 12. место са румунским представницима.

Македонска кухиња представља типичну балканску кухињу. Састоји се од турске,
грчке и блискоисточне кулинарике. Нешто мање има италијанске, медитеранске и
мађарске кулинарике. Због релативно топле климе, која је идеална за узраст воћа,
поврћа и зачина, македонска кухиња је врло разнолика.

Такође је позната по добрим млечним производима, нарочито сиру (сирење,
качкаваљ) а и по алкохолном пићу.

Традиционална македонска јела су: Шопска салата, Мусака, Сарма, Кори, Селско
месо, Вардарско грне, Пастрмајлија, Тавче-гравче, Шкембе чорба, Кукурек и
Охридска пастрмка.

Македонска народна ношња има вековну традицију. Део је материјалне културе
Македонаца и важна је грана македонске народне уметности. Македонци носе
различите врсте народних ношњи, у зависности од региона где људи живе, као што
су: Скопска Блатија, Скопска Црна Гора, Горњи Полог, Доњи Полог,
Битољско-прилепско поље, Кочанска котлина, Преспа, Охрид, Дримкол, Малесија,
Маријово, Овче поље и многи други. Сваки тип ношње има своје специфичности, али
заједничко за све је присуство црвене, црне и беле боје и геометријским облицима
на њему.

Фудбал и рукомет су најпопуларнији спортови у Републици Македонији. Фудбалска
репрезентација је под контролом Фудбалског савеза Македоније. Наступају на
стадиону Филип II Македонски капацитета 32.580 места. Дарко Панчев је бивши
македонски фудбалер, један од најбољих фудбалера Вардара у историји. Са
београдском Црвеном звездом је освојио Куп европских шампиона 1991, а дао је
одлучујући гол у пенал серији против Олимпика из Марсеља. Најпознатији
македонски фудбалски клубови су: Вардар, Силекс, Работнички и Шкендија 79.

Рукомет је важан тимски спорт у земљи. Године 2002. екипа Кометал Ђорче Петров
из Скопља је освојила ЕХФ Женску Лигу Шампиона. Европско првенство за жене у
рукомету 2008. године одржано је у Републици Македонији. Рукометаш Кирил Лазаров
је био најбољи стрелац на Светском првенству 2009. са 92 постигнута поготка. На
Европском првенству 2012. године проглашен је за најбољег стрелца са постигнутим
61-им поготком на 7 утакмица, самим тим поставивши нови рекорд по броју
постигнутих голова на једном Европском првенству.

Македонска кошаркашка репрезентација представља Републику Македонију у
међународној кошарци. Кошаркашки савез Македоније је настао 1992. године и
придружио се ФИБА 1993. године. Утакмице као домаћин игра у дворани Борис
Трајковски у Скопљу. Република Македонија је учествовала на пет Еуробаскета, а
најбољи пласман су остварили 2011. године кад су заузели 4 место. Перо Антић у
лето 2013. потписује уговор са Атланта хоксима и тако постаје први македонски
кошаркаш у НБА лиги.

У периоду од Олимпијских игара у Атланти 1996. до Рио де Жанеира 2016.
македонски спортисти освојили су укупно једну бронзану медаљу (Мохамед
Ибрахимов, рвање). У летњим месецима се одржава Охридски пливачки маратон на
Охридском језеру.



https://sr.wikipedia.org/wiki/%D0%9A%D0%BE%D1%81%D0%BE%D0%B2%D1%81%D0%BA%D0%B0_%D0%B1%D0%B8%D1%82%D0%BA%D0%B0

Косовска битка (битка на Косову, бој на Косову, Косовски бој или Видовданска
битка) је вођена 15. јуна 1389. године на хришћански празник Видовдан, недалеко
од Приштине, између српских и османских снага. Српске снаге је предводио кнез
Лазар Хребељановић и међу њима су биле и снаге његових сродника и савезника, док
се на челу турске војске налазио султан Мурат I са синовима Јакубом и Бајазитом.

У првој фази битке, српске снаге су потиснуле противника, а један од српских
витезова (Милош Обилић) је успео да убије султана Мурата. Његов син Бајазит је
успео после тога да консолидује своје редове и крене у противнапад у коме је
заробљен кнез Лазар. Он је по његовом наређењу погубљен, после чега се османска
војска повукла са бојишта и напустила Србију.

Први извори о самој бици говоре о српској победи, а тек касније се јављају
наводи о нерешеном исходу и српском поразу (средином XV века). Због тога се
сматра да је сама битка завршена највероватније српском победом или евентуално
нерешено, али она по својим далекосежним последицама представља отоманску
победу.

Лазареви наследници су под притиском мађарских напада (јесен 1389) и њихових
контаката са Вуком Бранковићем, склопили у првој половини 1390. године мир са
Бајазитом и признали његову врховну власт. Уз помоћ његових трупа, они су успели
да потисну Мађаре и поврате изгубљене пределе у западној Србији.

Косовска битка је имала велики одјек у тадашњој Европи и успела је да привремено
заустави османско ширење у Европи. Она је током наредних векова постала
централни мотив српске народне епске поезије и централни мотив српског
националног идентитета.

После победе у бици на Марици, Турци нису одмах почели са правим освајањима на
Балкану, него су, учврстивши своје положаје, стали да шире свој утицај и да
стварају упоришта за даље напредовање. Турци нису хтели да упорном борбом
изазову против себе један хришћански савез пре него постану сасвим сигурни, него
су се, за почетак, задовољавали тим да балкански владари признају њихову врховну
власт и да их натерају на плаћање данка, како би повећали своја финансијска
средства. Зато они нису заузели Вукашинову област, него су пристали да у њој
влада као краљ, Вукашинов син и наследник Марко. Марко је владао јужном српском
Македонијом са седиштем у утврђеном граду Прилепу, који је имао и природни
положај врло погодан за одбрану и од старина изграђиван као најтврђе место
Пелагоније. У северном делу Вукашинове краљевине власт је имао млађи Марков брат
Андријаш.

Вукашинови наследници имали су борбе и са западним и са северним српским
суседима, који су се пожурили да им, после очеве погибије, окрње поседе. Призрен
су преотели Балшићи, а Скопље Вук Бранковић. Отимање око Костура постало је чак
и предмет епске песме. Као Марко, турску власт су признали и браћа Дејановићи,
Константин и Јован, сестрићи цара Душана, који су господарили на левој обали
Вардара, од Куманова до Струмице. Трећи српски династ на југу, Тома Прељубовић,
држао се у Епиру дуже времена само као турски штићеник.

Од осамдесетих година 14. века Турци су постали активнији и агресивнији. Они
упадају чак и у области изнад Шар-планине, а њихове се чете залећу и у западне
области све до близу приморја, и то не само у Албанији него и у Захумље. Ти
упади вршени су исправа са малим одељењима и нису могли имати освајачки
карактер. Извођени су ради пљачке и с намером да изазивају неспокојство и страх.
Али временом та залетања имају извиднички карактер и служе као уводне акције за
веће покрете. Српски летописи, који настају у овом време, бележе све чешће
датуме тих упада и сукоба, осећајући им из дана у дан све већи значај. Први од
сукоба на границама северне Србије био је 1380, када је Цреп Вукославић сузбио
Турке на Дубравници. У то време, због опасности од Турака, подигнут је недалеко
од ушћа Топлице у Јужну Мораву град Копријан (после назван Курвинград), да брани
нишавску долину од њихова насртања.

У исто доба Турци су продирали и према Албанији, пошто су у јужној Македонији и
у Епиру утврдили своју превласт. Хришћански господари тих области ишли су им
посредно на руку својим борбама око појединих крајева или за власт. У тим
борбама нарочито су били активни чланови Анжујске династије из јужне Италије и
други великаши пореклом из Италије, који су, помагани делом од својих земљака,
одржавали своје раније владарске поседе на источној обали Јадранског мора и у
Грчкој, или тежили да их прошире, или да добију нове. Од српских династа у
Албанији је био активан једино Балша II Балшић који је успео да женидбом постане
господар Валоне и Берата, и који је водио дуге борбе да би добио и Драч. Тај
врло борбени и недовољно разборити човек, са великим амбицијама, створио је себи
непријатеље на више страна. Анжујци су хтели да свакако добију Драч као своје
старо упориште, а за Драч се отимао и Карло Топија, најмоћнији албански великаш.
Балша је имао извесних тренутних успеха, али се исцрпео у честим подвизима, који
нису одговарали његовој стварној снази. Турци су, видећи та трвења, окренули
своје чете и на ту страну. У борби с њима, у Мусакији, Балша је погинуо 18.
септембра. Његова удовица затражила је потом млетачку заштиту и с том помоћи
одржала се у области Валоне, коју је после оставила свом зету Мркши Жарковићу,
сестрићу Константина Драгаша.

После тога Турци су поновили своје упаде у северне и северозападне области.
Године 1386. Турци су освојили Ниш, главно чвориште на путевима од југа према
северу и од истока према западу. Намера им је била да поседајући то место и крај
ближе прате везе између Србије и Бугарске. Српска војска разбила је Турке код
Плочника, али Ниш није успела да поврати. Исте ове године јављају се први пут и
турске чете у Захумље. Њихов ненадни и необични упад изазвао је запрепашћење и
велику пометњу; људи су, у страху, бежали са стоком на дубровачко земљиште,
према мору. Две године потом кренула је нова турска војска према Хуму, али је
претрпела пораз код Билеће.

Порази код Плочника и Билеће натерали су султана Мурата на озбиљне припреме за
борбу са Србима. Мада растројени и тешко погођени поразом на Марици, Срби су још
увек представљали главну војничку силу Балкана. Турске припреме за напад вршене
су дуго и већ у фебруару 1389. године знало се за њих у Млецима, а и у самој
Србији.

Кнез Лазар Хребељановић је створио средиште у Крушевцу, држећи најбогатији и
најплоднији део српске државе, цео слив Јужне и Западне Мораве. Испред њега,
према Турцима, налазило се у Косово под влашћу Лазаревог зета Вука Бранковића,
које је штитило Србију с југа. Лазар се надао, да ће у савезу са Босном и
Бугарском моћи обезбедити своје подручје од судбине јужне српске државе.

Пред опасношћу од Турака, која се јавила у свој озбиљности, кнез Лазар је
потражио помоћи код својих савезника. Велику бригу задавало му је држање
угарског краља Жигмунда. Раније, Лазар је једно време, притешњен од Николе
Алтомановића, пристајао да буде угарски вазал, али се после Лајошеве смрти, с
Твртком заједно, ставио на страну Жигмундових противника. С тога је Лазар имао
разлога да се боји од његове освете. Да би га ублажио, Лазар је, преко свог зета
Николе Гаре, поново понудио Жигмунду да му постане вазал. Жигмунд је то примио,
али до склапања уговора није дошло, јер је већ пре тога пала одлука на Косову.

Дуга припремања и на српској и на турској страни говорила су јасно да се ради о
великој и одлучној борби. То се видело већ и по том, што су на бојно поље
кренула и оба владара лично, кнез Лазар и султан Мурат са два сина, Бајазитом и
Јакубом. У Лазаревој војсци једно крило водио је Вук Бранковић, а друго су
сачињавали босански одреди под заповедништвом победника код Билеће, војводе
Влатка Вуковића. Са одредима из Босне, дошли су у помоћ Лазару, као старом
савезнику, и хрватски „крсташи“, под вођством Ивана Палижне, који је као врански
приор имао под собом крсташе витезове Јовановце. Српски властелини с југа нису
смели да се у овом одлучном часу определе за Лазара, делом из страха од огромне
турске снаге, делом због недостатка свести о потреби националне солидарности, а
делом и из себичних интереса, не увиђајући да ће Лазарев слом само отежати и
њихов положај. Константин Драгаш је и угостио турску војску која је преко његове
области полазила на Косово и дао јој је и своје помоћне чете. У Турској војсци
било је и Срба и Грка који су дошли из покорених области, што је показао пример
Константина Драгаша.

Одлучна борба на Косову збила се на Видовдан, у уторак, 15. јуна 1389. по
старом, а 28. јуна 1389. по новом календару. Непознато је кад је погинуо султан
Мурат. Ни сами српски извори не слажу се међусобно. Најважнији извор, Константин
Филозоф, казује да су једног српског племића неки завидници тужили кнезу Лазару
да ће му учинити неверу. Да покаже ко је вера тај племић, коме је, по доцније
уписаном тексту, било име Милош, у згодном часу потрчао је Турцима претварајући
се, да хоће да се преда. Кад је дошао до султана, Милош је зарио мач у Мурата.
Турци су га, разјарени, сасекли на месту. Други извор, Јефимијина Похвала кнезу
Лазару, писана на самом почетку 15. века, саопштава да је Мурат погинуо после
борбе. Трећи извор, „Герасимов летопис“ (Герасим је брат Вука Бранковића), каже
да је Милош пробо копљем Мурата. Народно предање је развило верзију да је Милош
извршио своје дело пре почетка борбе. Из других извора добија се да Милош свој
подвиг није извршио сам, него да је имао и друштва. Једно писмо босанског краља
Твртка помиње дванаест племића завереника, а народна песма два Милошева
побратима Милана Топлицу и Ивана Косанчића, два иначе историјски сасвим
непозната лица. Ни о самом Милошу историја не зна никаквих појединости. Његово
презиме Кобиловић или Кобилић, које се од 18. века мења у Обилић, унели су, по
народном предању, тек писци од друге половине 15. века. Међутим, турски извори
тврде да је Мурат погинуо или после битке или мало пре њеног свршетка на превару
од једног српског скривеног завереника или рањеног борца, док је посматрао исход
борбе, која је већ била одлучена у турску корист.

О самом току борбе зна се сигурно, да су Срби из почетка напредовали и да су
потисли одељење султанова сина Јакуба. Влатко Вуковић са Босанцима имао је
толико успеха, да је свом краљу, у два маха, слао вести о хришћанској победи.
Добро се држало и крило Вука Бранковића. Има сазнања да је Влатко Вуковић уз
помоћ једног Хрватског одреда однео победу на левом крилу где је потукао Капичи
- Пашу, а Вук Бранковић је на десном крилу поразио Јакуба, млађег сина Султана
Мурата. Главна борба водила се око Мазгита и Газиместан. Ту је Кнез Лазар у
почетку борбе потукао Сариџа - Пашу, међутим након Муратове смрти Бајазит
преузима команду и појачан резервом Турске војске и јањичарима улази у срце
Лазаревих снага слама њихов отпор а рањеног Лазара је заробио и посекао као
одмазду за Муратову главу. За то време Влатко Вуковић се након своје победе
повлечи са Косова и враћа у Босну, а Вук Бранковић након победе на десном крилу
пристиже у помоћ обезглављеном центру Српске војске и одолева Бајазитовим
нападима. Бајазиту је било прече да погуби брата Јакуба наводно за казну због
пораза, а у ствари да га уклони као такмаца за престо, али и да сачува војску,
јер је на Косову до тада већ изгубио и више војске него што се надао, за походе
на Цариград и Солун и борбе за превласт у муслиманском свету против Тимурлена,
па је услед недовршене битке и још отпорне Српске војске одлучио да оде кући да
би осигурао свој престо. Није сигурно да ли Муратово турбе на Косову показује
баш место његове погибије, али је врло вероватно да је на простору око њега
развијана главна снага коњице. Исход ове битке се може окарактерисати или без
победника или као Српска Пирова победа. Такође није јасно зашто је народни певач
оптужио Вука Бранковића као издајицу. Он је, зна се, и пре и после Косова био
противник Турака и препоручивао везе са Мађарима, а од Турака нити је што тражио
ни добио. Њему је народно предање ставило на терет каснији сукоб његових синова
са Лазаревим наследником Стефаном и једну каснију заједничку битку Турака,
Султана Сулејмана I сина Бајазита, и Ђурађа Бранковића, сина Вука Бранковића, на
Косову код Грачанице, против Лазаревих синова Стефана и Вука Лазаревића 1402, у
којој су Лазаревићи потукли Ђурађа и Сулејмана I, а вероватно му се није хтело
опростити што и он на Косову није нашао смрт уз Лазара и остале српске витезове.

Погибија оба владара, дотле нечувена у историји Балкана, и чињеница што Бајазит
чак није остао у Србији, изазвала је утисак да је српска победа потпуна.
Босански краљ чак је и неколико недеља касније, јављао пријатељима о победи
хришћана и примао честитке. Ни у добро обавештеним Млецима до краја јула још се
није знао прави обрачун борбе. Међутим, по Србију последицу су одмах биле
видљиве. Без Лазара и без војске, земља је остала обезглављена са женом на
престолу и са још непунолетном Лазаревом мушком децом. На српски престо, након
пунолетства, је дошао Лазарев син Стефан Лазаревић који је свестан своје немоћи
водио мудру политику у почетку као Турски вазал што је доласком на престо 1392.
наследио, што је последица не Косовске битке већ надирања Угара са севера.
Милица која је тада управљала Србијом 1390. понудила Бајазиту вазалство и ћерку
Оливеру, а Бајазит је заузврат бранио Србију од Угара јер је Стефан 1390. имао
тек 14. година.

Бајазит I, као нови султан, је узео за жену Лазареву кћерку Оливеру. Срби су
били приморани да плаћају данак Турцима и обавезали су се да ратују у корист
Турске. Лазарев син Стефан ће се борити на страни Турака 1402. бици код Ангоре
између Бајазита и Тамерланових Монгола. Монголи ће нанети тежак пораз Турцима и
заробити Бајазита. Након Бајазитове смрти Србија више није турски вазал, а
деспот Стефан се чврсто везује за угарског краља Жигмунда. Много касније, након
две мање битке, Турци ће 1459. коначно заузети остатке Србије.

Лазарева погибија се већ крајем 14. века, схватила као свесна жртва да се очува
народна и државна слобода и да послужи као пример за доцнија поколења. Ниједан
српски владар није добио толико похвалних слова, и тако топлих, као Лазар. Прва
жена списатељ у српској књижевности, монахиња Јефимија, жена деспота Угљеше, је
извезла Лазару на свиленом покрову за његово тело молитву и признање за учињену
жртву.

Записи Бенедикта Курипечича настали су 250 година након Косовске битке. Бенедикт
Курипечич је био члан аустријског посланства у Цариграду. На путу за Цариград су
се зауставили и у Приштини. У свом путопису написао је неке интересантне ствари
о тој легендарни бици.[тражи се извор од 04. 2010.] Како каже Курипечич у својој
књижици, током путовања зауставили су се код "чудног гроба", лепо украшеног и
покривеног куполом. На том месту султана је ножем распорио неки стари српски
витез по имену Милош Обилић. То је био један од првих описа места погибије
султана Мурата.[тражи се извор од 04. 2010.] Даље пише о бици и кнежевој
свечаној вечери пред битку, при чему му је Милош обећао, да ће направити нешто
што млађи не могу и да ће сам завршити његов рат упркос томе да ће изгубити
главу. Сутрадан, уочи битке Милош одлази у султанов шатор, где му је султан
пружио ногу да је Милош пољуби. На шта му Милош рече: "Није достојно, да ти као
хришћанин пољубим ногу, зато ћеш сада примити своју награду." Милош је при томе
извукао нож и распорио Мурату трбух. Бенедикт Курипечич завршава књижицу речима
да су Турци притом изгубили главу и побегли и тако су се кнез и његова војска
лишили непријатеља.

Курипечич у својој белешци заузима гледиште, да су Турци изгубили бој на
Косову.[тражи се извор од 04. 2010.] Такви су били и први утисци у свету.
Познато је, да је краљ Твртко слао у свет вест о великој хришћанској победи над
Турцима 1. августа 1389. шаље у Трогир писмо о великој победи. Почетком октобра
1389. шаље слично писмо у Фиренцу и 20. октобра добија из Фиренце одговор у коме
му честитају на победи и мало га грде јер није пре слао вести и да о тој победи
већ знају. И код Млечана је владао утисак, да су Турци на Косову лоше
прошли.[тражи се извор од 04. 2010.] Крајем јула Млетачки сенат шаље на Порту
посланицу новом турском султану. Пошто нису тачно знали ко је заузео престо,
млетачки је изасланик носио са собом два писма. Једно је било насловљено на
Бајазита, а друго на Јакуба, при чему би посланик прво морао утврдити ко је нови
владар. При предаји је посланик имао налог да изјави : "Пре поласка наших галија
из Млетачке републике смо чули, али не баш јасно, о рату, који је избио међу
свемогућим господаром Муратом, вашим оцем и кнезом Лазаром, о коме се причају
разне ствари, којима наравно не можемо веровати. Упркос томе смо обавештени о
смрти поменутог господара Мурата, што веома жалимо. " Млетачка влада се при томе
држала само на речима изражавања саучешћа, што доказује, да су у Млетачкој
републици шест седмица након битке кружиле приче о неповољном исходу за
Турке.[тражи се извор од 04. 2010.] Сачувана је и једна белешка, која говори, да
су вест о турском поразу добили и у Паризу.

Напомена: Део текста је преузет са веб-сајта Растко, из „Историје српског
народа“ Владимира Ћоровића, под називом „Бој на Косову“.



https://sr.wikipedia.org/wiki/%D0%9D%D0%BE%D0%B2%D0%B8_%D0%A1%D0%B0%D0%B4

Нови Сад је највећи град Аутономне Покрајине Војводине, северне покрајине
Републике Србије, као и седиште покрајинских органа власти и административни
центар Јужнобачког округа. Град се налази на граници Бачке и Срема, на обалама
Дунава и Малог бачког канала, у Панонској равници и на северним обронцима Фрушке
горе.

Нови Сад је, после Београда, други град у Србији по броју становника. Према
коначним резултатима пописа становништва из 2011. године, на административној
територији Града Новог Сада је живело 341.625 становника, док је у самом Новом
Саду живело 250,439 становника.

Основан 1694. године, Нови Сад је дуго времена био центар српске културе, због
чега је добио име „Српска Атина“. Данас је Нови Сад велики индустријски и
финансијски центар српске економије, универзитетски град и школски центар,
културни, научни, здравствени, политички и административни центар Аутономне
Покрајине Војводине, град домаћин многих међународних и домаћих привредних,
културних, научних и спортских манифестација, као и град музеја, галерија,
библиотека и позоришта.

У Граду Новом Саду у службеној употреби су, поред српског језика, још и
мађарски, словачки и русински језик. Име града на осталим службеним језицима
гласи Újvidék (мађарски), Nový Sad (словачки) и Нови Сад (русински). На осталим
језицима који су (или који су били) од историјског значаја на овим просторима
име Новог Сада гласи Neoplanta (латински), Neusatz или Neusatz an der Donau
(немачки), Novi Sad (хрватски), Novi Sad (румунски) и Млада Лоза (бугарски).

Првобитна имена Новог Сада била су Рацко (Српско) село, Рацка варош, Рацки град
(Ratzen Stadt, Ratzenstatt) и Петроварадински шанац (Peterwardeiner Schantz),
док име Нови Сад (Neoplanta, Neusatz, Újvidék) датира из 1748. године. Манојло
Грбић у првој књизи са насловом "Карловачко владичанство" на страни 288. пише:
"У јесен 1722. држан је народни Сабор у Варадинском Шанцу, а то је у данашњем
Новом Саду."

Нови Сад се налази на 45°20′0″N, 19°51′0″E, у средишњем делу аутономне покрајине
Војводине, на северу Србије, на граници Бачке и Срема.

Град лежи на обалама реке Дунав, између 1.252. и 1.262. километра речног тока.
На левој обали Дунава се налази равничарски део града (Бачка), док је на десној
обали, на обронцима Фрушке горе, смештен брдовити део града (Срем). Надморска
висина са бачке стране је од 72 до 80 m, док се са сремске стране креће између
250 и 350 метара. Код Новог Сада се у Дунав (са леве стране реке) улива Мали
бачки канал, који је део система канала Дунав—Тиса—Дунав. Бачки део града је
смештен са обе стране овог канала.

Општинско подручје Града Новог Сада окружују општине Бачки Петровац, Врбас,
Темерин, Жабаљ, Тител, Инђија, Сремски Карловци, Ириг и Беочин, чији становници,
заједно са становницима још неких општина јужнобачког округа, гравитирају Новом
Саду.

Клима у Новом Саду прелази из умерено континенталне у континенталну, тако да
град има сва четири годишња доба. Преко јесени и зиме повремено дува хладан
ветар кошава, који обично траје од три до седам дана. Кошава може током зиме да
створи наносе и сметове снега током вејавица и мећава. Просечна температура
ваздуха у граду је 10,9 °C, средња температура у јануару је –1 °C, док је у јулу
21,6 °C. Годишње падне просечно 578 mm падавина, а број дана са падавинама је
122. Због промене климе на глобалном (светском) нивоу, последњих година се на
подручју Новог Сада повећала количина падавина, што повремено изазива поплаве у
неким деловима града, будући да садашњи градски канализациони систем није
пројектован за измењене климатске услове.

Према тумачењима резултата новијих археолошких истраживања, на простору
Петроварадинске тврђаве су пронађени остаци млађег палеолитског станишта, из
периода од 19.000. до 15.000. година пре нове ере, из чега се закључује да је
човек на простору Петроварадинске стене живео још у палеолиту, када су се људска
станишта углавном налазила у пећинама, а ретко када на отвореном простору.

Постојање људских насеља на подручју данашњег Новог Сада може се пратити у
континуитету од млађег каменог доба - неолита (од око 4500. п. н. е.). Поред
подручја Петроварадина, на којем су нађени трагови насеља из скоро свих епоха,
на Бачкој страни Дунава (на Клиси, Сланој Бари, Старом Граду, Сајлову и
Детелинари) такође су пронађени трагови праисторијских насеља из каменог,
бакарног, бронзаног и гвозденог доба.

Најстарији археолошки остаци (из времена каменог доба) пронађени су са обе
стране Дунава, на подручју данашњег Петроварадина (који је у континуитету
настањен од праисторије до данас) и подручју данашње Клисе и Сајлова.
Истраживањем остатака насеља из млађег бронзаног доба (3000. година п. н. е.) на
подручју данашњег Петроварадина, археолози су пронашли и бедеме појачане кољем и
палисадама из тог периода, који сведоче да је још у време вучедолске културе
овде постојало утврђено насеље.

у 4. веку пре нове ере се на подручју данашњег Новог Сада појављују Келти, који
на десној обали Дунава, на подручју данашњег Петроварадина, подижу утврђење, а
трагови Келта пронађени су и на подручју Клисе и Детелинаре. Затим се, у 1. веку
пре нове ере, на овом подручју појављују Римљани, који у 1. веку нове ере на
десној обали Дунава подижу прву већу тврђаву под именом Кузум (Cusum) и укључују
је у провинцију Панонију. Дунав је тада чинио лимес Римског царства, које је
обухватало његову десну (сремску) обалу, док је на левој обали реке, У Бачкој,
од 1. века нове ере становало сарматско племе Јазиги. На подручју данашњег Новог
Сада пронађени су остаци четири сарматска насеља - на Сајлову, Клиси, Салајци и
Југовићеву. Налази римског новца на подручју Новог Сада сведоче о трговачким
везама Јазига и Римљана. Римљани су повремено запоседали и јужну Бачку и држали
ове пограничне просторе у функцији контралимеса, а у циљу обезбеђивања додатне
границе, изградили су у Бачкој шанчеве са јарком, данас познате као Римски
Шанчеви.

У 4. веку, у доба Сеобе народа утврђење Кузум је порушено од стране Хуна, а ово
подручје затим долази под власт Острогота (5. век), Гепида (5-6. век),
Лангобарда (6. век), Византије (која у 6. веку обнавља утврђење Кузум и даје му
име Петрикон), Авара (6-8. век) и Франака (8. век).

Средином 6. века, ово подручје насељавају Словени. У 9. веку, тврђава Петрикон
(или на словенским језицима - Петрик) улази у састав Бугарског царства, а у 11.
веку њом влада сремски војвода Сермон, чији су златници у 19. веку пронађени у
једном петроварадинском винограду. Пошто је Бугарска поражена од Византије а
Сермон убијен, тврђава поново постаје део Византије, да би, после борби
Византинаца и Мађара, крајем 12. века, ушла у састав средњовековне Краљевине
Угарске. На подручју Бачке, угарска власт се устаљује нешто раније, током 10.
века.

Током угарске владавине, на подручју данашњег Новог Сада налазило се неколико
насеља, која се у историјским документима помињу од 13. века. Према историјском
документу из 1237. године (повеља угарског краља Беле IV), поред Петроварадина
(Castrum de Waradinopetri) и Сремске Каменице (villa Camanch) на сремској страни
Дунава, постојало је и неколико насеља на бачкој страни: Варад (познат и као
Петурварад, Стари Петроварадин, Вашарош-Варад и Варадинци односно на латинском:
Warad), Мртваљош (познат и као Мортаљош - лат. Mortalis), Сент Мартон (или Ке
Сент Мартон, лат. Zenthmarthon), Бакша (познато и као Бакшић, Бачић, Бачка -
лат. Bachka и Бакшафалва), Сајлово I и Сајлово II (позната и под именима Горњи и
Доњи Зајол - лат. Zoyl, Сајол и Исаилово), Бивало (познато и као Биваљош и
Биволош - лат. Bywolos), Ривица и Ченеј (познат и као Чеме - лат. Cheme или
Chemey). Петроварадин се у ово доба први пут спомиње под данашњим именом, иако
је оно у основи еволуирало од првобитног византијског имена Петрикон. У каснијем
периоду (16. век), на овом подручју се помињу још два насеља - Бистрица
(Bistritz) и Камендин (познат и као Кеминд - лат. Kemend). Словенско насеље
Бистрица помиње се на више карата које датирају из 16. и 17. века, а налазило се
прекопута Петроварадинске тврђаве, на подручју данашњег Новог Сада, док се
насеље Камендин налазило у широј околини данашњег града. Према књизи Бранка
Ћурчина, Варадинци (Варад) су били велико насеље словенског живља које датира из
периода сеобе народа (5-6. век).

Између 1526. и 1527. године је бачки део подручја данашњег града био у саставу
Српског царства Јована Ненада, док је сремски део подручја данашњег града био у
саставу Сремског војводства Радослава Челника од 1527. до 1530. године. Потом
ови простори долазе под османску власт, која траје до 1687. године. Током
османске управе, нека од насеља на бачкој страни Дунава су ишчезла, док су друга
наставила да постоје и била су настањена Србима. По пореском списку из 1522.
године, насталом пред сам крај угарске управе, међу становницима ових насеља на
бачкој страни Дунава срећемо како мађарска, тако и словенска имена (Божо,
Радован, Радоња, итд), да би по турским подацима из 1590. године на овом
подручју било забележено 105 кућа које плаћају порез и то искључиво српских.
Пошто се зна да је било и Срба који нису плаћали порез (уколико су рецимо били у
турској служби), онда је број становника ових насеља сигурно био већи.

У време Османске управе познат под именом Варадин, Петроварадин је био седиште
нахије у оквиру Сремског санџака. Подграђе тврђаве имало је око 200 кућа, ту се
налазила Сулејман-ханова џамија, а постојале су и две мање џамије,
Хаџи-Ибрахимова и Хусеинова. Поред две турске махале, у саставу града налазила
се и хришћанска четврт са 35 кућа, насељених искључиво Србима. Од праисторије па
све до краја 17. века, центар урбаног живота на подручју данашњег града налазио
се на сремској страни Дунава, на простору данашњег Петроварадина, који је својим
значајем увек засењивао насеља на бачкој страни. Оснивањем Рацке вароши, потоњег
Новог Сада, средиште локалног урбаног живота ће се током 18. века дефинитивно
померити на бачку обалу Дунава.

Петроварадин је остао у османском поседу све до Великог бечког рата (1683—1699.
године), када га освајају Аустријанци (Хабзбурзи). Покушавајући да поврате
изгубљену твђаву, Турци започињу неколико похода, али доживљавају страховите
поразе у бици код Сланкамена (1691. године) и бици код Сенте (1697. године), а
услед лоших временских прилика напуштају опсаду Петроварадина 1694. године. У
настојању да измени одлуке Карловачког мира, Османско царство предузима нови
поход на Аустрију. Битка између Аустријанаца и Турака се одиграла код
Петроварадина почетком августа 1716. године, а окончала се великим турским
поразом, после чега Османско царство дефинитивно нестаје са ових простора. Многи
потеси у околини Петроварадина и данас носе називе који датирају из турског
периода: Везирац, Алибеговац, Мишелук, Текије, итд.

На почетку хабзбуршке владавине крајем 17. века, грађанима православне
вероисповести било је забрањено да станују у Петроварадину. Срби су, због тога,
1694. године основали ново насеље на левој обали Дунава, а из овог насеља ће се,
временом, развити и данашњи Нови Сад. Најстарије име насеља на левој обали
Дунава било је Рацка варош (Ratzen Stad), а коришћен је и назив Петроварадински
Шанац (Peterwardeiner Schantz). Првобитни становници насеља били су огромном
већином Срби, али и Немци, Јевреји, Мађари, Јермени, Бугари, Цинцари и Грци, о
чијем присуству говоре многи архитектонски и културни споменици. Од 1702.
године, насеље је у саставу Хабзбуршке војне границе, а 1708. године постаје
седиште Бачког владике и главно место бачког дела подунавске војне границе.

1718. године, становници српског села Алмаш (налазило се између Темерина, Надаља
и Госпођинаца) пресељени су у Рацку варош (у данашњи Алмашки крај), чиме се
становништво вароши нагло умножило. Према подацима из 1720. године, у Рацкој
вароши је било 112 српских, 14 немачких и 5 мађарских домова. Рацка варош у то
време постаје „коморска варош“, са зачецима урбаних одлика, а будући да се
налазио у саставу војне границе, град је по становништву био подељен на војни и
цивилни део. Град је званично добио име Нови Сад (Neoplanta на латинском језику)
1748. године, када је постао слободан краљевски град, који су од државе откупили
богати грађани за 80 000 рајнских форинти. Нови Сад је овим добио право на
судску, законодавну и извршну власт, као и на самостално убирање пореза.

Царица Марија Терезија је тим поводом 1. фебруара 1748. издала едикт који гласи:

Током великог дела 18. и 19. века Нови Сад је био средиште културног, политичког
и друштвеног живота целокупног српског народа, који тада није имао сопствену
државу, а према подацима из прве половине 19. века, ово је био и највећи град
настањен Србима (Око 1820. године Нови Сад је имао око 20.000 становника, од
којих су око две трећине били Срби, а данашњи највећи српски град, Београд, није
достигао приближан број становника пре 1853. године). Због свог културног и
политичког утицаја, Нови Сад је постао познат као Српска Атина. Према подацима
из 1843. године, у Новом Саду је било 17.332 становника, од чега 9.675
православних, 5.724 католика, 1.032 протестантаната, 727 Јевреја и 30 верника
Јерменске цркве. Највећа етничка група у граду у овом периоду били су били Срби,
а друга по бројности Немци.

Током Револуције из 1848/49. године, Нови Сад се налазио у саставу прокламованих
граница Српске Војводине, српске аутономне области у оквиру Хабзбуршке
монархије. Иако је играо значајну улогу у почетку српског покрета, град је био
угрожен од стране мађарске војске стациониране на Петроварадинској тврђави, која
је већ у току јуна 1848. окренула топове према Новом Саду. Када је, у току
ликвидације мађарског устанка, бан Јосип Јелачић са својим трупама стигао у
град, и у ноћи 11. јуна 1849. и сутрадан (12. јуна) отворио из топова ватру на
тврђаву, мађарска војска му је узвратила далеко већом мером, бомбардујући куће у
граду. Бан Јелачић је тада наредио повлачење, мислећи да ће тиме од града
уклонити опасност. Међутим мађарски војници су се тада спустили са тврђаве у
град и почели пљачкати, палити и убијати. Нови Сад је био разорен, изгубио је
већину свог становништва, а срушено је 2/3 зграда. Према подацима из 1850.
године, у граду је било само 7.182 становника, што није ни половина предратног
броја од 17.332 забележеног 1843.

Између 1849. и 1860. године Нови Сад је био у саставу засебне аустријске
покрајине Војводства Србије и Тамишког Баната, а након укидања те
административне јединице, град је укључен у састав Бачко-бодрошке жупаније у
оквиру Хабзбуршке Угарске. После Аустро-угарске нагодбе из 1867. године и
трансформације Хабзбуршке монархије у Аустроугарску, политика мађаризације
угарске владе је значајно изменила демографску структуру града, односно, од
претежно српског Нови Сад је добио етнички мешовит карактер. У политичкој и
културној сфери, Нови Сад је задржао своју стару улогу и знатно је предњачио, не
само испред војвођанских, већ и испред других српских и југословенских градова.
1863. године у Новом Саду је излазило 9 српских листова, док је у Београду тада
излазило 4, а у Загребу 6 листова. Матица српска се преселила из Будимпеште у
Нови Сад 1864. године, а нешто раније (1861. године) у граду је основано и
Српско народно позориште. 1865. године поново се формира српска гимназија са
вишим разредима.

Аустроугарска монархија се при завршетку Првог светског рата крајем октобра
1918. године распала, а 3. новембра и капитулирала. У Новом Саду је образован
привремени Српски народни одбор са задатком да у интеррегнуму преузме
прерогативе власти и обезбеди ред до успостављања редовног поретка. 2. новембра
чланови Српског народног одбора су се договорили да се организује народна
стража, а истог дана на улицама се појавило обновљено социјалдемократско гласило
„Слобода“, које је најавило национално ослобођење српског народа у Војводини.
Српски народни одбор упутио је ултиматум команданту немачких трупа да 8.
новембра, најкасније до шест часова ујутру, његови војници напусте град. По
изласку и последњег непријатељског војника, српске страже су заузеле све важне
пунктове у граду, а у ноћи између 8. и 9. новембра мандатори Српског народног
одбора су и званично преузели власт у Новом Саду од мађарског Магистрата. На
седници је, пола сата пре поноћи, власт прешла у српске руке, тако да су
новосадски Срби фактички сами себе ослободили дан пре уласка српске војске у
Нови Сад 9. новембра. Када је јављено да српска војска долази у Нови Сад, у
сусрет јој је пошло у току преподнева око 400 коњаника, који су били у народним
оделима, а носили су српски барјак. На мосту је у име Новосађана први поздравио
српске војнике угледни грађанин Сава Стојковић, члан Управног одбора Матице
српске. Он је окићену српску заставу предао мајору Војиславу Бугарском као
команданту јединице српске војске која је имала част да ослободи Нови Сад.

После спроведених избора по свим војвођанским местима (од 18. до 24. новембра),
у Новом Саду се 25. новембра 1918. године састала Велика народна скупштина Срба,
Буњеваца и осталих Словена Баната, Бачке и Барање, која званично проглашава
отцепљење ових региона од Угарске и њихово присаједињење Србији, а на истој
скупштини формира се и покрајинска влада (Народна управа) Баната, Бачке и Барање
са седиштем у Новом Саду. 1. децембра 1918. године, проглашено је Краљевство
Срба, Хрвата и Словенаца, а Нови Сад улази у ту нову државу као саставни део
Краљевине Србије. Иако је до 1918. године имао улогу културног и политичког
центра Срба, Нови Сад до тада није био административни центар неке значајније
управне територије или покрајине, што се уласком у нову државу мења: од 1918. до
1922. године, Нови Сад је административни центар покрајине Банат, Бачка и
Барања, а такође (1921—1922. године) и административни центар Бачко-барањске
жупаније, која је обухватала Бачку и Барању, затим је (од 1922. до 1929. године)
административни центар Бачке области, која је обухватала западне делове Бачке и
Барању, да би 1929. године постао административни центар Дунавске бановине,
једне од покрајина Краљевине Југославије. По попису из 1921. године, Нови Сад је
имао 39.122 становника, од којих је 16.293 говорило српски, 12.991 мађарски,
6.373 немачки и 1.117 словачки.

После Априлског рата 1941. године, Краљевину Југославију су окупирале и поделиле
Силе Осовине. Нови Сад, као и цела Бачка, анектиран је од стране Хортијеве
Мађарске, док је Срем са Петроварадином припојен Независној Држави Хрватској.
Током четворогодишње окупације (од 1941. до 1944. године), окупатори су починили
бројне злочине (хапшења, убијања, паљења, стрељања, малтретирања) над српским и
јеврејским становништвом града, а један од познатијих масовних злочина је
Новосадска рација спроведена јануара 1942. године, у којој су, само у три дана
(21. јануар - 23. јануар), мађарски фашисти убили и под дунавски лед бацили
1.246 Новосађана (по другим подацима 1.426), по националности 809 Јевреја, 375
Срба, 18 Мађара, 15 Руса и 2 Русина, а по полној и старосној структури 489
мушкараца, 415 жена, 177 старих особа и 165 деце. Један од последњих злочина
окупатора у Новом Саду било је и масовно одвођење Јевреја, читавих породица, од
деце до стараца, у немачке логоре 1944. године. Током целог рата, фашисти су
укупно убили око 5.000 Новосађана, а многи други су расељени.

У Новом Саду је, током целог рата, деловао покрет отпора и ослободилачки покрет
под вођством Комунистичке Партије Југославије. У граду се налазило седиште
окружног комитета Комунистичке Партије Југославије, који је у оквиру
народноослободилачког покрета био део Покрајинског комитета КПЈ за Војводину. У
народноослободилачкој борби, у партизанским одредима и војвођанским бригадама,
непосредно је учествовало 2.365 Новосађана, припадника свих националности (Срба,
Мађара, Словака и осталих). 22. октобра 1944. године, угрожен надирањем Црвене
армије и Народноослободилачке војске, окупатор је напустио Нови Сад, а 23.
октобра град су ослободиле партизанске јединице из Срема и Бачке, чиме се Нови
Сад нашао у оквиру нове социјалистичке Југославије. Током војне управе (17.
октобар 1944—27. јануар 1945.), нове југословенске војне власти су ликвидирале
један број грађана српске, мађарске и немачке народности, који су оптужени за
колаборацију са мађарским фашистима или су сматрани непријатељима новог државног
поретка. Године 1975. град је одликован Орденом народног хероја и проглашен за
град-херој.

Од 1945. године Нови Сад је главни град Аутономне Покрајине Војводине. На
заседању у Новом Саду 30. и 31. јула 1945. године, Скупштина изасланика народа
Војводине доноси предлог да се Војводина прикључи федералној Србији, што је на
Трећем заседању АВНОЈ-а од 10. августа 1945. године једногласно прихваћено, а 1.
септембра 1945. године Председништво Народне скупштине Србије донело је Закон о
установљењу и устројству Аутономне Покрајине Војводине, у оквиру Народне
Републике Србије и социјалистичке Југославије.

У послератном периоду, град је прошао кроз брзу индустријализацију, а његово
становништво се до краја 20. века знатно увећало. Поред старих средњих школа, и
нових, које су се у току времена специјализовале и знатно повећале број ђака,
Нови Сад добија и више школе. Прво је то била виша педагошка школа (основана
1946. године), а затим Филозофски и Пољопривредни факултет (1954), да би 1960.
године најзад био основан и цео самосталан Универзитет, у чијем су саставу девет
факултета и још неколико виших школа. 1980. године почиње да делује и
новооснована Војвођанска академија наука и уметности. Између 1980. и 1989.
године, град Нови Сад је био подељен на 7 градских општина: Стари Град,
Подунавље, Лиман, Славија, Петроварадин, Детелинара и Сремски Карловци. Године
1989. шест градских општина је спојено у јединствену општину Нови Сад, док је
општина Сремски Карловци издвојена из састава града и постала посебна
административна јединица.

6. октобра 1988. године, у Новом Саду су организованиване демонстрације под
чијим је притиском срушена тадашња војвођанска влада. По просутом јогурту који
је дељен демонстрантима, а ови га бацали на неке функционере Војводине, овај
догађај је остао познат као "јогурт револуција". Циљ ових демонстрација био је
рушење тадашњег аутономног статуса Војводине, који је покрајина имала по уставу
из 1974. године.

После распада Социјалистичке Федеративне Републике Југославије, одвајања
Словеније, Хрватске, Босне и Херцеговине и Македоније и формирања нове Савезне
Републике Југославије 1992. године, Нови Сад изненада постаје други по величини
град у трећој Југославији, што му даје додатни замајац у развоју, иако је то
доба било веома кризно и турбулентно. Град је претрпео велику штету током НАТО
бомбардовања СРЈ 1999. године, током којег је остао без сва три моста преко
Дунава. Стамбене зоне су неколико пута гађане авио-бомбама и пројектилима, док
је новосадска рафинерија бомбардована готово свакодневно, што је изазвало велико
загађење животне средине и еколошку штету. 2003. године, СР Југославија се
трансформисала у Државну заједницу Србије и Црне Горе, да би се њеном поделом,
2006. године, Нови Сад нашао у саставу самосталне Србије.

Подручје Новог Сада је кроз историју било привлачно за насељавање због свог
повољног географског положаја. Пораст становништва у граду бележи се кроз цео
послератни период, при чему је у појединим раздобљима он био веома интензиван.
На овај пораст је знатније утицао механички прилив него природни прираштај.
Најинтензивнији демографски раст Нови Сад је остварио у периоду 1961—1971.
године када је остварен пораст становништва за око 37%. Највећи део досељеног
становништва града потиче са подручја Војводине (56,2%), а затим и са подручја
Босне и Херцеговине (15,3%) и Централне Србије (11,7%).

Према попису становништва из 2002. године, на општинском подручју Града Новог
Сада живело је 299.294 становника (од тога 156.328 пунолетних лица), а просечна
старост становништва износила је 39,8 година (38,3 код мушкараца и 41,2 код
жена). На овом подручју има 72.513 домаћинстава, а просечан број чланова по
домаћинству је 2,63. Уже градско језгро Новог Сада (без Петроварадина и Сремске
Каменице) има 191.405 становника, док заједно са овим насељима, број становника
у урбаном делу Новог Сада износи 216.583. Сам град, као и већина околних насеља,
претежно су настањени Србима, са изузетком насеља Кисач у којем већину
становништва чине Словаци. Према подацима са сајта ЈКП „Информатика“ у 2012.
години, општинско подручје Града Новог Сада има 385.131 становника, док урбани
део града (са Петроварадином и Сремском Каменицом) има 296.819 становника.[тражи
се извор од 02. 2014.]

Према попису из 2002. године, на општинском подручју Града Новог Сада забележене
су следеће бројније етничке групе: Срби (75,50%), Мађари (5,24%), Југословени
(3,17%), Словаци (2,41%), Хрвати (2,09%), Црногорци (1,68%) и остали. На ужем
подручју Новог Сада (без Петроварадина и Сремске Каменице) било је 2002. године
73,91% Срба, 6,03% Мађара, 3,69% Југословена, 2,23% Црногораца, 1,84% Хрвата,
итд.

Нови Сад има статус града и састоји се из две градске општине: Градске општине
Нови Сад са седиштем у Новом Саду (која обухвата бачки део Новог Сада са околним
насељима) и Градске општине Петроварадин са седиштем у Петроварадину (која
обухвата сремски део Новог Сада са околним насељима). Седиште градске управе
Града Новог Сада је у Новом Саду.

Органи власти у Граду Новом Саду су Скупштина Града Новог Сада, Градоначелник,
Градско веће, Градска управа и независна регулаторна тела.

Поред најужег градског подручја Новог Сада на левој обали Дунава, урбаном
подручју града такође припадају и Петроварадин и Сремска Каменица на десној
дунавској обали, који са остатком града на левој обали реке чине јединствену
целину.

Најстарије градске четврти Новог Сада су Стари град и Подбара (Алмашки крај). До
половине 19. века, ширењем града према западу, настају Роткварија, Салајка и
Грбавица. У старије делове Новог Сада спадају и некадашња посебна насеља Сремска
Каменица, Петроварадин и Клиса, која су данас део урбаног подручја града. До
половине 20. века настају градске четврти Банатић, Сајмиште, Адамовићево Насеље,
Телеп, Стара Детелинара, Лиман 1, Видовданско Насеље, Слана Бара, Мали Београд,
Стари Шангај, итд.

Лимани 2, 3 и 4, Сателит, Ново Насеље, Нова Детелинара, Авијатичарско насеље и
Адице настали су у време социјализма, углавном планском изградњом. Изузетак чини
насеље Адице, које је настало као непланско приградско насеље, које се касније
спојило са Новим Садом. На Лиманима, Новом Насељу и Детелинари изграђене су
модерне зграде и широки булевари, а ово су уједно и три највећа новосадска
насеља по броју становника. Ова насеља су изграђена због великог прилива
становништва после Другог светског рата, на подручјима некадашњих шума и пољана.
Многе старе куће у градском центру, на Роктварији и околини данашњег Булевара
ослобођења срушене су током 1950-их и 1960-их, да би биле замењене
вишеспратницама. Град је доживео нови грађевински бум крајем 20. и почетком 21.
века, а неке старије градске четврти, попут Грбавице, Старе Детелинаре или
Телепа, потпуно су промениле своју физиономију.

Најновије градске четврти са новоизграђеним породичним кућама углавном су
смештене на ободу града и у великој мери су настањене становништвом које је
избегло са бивших југословенских простора захваћених ратом. У те нове градске
четврти спадају Ветерничка Рампа, Сајлово, Велики Рит, Горње Ливаде, итд.
Планском изградњом су подигнуте нове вишеспратнице за колективно становање на
Југовићеву, а урбанистичким плановима је оваква планска изградња предвиђена и на
подручју Мишелука. Ширење стамбених зона карактеристично је и за сремску обалу
Дунава, где су у околини историјских градских језгара Петроварадина и Сремске
Каменице током времена настала нова стамбена насеља - Рибњак, Карагача, Садови,
Буковачки Плато, Алибеговац, Татарско Брдо, Чардак, Боцке, Староиришки Пут,
Парагово, Поповица, Главица, Артињева, итд.

У 13 приградских насеља на општинском подручју Града Новог Сада живи 86.842
становника (23,7% од укупног броја становника града). Највећа приградска насеља
су (са приказаним бројем становника са пописа из 2002): Ветерник (18.626), Футог
(18.582) и Каћ (11.166). Футог има статус самосталног градског насеља, док
остала приградска насеља Новог Сада немају израженијих градских функција. Због
повећања броја становника и ширења стамбених зона, нека приградска насеља као
што су Ветерник, Футог, Лединци, Стари Лединци и Буковац, током времена су се
физички спојила са Новим Садом и са њим чине јединствену англомерацију.

Новом Саду гравитирају и становници јужнобачког и делимично сремског округа,
посебно житељи суседних општина Беочин, Сремски Карловци, Темерин и Бачки
Петровац. Становници ових општина, у којима живи око 68.000 становника,
свакодневно долазе у Нови Сад, са којим су повезани редовним приградским
аутобуским линијама.

Нови Сад је културни центар Војводине и један од најзначајнијих културних
центара Републике Србије. Још у време османске управе Балканом и Панонском
низијом (16-17. век), околина Новог Сада је представљала значајно културно
средиште српског народа. Ту се на бачкој страни Дунава налазио манастир Ковиљ,
док су се на сремској страни налазили фрушкогорски манастири и град Сремски
Карловци, који је половином 16. века био највећи српски град у Османском
царству.

Током хабзбуршке управе у 18. и 19. веку, Нови Сад је био центар српске културе,
политике и друштвеног живота, због чега је добио надимак Српска Атина. Српско
народно позориште, најстарије професионално позориште међу Јужним Словенима,
основано је у Новом Саду 1861. године, док је седиште Матице српске, значајне
културно-научне установе српског народа, пресељено из Пеште у Нови Сад 1864.
године. У 19. и почетком 20. века, велики број српских књижевника, песника и
правника живео је или радио у Новом Саду, а међу њима су били Ђуро Даничић, Ђура
Јакшић, Јован Јовановић Змај, Светозар Милетић, Лаза Костић, Ђорђе Натошевић,
Коста Трифковић, Вук Стефановић Караџић, итд.

Данас је Нови Сад други по значају културни центар Србије (после Београда), а
градске власти покушавају да учине град привлачнијим организовањем бројних
културних манифестација и музичких концерата. Од 2000. године се у граду одржава
музички фестивал Егзит, највећи летњи музички фестивал у Србији и региону. У
Новом Саду се одржава и једини фестивал алтернативног и новог позоришта у Србији
- ИНФАНТ, затим Змајеве дечје игре - најпознатији фестивал дечје књижевности,
Стеријино позорје, Новосадски џез фестивал, Дани Бразила, Међународни новосадски
књижевни фестивал и многи други.

Поред Српског народног позоришта, друга познатија позоришта у граду су Позориште
младих и Новосадско позориште. У Новосадској синагоги се такође одржавају бројни
културни догађаји. Друге значајне културне установе у граду су огранак Српске
академије наука и уметности, Војвођанска академија наука и уметности, библиотека
Матице српске са око 3.000.000 публикација, Градска библиотека у Новом Саду,
Историјски архив у Новом Саду, Архив Војводине (који чува многе историјске
документе са подручја Војводине који датирају у прошлост до 1565. године),
Културни центар Новог Сада (који организује значајне манифестације и представља
актуелну културу), Азбукум (центар за српски језик и културу), итд. У Новом Саду
се налазе и најзначајнија уметничка удружења Војводине: Друштво књижевника
Војводине, Удружење ликовних уметника Војводине и друга.

У граду се налази неколико музеја и бројне приватне или јавне галерије.
Најпознатији музеј је Музеј Војводине, који је основала Матица српска 1847.
године, у којем се налази трајна колекција која представља српску културу и
живот у Војводини током историје. Музеј Новог Сада на Петроварадинској тврђави
има сталну колекцију везану за историју тврђаве.

Галерија Матице српске је највећа и најцењенија галерија у Новом Саду, а
подељена је на две засебне галерије које се налазе у центру града. Ту су још и
Галерија ликовне уметности - Поклон збирка Рајка Мамузића и Спомен-збирка Павла
Бељанског - једна од највећих колекција српске уметности 20. века (од 1900-их до
1970-их).

У Новом Саду је 23. априла 2016. године отворен Дино-парк површине 1,7 хектара
са 24 реплике диносауруса.

Град Нови Сад је универзитетски град са државним универзитетом и многим
приватним факултетима и високим школама, као што су универзитет Едуконс у
Сремској Каменици, Новосадски отворени универзитет, Протестантски теолошки
факултет, итд. Поред институција високог образовања, на територији Новог Сада се
налазе и 53 државне основне и средње школе.

Највећа образовна институција у граду је Универзитет у Новом Саду са око 38.000
студената и 2.700 запослених. Основан је 1960. године, а чине га 9 факултета у
Новом Саду (од којих је 7 смештено у модерном универзитетском кампусу) и
факултети у Суботици, Сомбору и Зрењанину. У Новом Саду постоји 37 основних
школа (34 редовне и 3 специјалне) са око 26.000 ђака, као и 12 средњих стручних
школа и 4 гимназије са око 18.000 ђака.

У граду се налази десетак културно-уметничких друштава која су представљала
мултикултурални живот Новог Сада широм света. Најпознатија културно-уметничка
друштва су: КУД Светозар Марковић, АКУД Соња Маринковић, СКУД Жељезничар, ФА
Вила, СКУД Ђурђевак - ФА Сплет и најстарије СЗПД Невен (основано 1892. године).
Националне мањине имају своја културно-уметничка друштва, као што су: мађарски
МКУД Петефи Шандор, словачки СКУД Павел Јозеф Шафарик, русински Културни Центар
Нови Сад, ашкалијска Матица Ашкалија, итд. И друге мањине (Бугари, Јевреји,
Хрвати, итд) имају своја удружења.

У Новом Саду излази дневни лист на српском језику - Дневник. До 2006. године
лист на мађарском језику Мађар со излазио је у Новом Саду, да би редакција листа
тада била премештена у Суботицу. У граду постоје седишта неколико медијских
кућа: регионалног јавног сервиса Радио-телевизије Војводине, градске Новосадске
телевизије (некадашња ТВ Аполо), као и неколико приватних ТВ станица - Канала 9,
ТВ Паноније, Радио телевизије Делта (РТД) и ТВ Мост. У граду постоји и неколико
комерцијалних радио-станица, а најпопуларније су Радио АC ФM и Радио 021. Нови
Сад је познат и као центар издаваштва и књиге. Значајни издавачи су[тражи се
извор од 11. 2011.] Матица српска, Прометеј, Стилос, Православна реч, Издавачка
књижарница Зорана Стојановића, ИП Адреса и др. Познати часописи за књижевност и
уметност су најстарији српски часопис Летопис Матице српске; часопис Поља, који
издаје Културни центар Новог Сада и часопис Златна греда, који издаје Друштво
књижевника Војводине.

Нови Сад је типичан централноевропски град. У граду постоји само неколико
грађевина саграђених пре 19. века, пошто је стари Нови Сад разорен током
револуције 1849. године. Центром данашњег града, због тога, доминира архитектура
из 19. века. Некада су се у околини центра града претежно налазиле приземне
куће, али се оне постепено замењују модерним вишеспратницама.

Током социјалистичког периода, нови блокови вишеспратних зграда са широким
улицама изграђени су око тада постојећег градског језгра. У том периоду
доминирале су зграде са 3-6 спратова, а зграда са више од 10 спратова је било од
40 до 50. Главна градска саобраћајница, Булевар ослобођења, просечена је кроз
блокове старих кућа између 1962. и 1964. године. На сличан начин је изграђено
још неколико булевара, чиме је добијена ортогонална мрежа улица преко онога што
је раније била зракаста структура старог града. Ове интервенције су утабале пут
за неометан раст града (који је скоро утростручио број становника од 1950-их),
тако да су саобраћајне гужве (осим на пар критичних локација) још увек релативно
ретке упркос великом порасту броја аутомобила.

У Новом Саду делује око двадесетак верских заједница. Верски објекти у Новом
Саду укључују углавном хришћанске (православне, протестантске, католичке,
гркокатоличке) верске објекте, поред којих постоје и јеврејска синагога, као и
месџиди исламске верске заједнице. Током 18. и 19. века, у граду је
преовлађивало православно становништво, да би крајем 19. и почетком 20. века
однос верских група био измењен у корист католичког становништва. У току 20.
века, православно становништво поново постаје доминантно, тако да је попис из
2002. године забележио да на општинском подручју Града Новог Сада живи 232.995
православних, 24.843 католика, 9.428 протестаната, 2.542 муслимана, 129 Јевреја
и 35 припадника прооријенталних култова.

Срби су на територији данашњег Новог Сада живели још током средњовековне угарске
и потоње турске власти. Прва православна парохија у Новом Саду вероватно је
основана последњих година 17. века, а сигурно је да је постојала 1702. године.
Неколико година касније у тадашњи Петроварадински шанац пресељено је седиште
бачког епископа, који је још извесно време носио и титулу сегединског владике. У
граду су редом изграђене православне цркве: Саборна (1720), Николајевска (1730),
Алмашка (1733) и Успенска (1736). У Петроварадину се налази Ваведењска црква из
1922. године, а у Сремској Каменици Црква успења Богородице, саграђена у времену
од 1737. до 1758. године. После пада социјализма, изграђене су (или је њихова
градња у току) нове православне цркве на Клиси, Сланој Бари, Телепу, Новом
Насељу, Детелинари, Петроварадину, Парагову, Шангају, Адицама и Мишелуку. Све
ове нове цркве су подигнуте у неовизантијском стилу по чему се разликују од
старијих православних цркава у центру града, које су рађене у барокном стилу. У
приградским насељима постоји још неколико православних цркава, како старијих,
тако и новијих.

Манастир Ковиљ је једини православни манастир на општинском подручју Града Новог
Сада, а налази се у близини насеља Ковиљ. Манастир је обновљен у периоду од
1705. до 1707. године, а по предању га је основао свети Сава у 13. веку.

Протестантизам, који је првобитно био раширен међу Словацима, Немцима и
Мађарима, током времена се раширио и међу Србима, тако да се данас у већини
протестантских цркава у Новом Саду службе обављају на српском језику. Значајнији
протестантски верски објекти у граду су: словачка Евагелистичка црква на
Роткварији (саграђена 1886. године), мађарска реформистичка црква на Роткварији
(саграђена 1865. године), мађарска реформистичка црква на Телепу, као и цркве
адвентиста, баптиста, назарена, методиста, пентекосталаца и других
протестантских заједница. При баптистичкој цркви на Адамовићевом Насељу смештен
је и протестантски Теолошки факултет, док се на Подбари налази адвентистичка
гимназија „Живорад Јанковић“.

Иако су римокатолици мањина у Новом Саду, центром града доминира католичка Црква
имена Маријиног, која је једна од најпрепознатљивијих грађевина у Новом Саду.
Саграђена је 1895. године у неоготском стилу на месту старије цркве, која је
срушена. Ова црква је и највиша црква у Бачкој. У граду постоји још неколико
католичких цркава: једна на Телепу, једна на Грбавици (у Футошкој улици), четири
у Петроварадину и једна у Сремској Каменици (саграђена 1811. године). У
Петроварадину постоји и фрањевачки Самостан светог Јураја.

Гркокатоличку Цркву светих апостола Петра и Павла у Старом Граду, саграђену
1822. године, користи русинска мањина. У граду је постојала и Јерменска црква,
саграђена 1746. године. Порушена је 1965. приликом проширивања Булевара маршала
Тита (данас Булевар Михајла Пупина).

Од других хришћанских верских заједница, у Новом Саду се налазе и верски објекти
Јеховиних сведока и мормона.

Новосадска синагога је саграђена 1905. у стилу сецесије. Данас се храм не
користи у верске сврхе, пошто је зграда синагоге постала једна од најважнијих
културних институција у граду. Муслимански верници користе месџиде који се
налазе на Адамовићевом насељу (у Футошкој улици) и Великом Риту. При месџиду
исламске заједнице на Адамовићевом Насељу налази се и седиште Новосадског
муфтијства Исламске заједнице у Србији.

Град је током 1990их (као и остатак Србије) био тешко погођен економским
санкцијама и хиперинфлацијом југословенског динара. Ембарго и лоше пословање су
довели до пропадања или затварања некада великих индустријских предузећа, као
што су „Новкабел“ (индустрија електричних каблова), „Победа“ (металска
индустрија), „Југоалат“ (алати), „Албус“ и „ХИНС“ (хемијска индустрија).
Рафинерија нафте Нови Сад, смештена североисточно од града (заједно са
термоелектраном-топланом) близу насеља Шангај је практично остала једино велико
предузеће.

Привреда Новог Сада се углавном опоравила од тог периода и нагло је ојачала
након 2001, после пребацивања привреде на терцијарни сектор. Процес
приватизације државне и друштвене имовине, као и јака приватна иницијатива, су
повећали удео приватних предузећа на 95% у Јужнобачком округу, а мала и средња
предузећа доминирају развојем града.

Значај Новог Сада као финансијског центра потврђује велики број банака, као што
су „Војвођанска банка“, „Ерсте банк“, „ОТП банка“, „Меридијан банка“, „Металс
банка“ и „НЛБ Континентал банка“; као и ДДОР Нови Сад, друго највеће
осигуравајуће друштво у Србији. У граду се још налази и седиште Нафтне
индустрије Србије. Новосадски сајам је такође важан са привреду града.

Број туриста је почео да се повећава од 2000. када је Србија почела да се отвара
према западној Европи и Сједињеним Државама. Почетком јула сваке године одржава
се музички фестивал Егзит, који годишње посећује око 150.000 посетилаца. Поред
овог фестивала, Новосадски сајам привлачи многе пословне људе. У мају се у граду
одржава највећи пољопривредни сајам у региону, а број посетилаца сајма је 2006.
достигао 600.000.[тражи се извор од 04. 2013.] У граду постоји туристичка лука
код Варадинског моста на коју могу пристати бродови који крстаре Дунавом.

Нови Сад се налази 80 km северозападно од Београда и међународног аеродрома
„Никола Тесла“ и 346 km јужно од Будимпеште ауто-путем Е-75. Свакодневне
железничке линије за Беч, Будимпешту, Праг, Кијев и Москву, као и аутобуске
линије, повезују Нови Сад са европским градовима. Такође, Нови Сад се налази у
непосредној близини ауто-пута Е-70 и железничког коридора који повезује Београд
и Загреб. До аеродрома Никола Тесла потребно је око 90 минута вожње.

Већи део Новог Сада смештен је између Дунава и једног рукавца канала
Дунав—Тиса—Дунав. Над каналом ДТД су изграђена три моста, према Кисачу, Темерину
и Каћу. Дунав премошћују Варадински мост, Мост слободе (оштећен у бомбардовању
1999, обновљен 2005) и привремени Друмско-железнички мост „Бошко Перошевић“.
Преко Дунава су некада стајали Мост краљевића Томислава и Мост краљевића Андреја
(срушени у Априлском рату), стари Варадински мост (некада Мост маршала Тита,
срушен у бомбардовању 1999), Жежељев мост (срушен у бомбардовању 1999) и
привремени мост на баржама. Град планира изградњу новог моста који ће користити
стубове порушеног Моста краљевића Андреја, а са сремске стране пут ће водити
кроз тунел испод Петроварадинске тврђаве, као и градњу трајног железничког моста
на месту срушеног Жежељевог моста.

Јавни превоз у граду обављају аутобуси ЈГСП-а Нови Сад. Поред градских и
приградских насеља Града Новог Сада, аутобуским линијама ЈГСП-а су повезана и
насеља из суседних општина Беочин, Темерин и Сремски Карловци. Мрежу ЈГСП-а чини
18 градских и 35 приградских линија, а тарифни систем се састоји од 13 зона. У
Новом Саду су од 1911. до 1959. саобраћали и трамваји.

На Ченеју, десетак километара северно од града, налази се аеродром Ченеј.
Аеродром се тренутно користи у спортске и привредне сврхе, мада постоје и идеје
о проширивању намене аеродрома.

Град је седиште спортског друштва „Војводина“, фудбалских, кошаркашких,
одбојкашких, рукометних, ватерполо, боксерских, рвачких, џудо, карате, стоно
тениских, тениских, хокејашких и других клубова. Посебно је значајан ФК
Војводина (1914), који игра у првој савезног лиги Србије, као и ФК Нови Сад са
Детелинаре. Остали значајни клубови из града су ОК Војводина, КК Војводина, РК
Војводина и ВК Војводина.

На Мишелуку (између Петроварадина и Сремске Каменице), код Моста слободе се
налазила стаза где су се годишње одржавале аутомобилске и мото-трке у оквиру
шампионата Србије. Од 2009. године, Град Нови Сад не дозвољава одржавање трка на
Мишелуку.

Најуспешнији и најпознатији спортисти Новог Сада су: браћа Слободан и Тадија
Качар, Петар Бенедек (бокс), Зоран Панчић (веслање), Александра Ивошев
(стрељаштво), Славко Обадов (џудо), Моника Селеш (тенис), Вујадин Бошков, Тодор
Веселиновић, Илија Пантелић (фудбал), Милан Гуровић, Марија Вегер, Јасмина
Перазић (кошарка), Душан Дачић (карате), Гордана Перкучин (стони тенис), Андрија
Герић, Слободан Бошкан, Васа Мијић (одбојка), Душко Пијетловић, Слободан Соро,
Бранислав Митровић, Милош Ћук (ватерполо), Татјана Медвед (рукомет), Олга Гере,
Михаил Дудаш (атлетика), Александар Јованчевић (рвање), итд.

У граду постоји више тениских клубова: на Новом Насељу (ТК „6. мај“), на
Сајмишту (ТК „Нови Сад“), на Камењару (ТК „Ас“), у центру (ТК „Војводина“), на
Телепу (ТК „Винер“) и др. Поред тога, град има отворене базене на Сајмишту, као
и затворене на СПЕНС-у, а такође постоје и отворено и затворено клизалиште.

Због непосредне близине националног парка Фрушка гора, у граду постоји неколико
планинарских друштава, а једном годишње се одржава традиционални Фрушкогорски
маратон.

Град је био домаћин многих спортских догађаја, а најзначајнији су били Светско
првенство у стоном тенису (1981) и Европско првенство у кошарци 2005.



https://sr.wikipedia.org/wiki/%D0%95%D0%B2%D1%80%D0%BE%D0%BF%D1%81%D0%BA%D0%B0_%D1%83%D0%BD%D0%B8%D1%98%D0%B0

Европска унија (скраћено: ЕУ) је међувладина и наднационална унија (заједница)
двадесет осам држава Европе. Унија своје корене води од Европске економске
заједнице основане Римским уговором 1957. од стране шест европских држава. Од
тада се Европска заједница проширила придруживањем нових држава-чланица и стекла
већу моћ. Ова заједница је оформљена под садашњим именом Уговором о Европској
унији (више познатим под именом Мастрихтски уговор) 1992. године. Многи аспекти
ЕУ су постојали и пре потписивања овог уговора, преко разних организација
оформљених 50-их година двадесетог века. Лисабонским споразумом потписаним
децембра 2007. предвиђена је измена садашњих споразума како би се кориговале
политичке и правне структуре Европске уније. Процес ратификације Лисабонског
споразума завршен је у новембру 2009. године.

Европска унија ствара јединствено тржиште путем система закона који се примењује
у свим државама чланица, што гарантује слободан проток људи, роба, услуга и
капитала. Она задржава заједничку трговинску политику, пољопривредну политику и
политика у области рибарства и регионалног развоја. Европска унија је 2002.
увела заједничку валуту евро, коју је до сада усвојило 18 држава чланица.

Политичке активности Европске уније се испољавају у многим сферама, од политике
здравства и економске политике до иностраних послова и одбране. Контрола пасоша
на граничним прелазима држава-чланица је укинута Шенгенским споразумом. У
зависности од развијености сваке земље понаособ, организација Европске уније се
разликује у различитим областима.

Са скоро 500 милиона становника Европска унија има 31% удела у светском
номиналном бруто домаћем производу (15,8 билиона америчких долара) у 2007.Унија
представља своје чланице у Светској трговинској организацији и посматрач је на
самитима Групе 8 и Уједињених нација. 21 чланица Европске уније је и чланица
НАТО пакта. Важне институције Европске уније су Европска комисија, Европски
парламент, Савет Европске уније, Европски савет, Европски суд правде и Европска
централна банка. Грађани Европске уније своје представнике у Европском
парламенту бирају сваких 5 година.

Европска унија је најмоћнија регионална организација која тренутно у свету
постоји. Као што се из претходног може видети, у неким областима где су државе
чланице свој суверинитет препустиле Европској унији, може се рећи да је Европска
унија федерација или конфедерација. Унија нема право да премести додатна
овлашћења других чланица на себе без допуштења одређене чланице. Исто тако,
одређени број чланица руководи самостално својим политикама од националног
интереса, као што су инострани послови, одбрана, валута.

Захваљујући оваквом устројству, Европска унија се не може дефинисати ни као
интернационална организација ни као конфедерација или федерација. Могло би се
рећи да је sui generis целина.

Правна основа Европске уније су уговори између њених чланица. Они су доношени
током година. Први такав уговор је Уговор из Париза (1951) којим је оформљена
Европска заједница за угаљ и челик између шест европских земаља. Овај уговор је
истекао пре доношења доцнијих уговора. Са друге стране, Римски уговор (1957) и
даље траје, после њега је донесен Мастрихтски уговор (1992), који је Европску
унију конституисао под тим именом. Највише амандмана на Римски уговор се тицало
приступа 10 нових чланица 1. маја 2004.

Ако Устав не прође приликом ратификације свих чланица, онда би можда било
неопходно поново отворити преговоре у вези његовог доношења. Већина политичара и
државних званичника се слажу око тога да је садашњи пред-устав неодговарајућ за
тренутних 25 држава чланица (као и за будуће). Старији политичари (нарочито у
Француској) имају став да ако устав не ратификује неколико чланица, треба
„наставити без њих“.

Покушаји да се уједине диспаратне нације Европе претходе националној држави. Они
су се дешавали константно кроз историју континента још од пропасти Римског
царства. Франачко царство Карла Великог, Свето Римско царство и Државна
заједница Пољске и Литваније су ујединили велика пространства. Много касније,
током 19. века - царинске уније под Наполеоном и освајања нацистичке Немачке
'40. година двадесетог века су имала само тренутно постојање.

С обзиром на изворне језичке и културне различитости у Европи, ови покушаји
обично су подразумевали војно потчињавање невољних и непослушних нација, што би
потом довело до нестабилности и коначног неуспеха. Један од првих предлога за
мирно уједињење кроз сарадњу и једнакост чланства дао је зачетник пацифизма
Виктор Иго (1851). Након катастрофа Првог, а затим и Другог светског рата,
покретачка снага за оснивање Европске уније (односно онога из чега ће се она
потом развити) значајно је порасла, вођена жељом да се Европа обнови и спречи
могућност да се такви ужаси рата икада понове. Европска заједница за угаљ и
челик (оформљена 1951, а коју су чиниле: Западна Немачка, Француска, Италија и
земље Бенелукса) је била иницијална каписла за даље уједињење Европе.

Прва царинска унија, која се изворно звала Европска економска заједница,
основана је Римским уговором 1957, а имплементирана 1. јануара 1958. Касније се
променила у Европску заједницу, која је сада „први стуб“ Европске уније. ЕУ се
развила од трговачког система до економског и политичког партнерства.

Следећа временска линија представља интеграције које су довеле до тренутне
уније, у смислу структуралног развоја на основу међународних споразума:

Политичко вођство Европске уније је Европски савет, који се обично састаје
четири пута годишње. Њега чини један представник по држави — или шеф државе или
шеф владе - уз председника Европског савета као и председника Европске комисије.
Представницима држава чланица помажу њени министри иностраних послова. Европски
савет користи своју водећу улогу да реши спорове између држава чланица и
институција Европске уније и да се реше политичке кризе и неслагања због
контроверзних питања и политика. Европски савет се не треба поистовећивати са
Саветом Европе, међународном организацијом независном од Европске уније.

19. новембра 2009. Херман ван Ромпуј је изабран за првог председника Европског
савета, док је Кетрин Ештон изабрана за високог представника уније за спољну и
безбедносну политику. Обоје су ступили на дужност 1. децембра 2009.

Савет Европске уније (понекад се назива Савет министара) чини другу половину
законодавства Европске уније. Чине је министри из сваке државе чланице и састаје
се у другачијем саставу у зависности од проблема којим се бави. И поред
различитог састава, оно се сматра једним телом. Поред законодавне улоге, Савет
Европске уније има и извршне функције по питању зајаедничке спољне и безбедносне
политике.

Европска комисија је извршно тело и одговорна је за законске иницијативе и
свакодневно управљање Европско унијом. Тренутно је чине 28 европских комесара за
различита поља деловања, по један из сваке државе. Председника и чланове
европске комисије предлаже Европски савет. Именовање председника и чланова
комисије мора да одобри Европски парламент.

Европски парламент представља једну половину законодавста Европске уније. 736
(ускоро ће бити 750) европских посланика директно бирају држављани ЕУ сваких пет
година. Иако се посланици бирају по државном кључу, они се организују по
политичким групама, а не по држављанству. Свака држава чланица има одређени број
посланика, а они се у неким случајевима бирају по националним изборним
јединицама. Парламент и Савет Европске уније заједно усвајају законе у скоро
свим областима под редовном законодавној процедури. Ово се такође односи и на
буџет Европске уније. Коначно, Европска комисија одговара Европском парламенту,
потребна јој је његово одобрење за именовање и мора да подноси извештаје
Парламенту. Председник Европског парламента представља Парламент. Председника и
потпредседника Парламента бирају посланици сваке две и по године.



https://sr.wikipedia.org/wiki/%D0%A4%D1%80%D0%B0%D0%BD%D1%86%D1%83%D1%81%D0%BA%D0%B0

Француска (франц. La France), званично Француска Република (франц. République
française) држава је у западној Европи. Француској припадају и прекоморске
територије, од којих Гваделуп, Мартиник, Француска Гвајана и Реинион, Мајот (у
Индијском океану) представљају пуноправни део француске републике. Површина
Француске (рачунајући и њене прекоморске поседе) је 640.679 km², а њеног
европског дела око 547.030 km². По површини је 42. држава у свету, а трећа у
Европи после Русије и Украјине и највећа у Европској унији. Граничи се са
Белгијом, Луксембургом, Немачком, Швајцарском, Италијом, Монаком, Шпанијом и
Андором и има излаз на Атлантски океан и Средоземно море. Преко ових
ван-европских територија, Француска се граничи и са Бразилом, Суринамом и
Холандским Антилима. По процени из 2009. Француска је имала 65.073.482
становника. Главни и највећи град Француске је Париз, а остали већи градови су:
Марсељ, Лион, Тулуза, Ница, Нант, Стразбур, Бордо, Лил и Тулон.

Територија савремене Француске је скоро иста као и територија античке Галије,
коју је насељавало келтско племе Гали. Галију је покорио Рим у 1. веку п. н. е.
У 4. веку, германска племена, од којих су најзначајнији Франци, су се населили
на територију Галије. Франачка држава је свој врхунац имала крајем 8. и почетком
9. века. Уговором из Вердена (843), Франачко царство је подељено на три дела, а
из њеног западног дела развила се данашња Француска. Француска је била једна од
највећих светских сила од краја 17. века. Она је у 18. и 19. веку, створила
велику колонијалну империју широм Северне Америке, западне Африке и југоисточне
Азије.

Француска је један од оснивача Уједињених нација, НАТО-а, групе Г8 и Европске
економске заједнице, данашње Европске уније. Такође је једна од пет сталних
чланица Савета безбедности и нуклеарна сила.

Највећи део Француске се налази у западној Европи. На североистоку се граничи са
Белгијом и Луксембургом, Немачком и Швајцарском на истоку, на југоистоку са
Монаком и Италијом и на југу са Шпанијом и Андором. Са севера и запада
запљускује је Атлантски океан (односно Бискајски залив и канал Ламанш), а на
југу Средоземно море (Лионски залив и Лигурско море). У саставу Француске је
острво Корзика у Средоземном мору и више од 20 прекоморских департмана и
зависних територија.

Метрополитанска Француска заузима око 547.030 km², по чему је највећа држава
Европске уније. Због специфичног изгледа географске мапе, Француску популарно
називају „шестоугао“ (франц. l'Hexagone).

У Француској постоји разноврсни облици рељефа, од приморских равница на северу и
западу до веначних планина на југу и југоистоку земље. На југу Француска је од
Пиринејског полустрва одвојена венцем Пиринеја, а на југоистоку Алпима. Мон
Блан, висок 4.807 m је други највиши врх Европе и највиши врх у њеном западном
делу, а налази се на граници Француске и Италије. Овде су реке развиле дубоке
долине, а глечери који су и заузимали у леденом добу су их додатно проширили и
продубили. За разлику од Алпа, Пиринеји у леденом добу нису били толико подложни
глацијацији, па ту нема великих глечера, језера и долина који су карактеристични
за Алпе. Због висине Пиринеја, путеви између Шпаније и Француске су врло
ограничени. Алпи се према северу настављају Јурским планинама које су граница
према Швајцарској. У централном делу Француске налази се Централног масива,
валовита висораван висока просечно од 800 до 1000 метара, са које се местимично
уздижу купе угашених вулкана висине до 1.900 m. Долине Роне и Саоне одвајају ове
громадне планине од Алпа. Друга група старих громадних планина су Вогези чија
висина иде до 1.200 m. Долина Рајне дели Вогезе од Шварцвалда у Немачкој.

Остатак Француске чине низије. На северу се налази Париски басен, у којем је
смештено привредно и популацијско језгро Француске. Париску котлину окружују
Арморикански масив, Централни масив, Вогези и Ардени. Око Париза постоји систем
концентричних гребена, који раздвајају уске равнице. На југозападу у подножју
Пиринеја налази се Аквитанска низија, која се широко отвара према мору.
Аквитанска низија је равница са плодним земљиштем.

Климатске прилике у Француској су врло разноврсне. За запад и север државе
својствена је океанска клима, која је највише изражена у Бретањи. Просечна
јулска температура је око 16 °C, а јануарска око 7 °C. Температурне разлике се
повећавају према истоку, уз више ведрих и хладних зимских дана, али су и лета
прилично ведра и врућа, са мало падавина, која су равномерно распоређена у свим
годишњим добима. Планински крајеви имају оштрију климу са дугим снежним зимама.
Јужно од Алпа клима је изразито средоземна.

Људско присуство на територији Француске се може пратити до доба доњег
палеолита. Један од најстаријих археолошких налазишта се налази у пећини код
Шилака (Горња Лоара) од пре 1.800.000 година. Неандерталци су почели да освајају
Европу пре око 200.000 година, али чини се да су изумрли пре око 30.000 година,
вероватно јер су изгубили у трци са данашњим људима током леденог доба. Први
модерни људи (Homo sapiens) су се појавили у Европи и Француској пре око 50.000
година у периоду горњег палеолита. Археолошка налазишта из горњег палеолита код
места Кро Мањон (кромањонски човек), Грималди и Шанселада у долини Дордоње,
стара око 25.000 година. У Француској се налази велики број осликаних пећина из
времена горњег палеолита, од којих је вероватно најпознатија пећина Ласко
(Дордоња, осликана пре око 15.000 година п. н. е.). Из времена неолита
најстарије познато налазиште је код Кортезона (Воклиз), из око 4.500. п. н. е.

У периоду мезолита земљорадња је постепено смањила значај пећина, а у неолиту
(од 3. миленијума п. н. е.) појавиле су се мегалитске културе. У бронзано доба
(око 1500. п. н. е.) почели су се да се развијају трговачки путеви. Гвоздено
доба и келтска култура појавиле су се током првог миленијума п. н. е.

Насеља на територији данашње Француске дала су имена неколицини праисторијских
култура, као што Ашелска, Мустерска, Солитренска или Магдаленска култура.

Територије данашње Француске, Белгије, северозападне Немачке и северне Италије
обухватала је регија Галија у којој су у давној прошлости живели древни келтски
народ Гали. Они су се овде доселили око 8. века п. н. е., а у 3. веку п. н. е.
заузели цео регион. У доњем току Гароне живели су Аквитанци, блиски Баскима.
Гали су су основали градове Лутецију и Бурдигалу, док су Аквитанци основали
Толосу. Око 680. п. н. е. на медитеранске обале стигли су грчки колонисти који
су основали Масилију, Никају и Антиб. Гали су често ратовали са Аквитанцима и
Германима, а између 393. и 388. п. н. е. војска Гала предвођена Бреном је напала
Рим након битке на Алији.

Када је картагински војсковођа Ханибал у Другом пунском рату прошао кроз југ
Галије, унајмио је галске плаћенике који су се борили на његовој стране у бици
код Кане. Југ Француске је био важан Римљанима као копнена веза до Хиспаније па
су искористили галски напад на римског савезника Масалију да ставе Нарбонску
Галију је под римску власт око 125. п. н. е. Римски конзул Гај Јулије Цезар је
51. п. н. е., након Галских ратова, покорио остатак Галије. Упркос галском
отпору који је предводио Верцингеторикс, Гали нису одбили Римљане. Гали су на
почетку имали успеха код Герговије, али су коначно поражени код Алезије.

За време Римског царства, галско-римска цивилизација је напредовала. Гали су
усвојили латински језик и културу. Од латинског ће се временом развити француски
језик. Од другог до петог века нове ере становници Галије су прихватили
хришћанство. У деценији након што су Персијанци заробили римског цара
Валеријана, римски намесник Постум је 260. успоставио краткотрајно Галоримско
царство, које је поред Галије обухватало Пиринејско полуострво и Британију.
Галоримско царство је скршио цар Аурелијан после победе у бици код Шалона 274.
године.

У Арморику су се у 4. веку доселили Келти из Британије. Они су говорили данас
изумрли језик из ког се развио данашњи бретонски језик. Године 418. провинција
Аквитанија је дата Визиготима у замену за помоћ у борби против Вандала. Визиготи
су претходно 410. године опљачкали Рим и основали престоницу у Тулузу. Римско
царство је имало проблема да се избори са свим нападима варвара. Флавије Аеције
је морао да користи ова племена једна против других како би осигурао какву-такву
римску контролу. Прво је користио Хуне против Бургунда, а Хуни су разорили
Вормс, убили краља Гунтера и протерали Бургунде на запад. Аеције је преселио
Бургунде код Лугдунума 443. Хуни, које је ујединио Атила, су постали већа
опасност, па је Аеције искористио Визиготе против Хуна. Коначни окршај се
одиграо у бици на Каталаунским пољима, у којој су Римљани и Готи поразили Хуне.

Римско царство је и даље било пред колапсом. Аквитанија је дефинитивно
препуштена Визиготима, који су ускоро покорили јужну Галију и већину Пиринејског
полуострва. Бургунди су тражили своје краљевство, а северни део Галије је
препуштен Францима. Само је део северне Француске са центром у граду Соасону и
даље признавао власт римских царева. Осим германских народа, и Васконци су ушли
у Васкоњу из Пиринеја, а Бретонци у основали своја краљевства у Арморици.

У 4. и 5. веку, Галију су преплавила германска племена: Бургунди, Визиготи и
Франци, по којима је касније Француска добила име. Краљ салијских Франака
Хлодовех из династије Меровинга је примио хришћанство 498. године. Франци су
били прво германско племе које је прихватило католичанство за разлику од осталих
Германа који су хришћанство примили у облику аријанства. Већину територије
данашње Француске ујединио је Хлодовех 507. године, ставивши под власт Франака
Алемане, Бургунде и Визиготе северно од Пиринеја. После Хлодовехове смрти
Франачка је прошла кроз дуг период подела, грађанских ратова и уједињења. Током
овог периода појавили су се ентитети Неустрија, Аустразија, Бургундија и
Аквитанија. Власт краљева је све више слабила, док је власт мајордома (главног
службеника краљевског двора) постајала све важнија функција. Пипин Хересталски
је био први мајордом који је управљао целом државом од 687. до 714. године.
Његови наследници су исто мајордоми. Син Пипина Млађег, Карло Мартел је владао
неколико година без краља, иако сам себе није сматрао краљем. Заслужан је за
одбрану Европе од арапске инвазије у бици код Поатјеа 732. године.

Од средине осмог века, Карлов син Пипин Мали, је постао први краљ из династије
Каролинга. Ова династија је значајно проширила територију Франачке, која је 800.
подигнута на ниво царства за време владавине Пипиновог сина Карла Великог. Карло
Велики је у својим походима уништио државе Лангобарда и Авара, а затим и његов
син Лудвиг Побожни су владали великим делом западне и централне Европе. Након
Лудвигове смрт, Уговором из Вердене Франачку су 843. поделила његова три сина:
Источну Франачку је добио Лудвиг I Немачки, Средњу Франачку Лотар I, а Западну
Франачку Карло Ћелави. Источном делу одговара на оно што је касније постало
Свето римско царство, а западном данашња Француска. Заклетве из Стразбура између
Карла Ћелавог и Лудвига Немачког, којима су они годину дана раније склопили
савез против најстаријег брата Лотара, је најстарији извор који потврђује
употребу два различита језика на две стране Рајне (тевтонски и романски језици).
Овај текст је често био представљан као оснивачки документ Француске (и
Немачке). Потомци Карла Великог су задржали симболичан утицај на територијама
које приближно одговарају данашњој Фрацуској све до 987, кад је војвода Хуго
Капет изабран за краља Француске. Првобитно језгро француске државе је
одговарало феудалном домену краљева из династије Капета (област Ил д Франс у
околини Париза).

Наследници Хуга Капета су се смењивали на престолу Француске кроз три сукцесивне
династије (Капети (987-1328), Валоа (1328—1589) и Бурбона све до 1792. када је
погубљен краљ Луј XVI, а затим од 1814. до 1848.

Први краљеви из династије Капета су постепено ширили краљевске овласти, јачали
Француско краљевство, упркос противљењу енглеске династије Плантагенета која је
држала неке територије Француске. Сукоб Плантагенета и Капета је почео крајем
12. века, када је француски краљ Филип II Август проширио територију Француске
од Пиринеја до Ламанша. Године 1209. покренут је Албижански крсташки рат како би
се уклонили јеретички катари из Окситаније (на југу данашње Француске). Овим
походом уништени су и катари и сломљена независност јужних делова Француске.

Године 1337. у предвечерје првог таласа Црне смрти, тензије између нове
француске династије Валоа и Плантагенета довеле су до низа сукоба познатих под
именом Стогодишњи рат (1328–1453). У већем делу Стогодишњег рата више успеха су
имали Енглези, а то је кулмирало Уговором из Троа 1420. којим је краљ Енглеске
Хенри V је постао регент француског краља Шарла VI. Инспириcани Јованком
Орлеанком и преласком војводства Бургундије на њихову страну, Французи су
преокренули ток рата и успели да тријумфују у рату, преотевши Енглезима све
поседе у Француској осим Калеа. Француска је током рата еволуирала политички и
војнички. Стогодишњи рат и црна смрт су ојачале ауторитет краља, која је постала
неоспорна у 15. веку за време владавине Луја XI.

Краљ Луј XI се сукобио са бургундском војводом Карлом Смели током Бургундијских
ратова. Француска је присвојила Бургундију, али је део Бургундије (данашњи
Франш-Конте) уступљен Шпанији 1493. Од 1487. до 1491. је ратовала и поразила
војводство Бритању, а припојила га је 1532.

Француска је доживела велики културни напредак за време краља Франсоа I.
Француска се умешала у дуге Италијанске ратове (1494–1559). Краљ Франсоа I се
суочио се са моћним непријатељима, и био је заробљен и бици код Павије.
Француска је нашла савезника у Османском царству Сулејмана Величанственог.
Отомански адмирал Хајрудин Барбароса је освојио Ницу 1543. и предао ју је
Франсои I. У исто време у Француској се појавила протестантска реформација, коју
је овде предводио Жан Калвин, против моћи Католичке цркве у Француској. Током
16. века Француска је основала своје колоније у Северној Америци. Жак Картје је
путовао дубоко у територију Северне Америке. Највећа група француских колонија
ће постати позната под именом Нова Француска.

Верски ратови између католика и протестаната су обележили другу половину 16.
века и владавину последњих Валоа (Франсое II, Шарла IX, Анрија III) су одвојили
Француску од европских позоришта. Сукоб се завршио ступањем на престо Анрија IV
(првог краља из династије Бурбона и бившег протестанта), доминацијом католика и
релативном верском толеранцијом кроз Нантски едикт. Тек Луј XIII и његов
министар Ришеље су кроз Тридесетогодишњи рат покушали и успели да скрше моћ
хабзбуршке Шпаније у корист Француске. Због преране смрти ових актера, равнотежа
моћи је обновљена, да би на крају Мазарен трајно окончао рат кроз Вестфалски мир
1648. и Пиринејски мир 1659.

Француска монархија је достигла врхунац у 17. веку током владавине Луја XIV. Он
је био апсолутни владар врло централизоване државе. У ово време Француска је
имала најбројније становништво у Европи и била најзначајнији фактор у европској
политици, економији и култури. У колонијалном домену, Луј XIV је наставио дело
Франсое I, са успешним освајањима Кариба, Луизијане и Сенегалa. Међутим,
недостатак одлучности Луја XV је дозволио уступке Енглезима у Индији и Канади и
тиме поништио успехе својих претходника.

Финансијски проблеми, неуспех реформи и незадовољство народа је довело до
Француске револуције. Револуцији је претодило покушај Скупштине сталежа да
донесу устав Француске. Када је краљ Луј XVI покушао војском да распусти
скупштину, незадовољни Парижани су 14. јула 1789. заузели тврђаву и затвор
Бастиљу. Политички и друштвени немири (супротстављање трећег сталежа племству)
је на крају довео до погубљења краља и укидања монархије 10. августа 1792.
Текућа револуција је довела до смене неколико система власти (конвента,
директоријума и конзулства), уз скоро константне ратове са другим европским
монархијама, забринутих због ширења републиканских идеја.

Године 1799. власт у републици преузео Наполеон Бонапарта је преузео вођство
Републике 1799. и прогласио се за цара Француске 1804. Његове армије су се
бориле широм Европе, освојиле многе земље, а Наполеонови рођаци су постали нови
владари освојених држава. За време његове владавине састављен је Наполеонов код,
законик грађанског права, који је постао узор за многе правне системе у свету.
После коначног пораза Наполеона 1815. у бици код Ватерлоа, Француска је поново
постала монархија.

Период после Наполеоновог пада 1815. обележио је нови покушај увођења уставне
монархије, али незадовољства због владавине Луја XVII и Шарла X довеле до Јулске
револуције 1830, којом је на престо доведен Луј Филип I. Јулску монархију је од
1830. до 1848. подржавала буржоазија, али је такође стекла и велику опозицију
међу бонапартиситма и републиканцима. Незадовољством Јулском монархијом је
довело до револуције фебруара 1848. године и покушаја увођења председничког
система у оквиру Друге Републике.

Дана 2. децембра 1851. председник Републике, Луј-Наполеон Бонапарта, нећак цара
Наполеона I, је организовао државни удар. Он је 14. јануара 1852. постао цар под
именом Наполеон III. У оквиру Другог царства, земља доживљава почетке друге
индустријализације, вођене либералном економском политиком која се заснивала на
изградњи јаких структура капитала (банака, компанија, железница, тешке
индустрије и индустрије текстила, робних кућа. У домену спољне политике,
Наполеон III је осигурао поверење Велике Британије (после победоносног Кримског
рата), што је помогло ширењу утицаја Француске на Блиском истоку, док су успехом
у рату за уједињење Италије против Аустрије је довело до анексије Савоје и Нице
по уговору са Краљевином Пијемонт). И поред свега овога владавина Наполеона III
је стекла озбиљне противнике и у земљи (међу радницима и републиканцима) и ван
ње. Жеља за вођењем рата против Пруске током процеса уједињења Немачке је само
убрзала његов пад. Тежак пораз у бици код Седана и царево заробљавање омогућио
је посланицина да три дана након битке преузму власт и тиме дефакто укину
монархију. Нова република је морала да тек успотављеном Немачком царству
препусти Алзас и Лорену и плаћа ратну одштету. Париски радници, незадовољни због
великог притиска који им је рат проузроковао, су протерали владу из Париза и
образовали краткотрајну Париску комуну, што је био први пример радничке
револуције.

Француска је почетком крајем 18. и почетком 19. века остала без скоро свих
својих поседа у Новом свету, али је почевши од 1830. па до Првог светског рата
образовала ново колонијално царство у северозападној Африци, на Мадагаскару, у
Индокини и полинезијским острвима.

Током 17. и 18. века Француска је основала колоније у Северној Америци, Нову
Француску (долина реке Сен Лорен), Луизијану и на острвима Кариба. Нову
Француску је изгубила у рату против В. Британије 1763, а Луизијану је Наполеон
1803. продао САД. У 19. веку Француска је створила велико колонијално царство у
Африци, Азији (Индокина), и острвима Пацифика.

Након Другог светског рата, Француска је дала независност готово свим својим
колонијама. Нарочито су били крвави ратови за независност Вијетнама и Алжира.

У Првом светском рату Француска је уз Русију, Велику Британију и Србију била
главни противник Немачке и Аустроугарске. По броју жртава на страни савезника
Француска заузима друго место са 25 %, што је преведено у бројкама 5,6 милиона,
од којих је 1,357 милиона војника погинуло, а 4,266 рањено. Као до тада једна од
водећих колонијалних сила света, Француска је водила рат за одбрану свог
политичког и економског утицаја.

За разлику од Првог светског рата, када је Француска имала водећу улогу на
страни савезника, у Другом светском рату је брзо поражена и окупирана јуна 1940.
Немци су је поразили користећи муњевите тенковске продоре (блицкриг). Окупатори
су поделили Француску на два дела; на северозападни део који је директно
окупирала Немачка, и на југоисточни део којим је управљала колаборационистичка
влада у Вишију. За веме рата у Француској је деловао покрет отпора. Новембра
1942. Немци су окупирали и југоисток Француске. Француску су ослободили
англо-амерички савезници, углавном САД, а ослобађање је започело искрцавањем у
Нормандији јуна 1944. (види: битка за Нормандију). Нову, антифашистичку владу
Француске је организовао покрет генерала Шарла де Гола. Француски губици живота
у току рата су укупно били мали, иако је јеврејска заједница веома страдала.

Деценију по завршетку рата Француска губи главне колоније у Африци. Од 1958.
(Пета република), председник Француске има јаке надлежности у области извршне
власти. Последњих деценија Француска је са Немачком играла централну улогу у
интеграцији земаља Европе у Европску унију. Евро је увден као национално
средство плаћања 1999. Пре тога коришћена је традиционална валута Француске:
француски франак. Француска је једна од 5 сталних чланица Савета безбедности
Уједињених нација.

Француска је централизована полупредседничка република. Устав Пете републике је
усвојен на референдуму 28. септембра 1958. Референдум је значајно ојачао
ауторитет извршне власти у односу на скупштину. Извршана власт има двојицу
лидера: Председника републике (тренутно Франсоа Оланд), који је шеф државе и
бира се директно на изборима на мандат од 5 година (претходно 7), и Владу, на
чијем је челу премијер којег именује председник. Тренутни премијер је Мануел
Валс.

Парламент је дводоман и састоји се из Народне скупштине која броји 577 чланова,
и посредно изабраног Сената сачињеног од 331 особе. Народна скупштина има моћ да
распусти владу, па тако већина чланова у скупштини бира владу. Сенатори се
бирају на мандат од 6 година (првобитно 9 година), а једна половина посланика се
бира сваке три године почевши од септембра 2008. Законодавна моћ скупштине је
ограничена; у случају неслагања два дома Парламента, Народна скупштина има
последњу реч, осим код уставних закона. Влада има јак утицај на обликовање става
парламента.

Политику Француске одликују два супротстављења блока: једав левичарски око
Социјалистичке партије и десничарски, претходно окупљен око странке Окупљање за
републику, а данас око њеног наследника Уније за народни покрет.

Француска је подељена на 26 региона, који даље обухватају 100 департмана.
Двадесетдва региона се налазе у европском делу Француске (Метрополитанска
Француска) која обухвата и острво Корзика.

Преостала четири ваневропска региона се састоје од по само једног департмана и
зову се Прекоморски депармани и региони (Départements et régions d'outre-mer -
D.R.O.M.). То су:

Француске прекоморске територије нису организоване у овај систем, оне већином
нису део ЕУ, и у њима само делимично важе француски закони.

Француска има снажну политику асимилације свих етничких група у једну Француску
нацију. Бретонски језик у региону Бретање је скоро потиснут из школа. У
Француској се веома ретко говори о аутохтоним етничким групама и њиховим
међусобним језичким и културним разликама, што је државна политика. Упркос
свему, велики број Бретонаца снажно подржава аутономију своје регије, али је
Француска на време реаговала и економском политиком приморала велики број
Бретонаца да емигрирају у Париски регион. Различитост аутохтоног становништва
огледа се и у дијалекту; становници југа Француске имају доста другачији и
оштрији дијалекат од северњака. Град Тулуз је највећи град Окситана и њихова
престоница. На југу Француске ка граници са Шпанијом је и регија Баска која се
мањим делом налази у Француској, а већим у Шпанији. Корзиканци су етничка група
најсличнија Италијанима. Корзика је један од најруралнијих делова државе што
приморава становнике да мигрирају у континентални део државе. Значајну етничку
групу Француске чине Арапи и Африканци који су углавном сконцентрисани око
великих градова. Град са највишим процентом Арапа је Марсељ и околина, где они
чине већинско становништво. По неким статистикама стоји да у Француској има 4,5
милиона Арапа. У периоду после Другог светског рата имигранти све чешће долазе у
сукоб са актуелном влашћу пре свега због тешког социјалног положаја али и због
расне дискиминације. Иако Француска важи за европску демократију, дискриминација
на расној основи није ретка, нарочито према Арапима и Африканцима.

Француска је по уставу лаичка држава која поштује све религијске заједнице и не
разликује их. Становништво се не пописује по вероисповести, али постоје
статистичке индикације.

По подацима из 2006. у Француској 51 % становништва припада римокатоличкој
цркви, 31 % су атеисти, око 4 % су муслиманске вероисповести, протестаната има
3 %, јевреја 1%. Преосталих 10 % припада другим религијским заједницама или се
не изјашњава.

Анкета из 2007. је на питање „Којој религији сте најближи“ дала следеће
резултате: 64 % католицизму, 3 % исламу, 2,1 % протестантизму и 0,6 % јудаизму.
27 % анкетираних су се изјаснили као атеисти.

Највећи и најважнији градови су Париз (париски регион Ils de France) са око 12
милиона становника, затим Марсељ, Лил и Лион који имају око милион становника.

Званични језик у Француској је француски, који поседује различите дијалекте у
зависности од подручја, али који нису јасно дефинисани у француској граматици.
Регионални језици попут бретонског у Бретањи, фламанског на граници са Белгијом,
баскијског у централним и источним Пиринејима, каталонског, окситанског и
других, углавном се могу учити у школи као други страни језик, али њихова
употреба у службеним документима и на државном нивоу је забрањена. Француска
такође не признаје националне мањине, водећи се националистичком политиком
асимилације. У француским прекоокеанским колонијама поред француског користе се
и локални језици. Арапски језик није у званичној употреби иако велики број Арапа
живи у Француској.

Француска има једну од најразвијенијих привреда на свету. Чланица је групе Г8,
која окупља водеће привреде света. По висини бруто друштвеног производа, мереног
према куповној моћи, на деветом је месту на свету, и на трећем међу земљама
Европске уније. У 2010. години од пет стотина највећих предузећа на свету 39 је
било из Француске, што ју је сврстало на четврто место, испред Немачке и
Уједињеног Краљевства. Године 1999. Француска је заједно са једанаест земаља
Европске монетарне уније увела евро, чиме је у потпуности заменила франак као
средство плаћања.

Француска има мешовиту привреду коју карактерише веома развијен приватни сектор
и јака јавна предузећа као и уплитање државе. Влада има велики утицај у
најважнијим инфраструктурним предузећима. Има већинско власништво над
железницама, електропривредом, највећим авиопревозничким и телекомуникационим
предузећима. Почетком деведесетих година 20. века почела је да смањује удео у
власништву над овим предузећима. Влада Француске полако приватизује државни
сектор и продаје свој удео у Франс телекому, Ер франсу, као и у банкама,
осигуравајућим друштвима, и у одбрамбеној индустрији. У Француској се налази
седиште највећег светског произвођача авиона – „Ербас“. Такође, Француска има и
свој космодром Гијански свемирски центар (франц. Centre Spatial Guyanais) који
је смештен у Француској Гијани.

Према подацима Светске трговинске организације (СТО) за 2008. годину, Француска
је била шести извозник и четврти увозник робâ. Године 2008. Француска је са 118
милијарди долара била трећа међу земљама ОЕЦД-а по обиму страних директних
инвестиција, иза Луксембурга (где су стране директне инвестиције углавном
представљале новчане трансфере банкама које се тамо налазе) и САД (316
милијарди), а испред Уједињеног Краљевства (96,9 милијарди), Немачке (25
милијарди), или Јапана (24 милијарде).

Исте године, француска предузећа су инвестирала 220 милијарди долара у
иностранству, што је Француску сврстало на друго место највећих инвеститора међу
чланицама ОЕЦД-а, иза САД (311 милијарди), а испред Уједињеног Краљевства (111
милијарди), Јапана (128 милијарди) и Немачке (157 милијарди).

Финансијске услуге, банкарство и сектор осигурања су важни делови француске
привреде. Париска берза (франц. La Bourse de Paris) је стара установа, коју је
1724. основао Луј XV. Године 2000. париска, амстердамска и бриселска берза су се
удружиле и основале Јуронекст. Јуронекст се 2007. спојио са Њујоршком берзом
ради стварања највеће светске берзе Ен-Вај-Ес-И јуронекст (енгл. NYSE Euronext).
Јуронекст Париз, француски огранак Ен-Вај-Ес-И јуронекст групе, по обиму
трговања је друга берза у Европи, после лондонске.

Француска предузећа имају водеће позиције у областима осигурања и банкарства:
„Акса“ (франц. AXA) је највећа осигуравајућа кућа на свету, док су „Бе-Ен-Пе
париба“ и „Креди агрикол“ у 2010. години, по висини улога, биле пета и шеста
банка на свету, а Сосијете женерал је 2009. била осма на свету.

Међу земљама Г8 Француска најмање емитује угљен-диоксид, захваљујући великим
улагањима у нуклеарну енергију. Као резултат великог улагања у нуклеарну
енергију, највећи део електричне енергије у Француској производи 59 нуклеарних
реактора. Све ово онемогућава производњу енергије из обновљивих извора.

Француска је током своје историје била велики произвођач пољопривредних
производа. Велики предели плодне земље, примена савремене технологије, и
субвенције Европске уније допринели су да Француска постане водећи произвођач и
извозник пољопривредних производа у Европи (што чини 20% пољопривредне
производње у ЕУ) и трећи је извозник пољопривредних производа у свету.

Пшеница, живина, млечни производи, говедина, и свињетина, као и светски познати
прехрамбени производи су најважнији француски извозни производи у области
пољопривреде. Шампањац и бордо су важни извозни производи, познати широм света.
Субвенције за пољопривреду Европске уније Француској се смањују последњих
година, а 2007. су износиле око осам милијарди евра. Исте године, Француска је
продала пољопривредне производе у вредности од 33,4 милијарде евра. Пољопривреда
је према томе важан део француске привреде: 3,8% активног становништва је
запослено у пољопривреди, док је у 2005. прехрамбена индустрија чинила 4,2%
БДП-а.

Француска лежи на великим рудним богатствима од који се значајно истичу
налазишта угља, гвоздене руде, боксита, урана, камене соли, цинка, нафте и
природног гаса. Индустрија је најразвијенија у Париском басену, а нарочито црна
и обојена металургија, прехрамбена, текстилна, аутомобилска, авионска,
индустрија гуме и машинска индустрија. Такође истичу се и хемијска и електронска
индустрија, као и рафинисање нафте.

Француска је европски рекордер у производњи и дистрибуцији електричне енергије
из нуклеарних електрана. Око 78% потреба државе за енергијом задовољавају 59
нуклеарних електрана, по чему је друга у свету, иза САД. Са друге стране
француска троши само 40% енергије произведене у нуклеарним електранама, а
остатак извози, зарађујући годишње милијарде долара, по чему су светски
рекордери.

Француска је једна од највећих и најзначајнијих земаља у Европи. Она излази на
низ веома важних мора и протеже се кроз низ веома важних области (Атлантик,
Ламанш, Средоземље, област Алпа, долине Рајне и Роне), па је многи сматрају
„кључном земљом западне Европе“. Француска је такође високоразвијена земља, што
све заједно чини њену саобраћајну мрежу густом, високо развијеном и сигурном.

По подацима из 1998. године укупна дужина железничке мреже у Француској је
31.939 km, од чега је 31.840 km под надлежношћу СНЦФ-а. Ово се односи на пруге
стандардног колосека. Поред тога у земљи постоји и 99 km пруга уског колосека
(1000 mm). Француска железница је веома напредна и она је превазишла многе
природне препреке, попут Ламанша, где постоји подземна веза железницом. Такође,
француска железница слови за најбржу на свету. Године 2007. постигнут је нови
рекорд од 575 km/h. "ТЖВ" возови обично иду брзинама преко 300 km/h, па је чак у
земљи отворена расправа да ли се временски исплати ићи авионима на домаћим
линијама.

Градска железница је присутна у свим већим француским градовима. Метро систем је
присутан у највећим градовима. За разлику од других земља возови се крећу левом
страном (изузев у Лионском метроу). Престоница Париз има најразвијенију метро
мрежу са 16 линија.

Укупна дужина путева у Француској у 1998. години је 893.300 km, од чега је на
савремене ауто-путеве отпадало 12.000 km, а на магистралне путеве 30.500 km.
Управа над ауто-путевима је у рукама приватних предузећа, али под надгледањем
државних органа. Друмска мрежа је високо развијена, али по густини заостаје за
многим европским земљама (нпр. Немачка). Такође, заостаје и за француском
железницом. Путна мрежа нижег ранга такође је високог квалитета. Државни
ауто-путеви се углавном поклапају са Европским саобраћајним коридорима и носе
двозначну ознаку „М+број“. У расподели бројева нема строгих правила, мада
постоје нека начела. Нпр. најстарији (а тим и најважнији) ауто-путеви носе
бројеве од А1 до А10, а ауто-путеви који крећу од Париза су сви испод броја А20.
Најчешћи случај је да један важни ауто-пут који креће од престонице носи
једноцифрен број (нпр. А1), а да аутопутеви који се одвајају од њега именују
двоцифреним бројем који почиње цифром првог (нрп. А186, А137). Поред Париза
велика ауто-путна чворишта су и Марсељ, Лион, Лил, Бордо, Стразбур, Ле Ман. На
прилазима великим градовима ауто-путеви често имају и по 3 траке у једном смеру.

У погледу водног саобраћаја истичу се следеће луке — Марсељ, Авр, Денкерк, Руан,
Нант и Бордо. Највећа лука је у Марсељу, која је и светског значаја и опслужује
више земаља у залеђу. Лука Авр је главна лука града Париза и налази на ушћу Сене
у Ламанш. Све важне луке су се развиле на ушћима великих река у море.

Унутрашњи водни саобраћај Француске је веома развијен, јер постоје изванредни
услови за то - велики равничарски предео, велики број великих и дугих река,
ниски превоји и развођа. Дужина путева (пловних река и канала) је 14.932 km, од
чега је 6.969 km под сталним прометом. Иако окосницу чине реке Француске, попут
Лоара, Жиронде, Роне, Сене, на државну мрежу наслањају и гранични пловни путеви
(Рајна, Меза) више околних земаља (Белгија, Немачка, Француска). Вештачки
прокопани канали играју веома важну улогу у унутрашњем водном саобраћају
Француске будући да спајају сва прометно битнија мора и реке и омогућавају
пловидбу између различитих делова земље без изласка из територијалних вода.
Такође, она знатно скраћују неке природне пловне раздаљине. У држави постоји
девет међународних аеродрома, а највећи су „Орли” и „Шарл де Гол” у Паризу.
Државна авио-компанија је Ер Франс.

Француска је једна од најпосећенијих држава на свету. Са 81,9 милиона страних
туриста 2011. године, Француска је испред Шпаније и Сједињени Држава. У
Француској се налазе градови од великог културног значаја (од којих је
најзначајнији Париз), морска и планинска летовалишта и руралне области у којима
људи могу да уживају у природи и миру. Осим овог вида туризма, градић Лурд
угости више милиона верских туриста сваке године. Најпопуларније туристичке
знаменитости Француске (према подацима из 2003. године) су: Ајфелов торањ, музеј
Лувр, Версајски дворац, музеј Орсеј, Тријумфална капија, Центар Жорж Помпиду,
Мон Сен Мишел, дворац Шамбор, Сен Шапел, дворац Високи Кенигсбург, Пи де Дом,
Пикасов музеј и Каркасон.

Француска држава има богату збирку националних симбола. Поред заставе -
триколора, националног мота, химне, грба, печата и логоа, то су и Маријана
(девојка персонификација Француске), фригијска капа, петлови, скраћеница RF,
национални празник 14. јул - Дан Бастиље, богиња слободе, лоренски крст (симбол
антифашистичког покрета).

Француска је дала велики допринос светској науци. Њени најзначајнији
представници су: физичари Блез Паскал, Марија и Пјер Кири, хемичар Антоан
Лавоазје, биолог Луј Пастер, математичар Лаплас, филозоф Рене Декарт и многи
други.

Као и у скоро свим осталим европским земљама школовање је обавезно. Деца могу
похађати наставу у школама, код куће или учити самостално. За сада има око
10.000 деце и младих која не похађају ни један од наведених видова наставе.
Школство Француске подељено је на предшколско (Maternelle), основну школу (école
élémentaire), средњу школу (collège), гимназију (lycée), и факултет.

Најпрестижнија високошклолска установа у Француској је универзитет Сорбона у
Паризу.

Најважнији француски штампани медији су дневне новине. Најпознатије су: Le Monde
и Libération (око 500.000 примерака), Le Figaro (конзервативне, 450.000
примерака), Les Echos и La Tribune (привредне, између 125.000 и 180.000
примерака), L'Humanité (74.000 примерака), La Croix (католичке, 114.000
примерака), L'Equipe (спортске, 485.000 примерака), France soir.

Најважније недељни магазини су: Le Nouvel Observateur, (400.000 примерака),
L'Express (400.000 примерака), Le Point (400.000 примерака), L'événement du
Jeudi. Такође су познати регионалне новине Ouest France.

Најважнији ТВ медији су: TV5, TF1, France 2, France 3, Canal Plus, France
5/Arte, M6. +



https://sr.wikipedia.org/wiki/@

@ је типографски карактер. Налази се у основном скупу АСKИ знакова. Његов број
је 64 (децимално), односно 40 (хексадецимално). Његова употреба повезује се пре
свега са коришћењем у адреси електронске поште, за одвајање корисничког имена и
домена.

У адреси електронске поште (која се преноси преко SMTP), знак @ се убацује
између корисничког имена и домена, као на пример:

Још увек није могуће користити електронску пошту са ћириличним знаковима. Често
се симбол @ замењује сликом или речима НА у имејл адресама, како би се избегла
нежељена пошта, као на пример на контакт страници Википедије.

Јасна: Добар дан! Иван: Немамо чланак о знаку @ Пера: Здраво Јасна, послао сам
ти слику на маил. Јасна: Примила сам твој маил. @Иван: ниси скоро гледао, један
сарадник је управо написао чланак о знаку @



https://sr.wikipedia.org/wiki/%D0%A0%D0%B5%D1%98%D0%BA%D1%98%D0%B0%D0%B2%D0%B8%D0%BA

Рејкјавик (исл. Reykjavíkurborg) је главни и највећи град Исланда. Овај град је
најсевернији главни град на свету. Смештен је на југозападу Исланда у заливу
Факсаглоји на Атлантском океану. Рејкјавик се простире дуж полуострва са
погледом на планине и Атлантски океан. Град се простире на површини већој од 200
km² и још увек се шири . У граду живи око 113.000 људи (2003). У широј градској
зони живи око 200.000 становника, што чини око 60% становништва Исланда.

Град, односно насеље основао је викиншки староседелац Инголфур Арнарсон 874.
године. Оснивање града описано је у књизи Landnaama, која се још назива и Књига
насељавања. Арнарсон је рекао да се за место насељавања одлучио помоћу
традиционале викиншке методе; бацио је пар дрвених делова столице викиншког вође
у океан, а када је видео обалу населио је место где је море избацило дрвене
делове. Насеље је добило име „Рејкјавик“ што у исландском значи „димни залив“
јер су се у његовој близини налазили термални извори и гејзири. Касније је
насеље напредовало захваљујући августинијанском реду и манастиру који је
саграђен на оближњем острву 1226. године.

Рејкјавик се не спомиње у историјским изворима све до 18. века. Много година
Рејкјавик био обична варошица, све док се краљевски благајник Скула Магнусон
није заинтересовао и отворио радионице за прераду дрвета.

Половином 18. века месни предузетник је хтео да рашири привреду и лаку
индустрију. У 18. веку у граду је била изграђена хришћанска катедрала и град се
развијао као трговачко и приморско средиште. 1750их неколико мањих предузетника
удружило се и основало прерађивачку индустрију вуне. То је представљало
економски преокрет у развоју Рејкјавика. Остале важне делатности тог времена:
риболов, прерада руде сумпора, пољопривреда и бродоградња. Рејкјавик је тек
1786. године стекао статус града, па се та година слави као година оснивања.

У 19. веку долази до жеље за независношћу, исландски парламент "Алтинг" поново
је успостављен у Рејкјавику иако су Данци били противници истог. Успостављање
парламента означило је да је Рејкјавик постао главни град Исланда. Од 1904.
године град је добио звање главног града острва а 1911. године је основан
универзитет. Исланд је коначно постао самосталан када је 1. децембра 1918.
године постао суверена држава под данском круном - Исландска краљевина.

У јутро 10. маја 1940. године, након немачке окупације Данске, четири британска
ратна брода допловила су до Рејкјавика и заузела луку. За неколико сати
Рејкјавика је окупиран без отпора домаћег становништва. Чак су возачи камиона
помогли окупаторима. Исландска влада је примила много захтева од британске
владе, али их је стално одбијала. Ипак за време Другог светског рата британски и
амерички војници су саградили базу у Рејкјавику. Број војника је био једнак
броју домаћег становништва. Економске последице биле су врло позитивне јер је
доласком британских и америчких трупа изграђен аеродром Рејкјавик који је и
данас у употреби. Отварањем аеродрома отворена су многа радна места, број
становника се повећао и Рејкјавик је од села постао највећи град на Исланду.

У послератним годинама Рејкјавик бележи видљив развој. Становништво се сели из
сеоских предела Исланда и долази у Рејкјавик, услед побољшања квалитета живота.
Млади људи долазе у Рејкјавик, да живе „Рејкјавишки сан“. 1972. године Рејкјавик
је био домаћин светског првенства у шаху између Бобија Фишера и Бориса Спаског.
У последње две деценије 20. века Рејкјавик је постао значајан члан глобалне
заједнице. 1986. године одржан је рејкјавишки самит између Роналда Регана и
Михаила Горбачова.

У граду су честе мале фонтане и стилизована језерца. Рејкјавик има велики број
базена, а посебна атракција је Плава лагуна која се налази 50 километара од
главног града . Пет минута бродом од Исланда налази се острво Видеј. То је дивље
острво које је рај за птице и цвеће, јер није било насељено све до 40-их година
прошлог века. На острву се, такође, налази и настарија зграда у Рејкјавику која
је саграђена 1752. године.



https://sr.wikipedia.org/wiki/%D0%A1%D1%82%D0%B5%D1%84%D0%B0%D0%BD_%D0%82%D1%83%D1%80%D0%B8%D1%9B

Стефан Ђурић, познатији као Раста (рођен 16. новембра 1989. у Приштини), српски
је R&B, реге хип хоп певач, композитор и продуцент. Његове песме су о марихуани,
љубави, стању у друштву, а велики број је и о женама. Познат је по коришћењу
"autotune" ефекта,[тражи се извор од 01. 2017.] због кога има доста
непоштовалаца.Шаблон:Чега има?[тражи се извор од 01. 2017.]

Као дете, Ђурић је био у друштву домаћих растафаријанца[тражи се извор од 01.
2017.] што је утицало на његово уметничко име и стил у музици. Са 16 година,
2005. наступио је на тада највећој Dancehall атракцији у Европи "Germanican
Scout". Од 2006. до 2009. био је аутор и водитељ двочасовне емисије „Реге шоу са
Стефаном“ на једној националној радио-станици.Шаблон:Којој? 2007. почиње
озбиљније да се бави музиком, а од 2008. до данас уређивао је музику на преко
300 пројеката.[тражи се извор од 01. 2017.] Сам Раста пева на више од 100
песама, од којих су најпознатије, нарочито међу млађим слушаоцима: Легализуј,
Били смо клинци, Кад охлади се бетон...

Био је члан домаће групе "Show program", с којом је постигао највећу[тражи се
извор од 01. 2017.] популарност. Године 2010. наступао је као предгрупа на
Европској турнеји америчког репера 50 centa. Сарађивао је са многим домаћим
извођачима, као што су: Ана Николић, Дара Бубамара, Дадо Полумента, Цоби, Цвија,
Буба Корели, Елитни одреди, KC Blaze, Vice, LMR, Реби и многи други.

Ђурић се 28. јула 2016. тајно оженио Аном Николић, коју је упознао током рада на
њеном албуму Лабилна.

Албум је снимљен 2009. са ЕлЕмЕр-ом (LMR), колегом из Show Program-а. Од гостију
је ту Сонија (Sonia). Најпознатије[тражи се извор од 01. 2017.] песме са овог
албума су „Легализуј“ која говори о легализацији марихуане, „Лако запаљива“ и
обрада једна стране песме - „Док ја ролам “.

Овај албум је снимљен 2010. са репером Цвијом, а од гостију су ту Струка, Ана
Машуловић и Елитни Одреди. Најпознатије[тражи се извор од 01. 2017.] песме са
овог албума јесу песме „Баци паре“ и „Упознај мој свет“, за које је снимљен и
видео-спот.

Снимљено 2010. са новосадском групом Унија. Од песама са овог албума су се
издвојиле „Пилула“, „Само играј“ и „Она тако је добра“.

Овај албум, снимљен 2011, за сада је једини соло албум овог певача. Од гостију
на албуму су београдски двојац G.I., KC Blaze из Нове Вароши и новосадски састав
Унија. Са овог албума најпопуларније[тражи се извор од 01. 2017.] су песме "5
минута“, „Касно је“ и "Ghetto life" на енглеском језику, за које су снимљени и
спотови.

Почевши од 2012. године. Најпопуларније песме су Кавасаки, Кавали, Еуфорија,
Хотел и дуети са Аном Николић где је наступао као гост у песмама Фригидна и
Конкретно.



https://sr.wikipedia.org/wiki/%D0%92%D0%B5%D0%BB%D0%B8%D0%BC%D0%B8%D1%80_%D0%91%D0%B0%D1%82%D0%B0_%D0%96%D0%B8%D0%B2%D0%BE%D1%98%D0%B8%D0%BD%D0%BE%D0%B2%D0%B8%D1%9B

Велимир „Бата” Живојиновић (Јагодина, 5. јун 1933 — Београд, 22. мај 2016) био
је југословенски и српски позоришни, телевизијски и филмски глумац.Био је
најпознатији југословенски глумац по улогама у партизанским филмовима везаним за
Други светски рат.

На филмском платну је дебитовао 1955. године у филму Песма са Кумбаре. Глумио је
у око 350 филмова, међу којима је и 17 вестерна снимљених у Немачкој за које се
готово и не зна. Снимао је филмове у којима је играо главне улоге на просторима
свих бивших југословенских република. Један је од родоначелника тзв. црног
таласа у југословенском филму, насталог почетком шездесетих, у којима је
континуирано наступао све до касних седамдесетих година 20. века. Паралелно с
њима, играо је и у тзв. партизанским филмовима у којима се прославио такође
током ’60-их и ’70-их, а један од њих — Валтер брани Сарајево — донео му је
велику популарност у Кини.

Осим глуме, упоредно се бавио и политиком. Од почетка деведесетих година 20.
века био је посланик Социјалистичке партије Србије у неколико мандата, а 2002.
године био је кандидат СПС-а на неуспелим председничким изборима у Србији.
Сматра се највећим југословенским и српским глумцем, са највише улога.

Живојиновић је рано детињатво провео у родном селу својих родитеља — Кораћици,
подно планине Космај — као треће и најмлађе дете у скромној службеничкој
породици. Отац Драгољуб „Баја” радио је као судски извршитељ у Општинском суду у
Младеновцу, а мајка Тиосава „Тинка” била је домаћица која се касније запослила у
ковници новца у Београду. Две старије сестре, Надежда „Нада” и Станка „Цале”,
давале су му константну и безрезервну подршку од најранијих дана. Још док је био
беба, сестра „Цале” га је прозвала „Бата” и тако је за цео живот понео надимак
по коме ће бити познатији него по правом имену. Први разред основне школе је
завршио у Кораћици, у основној школи која се налазила тик уз његову родну кућу.
Затим је школовање наставио у Београду, где су му родитељи добили службу и
настанио се на Врачару — у Милешевској улици у доњем делу Црвеног крста,
недалеко од Каленић пијаце —, где ће провести највећи део свог живота. Рано
детињство прекинуто Другим светским ратом обележила су велика разарања и
немаштина.

Свој таленат за глуму открио је са 15 година, захваљујући редитељки Соји
Јовановић која га је позвала да се придружи Академском позоришту у Београду, где
је повремено радио као сценски радник а понекад и као статиста. До тада потпуно
непознат уметнички свет потпуно га је очарао и заробио. Управо тада је схватио
да је глума позив којим ће се бавити целог живота. Уместо класичне гимназије,
похађао је наизменично средње глумачке школе у Нишу и Новом Саду. На четвртој,
последњој години средње глумачке школе у Новом Саду, покушао је да се упише на
Позоришну академију у Београду, али је био одбијен, баш као и следеће године
након завршетка средње школе. Тих годину дана се бавио најразличитијим пословима
како би преживео. Радио је као милиционер, молер, столар и као извршитељ у
општини Врачар. Касније, као већ потпуно остварен глумац, неколико пута је у
интервјуима потврдио да су му то све била драгоцена искуства која је здушно
користио у тумачењу улога. Иако је у то време добио понуду за стални ангажман од
Црногорског народног позоришта у Титограду, уз мајчину подршку и на њено
инсистирање одлучио је да поново конкурише на београдској Позоришној академији.
Коначно је примљен из трећег покушаја, 1954. године када започиње једна од
највећих и најузбудљивијих глумачких каријера на овим просторима. У Београдском
драмском позоришту, које се тада звало „Савремено позориште”, играо је више
година; у том периоду је имао по 300 ангажмана годишње. По сопственом признању,
у окружењу изузетне генерације глумаца која је тада наступала (Љуба Тадић, Раде
Марковић, Оливера Марковић, Михајло Мика Викторовић, Ђуза Стојиљковић и др.)
није имао много шансе да се истакне у матичном позоришту.

Бата Живојиновић је више волео позориште од филма, иако је у њему играо само
неколико година. Његов филмски деби из 1955. године у филму Песма са Кумбаре
редитеља Радоша Новаковића био је почетак изузетно плодне каријере.

Живојиновић је, без сумње, одиграо више филмских улога од било ког глумца у
историји југословенске кинематографије. Континуирану филмску каријеру, због које
напушта позориште, започео је епизодама у Влаку без возног реда из 1959. године
и Рату из 1960. године. Оба наведена остварења је режирао Вељко Булајић, у чијим
ће скоро свим каснијим филмовима Бата Живојиновић играти главне улоге.

Оженио се 1960. године својом великом љубављу, двадесетогодишњом
Јулијаном—Лулом, с којом ће добити двоје деце: сина Миљка 1961. године и ћерку
Јелену 1964. године. Венчани кум им је био Батин колега из Савременог позоришта
на Црвеном крсту, глумац Миодраг Поповић Деба. По сопственом признању, супруга
Лула с којом је провео 55 година у складном браку представљала му је највећи
ослонац током плодне и напорне дугогодишње каријере, праћене честим и дугим
одсуствима од куће.

Улоге Бате Живојиновића нису биле само велике, већ и разноврсне. Глумио је и
хероје и зликовце и лако је прелазио из улоге главног у улогу споредног лика.
Током ’60-их се филмовима попут Козаре (1962), Три (1965),[н. 2] Операције
Београд (1968) и Битке на Неретви (1969) устоличио као једна од највећих звезда
кинематографије бивше Југославије, али је зенит његове популарности дошао током
’70-их филмовима са тематиком Другог светског рата. Један од најпознатијих
његових филмова из овог периода је Валтер брани Сарајево из 1972. године, који
је постигао велики успех у Кини где је Живојиновић био веома популаран. Током
’80-их, Живојиновић је пародирао на своју слику акционог хероја улогама у низу
лаких комедија.

Током периода владавине Јосипа Броза Тита снимио је велики број партизанских
филмова, и био је — како је сам истицао у медијима — добар пријатељ са
доживотним председником СФР Југославије Јосипом Брозом Титом. Живојиновић је био
активан члан владајуће политичке странке Савеза комуниста Југославије у СФР
Југославији. Године 1990. изабран је за народног посланика у Народној скупштини
Републике Србије. Од 1991. је био активан на политичкој сцени као члан
Социјалистичке партије Србије. У септембру 2002. је био кандидат Социјалистичке
партије Србије на неуспелим изборима за председника Србије.

Живојиновић је био иницијатор, оснивач и први председник Удружења филмских
глумаца Србије, а такође је својевремено био и директор филмског програма
Слободарских свечаности у Сопоту.

Бата Живојиновић је познат по свом блиском пријатељству са хрватским глумцем
Борисом Дворником. Живојиновић и Дворник су се 1991. одрекли један другог у низу
отворених писама, у гесту који је био виђен као симболика распада СФРЈ. Године
2004. је јављено да су њих двојица покушала да се помире. Помирили су се 2006.
путем видео-линка између Сплита и Београда. Живојиновић је изјавио да „последњих
година није било мржње између њих”, а Дворник се надовезао да је све био „само
неспоразум”.

Живојиновић је 17. октобра 2006. године преживео срчани удар. Три године касније
је имао гангрену коју је санирао на Куби, да би му се опет повратила повредом
ноге на снимању свог последњег филма (Лед) 2011. године. После можданог удара
претрпљеног 4. јула 2012. године, опорављао се у Селтерс Бањи код Младеновца.

Велимир „Бата” Живојиновић је преминуо 22. маја 2016. године, у болници Свети
Сава у Београду. Узрок смрти је био скуп више болести, укључујући гангрену,
срчану слабост, дијабетес, анемију, бубрежну инсуфицијенцију, зачепљење готово
свих крвних судова итд. Сахрањен је 26. маја 2016. године, у Алеји заслужних
грађана на Новом гробљу у Београду.

Од 1990. године, Живојиновић је био активан у Социјалистичкој партији Србије
(СПС).

Биран је за народног посланика у укупно пет сазива Народне скупштине Републике
Србије. Од првог скупштинског сазива из 1991. године, формираног након првих
вишепартијских избора одржаних децембра 1990. године, биран је још четири пута,
и то након републичких скупштинских избора (1992, 1993, 1997, 2000); имао је
непрекидан мандат од укупно дванаест година, све до избора одржаних децембра
2003. године када се повукао из политике.

1991. године истакао се разумним и компромисним ставом приликом студентских
протеста. Био је председник Комисије за представке и жалбе Народне скупштине,
непрекидно у временском периоду од 1992. године до 2000. године.

Као представник СПС-а, на првим неуспелим изборима одржаним 2002. године био је
кандидат за председника Србије и освојио је око 120.000 гласова.

Иако је био на изборној листи своје партије, након Ванредних избора за народне
посланике Републике Србије 2003. — потпуно се повукао из политике.

У каријери је играо више од 400 филмских и телевизијских улога, од којих су
многе антологијске. У монографији бележи 333 филма, те 17 вестерна за које сам
каже да су снимљени у Немачкој и да се за њих готово и не зна. Ово га веома
вероватно чини југословенским и српским глумцем са досада највише одиграних
улога у целокупној глумачкој каријери.



https://sr.wikipedia.org/wiki/%D0%9A%D0%BE%D1%81%D0%BE%D0%B2%D0%BE_%D0%B8_%D0%9C%D0%B5%D1%82%D0%BE%D1%85%D0%B8%D1%98%D0%B0

Косово и Метохија — КиМ (алб. Kosovës dhe Metohisë; службени назив Аутономна
Покрајина Косово и Метохија — АПКиМ (алб. Krahina Autonome e Kosovës dhe
Metohisë); понекад кратко Косово (алб. Kosova) или Космет (од Косово и
Метохија), је аутономна покрајина у саставу Републике Србије према уставу ове
државе. Под привременом је управом Организације уједињених нација, где су органи
привремене управе под апсолутном доминацијом Албанаца једнострано прогласили
независност као Република Косово коју је признао известан број држава. Косово и
Метохија се граничи са Албанијом, Републиком Македонијом, Црном Гором, док је
њена административна линија према ужој Србији, под контролом УНМИК-а. Покрајина
има око 1,7 милиона становника. Службени језици су српски и албански, а седиште
администрације се налази у Приштини. Косово и Метохија је једна од најпознатијих
сеценионистичких области у свету.[тражи се извор од 11. 2015.]

Од завршетка НАТО бомбардовање СРЈ 1999. године, Косово и Метохија се у складу
са резолуцијом 1244 Савета безбедности ОУН налази под привременом
администрацијом ОУН (УНМИК). Европска унија је 16. фебруара 2008. одлучила да
покрене „Мисија владавине права Европске уније на Косову и Метохији — ЕУЛЕКС
КОСОВО”, а 17. фебруара 2008. органи привремене самоуправе на Косову и Метохији,
уз политичку и организациону подршку ЕУ и САД, донели су једнострану одлуку о
проглашењу независности Косова и Метохије од Србије. Србија је одбацила ову
декларацију, а Генерална скупштина Организације уједињених нација је резолуцијом
А/63/Л.2 усвојеном на предлог Србије 8. октобра 2008. захтевала саветодавно
мишљење Међународног суда правде о њеној легалности. Независност Републике
Косово признаје 106 од свеукупно 193 чланица Организације уједињених нација
(54,9 %).[тражи се извор од 11. 2015.]

Назив Косово потиче од словенске, српске речи кос — црна птица, а појам Косово
означава, на српском језику, област насељену тим птицама. Име Метохија долази од
грчке речи метохи, којом су била називана црквена имања, пошто су значајни
земљишни поседи са селима у тој области били не само у власништву Пећке
патријаршије, него су повељама српских владара, многи њихови поседи у Метохији,
укључив и читава села додељивани појединим српским манастирима, пре свега
владарским задужбинама, попут Високих Дечана или Светих Архангела. Део
владарских поседа у Метохији био је често уступан на трајно коришћење манастиру
Хиландару на Светој гори.[тражи се извор од 11. 2015.]

Косово и Метохија заузима 10.887 km2 и 1999. године је према проценама имало
готово два милиона становника. Налази се источно од Црне Горе, југоисточно од
Рашке области, северозападно од Републике Македоније и северно од Албаније.
Највећи градови су: Приштина са 209.000 становника и Призрен са 127.000.
Покрајина се састоје из две области, Косова на истоку и Метохије на западу.

Метохија на најширем делу има 23 km ширине, а дуга је око 60 km, на просечној
надморској висини од 550 m. Главна река је Бели Дрим. Метохију окружују планине
Мокра Гора на северу и северозападу, Проклетије на западу, Паштрик на
југозападу, Шар-планина на југу и југоистоку и Дреница, која је одваја од
остатка Косова, на истоку и североистоку.

Покрајина је углавном брдовита. Најпопуларнији туристички центри је Брезовица и
Превалац, на Шар-планини, која се налази на југу и југоистоку на граници са
Македонијом. Највећи врх је Ђеравица (2.656 m), на Проклетијама, на граници
Албаније и Црне Горе. Део планине Копаоник се налази на северу ове покрајине. Од
река, највеће су Бели Дрим, Биначка Моравица, Ситница, Ибар.[тражи се извор од
11. 2015.]

Клима на Косову и Метохији је континентална, са топлим летима и хладним
зимама.[тражи се извор од 11. 2015.]

Историја Косова и Метохије је уско повезана са историјом средњовековне српске
државе. Многобројни манастири и цркве као и остали споменици културе сведоче о
присуству многих народа још из античког доба.

Карактеристика данашњег Косова је разноликост становништва: Албанци, Срби, Роми
и Турци, која је последица миграционих кретања кроз историју. Ова миграциона
кретања су почела још у доба Илира, и настављала се кроз период Римског царства,
насељавања Словена на Балканско полуострво, османских освајања, угарско-турских
ратова 1448, аустријско-турских ратова 1683—1699, 1716—1718, и 1737—1739,
српско-турских ратова 1876-1877, 1877-1878, балканских ратова 1912-1913, Првог
светског рата и Другог светског рата. Даље промене су условљене исељавањем
не-албанског становништва од 1945. до 1999. и агресије НАТО-а на Србију 1999.,
која доводи до даљег исељавања и прогона Срба и других не-албанаца.[тражи се
извор од 11. 2015.]

У античко доба простор данашњег Косова и Метохије се називао Дарданија. Дарданци
су насељавали и простор данашње југозападне Србије и део Македоније.

У 3. и 2. веку пре нове ере, овим регионом су владали дардански краљеви:
Лонгарус, Бато и Монуниус, као и Етута, Монуниусова ћерка. Косово и Метохија
затим долази под власт Македонаца.

Римљани освајају територију Косова и Метохије 75. године, у току Илирских
ратова. Територија улази у састав римске провинције Горње Мезије (лат. Moesia
Superior). Од цара Диоклецијана чини засебну провинцију Дарданију (лат.
Dardania).

Од поделе Римског царства 395. године до краја 12. века подручје је наизменично
под контролом Византије, Бугарског царства и Самуиловог царства. Јужни Словени
долазе на Балканско полуострво у 7. веку. Током 12. века Срби из Рашке почињу да
продиру на подручје Косова и Метохије које је такође настањено Србима, али је
под византијском влашћу. Долази до сукоба између Византије и владара српских
држава, Дукље и Рашке. До првог сукоба дукљанског владара Константина Бодина са
византијском војском долази 1073. године код утврде Пауни на Косову. Бодин је
изгубио битку и пао у заробљеништво.

Рашки велики жупан Вукан је успео да одржи Звечан 1091. године. Из њега је вршио
походе даље и спалио Липљан. Даље победе против Византије је извојевао 1096, али
1106. доживљава пораз. Крајем 12. века жупан Стефан Немања долази до Липљана.
Године 1170. код села Пантина на левој обали Ситнице односи победу над
византијском војском.

Од пада Цариграда 1204. па до пада Србије под османску власт 1459. осам деценија
после Косовске битке, подручје Косова и Метохије израста у средиште
средњовековне Србије, као културни, духовни и политички ценар, премрежен
стотинама цркава, владарских и властеоских задужбина, већег броја утврда и
двораца, често привремених престоница (Пауни, Сврчин, Неродимље, Призрен).
Читаво подручје било је важно раскршће путева којима су пролазили каравани. Неко
време је град Призрен, најчешће у традицији, помињан као престоница српских
владара Душана и Уроша. У непосредној близини града Пећи било је најпре седиште
Архиепископије пећке, од средине 13. века, а затим и средиште Пећке патријаршије
(1346—1457. и поново 1557—1766). Пре доласка Османлија, подручје се привредно
убрзано развијало, посебно рударство и сточарство са ратарством.

Средњовековни рудници на Косову (Трепча, Ново Брдо, Јањево), активирани су за
необично дуге и успешне владавине краља Милутина (1282—1321). Рудник Трепча се
спомиње од 1303. као значајно налазиште олова и сребра. Ново Брдо је један од
најважнијих рудника Србије тога доба и један од највећих на Балкану. Из рудника
у Новом Брду вађени су и сребро и олово. Сребро у том руднику је било помешано
са златом (глама), а српски владари су имали добре приходе од рада рудника, што
је било значајан извор прихода за јачање и опремање војске, као и за изградњу
владарских задужбина, монументалних манастира, попут Грачанице у близини
Приштине, Светог Стефана у Бањској, Богородице Љевишке у Призрену (све
Милутинових задужбина), а затим и Високих Дечана, гробне цркве Стефана
Дечанског, Светог Архангела, задужбине цара Душана, Манастир Светог Уроша у
Неродимљу, затим у Мушутишту, Зочишту, граду Призрену, Средској жупи и многих
других цркава и манастира широм ових двеју области, како мањих владарских тако и
властеоских задужбина.

Косово је дало две значајне српске династије: Лазаревиће, пореклом из Прилепца
код Новог Брда, и Бранковиће, родом из Дренице, који су после слома Српског
царства (1346—1371), Србијом владали у тешком раздобљу скоро девет деценија
између 1371. и 1459. године.[тражи се извор од 11. 2015.]

На Косову пољу, у близини Приштине 1389. године одиграла се знаменита Косовска
битка, у којој су Срби, предвођени кнезом Лазаром, а уз подршку одреда Срба из
Краљевине Босне под вођством војводе Влатка Вуковића, уз велике жртве, ипак
одолели силовитим налетима бројно надмоћније турске војске под султаном Муратом.
У бици, у којој се убиством турског владара истакао српски витез, Милош Обилић,
учествовало је, највероватније око 30.000 војника. Премда је битка остала без
победника, јер су у њој погинула оба владара, а Турци се под новим султаном
Бајазидом повукли у Брусу, Србија је, ослабљена, годину дана после битке, била
приморана да прими вазално однос према Турцима. Тиме се Турцима отварао пут за
даље освајање Балканског полуострва. Између 1371. и 1398. године, осим кнеза
Лазара који је држао север Косова, највећим делом централног Косова с Метохијом
најдуже је владао зет кнеза Лазара, Вук Бранковић, родом из Дренице, који је тек
више година после Косовске битке године постао турски вазал.[тражи се извор од
11. 2015.]

У борбама после Косовске битке, деспот Стефан Лазаревић, син и наследник кнеза
Лазара, однео је победу 1402. код места Трипоље против сестрића Ђурђа
Бранковића, који је уз турску помоћ покушао да преотме земље које су раније
припадале његовом оцу, Вуку Бранковићу. Током мађарско-турског рата 1448.
заповедник угарских војске Јанош Хуњади (познат у народу као Сибињанин Јанко)
преко Крушевца долази на Косово поље са око 24 000 војника, и улази у нови
косовски бој, али без подршке деспота Ђурђа Бранковића, турскога вазала. У
дводневној бици угарских и крсташких витезова из суседних земаља против бројније
војске турског султана Мурата II, Јанко Хуњади упркос великом јунаштву бива
поражен на бојном пољу. Косово остаје под влашћу Српске деспотовине до 1455,
када је војска султана Мехмеда II Освајача после дугих опсада заузела Ново Брдо
и Призрен, док је преостали део Деспотовине, дошао под турску власт после пада
Смедерева 1459. године.

Између 1459. и 1912. године, Косово и Метохија је било у саставу Османског
царства. У време турске владавине, на територији Косова и Метохије су образовани
Вучитрнски и Призренски санџак, да би касније био формиран Призренски вилајет, а
1877. године и Косовски вилајет, првобитно са седиштем у Приштини, а потом у
Скопљу. Када се на северу Србије издвојила Кнежевина Србија 1830, преостали
делови Србије који су остали под османском влашћу, названи су, збирно, Стара
Србија.[тражи се извор од 11. 2015.]

Продорима Османлија од краја 14. века, долази до померања српског и дела
албанског становништва (Клименти) на запад и север Балканског полуострва. Турци
тероришу, пљачкају, и одводе народ у ропство. Због неподношљиве ситуације,
долази до српских устанака, подстакнутих насиљима, док се током аустро-турских
ратова Срби хришћани придружују, као посебна милиција, хабзбуршким трупама.
После аустријских пораза, због турских одмазди долазило до масовних пресељења
Срба на хабзбуршке територије (видети чланак Сеобе Срба).

Падом српске Деспотовине 1459. Турци успостављају свој спахијски систем.
Подручје Косова и Метохије до године 1541. припада румелијском ејалату. Од 1541.
до 1580. припада будимском, затим босанском, а од 1607. опет румелијском
ејалату. По турском систему долази до поделе на санџаке (округ), казе (срез), и
нахије и кадилуке (општина). У борби против отпора становништва Турци користе
исламизацију и друге методе. Исламизацију сматрају најбољим средством за
смиривање подручја. Испрва у ислам прелазе феудалци, затим градско, и на крају и
сеоско становништво. Процес исламизације траје све до краја 19. века, и Албанци
масовно прелазе у ислам, а Срби делимично. Турци узимају младе Албанце у војску
путем данка у крви и регрутацијом у јединице азапа, из којих редова се регрутују
будући феудалци и војни команданти. Султан Селим II ослобађа дажбина сваку
хришћанску кућу из које је бар један мушкарац прешао у ислам. Многе српске
породице се селе на север и запад, а напуштена имања заузимају исламизиовани
Албанци и тако постепено шире властиту етничку територију. Албанци хришћани
(племе Клименти) пружају отпор Турцима заједно са Србима.

Све теже свеопште прилике у Османском царству протоком времена доводе до
устанака и немира становника, нарочита за време ратова Аустрије са
Турском.[тражи се извор од 11. 2015.]

После слома турске опсаде Беча и оснивања Светог савеза између Аустрије, Пољске
и Млетачке републике 1684, долази до поновног буђења отпора покорених народа у
Турској. У борбу против Турака ступају Срби и Албанци и неки се придружују
аустријској војсци Силвија Пиколоминија која надире ка Скопљу. У Призрену се тој
војсци придружује још око 20.000 људи, али смрћу Пиколоминија долази до осипања
и пораза од Турака код Качаника дана 1. фебруара 1690. Са аустријском војском се
повлаче и Срби из Приштине, Пећи, Косовске Митровице, Призрена и Новог Пазара у
оправданом страху од турске освете. Предвођени српским патријархом Арсенијем
Чарнојевићем, прелазе у Хабзбуршко царство, у данашњу Војводину, заједно са
мањим групама Албанаца.

Током идућег рата Аустрије с Турском 1737-1739, хабзбуршки цар Карло VI позива
хришћане у Србији на поновни устанак. Аустријанци заузимају Ниш, а српски
устаници Нови Пазар 30. јула 1737. године. Патријарх Арсеније IV Јовановић
упућује људе на Косово и северну Албанију да дижу народ на устанак. Устаници и
Аустријанци наносе Турцима пораз код Нове Вароши у августу. Турском
противофанзивом све је било изгубљено, а значајан број Срба и нешто Албанаца
хришћана се поново сели преко Дунава у Аустрију. На празне поседе Турци
насељавају Албанце муслимане досељене са севера Албаније (племена Гаши,
Краснићи, Шаља, Бериша и други), и у подручје око Новог Пазара, где велики број
преосталих Срба прелази у ислам да избегне турску одмазду. У наредном
миграционом таласу Албанци насељавају области долине Лаба, јужне Мораве до
Сурдулице и Лесковца, Скопља, Куршумлије и Ниша. У новим крајевима Турци су
Албанцима муслиманима давали плодну земљу и повластице, што изазива гнев и мржњу
код Срба хришћана. Свим овим миграцијама, српски етнички центар Србије се
постепено помера из старих подручја Рашке и Косова у слив Мораве и на простор
данашње Војводине.

Султан Селим III је покушао да уведе реформе, реорганизацијом војске и управе. У
то време већ долази до Првог и Другог српског устанка, којима је нова Србија из
граница под Карађођем, 1830. добила аутономију као вазална кнежевина у Османском
царству. Стара Србија, јужно од граница обновљене Кнежевине Србије била је под
влашћу често одметнутих албанских паша. Турске реформе 1835. године доводе до
побуне албанских феудалаца у Пећи, Призрену, Ђаковици и Приштини. Муслимани из
Призрена 1839. избацују турског команданта Исмет-пашу. Турци због тога
успоравају реформе, а Албанци све више теже аутономији према централној власти у
Цариграду. Турци појачавају насељавање Албанаца на Косово и Метохију пред
српско-турски рат 1876-1877, српско-турски рат 1877-1878, и Црногорско-турски
рат 1876—1878 Албанци су мобилисани и кориштени у борбама против Срба код Ниша,
Јанкове клисуре, Јавору и Црној Гори. Током рата 1877—1878., наступањем српске
војске према Врању долази до масовног повлачења албанског становништва из рејона
Ниша, Лесковца, Топлице и других места (Нишки санџак), и они се настањују на
Косово, док се Срби протерани са источног Косова,(Лаб, Гњилане), настањују у
топличком и прокупачком округу, све до Врања. Страхујући од даљег територијалног
ширења Србије, Турци до 1912. успостављају гранични појас ка Србији, састављен
од села насељених Албанцима.

Албанци оснивају Албанску лигу на састанку у Призрену 10. јуна 1878. Захтеви
Турској су били аутономија за Албанце, и уједињење четири вилајета (косовског,
скадарског, битољског и јањинског) у један албански вилајет. Порта је ове
захтеве одбила, а 1879. почео је велики албански устанак којим је турска власт
била свргнута у Вучитрну, Призрену, Ђаковици, Приштини, Пећи и другде. Албанци
су сурово прогањали косовске и метохијске Србе, сматрајући их главним поводом за
ширење Србије ка југу, и сталном претњом у случају новог рата.

У неким деловима Албаније долази такође до масовних албанских побуна. Турска
шаље Дервиш-пашу са војском да разбије устанак, и он од априла 1881. улази у
Призрен, Ђаковицу и Пећ. Албанска лига била је у крви угушена, али су
привремено, поново, али у знатно мањој мери, избијали немири (1883. и 1884.
године).

Положај Срба на Косову и Метохији, у последњим деценијама османске власти,
посебно после 1878. нагло се погоршавао. Наоружани албански одметници
муслиманске вере чинили су, некажњено, стална насиља, отмице имања, отмице
девојака, паљење летине, крашу стоке, на шта као хришћани, без права да носе
оружје, Срби нису могли да се бране, док су локалне турске власти, често у
рукама албанских паша, толерисали насиља својих сународника почињена над Србима.
Само у период у између 1890. и 1900. са Косова и Метохије, избегло је у Србију
око 60.000 Срба, према подацима које је сакупила српска влада од својих конзула
у Скопљу и Приштини. Ове податке потврдили су, додатно, и извештаји руских
конзула у Призрену.[тражи се извор од 11. 2015.]

Од године 1905. до 1912. Албанци дижу низ устанака. У јулу 1908. у Урошевцу се
окупља 20.000 људи, и покушава се извести ослобођење од Турака. Међутим у то
време долази до Младотурске револуције у Турској, и обећавају становништву
смањење пореза, демократизацију и побољшање општих животних услова. Учвршћењем
своје власти Младотурци напуштају своја обећања и гуше албански отпор. Пропагира
се идеја да су Албанци, као муслимани Османлије. Због тога августа 1909. избија
нови устанак на Косову и Метохији, а Порта шаље војску да га угуши силом. До
битке долази код Качаника од 11. маја до 13. маја 1910. Турци односе победу уз
око 600 погинулих.

Године 1912. поново долази до устанка под вођством Општег устаничког комитета,
на подручју Дренице, Пећи, Ђаковице, и северне Албаније. Бајрам Цури диже
устанак у подручју Краснићија (Krasniqi). Устаници заузимају читаво Косово,
северну Албанију, па чак и Скопље, на шта Младотурска влада подноси оставку.
Нова влада шаље делегацију која се састаје са представником Албанаца Хасаном
Приштином. Турци одбијају захтеве за аутономију, употребу албанског језика у
школама и администрацији, и финансирање развоја Косова и Метохије.

Од 19. века, па све до 1945. године, Срби су за област данашњег Косова, Метохије
и суседних области (укључив Рашку област, Скопље, Куманово, Велес, Гостивар)
најчешће користили назив Стара Србија, подразумевајући углавном простор у
границама Милутинових освајања у 13. веку, а крајем 19. века простор Косовског
вилајета, чије је седиште било у Скопљу.[тражи се извор од 11. 2015.]

У црквеном погледу, Косово с Метохијом припадало је Епархији рашко-призренској,
са седиштем у Призрену.[тражи се извор од 11. 2015.]

У Првом балканском рату, српска и црногорска војска ослобађају Косово и Метохију
1912. године. Српска војска Битком на Куманову ослобађа Косово са Приштином и
Призрен, а црногорска део Метохије, са градовима Исток, Пећ и Ђаковица.
Србијанске и црногорске снаге сусрећу се у Ђаковици. Део Албанаца и Турака тада
напушта Косово и Метохију заједно са пораженом османском војском.

Косово је 1913. године одлуком Народне скупштине било интегрисано у Краљевину
Србију, а Метохија у уклопљена у Краљевину Црну Гору.[тражи се извор од 11.
2015.]

Поразом српске војске 1915, која се повлачила ка Јадрану преко Албаније,
аустроугарске јединице окупирају северни део Косова, а бугарске јужни (Призрен,
Приштина, Качаник, Урошевац, Гњилане), где заводе веома окрутан окупациони
систем. Аустроугари отварају школе на албанском језику да придобију
становништво. После пробоја Солунског фронта 1918., Косово поново ослобађају
француске савезничке снаге заједно са јединицама српске 2. армије у октобру
1918, и реинтегришу га у Краљевину Србију. Читаво Косово, а после сједињења
Србије и Црне Горе и Метохија, као делови Србије, били су после 1. децембра
1918. у саставу новостворене Краљевине Срба, Хрвата и Словенаца.

Косово и Метохија су 1929, подељено између три бановине: Зетску, Моравску и
Вардарску. Подручје је слабо развијено као и пре, са 62% домаћинстава на
поседима величине испод 5 хектара. Аграрна реформа укида велике поседе и кметске
и феудалне односе. Почиње колонизација Срба на Косово и Метохију. По подацима из
1930, у 10 срезова је било предвиђено за 183.848 хектара за колонизацију. Било
је појава одузимања земље од Албанаца, што доводи до побуна неких села, чак и до
нивоа интервенције војске. Мржња Албанаца према колонизованим Србима расте.
Управа и школе користе само српски језик, док се одлуком албанских бегова, за
Албанце отварају само верске школе. Фашистичка Италија потпирује супротности
зарад својих интереса у вези Албаније.

Комунистичка партија Југославије делује на Косову и Метохији, и 1938. комунисти
стварају назив Космет за подручје. Ствара се став према аутономности Космета и
братској равноправности народа Косова, потврђен на 5. земаљској конференцији КПЈ
1940. у Загребу. Комунистичка омладина 1938. и 1939. штампа летке у којима се
противи исељавању Албанаца у Турску, одузимања њихове земље и терора према њима.
Постоје партијске организације у већим местима. Међутим, занимљива је бројност
чланова: године 1940, КПЈ има 239 чланова, од тога 23 Албанца.

Између 1941. и 1945. године, за време фашистичке окупације, Италија је
анектирала највећи део Косова и Метохије, делове Македоније и Грчке и прикључила
их такозваној Великој Албанији, која је била италијански протекторат, краљевским
указом од 12. августа 1941. Немци заузимају косовскомитровачки, лапски
(подујевски) и вучитрнски срез, па у саставу окупиране Србије под Миланом
Недићем остају и Трепча и Косовска Митровица, док мање делове источног Косова
заузимају Бугари, део гњиланског среза, део витинског краја, Качаник и Сиринићку
жупу. Немци преузимају окупацију италијанске зоне од 1943. због капитулације
Италије.

Од Албанаца су формиране јединице помоћне полиције, у градовима 20-30, а селима
10-15 људи. У већим местима су италијанске квестуре са 30-40 полицајаца. Од
Албанаца Италијани формирају и батаљон фашистичке милиције, и засебне
полувојничке добровољачке јединице. Италијани укупно имају око 20.000 војника, 5
000 полицајаца и 5 000 наоружаних Албанаца, припадника разних квислиншких
формација. Италијани се приказују као ослободиоци Албанаца, ствараоци Велике
Албаније. У ту сврху уводе албански језик у управи и школству, и дозвољавају
употребу албанске заставе.

Немци на свом подручју формирају албанску жандармерију од 1 000 Албанаца, а још
организују и око 1 000 добровољаца по селима. Бугарски окупатор почиње у свом
подручју бугаризацију, а окупациона посада се састоји од 2 батаљона.

Током рата на терену Косова и Метохије деловале су много мање партизанске
јединице него у осталим деловима земље. Велике репресалије, тежак живот под
италијанском окупацијом, одвођење у логоре и на принудни рад су учинили своје.
Такође, током Другог светског рата на територији Косова деловале су и четничке
јединице Косте Миловановића Пећанца.[тражи се извор од 11. 2015.]

Срби на Косову окупацију доживљавају као губитак слободе, док Албанци слом
Краљевине Југославије примају као олакшање свог положаја. Због тога је у току
читавог рата КПЈ била неуспешна у покушају да масовно придобије Албанце за борбу
против окупатора, што утиче на стање на К. Због терора окупатора и албанских
квислиншких банди, већи део Срба се сели у Црну Гору и Србију већ убрзо по
почетку окупације. С њима одлази и око половина комуниста, па се тиме оријентишу
на мање акције, саботаже и припреме за устанак.

Од 1945. до 1952. године на територији Косова и Метохије деловале су групе
разбијених балиста (остатака албанских окупационих снага). У борби са њима
учествовале су јединице ОЗНА-е и УДБА-е које су најчешће у појединачним
окршајима разбиле остатке балиста док се одређени број извукао и сакрио у
иностранству, док се један број њих предао и прикључио Брозовим партизанским
јединицама.[тражи се извор од 09. 2009.]

Обласни комитет КПЈ за Косово и Метохију средином 1941. ствара Војни комитет.
Прва диверзија је на жичари за превоз руде између Старог Трга и Звечана ноћу 17.
на 18. јул 1941. Та група оснива копаонички НОП одред 25. јула 1941., који
делује углавном ван територије К. У октобру 1941. оснива се и Метохијски НОП
одред. Ипак, веће акције се не врше на К. све до почетка 1943, када постаје
активнији НОП одред Зејнел Ајдини формиран крајем 1942.

Формирају се још Шарпланински позадински НОП одред октобра 1942, Шарпланински
НОП одред новембра 1942, Карадачки НОП одред јануара 1943. и Емин Дураку НОП
одред јануара 1943. априла 1943. погибају Боро Вукмировић и Рамиз Садику,
чланови ЦК КП. Упркос свим напорима, до коначног ослобођења Југославије, на
Косову и Метохији није било слободне територије и партизани делују у врло тешким
условима.

После капитулације Италије, Немци окупирају Албанију и К. Немци прокламују
поштовање независне и слободне Албаније, и да долазе као ослободиоци албанског
народа од италијанског ропства. Немци формирају квислиншке организације Другу
призренску лигу 16. септембра 1943. и Косовски пук (Regjiment Kosova) крајем
1943. Косовски пук уништава отпор и становништво на подручју
Урошевац-Приштина-Косовска Митровица-Пећ-Призрен.

Немци и балисти средином фебруара 1944. почињу напад на јединице НОВ на К. и
успевају скоро да униште Главни штаб НОВ за К. и пратећу чету. Тек средином
1944. долази до масовнијег развоја устанка и од јуна се формира укупно око 7
бригада НОВ, под именом косовско-метохијске бригаде. У октобру 1944. почело је
повлачење немачке војске (група армија Е) из Грчке преко К., и почела је
косовска операција, којом је требало уништити главнину немачких снага. У томе се
није успело, али је подручје ослобођено после повлачења Немаца у новембру 1944.

Међутим, у децембру 1944. долази до масовне побуне Албанаца против НОВ и
Југославије у већем делу Косова. Најтеже борбе су вођене у Дреници, а затим у
Урошевцу, Гњилану и Косовској Митровици. Тако 2. децембра 1944. штаб НОВ и ПО за
К. ангажује против Дренице 3. и 7. косовско-метохијску бригаду, 25. бригаду 46.
дивизије, Ибарски НОП одред и делове 3. и 5. дивизије НОВ Албаније. Пошто то
није било довољно да се смири побуна“ касније је ангажовано свих 8 к.-м.
бригада, 46. дивизија, и 3. бригада 22. дивизије. Како су борбе и даље трајале,
Врховни штаб НОВ и ПОЈ формира 52. дивизију 8. фебруара 1945. године од к.-м.
бригада, и уводи војну управу за подручје Косова и Метохије. Тим мерама је тек у
марту 1945. сломљен отпор Албанаца.

У току Другог светског рата, делови Косова и Метохије су били опустошени, а
српско становништво поубијано, расељено, или послато у концентрационе логоре.
Погинуло је најмање 6200 људи из области Косова и Метохије.

После завршетка рата, Косово и Метохија су враћени Југославији и улазе у састав
Народне (касније Социјалистичке) Републике Србије. Нова комунистичка власт 6.
марта 1945. забрањује повратак протераним Србима и Црногорцима на териорију
Косова Одлуком о привременој забрани повратка колонистима. Аутономна
Косовско-Метохијска Област (АКМО) званично је проглашена 10 Јула 1945. године.
Данашње границе област је добила 1959. године проширењем на северу, када су
делови општине Рашка насељени искључиво српским живљем издвојени из те општине и
додати општини Лепосавић, која је била у саставу ауотономне области.

Априла 1963. године АКМО је уздигнута на ниво покрајине, поставши Аутономна
Покрајина Косово и Метохија. Новембра 1968. године име покрајине је промењено у
Социјалистичка Аутономна Покрајина Косово, чиме је Метохија уклоњена из назива.
Између 1974. и 1989. године, Косово и Метохија је имало фактички статус
федералне јединице СФРЈ, иако је формално и даље било део Србије.

Косово и Метохија губи статус de facto федералне јединице Уставом РС из 1990.
године и отада носи назив Аутономна Покрајина Косово и Метохија у саставу
Србије. Део Албанаца, је 1990. године једнострано прогласио независност, али то
није признато ни од једне државе осим Албаније.[тражи се извор од 11. 2015.]

1996. године, албанска терористичка организација ОВК, започиње сукобе са
Полицијом Србије, нападима из заседе на патроле или мање полицијске станице. Ово
се 1998. претвара у прави рат, када су се терористички напади на регуларне снаге
безбедности проширили на целу Покрајину. Ово је довело до жестоке реакције
полиције и укључивања војске у сукоб. У овом рату почињени су многи злочини и на
српској и на албанској страни. Након дипломатских притисака САД и ЕУ на СР
Југославију да повуче војне и полицијске снаге из Покрајине и омогући Албанцима
већи степен аутономије, дошло је и до отворених претњи НАТО бомбардовањем. У
октобру 1998. председник СРЈ Слободан Милошевић са америчким изаслаником
Ричардом Холбруком постиже споразум о распоређивању посматрачке (верификаторске)
мисије Оебса на Косову и Метохији и повлачењу дела војних и полицијских снага
чиме је привремено отклоњена опасност од НАТО бомбардовања. И поред овога,
терористички напади ОВК се настављају. Након Случаја Рачак у јануару 1999.
долази до нових претњи бомбардовањем од стране НАТО-а и западних земаља. У
фебруару 1999. одржана је мировна конференција позната као Преговори у Рамбујеу,
на којој су учествовали представници власти СРЈ, косовских Албанаца, ЕУ, САД и
Русије. Након три недеље преговора није постигнут никакав споразум. Ово је за
САД и ЕУ био послењи покушај да се косовска криза реши мирним путем па су
упутили отворени ултиматум властима СРЈ да доћи до НАТО бомбардовања уколико не
прихвате предлог споразума из Рамбујеа, којим је предвиђено војно присуство НАТО
снага у земљи и аутономија Косова и Метохије која се граничила са независношћу
(предвиђен је референдум о независноси за три године). Након што је СРЈ ово
одбила, 24. марта уследило је НАТО бомбардовање, противно међународном праву
(без сагласности Савета безбедности ОУН). Бомбардовање је окончано након 78 дана
Кумановским споразумом и Резолуцијом 1244 Савета безбедности ОУН. Након
спровођења овог споразума, преко 200.000 Срба и других неалбанаца напустило је
Косово и Метохију у страху од албанског насиља. ОВК је и након окончања сукоба
наставила да чини злочине над српским цивилима.

После НАТО бомбардовања СРЈ 1999. године, Косово и Метохија долази под управу
Уједињених нација. Према Резолуцији 1244, Косово и Метохија је део Србије, али
је под контролом УН.

17. и 18. марта 2004. године догодило се масовно етничко чишћење Срба на
територији Косова и Метохије познато као Мартовски погром. Албански екстремисти
су напали читаве српске заједнице и српске културно-историјске споменике.

Коначни политички статус Косова и Метохије још није одређен.[тражи се извор од
11. 2015.]

17. фебруара 2008. органи привремене самоуправе на Косову и Метохији под
апсолутном доминацијом Албанаца, уз политичку и организациону подршку ЕУ и САД,
донели су једнострану декларацију о проглашењу независности Косова и Метохије од
Србије. Србија је одбацила и оштро осудила ову декларацију и захтевала
саветодавно мишљење Међународног суда правде. Независност самопроглашене
Републике Косово до сада је признало 106 од 193 чланице Уједињених нација.

Војно-технички споразум из Куманова 1999. године, регулисао је смернице
повлачења Војске Југославије и српске полиције са територије Аутономне покрајне
Косово и Метохија. Администрационе послове обављају Уједињене нације без учешћа
Србије (резолуција 1244 Савета безбедности од 10. јуна 1999.). Власт има
УНМИК.[тражи се извор од 11. 2015.]

Статус покрајине још није одређен, а преговори око статуса покрајине одржавали
су се током 2006. године у Бечу између Владе Републике Србије, привремених
институција на Косову и Метохији и Уједињених нација. Дана 16. фебруара ЕУ је
одобрила слање мисије владавине права.[тражи се извор од 11. 2015.]

19. априла 2013. године у Бриселу потписан је Бриселски споразум којим је влада
Републике Србије на челу са Ивицом Дачићем и првим потпредседником владе
Александром Вучићем већину ингеренција пренео на привремене институције на
Косову., што је већи део српске опозиције сматра кршењем Устава републике Србије
и издајом интереса Србије. Из тих разлога су Срби са Косова и Метохије 4. јула
2013. године У Звечану основали привремену Скупштину Аутономне покрајине Косово
и Метохија, позивајући се на Устав РС.

На Косову и Метохији се паралелно користе евро и динар као званичне валуте. Евро
се користи за званичне административне потребе.[тражи се извор од 11. 2015.]

Косово и Метохија спада у једну од најсиромашнијих регија у Србији и у Европи са
годишњим приходом по становнику од 1.565 евра (2004).[тражи се извор] Иако је у
прошлости Косово и Метохија примало велике инвестиције за време СФРЈ од бивших
Република, Косово и Метохија је и пре било најсиромашнији део Југославије. Поред
тога, за време 1990их, лоша економска политика, међународне санкције, слаб
извоз, као и етнички сукоби, су утицали на већ лошу економију.[тражи се извор]

После благог раста 2000. и 2001. године, БДП је имао негативан раст 2002. и
2003. године. Инфлација је мала, док је буџет у дефициту први пут од 2004.
године. Већа економска улагања су почела од 1999. године у трговини и
грађевинарству, док је индустрија и даље слаба, као и набавка електричне
енергије. Незапосленост је између 40-50% од укупног радно-способног
становништва.

УНМИК је de-facto увео царине, као и спољно-трговинску политику од 3. септембра
1999, када је постављена царинска контрола на границама Косова и Метохије. Сва
увезена роба је оцарињена са 10% (укључујући и робну размену са остатком
Србије). УНМИК и косовско-метохијска влада потписало су споразум о слободној
трговини са Босном и Херцеговином, Албанијом[тражи се извор од 05. 2013.] и
Републиком Македонијом[тражи се извор од 05. 2013.].[тражи се извор од 11.
2015.]

Због непознатог статуса Косова и Метохије, покрајина има великих потешкоћа у
привлачењу страних инвестиција и кредита. Због таквог стања, на Косову и
Метохији има доста "сиве економије" - шверцовање бензина, цигарета, цемента.
Такође, један од проблема је и организовани криминал.[тражи се извор од 11.
2015.]

Према институцијама Владе Републике Србије Косово и Метохија се дели на 5
округа: Косовски, Пећки, Призренски, Косовскомитровачки и Косовскопоморавски.

Приближна демографска слика Косова и Метохије према оквирној процени УН из 2002.
године. Укупно становника: између 1,7 и 1,9 милиона.

Албанске власти у Приштини нису обезбедиле ни безбедносне ни политичке ни
економске услове за њихов повратак, који је бројчано остао симболичан, мањи од
једног процента.[тражи се извор од 11. 2015.]

Према резултатима генетских истраживања, међу становништвом Косова и Метохије су
најзаступљеније следеће патрилинеарне (Y-ДНК) хаплогрупе:

На Косову и Метохији се налазе многи средњовековни храмови Српске православне
цркве од којих су четири на Унесковој листи Светске баштине: манастир Високи
Дечани, Пећка Патријаршија, црква Богородице Љевишке у Призрену и манастир
Грачаница. Многи српски средњовековни храмови на Косову и Метохији су били
паљени и оскрнављени од стране албанских вандала у мартовском погрому 2004.
године.



https://sr.wikipedia.org/wiki/%D0%95%D0%B2%D1%80%D0%BE%D0%BF%D0%B0

Европа је континент који обухвата западни дио Евроазије. Европа је на сјеверу
оивичена Сјеверним леденим океаном, на западу са Атлантским океаном и
Средоземним морем на југу. На истоку и југоистоку, Европа се сматра одвојеном од
Азије вододјелницом Уралских и Кавкавских планина, ријеком Урал, Каспијским
језером, Црним морем, и мореузима Босфор и Дарданели. Ипак, границе Европе, које
датирају још из античког доба, произвољне су, јер прије свега физиографски израз
„континент” укључује културне и политичке елементе.

Европа је по величини шести континент, са око 10.180.000 km2 или 2 % укупне
земљине површине или 6,8 % површине копна. Од 51 суверене европске државе,
Русија је далеко највећа и по питању површине и популације, заузимајући око 40 %
површине континента (иако држава има територију у Европи и Азији), док је
Ватикан најмања држава. Европа је трећи најнасељенији континент послије Азије и
Африке, са популацијом од око 739—743 милиона или 11 % укупне свјетске
популације. Клима која је одређена топлим Атлантским струјама, одликује се
благим зимама и топлим љетима, чак и у предјелима који имају озбиљне климатске
одлике Сјеверне Америке или Азије. Даље од Атлантика, сезонске разлике се
повећавају, али блага клима остаје.

Европа, посебно Античка Грчка, мјесто је настанка Западне културе. Падом Римског
царства, током периода сеоба народа, дошло је до краја античког доба и до
почетка ере познате као „средњи вијек”. Ренесансни хуманизам, географска
истраживања, умјестност и наука водили су „стари континент”, као и остатак
свијета, у савремено доба. Од тог периода па надаље, Европа је имала доминантну
улогу у глобним дешавањима. Између 16. и 20. вијека, европске нације су
контролисале у различитим временским периодима Америке, већину Африке, Океаније
и Азије.

Индустријска револуција, која је почела у Великој Британији крајем 18. вијека,
довела је до радикалним привредних, културских и друштвених промјена у Западној
Европи, евентуално и широм свијета. Демографски раст довео је до тога да је
1900. године, удио Европе у свјетској популацији био 25 %. Оба свјетска рата су
углавном била фокусирана на Европу, што је у великој мјери довело до краја
доминације Западне Европе у свјетским дешавањима, док су Сједињене Америчке
Државе и Совјетски Савез преузеле то мјесто. Током Хладног рата, Европа је била
подјељена дуж Гвоздене завјесе између држава НАТО-а на западу и држава Вршавског
пакта на истоку, све до револуција 1989. и пада Берлинског зида.

Употреба израза „Европа” се постепено развијала током историје. У античко доба,
грчки историчар Херодот је наводио да је свијет подјељен од стране непознатих
лица на три дијела, Европу, Азију и Либију (Африку), са ријекама Нил и Риони
које чине границе — мада је наводио, да постоји и мишљење да је ријека Дон,
умјесто Риони, граница између Европе и Азије. Најисточнију европску границу
одредио је у 1. вијеку географ Страбон на ријеци Дон. Књига јубилеја описује
континенте као земље које је Ној дао својим синовима. Према књизи Европа се
простире од Херкулових стубова на Гибралтару, који је раздвајају од Африке, до
ријеке Дон, која је раздваја од Азије.

Културна дефиниција Европе као земље латинског хришћанског свијета настала је у
8. вијеку, означавајући нову културу насталу спајањем германске традиције и
хришћанско-латинске културу, која је дефинисана дијелом на супротностима са
Византијом и исламом, ограничена на сјевер Иберије, Британска острва, Француску,
покрштени запад Њемачке, Апле и сјеверну и средњу Италију. Тај концепт је један
од трајних насљеђа Каролиншке ренесансе: „Europa” се често јавља у писмима
Карловог дворског учитаље, Алкуина. Ова подјела је кориштена све до касног
средњег вијека, када је промјењена током Великих географских открића. Проблем
дефинисања Европе коначно је ријешен 1730. године када, умјесто ријечних токова,
шведски географ и картограф Страленберг предложио Уралске планине за
најзначајнију источну границу, добијајући за то подршку из Русије и широм
Европе.

Европа је сада дефинисана од стране географа као западни дио Евроазије, са
границама које су обиљежене великим воденим масама на сјеверу, западу и југу; за
европска граница на крајњем истоку обично се узимају Уралксе планине, ријека
Урал и Каспијско језеро; на југоистоку, укључујући Кавкавске планине, Црно море
и водени токови који спајају Црно море са Средоземним морем.

Острва су углавном груписана уз најближу континенталну масу, отуд се Исланд
сматра дијелом Европе, док се оближње острво Гренланд сматра дијелом Сјеверне
Америке. Ипак, постоје неки изузеци на основу друштвено-политичких и културних
разлика. Кипар је ближи Анадолији, али се обично сматра дијелом Европе културно
и политички и тренутно је држава чланица ЕУ. Малта се сматра острвом Сјеверне
Африке већ вијековима.

Географска граница повучена између Европе и Азије у 1730. није слиједила
међународне границе. Као резултат, покушаји да се Европа организује политичким и
привредним линијама резултовали су употребом имена на геополитички
ограничавајући начин указујући само на 28 држава чланица Европске уније. С друге
стране, Европа се такође користи на веома експанзиван начин од стране Савјета
Европе који има 47 држава чланица, од којих су нечије територије преко Урала и
Босфора укључујући цијелу Русију и Турску. Поред тога, људи на Британском острву
могу сматрати „континенталну” или „копнену” Европу Европом.

У античкој грчкој митологији, Европа је била феничанска принцеза коју је Зевс
отео након што је преузео облик бијелог бика. Одвео ју је на острво Крит гдје је
родила Миноја, Радаманта и Сарпедона. По Хомеру, Европа (стгрч. Εὐρώπη) је била
митска краљица Крита, а не географска одредница.

Етимологија Европе је несигурна. По једној теорији назив је настао од грчке
ријечи εὐρύς, што значи широк и ријечи ὤψ/ὠπ-/ὀπτ које значе око или лице, отуд
Европа, широко лице. Широк је био епитет саме Земље у реконструисаној
праиндоевропској религији. Друга теорија тврди да је назив базиран на семитској
тј. акадској ријечи erebu што значи сићи или заћи (у односу на Сунце), когнат
феничке ријечи ereb која значи вече или запад и арапске ријечи Магреб, хебрејске
ma'arav. Мартин Личфилд Вест тврди „Фонолошки, поклапање назива Европе и било
које семитске ријечи је слаба”. Међутим, Мајкл Бери, професор на одјељењу за
блискоисточне студије на Универзитету Пристон, налази спомињања ријечи Ереб на
асирским стелама са значењем ноћ или залазак Сунца, као супротност ријечи Асу
која значи излазак Сунца, тј. Азија (назив Анадолија долази од Ἀνατολή, што
значи излазак [Сунца], исток). У „Хомерским химнама” написаним у 7. вијеку прије
н. е, Европа се представља као Ереб, западна обала Егејског мора.

Без обзира на поријекло имена митолошког бића, Εὐρώπη је први пут као географски
израз употребљен у 6. вијеку прије н. е, а употребили су га грчки географи
Анаксимандар и Хекатеј. Анаксимандар је поставио границу између Азије и Европе
током ријеке Риони, а концепт је преузео Херодот у 5. вијеку прије н. е. Израз
„Европа” је први пут кориште у културној сфери током Каролиншке ренесансе. Од
тада, израз одређује сферу утицаја Западне цркве, као супротности Православним
цркавама и исламу свијету. Савремени концепт, проширене области „Европе” на
исток и југоисток, настао је у 19. вијеку.

Велика већина свјетских језика за назив континента користи ријечи изведене из
израза „Европа”. У кинеском језику се користи назив Ōuzhōu (歐洲/欧洲); слична
изведеница Ōshū (欧州) се понекад користи у јапанском називу за Европску унију,
Ōshū Rengō (欧州連合), иако је назив за континент Yōroppa (ヨーロッパ) у много чешћој
употреби. У неким туркијским језицима употребљава се изворни персијски назив
Франгистан (земља Франака) који се односи на велики дио Европе, поред званичних
назива Аврупа и Европа.

У еволуцији Земље постоје два, временски гледано, велика геолошка периода. Први
период, знатно дужи, је период пре камбријума, који се назива протерозоик а има
још неколико назива познатих у геолошкој и палеонтолошкој литератури. То је
период пре палеозоика (пре камбријума, прве периоде палеозоика), док би се
остали називи, попут назива азоик, могли превести као време „без живота“ или
„пре живота на Земљи“ и слично. Овај рани период за настанак и формирање
данашњег евроазијског континента, односно, његовог дела који данас називамо
Европом, нема великог значаја. Ипак, ово раздобље је значајно за Земљу као
планету.

Млађи период времена развитка Земље, тј. време развитка (процвата) живота на
Земљи су геолошке ере палеозоик, мезозоик и кенозоик, односно еон фанерозоик.
Развој европског континента заједно са азијским тј. развој Евроазије и њихово
формирање може се пратити у овом другом периоду развитка Земље, од палеозоика до
данашњег времена, холоцена. Северна хемисфера, обухватајући и простор данашње
Европе, почетком пелеозоика налазила се претежно испод нивоа мора.

Претпоставља се да су током камбријума на северној хемисфери постојале три
микроконтиненталне целине или платформе, а једна од њих Балтичка, је припадала
Европи. Сматра се да је већ у камбријуму на простору између Шпаније и
југоисточне Азије, постојала геосинклинала (по теорији геосинклинала) Тетис
(камбријски седименти нађени су у Шпанији, Португалији, јужној Француској ).
Поред Тетиса постојала је и Грампијенско-скандинавска геосинклинала. Током
ордовицијума већи део Европе је и даље под во­дом. Главно копно је Балтички штит
(обухвата пределе: Финске, северне Шведске и Норвешку). Од водених површина то
су геосинклинална подручја као у камбријуму, с тим што се јасније формира још
једна, Средњоевропска (херцинска) геосинклинала. У силуру распоред копна и мора
није се битније променио, те већих разлика у односу на претходни период у
распореду копна и мора на терирорији Европе није било. Крајем силура долази до
првих снажнијих орогених покрета - каледонска орогенеза. Распоред копна и мора
почетком девона битно се разликује у односу на претходни период. Копно се
увећало деловањем каледонског убирања. У карбонском периоду одиграли су се
значајни покрети, који су отпочели у овом периоду, а наставили се и у перму, а
познати су под именом херцинска орогенеза.

Мезозоик је у геолошкој литератури познат као, тектонски, релативно миран
период, па је тако било и на просторима данашње Европе. У тријасу на месту
некадашње Херцинске геосинклинале, били су издигнути венци Херцинида, а около је
било плитко епиконтинентално море које је плавило области Немачке (Хановер,
Тирингија, Франачка и Швапска област), потом на за западу област Француске,
Белгију, Холан­дију, Уједињено Краљевство, а то море допирало је и до
Пиринејског полуострва. Период јуре припада времену релативног мировања. У креди
се на простору Европе издвајају два копна. Поред већ постојећег
Северноатлантског појављује се у већем распрострањењу и Средњоевропско копно.
Овом другом копну припадали су: Шварцвалд, Вогези, Ардени, Тириншка и Чешка
маса, Судети и Подолски масив. Током креде јавља се нова алпска орогенеза, са
својом аустријском фазом.

Кенозоик је препознатљив по томе што долази до низа великих промена, нарочито у
области Медитеранске геосинклинале. Копнене масе на Земљи се постепено
приближавају данашњем стању, другим речима континенти (па и Европа) и океани
постепено све више добијају данашње контуре.

За време палеоцена у Европи су постојала два водена басена: Северно море, које
је обухватало јужне делове Енглеске, затим се ширило преко Француске, Белгије и
Немачке. У јужној Европи налазио се Тетис који је био сведен на уску зону на
Јадранску геосинклиналу и Провансански залив.

Током еоцена догодила се трансгресија којом се проширио Тетис који је тада је
покривао велике делове Алпа, део средње Европе, као и област Балканског
полуострва.

Током олигоцена постоје три седиментационе области (басени): Северно море које
се проширило у свом простирању на Не­мачку, Пољску, средњу Русију, Кавказ и
продужавало се до Каспијског мора, друга област је Атлантски океан који на
европско копно продире у виду залива и трећа област је Тетис који је био сведен
скоро на површину данашњег Средоземног мора. Слика распореда копна и мора у
Европи почетком миоцена знатно се изменила. Северно море се повукло скоро у
данашње границе. Атлантик је залазио у Француску у виду два залива: уз долине
Лоаре и Гароне. Исти океан је имао везу са Тетисом на простору Европе преко
Гвадалкивирског мореуза, а нешто јужније у пределу данашње Африке била је и
друга веза са Тетисом преко Мароканског мореуза. Тетис се проширио све од
Атлантика до Индомалајској предела у југоисточној Азији. Истовремено се формирао
и Паратетис, који је од Тетиса био одвојен издигнутим Алпима, Динарима и
Балканом. Паратетис се састојао од низа басена нпр. Панонски басен,
Дакијско-црноморски и Каспијски басен. Постојала је веза између Паратетиса и
Тетиса, преко два мореуза. Први је ишао правцем: Ронски басен - Швајцарска-
јужна Баварска - Бечки басен, а други мореуз правцем, назван Трансегејски: Улцињ
- Албанија - предео старог копна Егеида - Црно море.

Током плиоцена Паратетис се распада на низ одвојених језера и басена међу којима
се истичу: Панонски, Дакијски, Црноморски и Каспијски басен, а пред крај
плиоцена од Паратетиса остаје само Црно, Азовско море и Каспијско језеро.

У плеистоцену, у почетном периоду, контуре Европе биле су доста сличне данашњим,
мада је у појединостима било крупних разлика. Европски континент био је нешто
већи, а данашња Британска острва била су спојена са континенталним делом Европе.
Уместо Егејског мора постојало је копно Егеида. Корзика, Сардинија и Елба чинили
су јединствено Тиренско копно. Крајем плеистоцена, после Вирма III, Европа улази
у холоцен и поприма изглед који и данас има.

Могло би се рећи да је Европа полуострво које се састоји од више мањих
полуострва. Претежно је низијска, али има планинске ланце у унутрашњости, на
северу и на југу. Главни планински ланац су Алпи, а највиши врх је Елбрус у
Русији (5.630 m). Велике реке у средишњем делу су важни пловни путеви.

Европа углавном има умерену климу и равномерно распоређена четири годишња доба.
Три главне климе су средоземна на југу, океанска на западу и северу, и
континентална у средишњем и источном делу. Осим тога, западни и северни део
континента греје Голфска струја.

Дуго се расправља о прецизном месту граница Европе. Европа, у ствари, није прави
„континент“, већ представља део Евроазије, па зато није лако означити где тачно
престаје Европа а где почиње Азија. С друге стране, границе Европе често су
диктиране границама култура, економије, и политике, услед чега данас постоји
неколико „Европа“ које, уједно, означавају различите ствари.

Сматра се да је планински венац Урал заједно са реком Урал, природна, источна
граница Европе. Остале границе Европе чине: на северу - Северно море, на југу -
Медитеранско море, а на западу - Атлантски океан. Југоисточну границу Европе
чине планине између Каспијског и Средоземног мора.

Обале Европе дуге су 41.000 km (по неким ауторима 38.000 km, али сматрамо
тачнијим прву цифру). Са том дужином обале Европа је најразуђенији континент (на
1.000 km² површине Европе долази 4,1 km обале). Упореди ли се то са другим
континентима тај коефицијент је највећи (код Сев. Америке је 3,1 km, Јужне
Америке 1,6 km, Азије 1,7 km и Африке 1,1 km обале на 1.000 km²). Поједини
делови обала Европе (по прорачуну немачког географа О. Хенчела) по разуђености
су далеко већи: норвешка обала 20, далматинска обала 10, грчка обала 6 шпанска
обала 5). Карта изотела (криве затворене линије које показује једнаку удаљеност
од обалне црте) показује да у Западној и Средњој Европи ниједна тачка у
унутрашњости континента није удаљена више од 500 km, док је у Источној Европи
ова удаљеност 1.200 km.

Атлантска фасада налази се у западној Европи. На северозападу Атлантик
запљускује обале Норвешке. Делови Атлантског океана су Северно море и Балтичко
море. Северно би се могло назвати и ивичним, а Балтичко унутрашњим морем. До
Балтичког мора се стиже кроз три пролаза (мореуза): Скагерак, Категат и Сунд.
Балтичко море се рачва у три залива: Ботнички залив (Шведска-Финска), Фински
залив (Финска-Русија) и Ришки залив (Естонија-Летонија). Поред поменутих држава
на Балтичко море излазе још Пољска, Немачка и Данска.

Утицајем плеистоцене глацијације (ледника) и мора настали су у северном делу
Атлантске фасаде разни облици, у рељефу, везани за морску обалу нпр. фјордови
(понекад дуги, у Норвешкој, близу 180 km). Нешто јужније на обалама Атлантске
фасаде јављају се ријаси, у облику естуара река: Лаба, Везер, Рајна, Меза,
Шелда, Сена, Лоара, Жиронда, Дуеро и Тахо. Абразиони рад морске воде је
интензиван јер је плимски талас изузетно висок: Сен Мишел 15 m, Кардиф 12 m,
Болоња 8 m, Лондон 6 m, итд.

Атлантска фасада (француска обала недалеко од Авра) налази се у северној Европи,
мада су Баренцово и Бело море пре огранци Атлантског него Северног леденог
океана, захваљујући благотворном утицају Голфске струје. У континуалном смислу
ова мора јесу огранци Северног леденог океана, али по свим другим особинама они
то нису, као што је то нпр. суседно Карско море.

Северна Европа у регионалном смислу мало залази у поларне, арктичке, регије
(изузев полуострва Кола). Овде је од великог значаја положај Нове Земље, која је
преко острва Вајгача, продужетак Урала. Нова Земља је дуга 820 km и пружа се
скоро меридијански. Она „смета“ морској струји која полази од Берингових врата
изнад Азије и креће се према западу. Као баријера и зид, својим положајем, нашла
се ту Нова Земља која штити Баренцово и Бело море. Она затвара пролаз леденим
сантама, које са истока путују према западу, према Гренланду. Услед тога, у
Карском мору гомилају се највеће санте леда на Арктику (ово море је изгледа
најхладније море на северној хемисфери, а могуће и на Земљи). Када не би
постојала на овом месту Нова Земља, ледене би санте из данашњег Карског мора
продирале према западу и пловиле слободно према северним обалама Норвешке. Ни
Мурманск (често узиман за пример) ни Нарвик, ни Хамерфест ни Лофотска острва, не
би осетили благотворни утицај Голфске струје. Ова би европска фасада била прва
поларна (арктичка) област.

Медитеранска фасада је треће прочеље Европе. То је Медитеран, то је море у сред
копна, то је Средоземље. Ово море је настало у синклинали Тетис. Тетис је
колевка свих млађих венчаних планина Европе. Ту се, од четири већа полуострва
Европе, налазе три: Пиринејско (Иберијско), Апенинско и Балканско полуострво.
Она приближују Европу Африци односно Азији. Ова полуострва поделила су
Средоземно море, на западни и источни део (узрочници поделе су Апенинско
полуострво и острво Сицилија), потом на низ мањих мора, као што су: Лигурско
море (залив), Тиренско, Јонско, Јадранско, Егејско, Левантско, Мраморно, Црно и
Азовско море (који сви заједно чине јединствену акваторију). Померања у Земљиној
кори током терцијара утицала су и на морфолошку разноликост код ових мора, јер
свако има посебну карактеристику морског дна и обалног подручја. У основи су ту
два типа обале: прве, стеновите, разуђене и високе и друге песковите и ниске.
Створен је низ типова обала: тектонска обала (нпр. грчка), ерозиона (нпр.
јадранска), акумулативна (нпр. јадранско-итали­јанска) итд. Од Гибралтара до
најисточније тачке овог акваторија је 5.020 km, нешто мање од дужине Атлантског
прочеља. Местимично се Медитеран дубоко „увукао“ у копно нпр. код Црног и
Азовског мора, потом код Јадрана, све до Трста.

Од рељефних облика нема фјордова ни естуара већ се јављају акумулативне делте и
бројне увале као и клифови. Код далматинске обале бројне су увале и канали, код
француске обале, њен источни део смена клифова и увала, а западни део је плитак
и акумулативан тип обале, на Црном мору су карактеристични лимани, док се око
ушћа великих река нпр. Дунава јавља лагунарни тип обале, као и код ушћа реке По.
Најразуђеније обале Средоземног прочеља су обале Далмације и Грчке, које
представљају сплет канала, залива и затона. Понегде заливи личе на фјордове,
нпр. Бококоторски залив, мада он то јесте само морфографски, али морфогенетски
је то потопљена речна долина, залив, полигенетског начина постанка.

По вертикалној рашчлањености рељефа, Европа је доста низак континент. Средња
висина Европе је истоветна са висином Аустралије око 300 m (средња висина Азије
је близу 1.000 m). Морфометријски подаци показују да европски простор има
следеће морфометријске вредности: од 0 до 200 m висине је 60%, од 200 до 500 m
је 24%, од 500 до 1.000 m је 10%, од 1.000 до 2.000 m је 5% и више од 2.000 m
висине је 1% Европе. Из ових података јасно произилази да се преко четири петине
Европе налази испод 500 m надморске висине, три петине су низије (висина испод
200 m апсолутне висине). Акумулативне равнице, уравњени делови и заравни
представљају 74% Европе. У равнице спадају велика Руска плоча (Источноевропска
низија). У ову категорију европског рељефа (по­­ме­нутих 74%) спада и уравњени
део каледонског и херцинског порекла. Из угла регионалне географије ове
равничарске пределе сврси­сходније је поделити на регионалном принципу. Поред
Источ­ноевропске низије, потребно је поменути остале делове континуалних низија
Евроазије (део који припада Европи) као што су низијски делови северне Европе,
Пољске, Немачке, Белгије, Холандије, северне Фран­цуске (једним називом
Низоземље), потом Париски басен, Акви­танска завала, поречје Темзе те бројне
мање равнице поред Ебра, Гва­да­л­кивира, Гвадијане, Роне, Поа, Тибера, Панонска
низија, Влашко-понтијска низија, низије поред Марице и низије у северној
Грчк­ој. Све ове низије су настале у плеистоцену па и у најновијем данашњем
добу, холоцену. Оне се непрекидно пружају од Атлантика до Урала, па и источније
од Урала, под заједничким називом континуалне низије Евроазије. Друге су, својим
положајем, врло близу Атлантика (нпр. Аквитанија) или Медитерана (нпр. низија у
долини Поа). Кроз већину њих протичу реке, које их чине плодним и оне су
нај­важнији део простора Европе за становништво, привреду, саобраћај дале­ко
више него што су то планински предели континента.

Планински предели Европе заузимају око 16% простора. Нај­виши врх континента је
Елбрус 5.642 m (Кавказ), потом следе: Мон Блан 4.807 m (Алпе), Монте Роза 4.634
m (Алпи), Матехорн 4.447 m (Алпе), Муласен (Сијера Невада), Пик д/ Ането 3.404 m
(Пиринеји). Код суседне Азије првих пет врхова има висине од 8.848 m (Монт
Еверест) до 8.112 m (Парват), над морем, а код другог континента на северној
хемисфери Северне Аме­рике те висине су од 6.194 m (Мак Кинли) до 4.399 m (Мт.
Елберт). Ако наш континент упоредимо са аустралијским простором, јер су сре­дње
висине ова два континента исте, онда ипак видимо да је Европа у погледу
вертикалне рашчлањености низак континент. На пример аустралијски континент (врх
Мт. Кошћушко 2.235 m, у Аустралијским Алпама) коме припадају Нова Гвинеја (врх
Насу 5.030 m) и Нови Зеланд (врх Мт Кук 3.756 m), има веће висне него Европа.

Европу неки називају „потконтинентом“, јер сматрају да заједно с Азијом чини
континент Евроазију.

Могло би се рећи да је Европа полуострво које се састоји од више мањих
полуострва. Претежно је низијски, али има планинске ланце у унутрашњости, на
северу и на југу. Главни планински ланац су Алпи, чији је највиши врх Мон Блан
висок 4.807 m. Велике реке у средишњем делу су важни пловни путеви.

Европа углавном има умерену климу и равномерно распоређена четири годишња доба.
Три главне климе су средоземна на југу, океанска на западу и северу и
континентална у средишњем и источном делу. Осим тога, западни и северни део
континента греје Голфска струја.

Језик који је највише утицао на остале јесте латински, који је прво био службени
језик Римског царства, затим језик католичке цркве, а потом и језик
интелектуалаца, да би временом престао да буде живи језик, али се његов утицај
сачувао у корену хиљада речи у свим европским језицима.

Највећи огранци индоевропске језичке породице у Европи су словенски, германски и
романски језици. Мањи огранци су келтски и балтички језици, као и језици који
потичу из палеобалканског језичког ареала (грчки и албански језик). Делом је
заступљен и индо-ирански огранак индоевропске језичке породице (ромски, осетски
језик).

Поред тога, у Европи је заступљена и уралска језичка породица, са својим
угро-финским огранком (мађарски, фински, естонски језик), а говори се и
баскијски језик, који није сродан другим језицима. У мањој мери су заступљене и
друге језичке породице, као афроазијска (малтешки језик), алтајска (турски,
татарски, чувашки, калмички језик, итд) или кавкаска (чеченски, черкески језик,
итд).

Према резултатима генетских истраживања, међу становништвом већине европских
држава најзаступљенија је патрилинеарна (Y-ДНК) Хаплогрупа R. У јужнословенским
државама (изузев Словеније), као и у Шведској, најзаступљенија је Хаплогрупа I,
док је у Финској најзаступљенија Хаплогрупа N, у Турској Хаплогрупа J, а у
Казахстану Хаплогрупа C. Поред поменутих, међу становништвом Европе је у
значајној мери заступљена и Хаплогрупа E, која није доминантна ни у једној
европској држави, али чини битну генетску компоненту становништва Балкана.

Homo georgicus, који је живео пре око 1.8 милиона година у Грузији, је настарији
откривени хоминид у Европи. Подручја бивше Југославије, Шпаније и Француске
потврђују постојање Homo erectusa пре милион година. Кромањонци су се појавили
пре 40.000 година.

Стара Грчка се сматра колевком европске културе. Римско царство, а с њим и
хришћанство, ујединило је велики део континента с тежиштем на Средоземљу.

Након пада Рима и досељавања разних народа из Азије, европски напредак је
успорио током раздобља које је познато као средњи век. Карло Велики је ударио
темеље једне нове, западније Европе, којој средиште више није у Риму, али и она
остаје расцепкана покушајима немачких царева Светог Римског царства. Реч Европа
се губи, а уместо ње преовладава појам хришћански свет и јединствени подухвати у
том смислу (крсташки ратови, катедрале).

Европа се редефинише у 16. веку због ренесансе и прекоокеанских колонија.
Настају јака краљевства и буди се национализам. Француска револуција и
индустријска револуција доносе иновације којима ће Европа у 19. веку завладати
целим светом.

Два светска рата 20. века воде се највећим делом на европском тлу. Европа губи
светску превласт и колоније, а Хладни рат ствара јаку поделу на капиталистичку
западну Европу и комунистичку источну Европу под Совјетским Савезом. Након пада
комунистичких режима 1990. године, европске земље се нагло зближавају. Настаје
Европска унија, политички и економски савез који обухвата већи део континента.

Хришћанство се прво раширило у Римском царству. После пропасти царства учвршћује
се у областима Севера и Истока, насељенима Германима, Словенима, Мађарима и
Скандинавцима. За разлику од других германских краљевина које су се поклониле
аријанизму, Франци се покрштавају у католицизам (Хлодовехово крштење 498. или
499. године) што омогућава цркви да игра главну улогу у новим уређењима
варварског света.

Главне етапе покрштавања су: јеванђелизација Енглеске и Шкотске од стране
римских и келтских мисионара (крај VI века); напредак хришћанства у Германији
крајем седмог и осмог века: (Фригија, области источно од Рајне) потом
покрштавање Саксонаца од стране Карла Великог; еванђелизација Словена из Велике
Моравије, Срба и Бугара од стране византијских мисионара и Хрвата од стране
Франака у IX веку; крштење Владимира I у Кијеву (988. год) чини да Русија уђе у
сферу византијског утицаја; стварање бискупија у Чешкој, Пољској и Мађарској,
као и покрштавање краљева Данске и Норвешке у X веку, као дело хришћанских
мисионара из Германије.

У исто време, ислам се рађа и успоставља своју доминацију у источном Средоземљу.
Шири се такође и у Европи, током арапског освајања Шпаније (711. године).

Европа двадесетих година прошлог века постаје финансијски веома зависна од
Сједињених Држава. Нарочито се Немачка много задужује, како би платила ратне
одштете које дугује Француској и како би финансирала свој економски успон. Тако
је Америчка сецесија 1929. године имала озбиљне реперкусије у Европи, где долази
до огромног пораста незапослености, која достиже највећи степен у Немачкој и
Великој Британији 1933. године. Та криза погодује доласку нациста на власт
(1933). Ауторитарни режими се учвршћују и умножавају: фашизам у Италији, Франков
режим у Шпанији (1939), стаљинизам у СССР. Демократије, суочене са озбиљним
кризама у својим земљама, нарочито Француска, дубоко подељена после Народног
Фронта (1936) и Уједињено Краљевство допуштају Хитлеру да изврши серију насиља.

Крајем 1941. Хитлерова Немачка доминира над Европом, изузев над Великом
Британијом и неколико неутралних земаља као што су Шпанија, Португал, Швајцарска
и Шведска. нацистичка Немачка ставља у погон план за уништење Јевреја, којих је
више од 5 милиона страдало. САД и СССР ангажују велике снаге за ослобођење
Европе (1943—1945). Рат преузрокује смрт 30 милиона Европљана и огромна
материјална разарања. Након рата границе источне и средње Европе су веома
промењене: експанзија СССР, померање пољско-германске границе на Одру и Нису. У
свим земљама које су ослободиле совјетске снаге, створене су од 1945—1949
наордне демократије које чине својстски блок.



