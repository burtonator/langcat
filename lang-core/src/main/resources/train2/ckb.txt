https://ckb.wikipedia.org/wiki/%D8%AF%DB%8C%D8%AA%D8%A7%D9%86%DB%95%DB%8C_%D9%81%DB%8C%D8%B3%D8%A7%DA%AF%DB%86%D8%B1%D8%B3

دیتانەی پیتاگۆرس (بە ئینگلیزی: Pythagorean theorem) لە زانستی ئەندازە و بۆشاییی
ئیقلیدسی بەشێکە لە ڕێسای گشتی یاسای کۆساینەکان، لە کاتێکدا کە گۆشەی نێوان دوو لا
لە لایەکانی سێگۆشەیەک ۹۰ پلەیە. پیتاگۆرس بیرکاریزانی یۆنانی بەو دیتانەیە
ناوبانگی دەرکرد کە هەر سێ لایەکانی سێگۆشەی وەستاو بەیەکەوە دەبەستێت، واتە ئەگەر
a و b دوو لای سێگۆشەیەکی وەستاو بێت و c ژێیەکەی بێت دیتانەی پیتاگۆرس بەم شێوەیەی
خوارەوە دەنووسرێت

یاسای کۆساینەکان دەڵێت کە ئەگەر a و b دوو ئاڕاستەبڕ (یا هێڵ) بن کە لە سەری O
گۆشەی A پێک بێنن، هاوکێشەی a 2 + b 2 − 2 a b C o s A = c 2 {\displaystyle
a^{2}+b^{2}-2abCos{A}=c^{2}} پاسادانە.

هەر کات گۆشەی A نەوەد پلە بێت، ئەنجامی 2 a b c o s A {\displaystyle 2abcos{A}}
سیفر دەکات و بە دانانی بەهاکەی هەروەک دیارە پەیوەندی پیتاگۆرس بە شێوەی a 2 + b 2
= c 2   {\displaystyle a^{2}+b^{2}=c^{2}\ } بەدەست دێت. ئیقلیدس پێچەوانەی
دیتانەی پیتاگۆرسی سەلماند، واتە ئەگەر درێژی لایەکانی سێگۆشەیەک هاوکێشەی a 2 + b
2 = c 2   {\displaystyle a^{2}+b^{2}=c^{2}\ } ساغبکاتەوە، سێگۆشەکە وەستاوە.[١]

بیرکاریزانەکان گرینگی زۆریان داوە بە دیتانەی پیتاگۆرس و سەلماندنی جۆراوجۆریان
لەسەر پێشکەش کردووە. لە کتێبی پێشنیاری پیتاگۆرس (بە ئینگلیزی: The Pythagorean
Proposition) نیزیک بە ۳۷۰ سەلماندن بۆ ئەو دیتانە هاتووە.[٢]

ئەم سەلماندنە بە گوێرەی ڕێژەی هاوڕێژەیی نێوان دوو سێگۆشەی هاوشێوە شرۆڤە کراوە.
بەو واتایە ئەگەر دوو سێگۆشەی هاوشێوەمان هەبێت، ڕێژەی درێژایی دوو لای هاوشێوەی
دوو سێگۆشەی هاوشێوە بەهایەکی نەگۆڕە. هەر وەک لە وێنەی بەرامبەر ڕوون کراوەتەوە،
وا دابنێ ABCسێگۆشەی وەستاو و C گۆشەوەستاو (۹۰ پلە) بێت. بەرزی سێگۆشەی ABC لە
گۆشەی C تا ژێی AB دەکێشینەوە و خاڵی یەکتربڕین بەH دیاری دەکەین. خاڵی H ژێ بە دوو
بەشی d و e دابەش دەکات. سێگۆشەی ACH و ABC هاوشێوەن. لەبەر ئەوەی هەر دووک
گۆشەیەکی ۹۰ پلەیییان هەیە و لە گۆشەی Aدا هاوبەشن؛ بەو دەرئەنجامە دەگەین گۆشەی
سێھەمی θ لە هەردووکاندا یەکسانە (لە وێنەی بەرامبەر ڕوون کراوەتەوە). هەر بەم
شێوەیە سێگۆشەی CBH لەگەڵ ABC هاوشێوەیە. کەوایە پەیوەندییەکانی خوارەوە دێتەدی.

ڕێژەی لای چەپی هاوکێشەی چەپ، یەکسانە بە کۆساینی گۆشەی θ و ڕێژەی لای چەپی
هاوکێشەی لای ڕاست یەکسانە بە ساینی گۆشەی θ. ئەمە بە شێوەی خوارەوە دەنووسین:

ئەم شێوە سەلماندنە بە سەلماندنی دانتزیگ (Dantzig) دەناسرێت، کە بە گوێرەی
درێژایییە. پرسیارێک کە لێرە دێتە ئاراوە ئەمەیە کە بۆ ئیقلیدس ئەم شێوە سەلماندنەی
بەکار نەهێناوە. گومانێک هەیە، لە شێوەی سەلماندنی دانتزیگدا پێویست بوو بیردۆزی
ڕێژەی هاوڕێژەیی بزانین کە ئەوە لە سەردەمی ئیقلیدس باسی لەسەر نەکرابوو.[٣][٤]

کورتەیەک لە سەلماندنی دیتانەی پیتاگۆرس لە کتێبی بنەماکانی ئەندازەی ئیقلیدس:
چوارگۆشە گەورەکە بە دوو لاکێشەی لای چەپ و ڕاست دابەش دەکەین. سێگۆشەیەک
دەستدەکەوێت کە ڕووبەرەکەی نیوەی ڕووبەری لاکێشەی لای چەپە. سێگۆشەیەکی تریش پێکدێت
کە ڕووبەرەکەی نیوەی ڕووبەری چوارگۆشەی لای چەپە. دەتوانین بسەلمێنین ئەم دوو
سێگۆشەیە جووتن. کەواتە ڕووبەری چوارگۆشە یەکسانە بە ڕووبەری لاکێشەی لای چەپ. بە
هەمان شێوە، دەرئەنجامەکە بۆ لاکێشەی لای ڕاست و چوارگۆشەکەی تریش بەدەست دێت.
ئەگەر دوو لاکێشەکە لە پەنای یەک دانێین تا چوارگۆشەیەک لەسەر ژێی سێگۆشە دروست
بێت، ئەمە دەردەکەوێت کە ڕووبەری چوارگۆشە گەورەکە (چوارگۆشەی سەر ژێ) یەکسانە بە
ئەنجامی کۆکردنەوەی ڕووبەری دوو چوارگۆشەی تر. وردەکارییەکانی سەلماندنی ئیقلیدس:

وا دابنێ A و B و C سێ گۆشە لە سێگۆشەیەکی وەستاو بن کە گۆشەی A، نەوەد پلەیە.
هێڵێکی ستوونی لە گۆشەی A بەسەر ژێی BC دەکێشینەوە و درێژەی پێ دەدەین تا لای
خوارەوەی چوارگۆشەی کێشراوەی سەر ژێ ببڕێت. ئەو هێڵە چوارگۆشەی سەر ژێیەکە بە دوو
لاکێشە دابەش دەکات، کە هەر یەک لە لاکێشەکان ڕووبەری یەکسان بە ڕووبەری
چوارگۆشەکانی کێشراوە لەسەر دوو لای گۆشەی Aی هەیە.

ئەو سەلماندنە لە کتێبی بنەماکانی ئیقلیدس، لە دەسپێکی پێشنیاری ۴۷ لە کتێبی ۱
هاتووە[٦] و ئەوە دەردەخات کە ئەنجامی کۆکردنەوەی ڕووبەری دوو چوارگۆشەی سەر دوو
لای گۆشەی وەستاو یەکسانە بە ڕووبەری چوارگۆشەی سەر لای ژێ.[٧] سەلماندنی ئیقلیدس،
به پێچەوانەی سەلماندنی دانتزیگ سەلماندنێکە بە شێوەی ڕووبەری نە درێژایی. ئەو شێوە
سەلماندنە لەگەڵ سەلماندنی پیتاگۆرس کە بە گوێرەی لێکچواندنی سێگۆشەکانە جیاوازی
هەیە.[٤][٨]

دیتانەی پیتاگۆرس دەتوانین بە لە قەراغ یەک دانانی چوار سێگۆشەی گۆشەوەستاوی یەکسان
بە لاکانی a و b و c لە ناو چوارگۆشەیەک کە لاکانی c یە بە شێوەی جەبری
بسەلمێنین.[٩]

سێگۆشەکان یەکسانن و ڕووبەرەکەیان یەکسانە بە 1 2 a b {\displaystyle {\tfrac
{1}{2}}ab} چوارگۆشە بچووکەکە لایەکی یەکسانە بە b-a و ڕووبەرەکەی ۲ (b−a)یە کەوایە
ڕووبەری چوارگۆشە گەورەکە یەکسانە بە

لاکانی چوارگۆشە سەرەکییەکە یەکسانە بە c و ڕووبەرەکەی دەکاتە ۲ c و دەرئەنجامی
خوارەوە بەدەست دێت:

هەر وەک لە خوارەوەی وێنەکە دیارە، سەلماندنێکی تر هەیە کە بە کەڵک وەرگرتن لە
دانانی چوار سێگۆشەی یەکسان بە دەوری چوارگۆشەیەک کە لاکانی cیە بە ئەنجام
دەگات.[١٠] بەو کارە چوارگۆشەیەکی گەورەتر بە لای (a+b) و ڕووبەری ۲ (a+b) بەدەست
دێت. چوار سێگۆشە و چوارگۆشەکە بە لای یەکسان بە c ڕووبەری یەکسان بە ڕووبەری
چوارگۆشە گەورەکەی هەیە.

یەکێکی تر لە ڕێگاکانی سەلماندنی پیتاگۆرس کەڵکوەرگرتن لە هەژماری جیاکاری و
تەواوکارییە واتە دەمانەوێت بزانین بە گۆڕینی درێژایی یەکێک لە لاکانی سێگۆشەکە،
درێژایی ژێ چەندە دەگۆڕێت.[١١][١٢]ئەو شێوە سەلماندنە لە سەلماندنی دانتزیگ دەچێت،
واتە درێژایی دەپێوی نەک ڕووبەر.

ژمارەی پیتاگۆرسی بریتین لە سێ ژمارە کە ئەنجامی کۆکردنەوەی دووجای دوو دانەیان
یەکسان بێت بە دووجای سێھەمی، بە واتایەکی تر سێ ژمارەی a و b و c ژمارەی
پیتاگۆرسین هەرکات پاسادانی a۲ + b۲ = c۲ بکەن. سێ ژمارەی پیتاگۆرسی لاکانی
سێگۆشەیەکی وەستاو دروست دەکەن. بە پێی لێکۆڵینەوەکان وا دەرکەوتووە دانیشتوانی
باکووری ئەورووپا پێش ناسینی ژمارەی پیتاگۆرسی، ئەو ژمارانەیان بۆ پێکھێنانی
بەناکانیان بەکار هێناوە. نموونەیەک لەو ژمارانەی زۆر بەکار هاتوون بریتین لە (۳،
۴، ۵) و (۵، ۱۲، ۱۳). لە خوارەوە ژمارەکانی پیتاگۆرسی چوکەتر لە ١٠٠ پێرست کراون.

یۆهانس کێپلەر دەڵێت ئەندازە دوو گەنجی گەورەی هەیە، یەکیان دیتانەی پیتاگۆرسە،
ئەوەی تریان دابەشکردنی هێڵێک بە بێپایان ڕێژەی ناوەندی. یەکەمینیان لەگەڵ زێڕ
بەراورد دەکرێت و دووهەمینیان گەوهەرێکی بە نرخە.[١٥]



https://ckb.wikipedia.org/wiki/%DA%95%D8%A7%D8%AF%DB%95_(%D9%85%D8%A7%D8%AA%D9%85%D8%A7%D8%AA%DB%8C%DA%A9)

ڕادە یان ئامانج[١] (بە ئینگلیزی: Limit) یەکێک لە چەمکە سەرەکییەکانی هەژماری
جیاکاری و تەواوکارییە و بۆ پێناسەی بەردەوامی، گرتە، و تەواوکاری، کەلکی
لێوەردەگرن. ڕادە چۆنیەتی ڕەوشتی فانکشنێک و هەروەها سیفەتی فانکشن لەسەر خاڵەکانی
ڕووتەختێک یان بەهایەکانی بێسنوور بەراورد دەکات.

واتە بەهای f ( x ) {\displaystyle f(x)} زیاتر و زیاتر لە ژمارەی L {\displaystyle
L} نیزیک دەبێتەوە کاتێک x {\displaystyle x} زیاتر و زیاتر لە ژمارەی دیاریکراوی c
لە هەر دوو لای نیزیک ببێتەوە. ئەمە بەم شێوەیە دەردەبڕین « ڕادە (ئامانجی) f
{\displaystyle f} کاتێک x {\displaystyle x} لە c نیزیک دەبێتەوە یەکسانە بە L
{\displaystyle L} .»

لە ساڵی ۱٨۲۱ کۆشی [٢] و پاشان کارڵ وایرئێشتراس ئەو پێناسەیان بە زاراوەگەلی
بیرکاری شیکاری کرد، پێناسەی ڕادە لە سەدەی ۱۹ زایینی بە ڕادەی (ε, δ) دەناسرا.
لێرەدا ئێپسیلۆن بەهایەکی ئەرێنی زۆر چووکەیە. کاتێک « f ( x ) {\displaystyle
f(x)} زیاتر و زیاتر لە L نزیک دەبێتەوە» واتە بەهای f ( x ) {\displaystyle f(x)}
کەم کەم دەکەوێتە ماوەی (L - ε, L + ε) . ئەوە بەم شێوە دەنووسین f(x) - L| <ε|.
«کاتێک x زیاتر و زیاتر لە ژمارەی دیاریکراوی c لە هەر دوو لای نیزیک دەبێتەوە»
واتە ئەو بڕە ڕاستیانەی وەکوو x کە مەودایان تا c کەمترە لە بڕی ئەرێنی δ .
واتە x دەکەوێتە نێوان یەکێک لە ماوەکانی (c - δ, c) یا (c, c + δ)، ئەمە بە شێوەی
خوارەوە دەنووسین

لاسەنگەی یەکەم واتە مەودای نێوان c و x زۆرترە لە سیفر و x ≠ c و لاسەنگەی دووهەم
واتە مەودای x لە c کەمترە لە δ. [٢] پێناسەی ڕادە بەو شێوەیە تەنانەت ئەگەر f ( c
) ≠ L {\displaystyle f(c)\neq L} بێت پاسادانە واتە پێویست نییە f(x) لە خاڵی c
پێناسە کرابێت.

دەتوانین وێنەی ڕوونکردنەوەی فانکشنی f بە چەندها خاڵ جگە لە x=۱ بکێشین. لە لایەکی
تر وێنەکە لە x=۱ ڕوون نییە، بۆ ئەوەی بیرۆکەیەکمان لەلا درووست بێت لە چۆنیەتی
سیفەتی فانکشنی f لە هاوسێی x=۱ دەتوانین دوو کۆمەڵە گۆڕەک بۆ بەهای x بەکار
بھێنین، کۆمەڵەی یەکەم لەو بەهایانە پێکدێت کە زیاتر و زیاتر لە لای چەپ لە یەک
نیزیک دەبێتەوە، کۆمەڵەی دووهەم لەو بەهایانە پێکدێت کە زیاتر و زیاتر لە لای ڕاست
لە یەک نیزیک دەبنەوە. هەر چەند x بەهای یەک وەرناگرێت، بەڵام دەتوانێت بەهای x
زیاتر و زیاتر لە ۱ نیزیک بکرێتەوە، لەمەوە دەردەچێت بەهایەکانی f ( x )
{\displaystyle f(x)} زیاتر و زیاتر لە ۲ نیزیک دەبێتەوە.

x 2 − 1 x − 1 = ( x + 1 ) ( x − 1 ) x − 1 = x + 1 {\displaystyle {\frac
{x^{2}-1}{x-1}}={\frac {(x+1)(x-1)}{x-1}}=x+1}

کەواتە، بەهای f ( x ) {\displaystyle f(x)} زیاتر و زیاتر لە ۲ نیزیک دەبێتەوە
هەرکات x ی زیاتر و زیاتر لە ۱ نیزیک ببێتەوە. بە واتایەکی تر

lim x → 1 x 2 − 1 x − 1 = 1 + 1 = 2 {\displaystyle \lim _{x\to 1}{\frac
{x^{2}-1}{x-1}}=1+1=2} .

هەرکات x بەهای بێسنوور وەربگرێت، بەهای f ( x ) {\displaystyle f(x)} لە ۲ نزیک
دەبێتەوە. ئەمە بەم شێوەیە دەردەبڕین ڕادەی f(x) کاتێک x بەرەو بێسنوور دەڕوات،
یەکسانە بە ۲ بە واتای تر

∀ ϵ > 0 ∃ n 0 ∈ N   s . t .   ∀ n ≥ n 0   | a n − l | < ϵ {\displaystyle \forall
\epsilon >0\exists n_{0}\in \mathbb {N} \ s.t.\ \forall n\geq n_{0}\
|a_{n}-l|<\epsilon }



https://ckb.wikipedia.org/wiki/%D8%AF%DB%8C%D8%AA%D8%A7%D9%86%DB%95%DB%8C_%D8%AF%D9%88%D9%88_%D9%85%DB%95%D8%B1%D8%AC

لە هەژماری جیاکاری و تەواوکاری دیتانەی دوو مەرج (بە ئینگلیزی: Squeeze theorem)
ڕێسایەکی گرینگە سەبارەت بە ڕادە (ئامانجی) فانکشنەکان. دیتانەی دوو مەرج بۆ
دۆزینەوەی ڕادەی فانکشنێک بە گوێرەی هەڵسەنگاندن لەگەڵ ڕادەی دوو فانکشنی تر کە
بەهاکەیان زانراوە بەکار دێت. یەکەمین جار ئەرەشمیدوس و ئودۆکوس بۆ هەژمارکردنی
ژمارەی پای ( π {\displaystyle \pi } ) ئەو ڕێسایەیان بە شێوەی ئەندازەیی بەکار
هێنا و گاوس بە زاراوەگەلی ئەمڕۆیی ڕێسابەندی کرد.

[١] ئەگەر f {\displaystyle f\!} و g {\displaystyle g\!} و h {\displaystyle h\!}
سێ فانکشنیی پێناسە کراو لەسەر ماوەی I بن و a خاڵێک لە نێو ماوەی I بێت و وا
دابنێین بۆ هەر x کە x≠a لاسەنگەی خوارەوە پاسادان بێت

lim x → a g ( x ) = lim x → a h ( x ) = L . {\displaystyle \lim _{x\to
a}g(x)=\lim _{x\to a}h(x)=L.\,}

ڕادەی lim x → 0 x 2 sin ⁡ ( 1 x ) {\displaystyle \lim _{x\to 0}x^{2}\sin({\tfrac
{1}{x}})} ناتوانین بە ڕێسای

شیکاری بکەین. لەبەر ئەوەی ڕادەی lim x → 0 sin ⁡ ( 1 x ) {\displaystyle \lim
_{x\to 0}\sin({\tfrac {1}{x}})} بوونی نییە. بە گوێرەی پێناسەی نەخشەی ساین
لاسەنگەی خوارەوە پاسادانە:

بە بەکارهێنانی دیتانەی دوو مەرج lim x → 0 x 2 sin ⁡ ( 1 x ) {\displaystyle \lim
_{x\to 0}x^{2}\sin({\tfrac {1}{x}})} هەروەها دەکاتە سیفر.

بەهای دوو ڕادەی گرینگی خوارەوە بە بەکار هێنانی دیتانەی دوو مەرج بەدەست دێت. ئەو
دوو ڕادەیە لە زۆربەی پەیوەندێکانی سێگۆشەزانی و هەروەها ڕێسای لۆپیتاڵ رۆڵی
گرینگیان هەیە.



https://ckb.wikipedia.org/wiki/%D8%B2%D9%85%D8%A7%D9%86%DB%8C_%D8%A6%DB%8C%D9%86%DA%AF%D9%84%DB%8C%D8%B2%DB%8C

زمانی ئینگلیزی، سەر بە خێزانی زمانەکانی ھیندۆ - ئەورووپاییە، بەشێکە لە خیزانی
زمانە جێرمەنییەکان، کە بۆ یەکەم جار لە وڵاتی ئینگەلتەرا سەری ھەڵداوە. لە ھەرە
زمانە دەوڵەمەندەکانی دنیایە و ژمارەیەکی زۆر لە خەڵکی جیھان ئەم زمانە دەزانن، کە
ھەژماردەکرێن بە نزیکەی ٥٠٠ ملێۆن ئاخێوەر و زمانی فەرمی زۆر لە وڵاتانی
دونیایە.[١] زمانی ئینگلیزی لە زۆربەی وڵاتاندا دەخوێندرێت و زمانی یەکەمی
ڕێکخراوەی نەتەوە یەکگرتووەکان و یەکێتیی ئەورووپا و ناتۆیە.

زمانی ئینگلیزی ھەر لە سەرەتای سەدەی ھەژدەھەمەوە پێشکەوتنێکی یەکجار گەورەی بەخۆوە
بینی لە ئەنجامی ئەو پێشکەوتنە ڕامیاری، سەربازی، زانستی، رۆشەنبیری و داگیرکەرانەی
بریتانیا و بریتانیای مەزن، دوایش لە ناوەراستی سەدەی بیستەم لە پاش پێشکەوتنەکانی
وڵاتە یەکگرتووەکانی ئەمەریکا[٢].



https://ckb.wikipedia.org/wiki/%D9%86%DB%95%D8%AE%DB%86%D8%B4%DB%8C%DB%8C_%D8%AF%DB%95%D8%B1%D9%88%D9%88%D9%86%DB%8C

پەشێویی دەروونی یان نەخۆشیی دەروونی بە کۆمەڵێک نەخۆشی دەگوترێ کە کار دەکاتە سەر
ھزر و ڕەفتار ی نەخۆش و دەبێتە ھۆی ئازار و داماوی نەخۆش. ھۆکاری نەخۆشییە
دەروونییەکان ڕوون نییە، بەڵام ئاشکرایە کە ھۆکارەکانی جینیتیک، سترێس و چۆنیەتی
ڕووبەڕوو بوونەوەی کەس لەگەڵ دەوروبەری زۆر کاریگەرە. خەمۆکی، دڵەڕاوکێ، وەسواس،
شێواوی دوو سەرە (بە کوردی شێتەوژیرە) و شیزۆفێرنی لە دیارترین نەخۆشییەکانی
دەروونین.

سەدان ساڵ کۆمەڵگاکان لەگەڵ ئەو نەخۆشانەی کە بەھۆی شێوانی دەروونی ئازاریان دەدی،
بە شێوەی دڕندانە دەجووڵانەوە. بیرۆکەی باوی ڕابردوو ھۆی نەخۆشییە دەروونییەکانی بۆ
شەیتان و ھێزە ژوورسروشتییەکان دەگەڕاندەوە. بۆ چارەسەری نەخۆشی دەروونی، جەستەی
نەخۆشیان دەخستە ژێر ئازار و لێدان و برسییەتی زۆرەوە تا جێ بە شەیتان لەق بکەن و
لە دەروونی ڕاوە بنێن. زیگمۆند فرۆید لە یەکەمین دەروون ناسانێ بوو کە شێوازی نوێی
بۆ دەرمانی نەخۆشیی دەروونی ڕانا و دەروونکۆڵی لە سەر ئەم بنەمایە دامەرزاند.[١]



https://ckb.wikipedia.org/wiki/%D8%A6%DB%95%DA%B5%D9%85%D8%A7%D9%86%DB%8C%D8%A7

ئاڵمانیا یان دۆیتشلەند (بە ئاڵمانی: Deutschland)، کۆمارێکی یەکگرتووی
دیموکراتیە[١]، و یەکێکە لە ئەندامانی یەکێتی ئەوروپا[٢]. ناوی تەواوی: کۆماری
فیدراڵیی ئاڵمانیا (بەئاڵمانی: Bundesrepublik Deutschland)[٣]. ئاڵمانیا دەکەوێتە
ناوەڕاستی ئەوروپاوە[٤]، لە باکوورەوە سنووری ھەیە لە گەڵ: دەریای باڵتیک، دانمارک،
دەریای باکوور[٥]، لە باشوورەوە: نەمسا و سویسرا[٦]، لە ڕۆژھەڵاتەوە: پۆڵەندا،
چیک[٧]، لە ڕۆژئاواوە: فەڕەنسا، لوکسەمبورگ، ھۆڵەندا.[٨] ڕووبەری ئاڵمانیا ٣٥٧،٠٢١
کیلۆمەتری دووجایە، ژمارەی دانیشتوانی ٨٢،٢١٧،٨٠٠ کەسە و بە زۆرترین دانیشتوان و
چڕترین وڵات لە وڵاتەکانی یەکێتی ئەوروپا دادەنرێ و لیستی وڵاتەکان بە پێی ژمارەی
پەنابەران سێیەمین وڵاتە لە ڕووی زۆری ژمارەی پەنابەرانەوە.

بەرلین گەورەترین شارەکەیەتی و پایتەختە و ناوەندی دەسەڵات لەوێدایە، سیستەمی
ڕامیاری یەکگرتووی فیدرالیە. بە شێوازی کۆماریی پەرلەمانی بەڕێوەدەبردرێت، لە ڕووی
بەڕیوەبردنەوە ئاڵمانیا ١٦ ھەرێمی یەکگرتوو لە خۆ دەەگرێ و ھەموو ھەرێمێک سەروەری
تایبەتی خۆی ھەیە.

وشەی ئاڵمانی (دۆیتش) (بە ئاڵمانی: Deutsch) لە زمانی کۆنی ئاڵمانی سەرووە هاتووە و
بە واتای تایبەت بە خەڵکە. لە سەدەی پانزدەهەمی زایینی دا ناوی فەرمی حکوومەتی
ئاڵمانیا تۆیتۆنیۆم ڕێگنۆم (بە لاتین: Teutonium Regnum) بوو کە بە واتای حکوومەتی
وڵاتە ئاڵمانیاییەکانە. ناوی ئێستای ئاڵمانیا واتە "Deutschland" هەر لەم وشەوە
وەرگیراوە.[٩]

بە پێی زانیاریەکان وا دەرکەوتووە کە ھۆزە ئاڵمانیەکان لە سەردەمی بڕۆنزی نۆردیک
یان سەردەمی ئاسنی پێش ئیمپراتۆری ڕۆم پێک ھاتوون. ئەوان لە سەرەتادا لە باشووری
سکاندیناڤیا و باکووری ئاڵمانیا بوون و دواتر لە سەدەی یەکەمی بەر لە لەدایک بوونی
مەسیح، بەرەو باشوور و ڕۆژھەڵات و ڕۆژئاوا ڕۆیشتوون و لێرەدا واتە لە ڕۆژھەڵات و
ناوەندی ئورووپا لەگەڵ ھۆزە کێلتەکان، گوولەکان، ئێرانیەکان، بالتیکیەکان و
ئسلاڤیکەکان ئاشنا بوون. لە سەردەمی ئیمپراتۆری ئاگۆستووس بە سەر ئیمپراتۆری ڕۆمدا،
بۆ یەکەم جار لە لایێن ی ڕۆمیەکانەوە هێرش کرا سەر ئاڵمان و هۆزە ئاڵمانیەکان. لە
نێوانن ئەم هۆزانەدا، هۆزی چێرووشان بە سەرکردایەتی ئارمینیووس توانیان ڕۆمیەکان
بدۆڕێنن. دوای ئەم شەڕە، لە ساڵی ١٠٠ زایینی دا بۆ یەکەم جار ناوی هۆزە ئاڵمانیەکان
بە ناوی ئەو هۆزانەی کە لە نێوان دوو ڕووباری ڕاین و دانووبدا دەژیێن، هاتە ناو
مێژوونامەی ڕۆمیەکان. هەر لەم سەردەمەدا بوو کە زۆرتری ئەو شوێنەی کە ئێستا بە
ئاڵمانیا ناوی لێ دەبرێت (وەکوو:ئاڵمانیای هاوچەرخ، نەمسا، باشووری باڤاریاو
خۆرئاوای رینلەند) بوون بە ژێر دەستی هۆزە ئاڵمانیەکان. ئەمانە هەرکامێکیان دواتر
بوون بە یەکێک لە پارێزگاکانی ئیمپراتۆری ڕۆم.[١٠]

لە سەدەی سێیەم زایینیدا ھەندێک لە گەورەترین ھۆزەکانی ڕۆژاوای ئاڵمانیا بەیەکەوە
تێکەڵ بوون. لە ساڵی ٢٦٠ی زاییندا ئەردەکانی ئاڵمان کەوتنە ژێر دەستھەڵاتی
ئیمپراتۆری ڕۆم. لە دوای ھێرشی ھوونەکان لە ساڵی ٣٧٥ی زایینی و ھەروەھا دابەزینی
ھێزی ناوەندی دەستھەڵاتی ئیمپراتۆری ڕۆم لە ساڵی ٣٩٥ی زایینیدا ھۆزە ئاڵمانیاییە
گەورەکان بەرەو باشووری خۆراوا ڕۆیشتن، جا لەورا بوو کە ئەو شوێنەی کە ئیمڕۆ بە
ئاڵمانیا ناوی لێ دەبرێت بۆ یەکەم جار پێک ھات.[١١]

لە ٢٥ی دێسامبری ساڵی ٨٠٠ زایینیدا، پاشای فرانکەکان، شارلمان، ئیمپراتۆری
جارۆلیژیانی درووست کرد، کە لە ساڵی ٨٤٣ی زایینی دا لە ناو چوو و بوو بە دوو
ئیمپراتۆری تر. ئیمپراتۆری پیرۆزی ڕۆم لە بەشی ڕۆژاوای ئەم جیابوونەوە پێک هات.[١٢]
ڕووبەری ئەم ئیمپراتۆریە لە ڕووباری ئیدێرەوە بوو هەتا قەراغی باکووری دەریای
مێدیتەرانە. لەو سەردەمەدا ئاڵمانیا لە ژێر دەستەڵاتی چەند پاشای بچووک و گەورەدا
بوو. ھەتا ساڵی ١٥١٧ زایینی و ھاتنی مارتین لوتەر ھەندێک ململانێی زۆر بوو لە نێوان
پاشا ئاڵمانیەکان و ئیمپراتۆری پیرۆزی ڕۆمدا. لە سەردەمی ھاتنی مارتین لۆتەر و
دەستپێکردنی ئەو بە بناغەنانی ئایینی پرۆتستان و بە فەرمی بوونی ئەم ئایینە لە
زۆربەی ناوچە ئاڵمانیاییەکان بوو بە ھۆی کێشەیێکی زۆر گەورە لە نێوان ئیپراتۆری
پیرۆزی ڕۆم و ئاڵمانیا کە لە کۆتاییدا بوو بە ھۆی دەستپێکردنی شەڕی سی ساڵە لە
نێوان ئەم دوو ھێزەدا. ئەم شەرە کە لە نێوان ساڵانی ١٦١٨-١٦٤٨ی زایینیدا بەردەوام
بوو، ئەو بوو بە ھۆی خراپی و ئاڵۆزیێکی زۆر گەورە لە ناوچە ئاڵمانیاییەکان و ھەر
بەم ھۆیەوە دانیشتوانی ئاڵمانیا ٣٠% دابەزی. لە کۆتایی ئەم شەڕەدا ئاشتی وێستفالیا
لە ساڵی ١٦٤٨ پێک ھات و شەڕی نێوان ناوچە جیاوازەکان لە بواری ئاینیەوە کۆتایی پێ
ھات. بەڵام لەھەمان کاتدا بوو بە ھۆی پارچە پارچە بوونی ئاڵمانیا لە نێوان ناوچە
دابەشکاراوەکان بە ھۆی ئایینەوە. لە ساڵی ١٧٤٠ەوە بەرەو ئێستا جیاوازی کەوتە نێوان
پاشای نەمسا و پاشای پرۆس و ئیتر لە ساڵی ١٨٠٦ بە ھۆی ھێرشی ناپۆلیۆن ئەم دوو وڵاتە
ئاڵمانی زمانە بە تەواوی و بۆ ھەمیشە لە یەک جیا بوونەوە.[١٣][١٤]

لە دوای ڕووخانی ئیمپراتۆری ناپۆلیۆن لە فەڕانسە و کۆبوونەوەی ڤیەنا لە ساڵی ١٨١٤،
کۆنفێدراسیۆنی ئاڵمانیا (بە ئاڵمانی: Deutscher Bund) پێک هات، کە بەرهەمی
یەکگرتوویی لاوازی ٣٩ پارێزگای ئاڵمنیایی بوو، بە هۆی ناکۆکی نێوان ئەم پارێزگا
سەبەخۆوانە و دەستدرێژیەکانی دەسەڵاتداناری نەمسایی و بەهێز بوونی بزووتنەوەی
ئازادی خوازی لە ناو کۆمەڵگای ئەو دەمی ئاڵمانیادا، ئەم کۆنفێدراسیۆنە تووشی گرفت
بوو. لە هەمان کاتدا سەرکەوتنی شۆڕشی فەڕانسە و ئەو ئامانجە ئازادیخوازانە و
نیشتمانپەرستانە کە ئەو خستیە بەرچاو کۆمەڵگای ئاڵمانیا لە کۆتاییدا بوو بە هۆی
شۆڕشی ئاڵمانیاییەکان لە ساڵی ١٨٤٨دا. لە ئاکامی ئەم شۆڕشەدا نازناوی ئیمپراتۆر
بەخشدرا بە فرێدریک ویڵهێڵمی چوارەم، بەڵام ئەو ئەم نازناوەی قەبووڵ نەکرد و داوای
بناغەنانی دەستووری بنەڕەتی کرد و خۆی بوو بە پێشەوای ئەم بزووتنەوە هەتا ئەو کاتەی
کە ئەم دەستوورە جێگیر بوو.[١٥]

لە ساڵانی دواییدا کێشەێکی گەورە کەوتە نێوان پارلمانی ئاڵمانیا و پاشا ویلیامی
یەکەم، ئەم کێشانە بوو بە هۆی ململانێی چەکداری و پاشا بە هۆی بەرگری لە ئاڵۆزتر
بوونی باروودۆخەکە ئۆتۆ ڤۆن بیسمارکی کرد بە سەرۆک وەزیران. بیسمارک لە ساڵی ١٩٦٤
شەری بە سەر دانمارکدا سەپاند و لەم شەرەیشدا سەرکەوتوو بوو، دوای ئەمە بیسمارک
هێرشی کردە سەر نەمسا و ئەو وڵاتەیشی دۆڕاند، لەدوای ئەم شەرە، ئەو فەڕانسەیشی
دۆڕاند و کۆنفێدراسیۆنی وڵاتە ئاڵمانیاییەکانی باکووری درووست کرد. ئەو بەم کارە
توانی دەستی نەمسا لە دەسەڵاتی وڵاتە ئاڵمانیاییەکان کوڵ بکاتەوە. ئەم ئیپراتۆریە
نوێ ئاڵمانیاییە، بەرلینی کرد بە پایتەختی خۆی. لە دوای ئەمانە بوو کە هێزی
ئاڵمانیا لە ئاستی جیهانیدا بەرز بووە و دەستی کرد بە ئستعمار و داگیرکردنی هەندێک
وڵات لە ئەفریقا و شوێنی تر لە جیهان. بۆ وێنە کامێرۆن و تۆگۆ.[١٦] تیرۆری شازادەی
نەمسا لە ٢٨ی جوونی ساڵی ١٩١٤ بوو بە ھۆی دەستپێکردنی شەڕی جیھانی یەکەم، لە ئەم
شەڕەدا ئاڵمانیا یەکێک بوو لە ئەندامانی ھێزە ناوەندیەکان. لە ئەم شەڕەدا ھێزە
ناوەندیەکان دۆڕان و لە ئاکامدا ئاڵمانیا زۆرتر لە ٢میلیۆن ئەندامی لەشکری لە دەست
چوو.[١٧] لە ١١ نۆڤامبری ساڵی ١٩١٨ شەڕی جیھانی یەکەم کۆتایی ھات. لە ١٨ نۆڤامر
ئیپراتۆری ئاڵمانیا، ویلھێڵمی دووەم و دیکەی شازادەکانی ئاڵمانیا سەرۆکایەتیان بە
جێ ھێشت. ئاڵمانیا لە جوونی ١٩١٩ پەیمانی ڤێرسای واژۆ کرد. ئەم پەیمانە لە لایێن
ئاڵمانیەکانەوە بە سووکایەتی دادەنرا و ڕەنگە یەکێک بێت لە سەرچاوەکانی پێک ھاتنی
نازیسم.[١٨]

لە سەرەتای دەست پێ کردنی شۆڕشی ئاڵمانیا لە نۆڤەمبری ساڵی ١٩١٨، ئەم وڵاتە
دامەزراندنی سیستمی کۆماری ڕاگەیاند. بەڵام ململانەی نێوان ھێزە سیاسیەکان بۆ مسۆگر
کردنی دەستەڵات بەردەوام بوو. شۆڕشەکە لە ١١ی ئاگوستی ١٩١٩ بە نووسرانی دەستووری
بنەڕەتی وایمار کۆتایی ھات.[١٩] بە ھۆی ئەو ناکۆکیە ئابووریانەی کە لە ساڵی ١٩٢٩
ڕووی دا و لە سەر کار بوونی دەوڵەتە لاوازەکان کە یەک لە دوای یەک بە بێ ئەنجامی
ھیچ کارێکی بەنرخ دەڕووخان بەرەبەرە پێوەندی نێوان گەل و حکوومەت لە یەک چڕا. لە
١٩٣٢دا حکوومەتی وایمار بە ھۆی واژوو کردنی پەیمانی ڤێرسای بە خەیانەت بە ئاڵمانیا
تۆمەتبار کرا. لە ھەمان کاتدا پارتی نازی و کومۆنیست زۆربەی پەرلەمانیان لە ژێر
دەستدا بوو. لە کاتی دەستەڵاتداری پاوڵ ڤۆن ھیندێنبوورگ، ئادۆڵف ھیتلەر بە
چانسێلۆری (بە عەرەبی: صدر اعظم) دەستنیشان کرا. لەم ڕۆژەوە بە دوا (٣٠ی جانیڤێڕی
١٩٣٣) ھیتلێر دەستی کرد بە دامەزراندنی ڕژیمێکی تۆتالیتێر، لە ھەمان کاتیشدا دەستی
کرد بە لەسەرەوە درووت کردنی ئابووری و بازرگانی ئاڵمانیا،ھەروەھا ھێزە
لەشکریەکانیشی زۆر لەبەرچاو گرت و بەھێزتریانی کرد.[٢٠][٢١][٢٢]

لە ١٩٣٥دا ئاڵمانیا دەستی بە سەر سار و ڕینلەندا گرت، کە ھەردووی ئەمانە بە پێی
پەیمانی ڤێرسای لە ئاڵمانیا سەندرا بوون.[٢٣] لە ساڵی ١٩٣٨ نەمسا و دواتر لە ساڵی
١٩٣٩ چیکوسڵۆڤاکیا کەوتە ژێر دەسەڵاتی ئەڵمانیا. لە ١ی سێپتەمبری ١٩٣٩ ئەرتەشی
ڤێرماخت ھێرشی کردە سەر پۆڵەندا، لە لایێکی دیکەیشەوە ئەرتەشی سووریش ھێرشی کردە
سەر پۆڵەندا، لە ئاکامدا لە ماوەیێکی زۆر کورت دا پۆڵەندا بەتەواوی مسۆگر بوو. دوای
ئەم ڕووداوە بە شێوازێکی فەرمی، بریتانیا و فەڕانسە دەستپێکردنی شەڕ لە نێوان خۆیان
و ئەڵمانیایان ڕاگەیاند.[٢٤] ئەمە بوو بە سرەتای شەڕی جیھانی دووەم. لە ماوەیێکی
کورت دا، ئەڵمانیا و وڵاتەکانی تەوەر توانیان دەست بە سەر زۆربەی بەشەکانی ئورووپا
و باکووری ئەفریقادا بگرن. دواتر ئەڵمانیا و ھاوپەیمانەکانی تێکۆشان کە بریتانیا
لاواز بکەن و بە جۆرێک لە ڕێکەوتننامەی بە دڵخوازی خۆیان بە سەری ئەودا بسەپێنن،
بەڵام ئەم پلانە سەرنەکەوت. دواتر ئەم ھێزانە ھێرشیان کردە سەر یەکێتیی سۆڤیەت کە
ئەمە بە ھۆی بوونی ڕێکەوتن نامەیێک لە نێوان یەکێتی سۆڤیەت و ئاڵمانیا چاوەڕوان
نەدەکرا. ھاوکات لەگەڵ ئەم ھێرشەی ئاڵمانیا، ئیمپراتۆری ژاپۆنیش ھێرشی کرە سەر پێرل
ھاربری ویلایەتە یەکگرتووەکانی ئەمریکا و بە جۆرە پەرەی دا بە شەڕی نێوان ھێزەکانی
تەوەر و ھاوپەیمانی وڵاتەکان. شەڕی ئاڵمانیا و یەکێتیی سۆڤیەت لە ستالینگراد کە بە
شەڕی ستالینگراد ناسرا بوو بە ھۆی دۆڕانی ئاڵمانیا و ناچاری کرد لە پاشە کشان لە
جبھە خۆرھەڵاتیەکان.[٢٥] لە سیپتەمبری ساڵی ١٩٤٣ ئیتاڵیا کە ھاوپەیمانی ئاڵمانیا
بوو، لە شەڕەکەدا شکستی ھێنا و کەوتە ژێر دەسەڵاتی ھێزە ھاوپەیمانەکان، ئەمە
جبھەیێکی نوێ لە نێوان ئاڵمانیا و ھێزە ھاوپەیمانەکاندا کردەوە. لە ڕۆژی دیدا ھێزە
ھاوپەیمانەکان لە خۆرئاواوە جبھەیێکی تریان بەرەوڕووی ئاڵمانیا کردەوە و دەستیان بە
پێشکەوتن بەرەو پایتەخت کرد. لە ٨ مانگی مەیی ساڵی ١٩٤٥ دوای ڕووخانی بەرلین و بە
دەستی ئەرتەشی سوور، شەر کۆتایی ھات.[٢٦]

ھەر لە ساڵانی شەڕی جیھانی دووەمدا بوو کە حکوومەتی نازیەکان دەستی کرد بە کوشتن و
لەناوبردنی مینۆریتیەکان، ئەمە دواتر بە ھۆلۆکۆست ناسرا. لە ئەم سەردەمەدا چەندین
میلیۆن کەس لە جووەکان، شاھیدانی یەھۆوە، ئسلاڤیکەکان و ... بە ھۆی ئەوەی کە لە
بواری ڕەگەزەوە خاوێن نین، بە دەستی چەکدارەکانی سوپای نازی خرانە ناو کوورە و
سووتان. [٢٧] بە پێی ئامارەکان شەڕی جیھانی دووەم بوو بە ھۆی کوژرانی زۆرتر ٤٠
میلیۆن مرۆڤ لە پەڕانپەڕی ئورووپادا.[٢٨] لە ئەم شەڕەدا ئاڵمانیا ٥.٣ میلیۆن
سەربازی لە دەستدا.[٢٩] لە دوای کۆتایی شەڕی جیھانی دووەم دادگەھێک بە ناوی دادگەھی
نۆرێنبێرگ ساز کرا بۆ سزا دانی تاوانە جەنگیەکانی نازیەکان.[٣٠] ھەروەھا لە ئەم
شەڕەدا میلیۆنھا کەس لە خەڵکی سیڤیلی ئاڵمانیاش کوژران.[٣١][٣٢][٣٣][٣٤][٣٥] بە ھۆی
دۆڕاندنی ئاڵمانیا لە شەڕدا سەرزەمینێکی زۆری لە دەست چوو، ھەروەھا نزیک ١٥ میلیۆن
کەس لە خەڵکە کەمینە ئاڵمانیەکان کە لە وڵاتانی ڕۆژھەڵاتی ئاڵمانیادا دەژیان بەرەو
ئاڵمانیا ھاتنەوە و دەکرێت بوترێت کە لە وڵاتانی خۆیان دەر کریان، بە زۆرێک لە ژنە
ئاڵمانیەکان لە ئەم وڵاتانەدا دەستدرێژی سێکسی کریا و زۆرێک لە شارە گەورەکانی
ئاڵمانیا ڕووخان و وێرانی زۆریان بە سەر ھات.[٣٦]

لە دوای ڕووخانی رژیمی نازی، ئاڵمانیی و شاری بەرلین بوون بە دوو بەشەوە. بەشی
رۆژاوا کە کەوتە بن دەستی ھاوپەیمانەکان (واتە: فەڕانسە، ویلایەتە یەکگرتوەکانی
ئەمریکا و بریتانیا) بۆ خۆی کرا بە چوار بەشی دیکە. ئەم چوار بەشە بوون بە شوێنی
جێگیر بوونی ئەو ئاڵمانیاییانەی کە لە وڵاتە دراوسێکان بە ھۆی دژایەتی دەر کرا
بوون.[٣٧] ئەم بەشانە لە ٢٣ی مەیی ١٩٤٩ زایینی پێکەوە لکێندران و بوون بە کۆماری
فیدرالی ئاڵمانیا. بەشەکەی دیکە کەوتە بن دەستی یەکێتی سۆڤیەت و لە ٧ ئۆکتۆبری
ھەمان ١٩٤٩دا بوو بە کۆماری دیموکراتی ئاڵمانیا. ئەم دوو کۆمارە بە شێوەی نافەرمی
بە ناوی "ئاڵمانیای رۆژاوا" و "ئاڵمانیای رۆژھەڵات" دەناسران. ئاڵمانیای رۆژھەڵات
بەرلینی کرد بە پایتەختی خۆی، بەڵام ئاڵمانیای رۆژاوا پایتەختی خۆی گواستەوە بۆ
شاری بۆن، بەڵام ئەم شارەی بە ناوی پایتەختی کاتی ناساند و بەم جۆرە نواندی کە
کۆماری رۆژھەڵات دەبێ ڕۆژێک بڕوات و ئاڵمانیا یەک بگرێتەوە.[٣٨]

ئاڵمانیای رۆژاوا لەگەڵ ویلایەتە یەکگرتوەکانی ئەمریکا، بریتانیا و فەڕانسە یەکیان
گرت. دواتر ئاڵمانیای رۆژاوا دەستی کرد بە پڕۆژەیێکی گەورە بۆ گەشە دانی ئابووری لە
ساڵی ١٩٥٠ زایینی و سەرکەوتنی زۆری لە ڕێگەی ئەم پڕۆژەوە بە دەست ھێنا. لە ساڵی
١٩٥٥دا بوو بە ئەندامی ناتۆ. ھەروەھا لە ساڵی ١٩٥٧ دەستی کرد بە بناغەدانانی
کۆمەڵەی ئابووری ئورووپا. لە ھەمان کاتدا ئاڵمانیای رۆژھەڵات بوو بە یەکێک لە
ئەندامانی بلۆکی رۆژھەڵات.[٣٩] بەڵام بە ھۆی لاواز بوونی شۆرەوی بارودۆخی ئابووری
لە ئاڵمانیای ڕۆژھەڵات بەرەو دابەزین چوو و ھیچ کاتێک بە ئاستی ئاڵمانیای ڕۆژاوا
نەگەیی. ئەم بارودۆخە بوو بە ھۆی کۆچ کردنی کۆمەڵێکی زۆر لە خەڵک بۆ ئاڵمانیای
ڕۆژاوا. لە ساڵی ١٩٦١دا ئاڵمانیای ڕۆژهەڵات دەستی کرد بە درووست کردنی دیوارێک لە
نێوان دوو بەشی بەرلین، بۆ ئەوەی کە بەرگری لە ئەم کۆچانە بکات. ئەم دیوارە(ناسراو
بە دیواری بەرلین) بوو بە سەمبولێک لە شەڕی سارد. ئەم دیوارە لە ساڵی ١٩٨٩ ڕووخا و
دیسان بوو بە سەمبولێک لە کۆتایی ھاتنی شەڕی سارد.[٤٠]

لە ڕۆژی ١٠ی مانگی مارسی ساڵی ١٩٩٤ لە سەر ڕێکەوتننامەی بۆن، بەرلین، بەرلین جارێکی
تر بوو بە پایتەختی وڵاتی یەکگرتووی ئاڵمانیا.[٤١] یەکگرتنەوی ئاڵمانیا بوو بە ھۆی
بەرزبوونەوەی پلەی ئەو وڵاتە لە نێو یەکێتیی ئورووپا و ھەروەھا ناتۆ. دواتر
ئاڵمانیا وەکوو ئەندامێکی ناتۆ دەستی کرد بۆ ھەناردەکردنی ھێزە چەکدارەکانی خۆی بۆ
باڵکان و دواتریش بۆ ئەفغانستان بۆ شەڕ لەگەڵ چەکدارەکانی ڕیکخراوی ئەلقاعیدە.[٤٢]

ئاڵمانیا کەوتوەتە ڕۆژاوا و ناوەندی کیشوەری ئورووپا. ئاڵمانیا لە باکوورەوە لەگەڵ
دانمارک، لە ڕۆژهەڵات لەگەڵ پۆڵەندا و کۆماری چیک، لە باشوور لەگەڵ ئوتریش و سویس،
لە باشووری ڕۆژاوا لەگەڵ فەڕانسە و لووگزەمبوورگ و لە باکووری ڕۆژاوا لەگەڵ بەلجیکا
و هولەند هاوسنوورە. ڕووبەری ئاڵمانیا ٣٥٧،٠٢١ کیلۆمیتری چوارگۆشە کە بریتییە لە
٣٤٩،٢٢٣ ک.م.٤.گ. وشکایی و لە ٧،٧٩٨ ک.م.٤.گ ئاو پێک هاتووە. ئاڵمانیا لە ڕووی
پاناییەوە حەوتەمین وڵاتی گەورەیە لە ئورووپا و ٦٢ەمینە لە جیهاندا.[٤٣]

شوێنە بەرچاوە جوگڕافییەکانی ئاڵمانیا ئەمانەن: زنجیرە چیاکانی ئەڵپ لە باشوور،
دەریای باکوور لە باکوور، دەریای بەلتیک لە باکووری ڕۆژهەڵات، دارستانە گەورەکان لە
بەشی ناوەندی و باکوور. هەروەها ئاڵمانیا خاوەنی چەندین ڕووباری پڕئاوە وەکوو:
ڕاین، دانووب و ئەلبە. ئاڵمانیا خاوەنی هەندێک مەعدەنی ئۆرانیۆم، زووخاڵ، مس، نیکل،
خوێ و ئاوە.[٤٤]

ئاڵمانیا خاوەنی کەش و هەوایەکی مەرتووبە. باکووری ئاڵمانیا بە هۆی نزیکی لە
دەریاوە هەوایەکی موعتەدلی هەیە، و بە هاوینا هەوا فێنکە و بە زمسانیشدا زۆر هەوا
سارد نابێت. لە باکوور زۆر جار هەوا بارانییە و زۆر کەم پێش دێت کە دەمای هەوا لە
٣٠ دەرەجەی سانتیگراد بچێتە سەرترەوە.[٤٥]

بەشی ڕۆژهەڵاتی ئاڵمانیا خاوەنی هەوایەکی کیشوەرییە(بە فارسی: قارەای) واتە
زمسانەکان دەتوانێت زۆر سارد بێت و هەروەها هاوینەکەیشی دەتوانێت زۆر گەرم بێت.
وشکەساڵیش زۆرجار پێش دێت ئەویش جاری وایە بۆ ماوەی چەندین ساڵ. لە باشووری
ئاڵمانیا واتە دەڤەری زنجیرە چیاکانی ئەڵپ هەوا زۆر ساردە و بۆرانی سەرما زۆر جار
ڕوو دەدات.[٤٦]

بە پێی بەراوەردێکی ساڵی ٢٠٠٨، مووچەی کشت و کاڵ ٣٤%، دارستان ٣٠.١% ، بەرزونزمی
١٣.٤% و زەمینی ژێری شار و خانە ١١.٨% خاکی ئاڵمانیایان داپۆشیوە. لە ئاڵمانیا زۆر
چەشن دار، گوڵ، قەوزە و قارچکی جۆراوجۆر دەژین، کە زۆربەیان تایبەت بە بەشی ناوەندی
ئورووپان. ئاڵمانیا خاوەنی چەندین پارکی سرووشتی نەتەوەییە.[٤٧]

ئاڵمانیا کۆمارێکی، فدڕالی، پارلەمانتاریەتی، نوێنەرایەتی دێمۆکڕاتە. ئەو
قانوونگەلە کە ئێستا ئاڵمانیای پێ ئیدارە دەکرێت هەمموی لەسەر ئەو قانوونە ئەساسییە
دانراوە کە لە دوای ڕووخانی ئاڵمانیای نازی و لە ساڵی ١٩٤٩دا دانراوە، ئەم قانوونە
بە قانوونی بنەڕەتی (بە ئاڵمانی: Grundgesetz) ناسراوە. بۆ هەر گۆڕانکارییەک لە
قانوونی ئەساسی ئاڵمانیا دەبێت دوو لە سێی ئەندامانی پارلەمان لە سەری ڕێک بکەون.
بناغە هەمیشەیی و غەیرە قابیلی گۆڕانەکانی قانوونی ئەساسی ئاڵمانیا ئەمانن: ڕێز
گرتن لە کەرامەتی ئینسانی، جیاوازی هێزەکان، سیستەمی فیدڕاڵی و حاکمییەتی
قانوونن.[٤٨]

سەرۆک کۆمار سەرۆکی وڵاتە و ئەرکە نوێنەرایەتییەکان و دەسەڵاتەکانی تایبەت لە
ئەستۆی ئەوە. بەڵام ئەو کەسەی کە کارە ئیجراییەکانی بە دەستە سەرۆک وەزیرانە. کە لە
ئێستادا خانمی ئەنگێلا مێرکڵە.[٤٩]

ئاڵمانیا خاوەنی ١٦ پارێزگای کە بە کۆ پێیان دەڵێن لاندێر (بە ئاڵمانی:
Länder).[٥٠] ھەریەک لە ئەم پارێزگاگەلە خاوەنی دەستووری (قانوون) خۆیانن و بەم
ھۆیەوە لە زۆربەی کاروبارە ناوخۆییەکانیادا سەربەخۆن. بە پێی دابەشکارییەکانی ساڵی
٢٠٠٩، ئاڵمانیا ٤٠٣ ناوچەی ھەیە. کە ٣٠١ لە ئەوان گوندستان و ١٠٢یش شارستانن.

ئاڵمانیا ٢٢٩ کونسوول خانە و شوێنی سیاسی تری لە واڵاتانی جیھان ھەیە[٥١] بەم
ھۆیەوە ئاڵمانیا لەگەڵ ١٩٠ وڵات پێوەندی ھەیە. بە پێی ڕاپۆرتێکی ساڵی ٢٠١١ ئاڵمانیا
گەورەترین بەشداربووی بوودجەی ساڵانی یەکێتیی ئەورووپا بووە (٢٠ لە سەد) ھەروەھا
سێیەمین بووە لە دانی بوودجەی نەتەوە یەکگرتووەکان (بە گوێرەی ٨ لە سەد).[٥٢]
ئاڵمانیا ئەندامی ناتۆ، ڕێکخراوی ھاوکاری ئابووری و گەشەکردن (OECD)، جی٨ (G8)،
جی٢٠ (G20)، بانکی جیھانی، سنووقی نێونەتەوەیی پووڵە(IMF). ئاڵمانیا ڕۆڵێکی زۆر
گرینگی ھەیە لە یەکێتی ئەورووپا و ھاوکات لەگەڵ ئەوەش پێوەندییێکی پتەوی ھەیە لەگەڵ
فەڕانسا.[٥٣] [٥٤]

لە ساڵانی شەڕی سارددا، دابەشبوونی ئاڵمانیا ببوو بە هێمایەک لە ناکۆکی نێوان
ڕۆژهەڵات و ڕۆژاوا.[٥٥] دواتر لە سەردەمی گێرهارد شروودێر ئاڵمانیا پەلاماری دا کە
ڕۆڵێکی گەورەتری هەبێت لە ناتۆدا، لە بەرئەمەش بوو بە یەکێک لە هێزە سەرەکییەکانی
شەڕی کۆسۆڤۆ لەگەڵ یووگوولاڤیا. ئەمە یەکەم جار بوو لە دوای شەری جیهانی دووەم کە
ئاڵمانیا هێزەکانی خۆی ڕەوانەی دەرەوەی وڵات دەکرد.[٥٦] ئاڵمانیا یەکێکە لە
نزیکترین هاوپەیمانەکانی ئەمریکا.[٥٧] لە ساڵی ١٩٤٨ ئیجرای پلانی ماڕشاڵ بوو بە هۆی
پەیوەندییێکی بەهێزی کەلتووری لە نێوان دوو وڵاتەکەدا، هەرچەند کاتێک کە شروودێر
کەمێک ناڕەزایەتی سەبارەت بە هێرشی ئەمریکا بۆ سەر عێراق، ئەمە وەکوو کۆتاییێک بۆ
سەر ئاتلانتیسیزمو ساردی پێوەندی نێوان ئاڵمانیا و ئەمریکا ناوی لێ برا.[٥٨] ئەم
دوو وڵاتە لە بواری ئابووریشەوە پێوەندییەکی پتەویان هەیە بۆ وێنە: ٨/٨% هەناردەی
ئاڵمانیا بەرەو ئەمریکا دەڕوات و هەروەها ٦/٦% هاوردەکەیشی لەوێڕا دێت.[٥٩]

ئەرتەشی ئاڵمانیا بە بوندێسوێر دەناسرێت و لە سێ بەشی هیر(ئەرتەشی زەمینی)،
مارین(ئەرتەشی دەریایی)، لووفتوافێ(ئەرتەشی هەوایی) ، ڕێکخراوی پزیشکی بوندسوێر و
سترەیکرافتبەسیس(هێزی پشتیوانی) پێک هاتووە. ڕۆڵی ئەرتەشی ئاڵمانیا لە بەندی ژمارە
٨٧ی یاسای بنەڕەتی ئاوا وەسف کراوە: "ئەرتەشی ئاڵمانیا تەنها ئەرکی بەرگری و
پاراستنی لە ئەستۆیە." لەبەر ئەمەش هەتا ساڵانی پێش ١٩٩٠ تەنها ئەرکی ئەرتەش
بەشداری لە قەیرانەکاندا بوو. ئەم بەشدارییە هەم لە ناو دوو ئاڵمانەکە و هەم لە
دەرەوەی ئەواندا جێبەجێ دەبوو. لەدوای ١٩٩٠ و لەناوچوونی بارودۆخی شەڕی سارد و
ناکۆکی نێوان ڕۆژاوا و ڕۆژهەڵات، لە ساڵی ١٩٩٤ دادگای فدڕاڵی قانوونی بنەڕەتی،
واتایەکی نوێی بەخشی بە "پاراستن"، کە بریتی بوو لەمە کە پاراستن تەنها بە واتای
پاراستنی سنوورەکانی ئاڵمانیا نییە بەڵکوو بەرگری کردن لە پێش هاتنی شەڕ، یارمەتی
لە قەیرانەکان و هەروەها یارمەتی بە ئاسایشی ئاڵمانیایە لە دیکەی بەشەکانی جیهان.

لە ساڵی ٢٠١١دا بووجەی ئەرتەشی ئاڵمانیا تەنها ١/٣% بەرهەمی ناپاڵیاوی
نەتەوەیی(GDP) بووە کە لە هەڵسەنگاندن لەگەڵ دیکەی وڵاتە پێشکەوتووەکان زۆر نرخێکی
کەمە. ئاڵمانیا لەمبارەوە لە ڕێزبەندی بووجەی ئەرتەشەوە لە جیهاندا ٩مە.[٦٠] لە
کاتی ئاسایشدا سەرۆکی ئەرتەشی ئاڵمانیا وەزیری بەرگرییە، بەڵام ئەگەر شەڕ دەست پێ
بکات سەرۆکوەزیران دەبێتە ڕابەری ئەرتەش.[٦١]

لە مانگی ماڕچی ساڵی ٢٠١٢ ئەرتەشی ئاڵمانیا ١٨٣٠٠٠ کەس، ئەندام پسپۆڕی شەڕکردن و
١٧٠٠٠ کەسیش، ئەندامی ئیختیاری هەبووە.[٦٢]

ئاڵمانیا لە وڵاتە زەبەلاحەکانی تەکنەلۆژیا ، ئابووری ئاڵمانیا بە بەهێزترین
ئابوووری ئەورووپا دادەنرێت [٦٣] لە ئەیلوولی ڕێژەی هەڵئاوسان ٢.٥٪ بوو وە ڕێژەی
بێکاریش نزیکەی ٥.٥٪ بووە[٦٤] ٢٠١١ وەهەروەها ئاڵمانیا یەکێکە لە وڵاتە
ئەندامییەکانی گرووپی ٨ [٦٥]

مەسیحییەت گەورەترین ئایینی ئاڵمانیا، بە پێی ئامارەکانی ساڵی ٢٠٠٨ ٥١/٥ ملیۆن کەس
(٦٢/٨%) شوێنکەوتووی ئەم ئایینەن.[٦٦] کە لەم ژمارە نیوەیان کاتۆلیک و زۆربەی ئەو
نیوەکەی تر پرۆتێستانتن چەندین کۆمەڵەی بچووکی تری پەیڕەوی مەیحییەت لە ئاڵمانیا
بوونیان ھەیە.[٦٧] لە دوای مەسیحییەت، ئیسلام گەورەترین ئایینی ئاڵمانیایە (٣/٨
ھەتا ٤/٣ ملیۆن کەس) کە زۆربەی ئەمانە سوننی و ھەندێکیش عەلەوین.[٦٨] لە ئاڵمانیا
ژمارەیێکی بچووکی یەھوودی، بوودایی و جاینیست بوونیان ھەیە.ژمارەی ئەو کەسانەی کە
باوەڕیان بە ھیچ ئایینێک نییە لە بەشەکانی ڕعژھەڵاتی ئاڵمانیا کە پێشتر لە ژێر
دەسەڵاتی یەکێتی سۆڤیەتدا بووە ھەتا ٣٤/١% خەڵک دەگات. [٦٩]

یەکێک لە خاڵە گرنگەکانی چاندی ئاڵمانی وێژەی ئاڵمانییە. وێژەی ئاڵمانی دەگەڕێتەوە
بۆ سەدەکانی ناوین. جگە لە وێژەی فۆلکلۆر ئاڵمانیا ژمارەیەکی زۆر شاعیر و نووسەری
ھەیە. ڕەنگە بەناوبانگترین نووسەران و شاعیرانی ئەڵمانی گۆتە، لێسینگ و شیلێر بن.
ھەروەھا لە سەدەی بیستەمدا کەسانی وەکوو ھێرمان ھێسەی بووە کە خەڵاتی نۆبێلی
وێژەیان وەرگرتووە[٧٠].

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئاڵمانیا ٨٢,٦٥٢,٢٥٦ کەس بووە
کە دەکاتە ١.١٤ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٥.٩
ساڵە. ھەروەھا ٧٤ لەسەدی دانیشتوانی وڵات لە شارەکان دەژین.[٧١]

لانی کەم شەش ملیۆن پەنابەر لە ئاڵمانیا دەژین کەپێکدێن لە پەنابەری سیاسی و
کۆچبەران و کرێکاران وە هەندێکیشیان لەگەڵ خێزانەکانیان ، گەلێک لەو پەنابەرانە
لەوڵاتانی هەژار و مەترسی ژیان پەنایان بۆ ئالمانیا بردووە وەک وڵاتێکی سەلامەتی
لەژیان ، تەنیا پەنابەری هاتوو لە تورکیا نزیکەی ١.٩ ملیۆنە کە لە تورک و کوردەکان
پێکدێن ،

زمانی ئاڵمانی زمانی فەرمی و زۆرینەی ئاڵمانیایە.[٧٢] ئاڵمانی یەکیکە لە ٢٣ زمانی
فەرمی یەکێتیی ئەورووپا و یەکێکە لە سێ زمانی سەرەکی ھەرە ئاخێوەری ئەم ناوچە.
ئاڵمانیا خاوەنی چەندین زمانی ناوچەییە و زۆربەی کەمینەکانیش زمانی تایبەت بە خۆیان
ھەیە، زۆربەی ئەم کەمینانە ئەو کۆچبەرانەن کە لە وڵاتانی دیکەوە چوونەتە ئاڵمانیا
کە لە ئەوان تورکی، کوردی، پۆڵەندی و ڕووسی زمانە ھەرە ئاخێوەرەکانن.[٧٣]

وەرزش لە ئەڵمانیا زۆر ترین هەوادارەکانی وەرزش وەرزشی تۆپی پێ و تایکواندۆ و
شەترەنج ،وەرزشیاری تۆپی پێ بەپڕ بینەرترین یاری دادەنرێت لە وڵاتی
ئاڵمانیا، بۆندسلیگا کە خولی نێوخۆیی ئاڵمانیایە بۆ تۆپی پێ دووەم پڕ هاندەرترین
ئامادەبووی نێو یاریگایە لە نێو هەموو خولە جیهانییەکان. هەروەها وڵاتەکە
میوانداری جامی جیھانیی فیفای ١٩٧٤ و جامی جیهانیی فیفای ٢٠٠٦ [٧٤] وە چوارجاریش
بووەتە براوەی جامی جیھانیی فیفا ئەوەش لە ساڵانی ١٩٥٤ و ١٩٧٤ و ١٩٩٠ و ٢٠١٤[٧٥]
هەڵبژاردە و خولی ئاڵمانیا چەندین یاریکەری فووتباڵی پیشەگەری پێگەیاندووە
لەوێنەی فرانس بێکنباوەر، گێرد مۆلەر، یۆرگن کلینسمان، لۆتەر ماتیۆس، ئۆلیڤەر
کان، میرۆسلاڤ کلۆزە، مایکل بالاک و چەندانی تر. لە یارییە بەناوبانگەکانی تری
ئاڵمانیا بریتین لە تۆپی دەست و بالە و تێنس و هیتر [٧٦] ئاڵمانیا میوانداری دوو
ئۆڵەمپیادی هاوینە کردووە لە ساڵانی ١٩٣٦[٧٧] و ١٩٧٢[٧٨].



https://ckb.wikipedia.org/wiki/%D8%AC%DB%8E%DA%98%D9%86%DB%8C_%DA%95%DB%95%D9%85%DB%95%D8%B2%D8%A7%D9%86

جێژنی ڕەمەزان یان جەژنی ڕەمەزان (بە عەرەبی: عيد الفطر) یەکەم جێژنی موسڵمانانە و
لە یەکەم ڕۆژی مانگی شەوال دەست پێدەکات، ئەمەش دوای تەواوبوونی ڕۆژەکانی مانگی
ڕەمەزانە. خوای گەورە لە کۆتایی ئایەتی ١٨٥ی سوورەتی ئەلبەقەرە دەفەرمووێت:
وَلِتُكْمِلُوا الْعِدَّةَ وَلِتُكَبِّرُوا اللَّهَ عَلَى مَا هَدَاكُمْ
وَلَعَلَّكُمْ تَشْكُرُونَ. واتە: بۆ ئەوەی ئەو ماوەیە تەواو بکەن شوکرانەبژێری خوا
بن لەسەر ئەوەی ڕێنوێنیی کردوون.

ماوەی جێژنی ڕەمەزان سێ ڕۆژە و موسڵمانان لەیەکەم ڕۆژی جێژندا و دوای بەرزبوونەوەی
خۆر بە ئەندازەی ڕمێک نوێژی جێژن دەکەن. بەڕۆژووبوون لە یەکەم ڕۆژی جێژنەکان حەرامە
و وەرگیراو نییە.

یەکێک لە جیاکەرەوەکانی جێژنی ڕەمەزان لە جێژنی قوربان بریتیە لەوەی کە دەبێت پێش
نوێژی جێژن، موسڵمانان زەکاتی ڕۆژوو دەربکەن و بەسەر موسڵمانە ھەژارەکان دابەشی
بکەن. دوای نوێژی جێژن، موسڵمانان پیرۆزبایی ھاتنی جێژن لە موسڵمانانی نزیک خۆیان
دەکەن و دوای گەییشتن بەماڵی خۆیان پیرۆزبایی لە ئەندامانی خیزانەکەیان دەکەن و
دواتریش سەردانی ناسیاو و خزمە نزیکەکانیان دەکەن. ھەروەھا پێشوازی لە دراوسێ و ئەو
کەسانە دەکەن کە سەردانی دەکەن بۆ گەردنازایی و پیرۆزبایی.

جوبەیر کوری توفەیر وتی: «کە ھاوەڵانی پێغەمبەری خوا لە جێژنەکاندا دەگەیشتن بە یەک
دەیانووت: تقبل الله منا و منك. واتە: «خوای گەورە لەئێمە و لەتۆشی وەرگرت بێت».[١]

ماوەی تەکبیرکردن لەدوای ڕاگەیاندنی یەکەم ڕۆژی جێژن دەست پێدەکات واتە لە دوای
نوێژی خەوتنان، لە دوای نوێژی بەیانی ڕۆژی جێژن بە ھۆی دەنگدەری دەرەکی
مزگەوتەکانەوە دەست دەکرێت بە تەکبیرکردن و خوێندنەوەی قورئان، وەکوو دیارە ئاوازی
خوێندنەوەی قورئان بە ھۆی جێژن لە زۆربەی شوێنەکاندا جیاوازە و بە تایبەت لە ھەرێمی
کوردستاندا خوێندنەوەی سوورەتی ئەلرەحمان باوترە.

الله أكبر الله أكبر الله أكبر، لا إله إلا الله والله أكبر، الله أكبر ولله الحمد
شێوازی تەکبیرکردنی جێژنە.

خۆشۆردنی جێژن لەسەر موسڵمانان سووننەتێکی پێویستە و لەڕیوایەتێکی ئیبن عەباسدا
ھاتووە: أن رسول الله كان يتغسل يوم الفطر و الأضحى. واتە: «پێغەمبەری خوا خۆی
شۆردووە بۆ ڕۆژی جێژنی ڕەمەزان و قوربان».

سووننەتە کە موسڵمان پێش چوونە بۆ نوێژی جێژن بەربانگ بکاتەوە بەخواردنی چەند
خورمایەک کە تاک بن. وەکو ئەنس دەگێرێتەوە و دەڵێت: «پێعەمبەری خوا نەدەچوو بۆ
نوێژی جێژنی ڕەمەزان ھەتا چەند خورمایەکی نەخواردایێ کە ژمارەی ئەو خورمایانەش تاک
بوون».

لەپێش کردنی نوێژەکەدا بانگدان قامەتکردن نییە. کاتی ئەنجامدانی نوێژەکە بریتییە لە
بەرزبوونەوەی خۆر بەئەندازەی ڕمێک دوای ئەوەی ھەڵھات.

عەبدوڵڵای کوڕی عەبدوڵڵا دەگێڕێتەوە: عومەر کوڕی خەتتاب لە ئەبووواقدی لەیسی
پرسیاریکرد: كە پێغەمبەری خوا چی دەخوێندەوە لە قوربان و ڕەمەزاندا؟ وتی: پێغەمبەر
ئەم دوو سوورەتەی دەخوێندەوە: ق وَالْقُرْآنِ الْمَجِيدِ و واقْتَرَبَتِ السَّاعَةُ
وَانشَقَّ الْقَمَر. واتە سوورەتی ق و سوورەتی ئەلقەمەر دەخوێندەوە.[٢]

ھەروەھا نوعمان کوڕی بەشیر دەڵێت: «پێغەمبەری خوا لە نوێژی جومعە و نوێژی دوو
جێژنەکەدا سوورەتی ئەلئەعلا و سوورەتی ئەلغاشيەتی دەخوێندەوە.



https://ckb.wikipedia.org/wiki/%D9%81%DB%95%DA%95%DB%95%D9%86%D8%B3%D8%A7

کۆماری‌ فەرەنسا یان فەرەنسا بەفەڕەنسی‌ پێی‌ دەوترێت (République française یان
France )، ئەم وڵاتە دەکەوێتە (ئەوروپای‌ حۆرئاوا)، لەکۆمەڵێک دورگەو زەوی‌ دوای‌
دەریاکان کە دەکەونە کیشوەری‌ ترەوە، فەرەنسا لەدەریای‌ ( سپی‌ ناوەڕاست)ەوە درێژ
دەبێتەوە بۆ نۆکەندی‌ (ئینگلیزی‌)و دەریای‌ (باکور)، ھەروەھا لەڕووباری‌ (ڕاین)ەوە
بۆ زەریای‌ (ئەتڵەسی‌)، فەرەنسا بەھۆی‌ شێوەو پێکھاتەیەوە ناسراوە بە(شەش لا) ،
فەرەنسا ھاوسنورە لەگەڵ (شانشینی‌ یەکگرتوو، بەلجیکا، لۆکسەمبۆرگ، ئەڵمانیا،
سویسڕا، ئیتالیا، مۆناکۆ، ئەندۆرا‌و ئیسپانیا ) ھەروەھا لەسنوری‌ دەرەوە واتە
لەدورگەو زەویەکانی‌ تر دراوسێی‌ ھەریەکە لە(بەڕازیل، سۆرێنام‌و دورگەکانی‌
ئەنتێلی‌ ھۆڵەندیە) . فەرەنسا یەکێکە لە دامەزرێنەرانی‌ (یەکێتی‌ ئەوروپا)و
ڕووبەریشی‌ لەھەمووان زیاترە‌و ئەندامی‌ دامەزرێنەری‌ (نەتەوە یەکگرتووەکان)یش ە،
ھەروەھا فەرەنسا یەکێکە لەپێنج ئەندامە ھەمیشەیەکەی‌ (ئەنجومەنی‌ ئاسایش) کە
پاشکۆی‌ (نەتەوە یەکگرتووەکان)ەو مافی‌ (ڤیتۆ)ی‌ ھەیە، یەکێکیشە لەو (٩) وڵاتەی‌ کە
بەھێزی‌ ئەتۆمی‌ ناسراون.

لەکاتێکدا بەشی‌ سەرەکی‌ فەرەنسا دەکەوێتە (ئەوروپای‌ خۆرئاوا) [١]، بەڵام فەرەنسا
بەشێک لەزەویەکانی‌ دەکەونە (ئەمریکای‌ باکور، ئەمریکای‌ باشور، کاریبی‌‌و زەریای‌
ھیندی‌) خۆرئاواو ڕۆژھەڵاتەوە، ھەروەھا باکورو باشوری‌ (زەریای‌ ھیندی‌) و کیشوەری‌
(جەمسەری‌ باشور) ەوە. فەرەنسا خاوەنی‌ چەندین دیمەنی‌ سروشتی‌ یە، کە دەکەونە
دەشتە کەنارئاویەکان لەباکورو باشور، سێەکی‌ ڕووبەری‌ گشتی‌ فەرەنسا پێک دەھێنێت ،
فەرەنسا دەکەوێتە سنوری‌ (دەریای‌ باکور و زەریای‌ ئەتڵەسی‌) یەوەو دەکشێت بۆ
چیاکانی‌ ناوچەی‌ باشوری‌ خۆرئاواو چیای‌ (ئەلب) یش دەکەوێتە ناوچەی‌ باشوری‌
خۆرھەڵاتەوە، لەناوەراستی‌ فەرەنسادا ناوچەی‌ بەرزی‌ بەردین‌و دارینی‌ چڕ ھەیە، چیا
سەرەکیەکەی‌ فەرەنسا چیای‌ (ئەلب) ە و بەرزترین لوتکە شاخ تیایدا بریتی‌ یە
لەلوتکەی‌ (ئەلمۆن بلان)ە و بە بەرزترین لوتکە شاخی‌ (ئەوروپای‌ خۆرئاوا)
دەژمێررێت‌و بەرزیەکەی‌ دەگاتە(٤٨٠٨)م، ھەروەھا چەندین چیای‌ تری‌ ھەیە وەک
(پیرینیە، گۆرا، لیە ئەردان، لوماسیف سەنترال‌و فۆج) ە ، فەرەنسا بەھۆی‌ ئەوەی‌
چەندین دەریای‌ لەدەوروپشتە بۆیە زەویەکانی‌ شێدارن.

بەپێی ئامارەکانی ساڵی ٢٠١٤ ژمارەی دانیشتوانی وڵاتی فەڕەنسا ٦٤,٦٤١,٢٧٩ کەس بووە
کە دەکاتە ٠.٨٩ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٠.٨
ساڵە. ھەروەھا ٨٧ لەسەدی دانیشتوانی وڵات لە شارەکان دەژین.[٢] چڕی‌ دانیشتوان
لەھەر کیلۆمەترێک چوارگۆشە دەگاتە ١١١ کەس.

فەڕەنسا ئەندامی گرووپی ٨ (G8)ە ، فەڕەنسا لەوەتەی ١ی کانوونی دووەمی ١٩٩٩ ەوە
لەگەڵ یازدە وڵاتی دیکە چوونە پاڵ یەکێتیی ئەوروووپاوە لە ساڵی ٢٠٠٢ەوە دەستی بە
بەکارهێنانی دراوی یۆرۆ کرد [٣] ، ساڵانەش بەهۆی هەناردەکردنی بەرهەمی کشتوکاڵی وەک
دانەوڵە و بەرهەمی گۆشت و خواردەمەنی بەیانییان فەڕەنسا دارییەکەیی دەگەشێتەوە
ئەوەش یەکیک لەهۆکارەکان بوو کە فەڕەنسا بەهۆی هەناردەکردنەوە لەساڵی ٢٠٠٦ بڕی ١٠
ملیار یۆڕۆی دەستکەوت [٤]، لەڕووی ماوەی کارکردنی کرێکارانێش لەساڵی ١٨٣٣ ماوەی
کارکردنی ژنان و منداڵان بۆ ١١ کاتژمێر بۆ ڕۆژێک دیاریکرا[٥]

زمانی فەڕەنسی (français, la langue française) یاخود فەڕانسی یەکێکە لە زمانە
ڕۆمانسەکان کە نزیکەی ٨٠ ملیۆن کەس قسەی پێ دەکەن لە ھەموو جیھان وەکو زمانی فەرمیی
سەرەکی زگماکی و، نزیکەی ١٩٠ میلیۆن کەس وەکو زمانی دووەم و نزیکەی ٢٠٠ میلیۆن کەسی
تر لە جیھاندا وەکو زمانێکی وەرگیراو، ئەوانەی قسەی پێ دەکەن لە نزیکەی ٥٤ وڵاتدا
بڵاودەبنەوە ، مێژووی زمانەکە بۆ نێوان سەدەی ١٧ بۆ سەدەی ١٩ دەگەڕێتەوە [٦]

یاریەکانی تۆپی پێ و تێنس و جودۆ پڕ بینەرترین یارییەکانی وەرزشن لە فەڕەنسا[٧] وە
هەروەها یاری تۆپی باسکە [٨]وەهەروەها فەڕەنسا میوانداری جامی جیھانیی فیفای ١٩٩٨ و
جامی جیھانیی فیفای ١٩٣٨[٩]

وەهەروەها توانی جامی جیھانیی فیفای ١٩٩٨ بەدەست بهێنێت ئەمەش دوای بردنەوەی
لەهەڵبژاردەی نیشتیمانیی بەڕازیل ، لەمیانی خولی نێوخۆیی فەڕەنساش جەماوەرێکی زۆری
لەخۆ خڕکردۆتەوە و لەنێویانیش چەندین یانەی تۆپی پێی باش هەن کە پشێبڕکێی خولەکە و
خوولەکانی دیکەی ئەوڕووپاش دەکەن لەوێنەی پاریس سان گێرمان وە ئۆڵمپیک لیۆن و
مۆناکۆ و بۆردۆ و مارسێلییا وڵاتی فەڕەنسا میوانداری جامی جیهانیی ڕەکبی ٢٠٠٧
کرد[١٠]



https://ckb.wikipedia.org/wiki/%D9%88%DB%8C%DA%A9%DB%8C%D9%BE%DB%8C%D8%AF%DB%8C%D8%A7

ویکیپیدیا (بە ئینگلیزی: Wikipedia؛ فۆنەتیک بە ئینگلیزی /ˌwɪkiˈpi:di. ə/)
زانستنامەیەکی سەر تۆڕی ئینتەرنێتە و بە شێوازی ئازاد بڵاو دەبێتەوە. وتارەکان لە
لایەن بەکارھێنەرانی خۆبەخشەوە پێکدێن، ھەربۆیە ھەموو کەس لە سەر تۆڕی جیھانی بۆی
ھەیە دەستکاری بکات.

وشەی ویکیپیدیا بۆخۆی پێکھاتەیەکە لە دوو وشەی "ویکی" کە وشەیەکی زمانی ھاوایییە،
بە مانای خێرا دێت، لێرەدا مەبەست لە گەیشتنە بە زانیارییەکان بە شێوەیەکی خێرا.
بڕگەی دووەمیش "پیدیا" لە وشەی ئینسایکڵۆپیدیا (بە مانای زانستنامە لە یۆنانیەوە:
وشەی ئینکیکلیۆس پیدیا کەواتە نوسینگەی پەروەردەیی) وەرگیراوە. خانەخوێی سەرەکی ئەم
ماڵپەڕە گەورە لە فلۆریدای ئەمەریکادایە.

سەبارەت بە جێی بڕوا و متمانە بوونی ویکیپیدیا ھەمیشە کێشە ھەبووە. بڕێ کەس لەبەر
خۆڕایی بوون و بەربڵاوبوونی بابەتەکان و بێلایەنییەکەی ستایشی دەکەن و ھێندێ تر بە
ھۆی ڕێگە بە ھەمووان دان بۆ دەستکاریکردنی بە جێگەی متمانەی نازانن. ھەروەھا
ویکیپیدیا لەبەر لاوازبوون بەرامبەر بە خراپەکارییەکان و سەپاندنی ڕای گشتیی بەسەر
بڕوادا ڕەخنەی لێ دەگیرێت. ئەگەرچی دوایین لێکۆڵینەوەکان پێمان نیشان دەدات کە
خراپکاریەکان زۆر بە خێرایی لە لایەن ئەو بەکارھێنەرانەی بایەخ دەدەن، تاووتوێ
دەکرێن و ویکیپیدیا وەک زانستنامەکانی دی جێگای متمانەیە.

ویکیپیدیا بۆ یەکەم جار لە ١٥ کانووی دووەمی ٢٠٠١دا بە پێشینەیەکی کورتی ھەر ئەو
شێوازە و تەنھا بە زمانی ئینگلیزی دەستی بەکار کرد. لە کۆتایی ساڵی یەکەمدا ژمارەی
وتارەکانی گەیشتە ٢٠، ٠٠٠ و ١٨ زمانی جیاواز. و لە کۆتایی ساڵی ٢٠٠٤ گەیشتە ١٦١
زمانی جیاواز. لە ٢٠ ی ئەیلوولی ساڵی ٢٠٠٤ ژمارەی وتارەکانی ویکی لە ١٠٥ زماندا
گەیشتە ١میلیۆن. ھۆی درووستکردنی ویکیپیدیا ھەوڵی دابینکردنی ھەموو زانیارییەکی
جیھان لە یەک شوێن دایە. لە مێژوودا زۆر ئینسایکلۆپیدیای نوسراو ھەبوونە.
ئینسایکڵۆپیدیای ھەرە ناودار لە لایەن زانایانی وەک ئەرستۆ، ئیبن سینا، فڕانسیس
بەیکن، ژان باپتیست و ھەروەھا ئینسایکڵۆپیدیاکانی لو رۆند دالبێرت و دێنیس دیدرۆت
دانراون. لە دوای نیسانی ٢٠٠٧، ویکیپیدیا بووە یەکێک لە ١٠ ماڵپەڕی بە ناوبانگی
جیھان بە پێی ژمارەی چاولێکەران. ئێستا ژمارەی تەواوی وتارەکان ١٣، ٧٣٣، ٠٤٦وتار،
کە لەوان ٥٫١٠١٫٢٦٥ دانەی بە زمانی ئینگلیزی، ٢٫٨٨٣٫٧٦٢ بەزمانی سویدی، ١٫٩١٨٫٢٩٩
بە زمانی ئەڵمانی و ١٫٧٣٤٫٢٨٠ بە زمانی فەڕەنسەییە. ژمارەی بەکارھێنەرانی تۆمارکراو
لە ئێستادا ١٠٫٣٥٤٫٦٤٠ کە ١٫٦٧٧ بەڕێوبەرن. داھێنەری ویکیپیدیا پێی وایە دەبێت بە
چۆنیەتی ببن و تەنانەت بەر چاپ بکەوێت. ھەروا دەڵێ: «ویکیپیدیا ھەوڵێکە بۆ خولقاندن
و بڵاوکردنەوەی زانستنامەیەک بە باشترین شێواز بۆ ھەموو خەڵکانی سەر گۆی زەوی و بە
زمانی زکماکی خۆیان.»

زمانی کوردی ناوەندی کە لەم دواییانەدا لە کوردی کرمانجی جودابووتەوە ئێستا١٨٬٦٨٠
وتاری لەخۆ گرتووە.

ھەروەھا یەکەمجاریشە زانستنامەیەکی کوردی لەسەر ئینتەرنێت بڵاوبکرێتەوە. بەشە
کوردیەکەی ویکیپیدیا لە ٧ی کانونی دووەمی ٢٠٠٤دا بە ھەوڵی ئەرداڵ ڕۆناھی دامەزرا.
لە ١٥٫١. ٢٠٠٤ یشدا ویکیپیدیای کوردی لەسەر تۆڕی ئینتەرنێتدا دەستبەکار بوو.

کۆمەڵێک توێژەرەوە لە زانکۆی کالیفۆرنیا بەرکەلەی توێژینەوەیەکیان ئەنجامدا کە
تێیدا بەبەکارھێنانی وەرگێڕانی دەقە جیاوازەکان توێژەرەوەکان ھەستان بە لێکۆڵینەوە
لەسەر زمانە جیاوازەکانی جیھان.[٢] یەکێ لەو زمانانەی لە توێژینەوەکەی ئەواندا
دەرکەوتووە ویکیپیدیای کوردیە. توێژەرەوەکان لە پێشەکی بڵاوکراوەکەدا ئاماژە بەوە
دەکەن کەوا زمانەکانیان کۆکردۆتەوە، واتە ھەموو شێوەزمانەکانی عەرەبیان بەپێی
ISO639-3 ستانداردی ١٠، کردووە بە یەک. لە توێژینەوەکەدا ڕوون نییە داتای کوردیان
چۆن بەکار ھێناوە، ئایا ویکیپیدیای سۆرانی و ویکیپیدیای کرمانجیان وەک یەک
وەرگرتووە یان نا، بەڵام لە داتاکەدا ناوی کوردی لەژێر ناوی وڵاتەکاندا دەر
دەکەوێت.[٢][٣] لە وێنەی بڵاوکراوەدا کە لە میدیاکانی وەک ئیکۆنۆمیستدا[٤] بڵاو
کرایەوە دیارە کە ویکیپیدیای کوردی ئەستورترین پەیوەندی لەگەڵ زمانی ئینگلیزیدا
ھەیە[٥].

ویکیپیدیا لە ھەموو دەستکاریکەران داوا دەکات کە کاتی نووسین بێلایەن بن و بڕواکانی
خۆیان تێکەڵاوی وتارەکان نەکەن. بە کورتی: شی کردنەوەی جیاوازییەکان، لە جیاتی
چوونەناوەیان. ھۆکار ئەوەیە کە ئەگەر بەکارھێنەر بڕوای خۆی بنووسێت، دەبێت ئەرخەیان
بین کە کەسێک ھەیە دەگەڵ ئەو بڕوا نەبێت و لەبەر کراوە بوونی ویکیپیدیا، بە خێرایی
دەستکاری ئەو نووسراوە دەکات یان دەیسڕێتەوە. ئەوە شتێک نییە ویکیپیدیا بیەوێت ڕوو
بدات. بۆیە دەڵێ وتارەکان نابێت لایەنگرانە بن و ئەو بابەتانە کە لەوانەیە ببێتە
ھۆی کێشە و باس، دەبێ بە تەواوی تەنھا شیکردنەوە بێت. ھەروا دەڵێت نووسراوە یا
وتارێک کە تا ئێستا بڵاو نەکراوەتەوە، ویکیپیدیا شوێنی بڵاوکردنەوەی ئەوە نییە.
ویکیپیدیا تایبەتمەندیەکی ھەیە سەبارەت بە وتارەکان ئەوەش ھەبوونی لاپەڕەیەک بە
ناوی وتووێژە بۆ ھەر وتارێک، کە کێشەکانی ئەو وتارە وەک ھۆکاری گۆڕانکاریەکان،
وەرگرتنی دەنگەکان بۆ گۆڕانکاری، وەرگرتنی دەنگەکان بۆ سڕینەوە و وەک ئەمانە لەوێدا
تاووتوێ دەکرێت.

بەڵگەنامەی مافی پێکھێنانی ئازادی گنۆ (GFDL) کە وتارەکانی ویکیپیدیا بە کەڵک
وەرگرتن لەوە بڵاوە دەبێتەوە، بەڵگەیەکە کە موڵەتی بڵاوکردنەوەی دووبارە، پێکەوە
لکاندن و کەڵک وەرگرتنی وتارەکان بە ھاوردنی ناوی نووسەر دەدات. کاتێ کەسێک
نووسراوێک ئەسپێرێتە دەست ویکیپیدیا مافی پێکھێنانی ئەچەسپێتە سەر ئەوە بەڵام دەبێ
قەبووڵی بکات کە نووسراوەکەی بە پێی بەڵگەنامەی مافی GFDL بڕواتە ژێر دەستی گشتیی.
ئەگەرچی ھەموو نووسراوەکان لە ویکیپیدیا لەو بەڵگەنامە پەیڕەوی دەکەن بەڵام ھێندێ
لە وێنەکان و پەڕگەکانی دەنگ خۆڕایی نین و ھێندێ‌تر وەک لۆگۆی کۆمپانیاکان مافیان
پارێزراوە.

لە نێوان دەستکاریکەرانی ویکیپیدیا جیاوازیەک نییە و بە ڕای گشتیی بەڵێن دەدرێت بۆ
جێبەجێکردن. وەک ئامارەکانی ویکیپیدیا نیشان دەدەن یەک لە چواری سەرقاڵی ویکیپیدیا
ئەو بەکارھێنەرانەن و خاوەن ھەژمارە نین و کەم ڕوو ئەدات ھەوڵی دەستکاری بدەن.
ئەرکی پاراستن و چاکسازی لە سەرشان کۆمەڵەیەکی خۆبەخشە لە چاودێران و بەڕێوبەران.
بەرێوبەر ئەو کەسەیە کە دەتوانێت بەرگری بکات لە دەستکاری وتارێکی تایبەت یا بە پێی
سیاسەتەکان دەستپێگەیشتنی بەکارھێنەرێکی تایبەت بەربەست بکات. زۆر ڕووی داوە کاتی
یا ھەمیشەیی بەکارھێنەرێک لە دەستکاری بەربەست کراوە و ھۆکاری ئەوە لادانی لە
یاساکان و سیاسەتەکانی ویکیپیدیا بووە.

ھەموو بەکارھێنەرێکی ویکیپیدیا دەتوانێت وتارەکان دەستکاری بکات و گۆڕانکاریەکی خۆی
بەخێرایی ببینێت. سەرچاوەی ئایدیای دەستکاری وتارەکان ئەوە بووە کە ھاوبەشی
بەکارھێنەران دەتوانێت ببێتە ھۆی بەرەوپێش ڕۆشتن ھەروا کە لە پەڕەسەندنی نەرمامێرە
کۆدکراوەکان بووە. نووسەران لە ویکیپیدیادا پێویستیان نییە بە بەڵگەنامە یا پسپۆڕیی
لە بوارێکی تایبەت بەوەی دەستکاری دەکەن. ئاگاداری ھەموو بەکارھێنەران و نووسەران
دەکرێت کە ڕێگە دراوە نووسراوەکانیان لە لایەن ھەموو کەس و بە ھەموو شێوەیەک
دەستکاری بکرێت. وتارەکان لە لایەن ھیچ وەفدێک پێش بڵاوبوونەوە چاو لێ ناکرێت.



https://ckb.wikipedia.org/wiki/%D8%B9%D8%A7%DB%8C%D8%B2_%D9%82%DB%95%DA%95%D9%86%DB%8C

د. عایز قەڕنی، (بە عەرەبی: د.عائض القرني)، لە سعودیە لەدایکبووە لە ساڵی ١٩٥٩، و
نووسەرێکی ناودار و بانگخوازێکی ئیسلامییە، ھەوڵ ئەدات پەیڕەوێکی ناوەندی ھەبێت لە
سوننەدا، و خاوەنی کتێبی بەناوبانگی (دڵتەنگ مەبە)یە کە نوسخە وەرگێڕدراوە
کوردییەکەی زیاتر لە دوانزە جار چاپکراوەتەوە، و ھەروەھا بە عەرەبی زیاتر لە ١٠
ملیۆن دانەی لێ فرۆشراوە، خاوەنی زیاتر لە ٨٠٠ وانە و موحازەڕەی ئیسلامی و ئێوارە
کۆڕی شیعری و نەدوەی ئەدەبیە.

ناوی عایز کوڕی عەبدوڵڵا قەڕنییە لە باشوری سعودیە ھاتۆتە دنیاوە لە ١ی کانوونی
دووەمی ١٩٥٩، و خوێندنی سەرەتایی لە خوێندنگەی ئال سولەیمان خوێندووە، و خوێندنی
ناوەندی لە پەیمانگەی زانستی ڕیاز تەواو کردووە، ودواناوەندی لە پەیمانگەی زانستی
ئەبھا تەواوکردووە، ولە کۆلێژی ئوسوڵی دین لە ئەبھا دەرچووە و پاشان ھەردوو شەھادەی
ماستەر و دوکتۆرای بەدەستھێناوە. ئیمام و وتارخوێنی مزگەوتی ئەبوبەکری سدیق بووە لە
ئەبھا.



https://ckb.wikipedia.org/wiki/%D8%AC%DB%8C%D8%A7%DA%A9%D8%A7%D8%B1%DB%8C_%D9%88_%D8%AA%DB%95%D9%88%D8%A7%D9%88%DA%A9%D8%A7%D8%B1%DB%8C

جیاکاری و تەواوکاری یان کالکیولس (بە ئینگلیزی: calculus) یەکێک لە لقە
سەرەکییەکانی بیرکارییە، و لە گۆڕانکارێکانی دوو لقی جەبر و ئەندازە دێتە ئاراوە.
لایبنیتس و ئیساک نیوتۆن هاوکات لەگەڵ یەک لەم بوارە لێکۆڵینەوەیان هەبووە، بەڵام
لایبنیتس داهێنەری ئەو هێمایانەیە کە ئێستا بۆ هەژماری جیاکاری و تەواوکاری بەکار
دێن. هەژمارکردنی جیاکاری و تەواوکاری بریتییە لە بیرکاری گۆڕان (خێرایی و تاودان)،
هەروەها بریتییە لە بیرکاری ڕاستەهێڵی لێکەوت و لێژی و ڕووبەر و قەبارە و زۆر لە
چەمکەکانی تر.ئەم لقە یارمەتی زانایان و ئەندازیاران و ئابووریناسەکانی دا بۆ
دروستکردنی نموونە کارییەکان بۆ لێکۆڵینەوەی بارەکانی ژیانی ڕۆژانە.

وشەی کالکیولس لە زمانی یۆنانییەوە بە واتای خیز و وردەبەرد هاتووە. ناوی ئەو لقە
یادگاری سەردەمێکە کە یۆنانییەکان خیز و وردەبەردەکانیان بۆ تێگەیشتن لە چەمکەکانی
جەبر و ئەندازە بەکار دەهێنا.

Larson, R., Hostetler, R. P., and Edwards, B. H. Calculus with Analytic
Geometry, 7th edition, Houghton Mifflin Company, 2002. ISBN 0-618-14918-X



https://ckb.wikipedia.org/wiki/%D9%88%DB%8C%D9%84%D8%A7%DB%8C%DB%95%D8%AA%DB%95_%DB%8C%DB%95%DA%A9%DA%AF%D8%B1%D8%AA%D9%88%D9%88%DB%95%DA%A9%D8%A7%D9%86%DB%8C_%D8%A6%DB%95%D9%85%D8%B1%DB%8C%DA%A9%D8%A7

ویلایەتە یەکگرتووەکانی ئەمریکا (بە ئینگلیزی: United States of America، یان
United States، یان the U.S، یان the USA) کۆمارێکی فێدراڵە کە لە پەنجا ویلایەت و
یەک ھەرێمی فێدراڵ پێکھاتووە. زۆربەی خاکی ئەم وڵاتە لە ناوەندی ئامریکای
باکووردایە، ئەو شوێنەی کە تێیدا ٤٨ ویلایەتی پێکلکاو و واشنتنن دی سی (ھەرێمی
پایتەخت)، لە نێوان ئوقیانووسەکانی ئاتلانتیک و پاسیفیکدا ھەڵکەوتوون و لە
باکوورەوە لەگەڵ کەنەدا و لە باشوورەوە لەگەڵ مەکسیکدا ھاوسنوورە. ویلایەتی ئالاسکا
لە باکووری ڕۆژاوای کیشوەری ئامریکای باکووردایە و ویلایەتی ھاوایی کۆمەڵە
دوورگەیەکە لە پاسیفیکی ناویندا.

ویلایەتە یەکگرتووەکان لە ساڵی ١٧٧٦ زایینی بە ڕاگەیاندنی سەربەخۆیی و یەکگرتنی ١٣
داگیرکراوی بەڕیتانیای گەورە پێکھاتووە. ئەم وڵاتە ٩.٨٣ ملیۆن کیلۆمتری چوارگۆشە
پانتاییەکەیەتی و نزیکەی ٣٠٨ ملیۆن حشیمەتەکەیەتی. وا مەزەندە دەکرێ فرەڕەگەزترین
وڵاتی جیھانە و ئەم جۆراوجۆرییە بەرھەمی کۆچکردنەکانی لە ئەندازەی گەورەی ژمارەیەکی
زۆر لە خەڵکی وڵاتانی‌ترە بۆ ئەو وڵاتە. ئابووری وڵاتە یەکگرتووەکان گەورەترینە لە
جیھاندا.

ئەم وڵاتە ٩،٨٢٦،٩٠٠ کیلۆمەتری چوارگۆش پانتاییەکەیەتی و پاش ڕووسیا و کەنەدا
سێھەمین وڵاتی گەورەی جیھانە. پێکھاتووە لە ٥٠ ئەیاڵەت کە ٤٨یان پێکەوە لکاون و
ئەلەسکا و ھاوایی لەوانی دیکە دابڕاون. بەشێک لە زنجیرە شاخەکانی ڕاکی لە لای
ڕۆژئاواوە دێتە نێو ئەم وڵاتە و میسیسیپی درێژترین ڕووباری باکووری ئەمەریکا لەم
وڵاتەدایە.

لە باکوورەوە لکاوە بە کەنەداوە کە لە سەر سنووری لەگەڵ ئەم وڵاتە، تاڤگەی نییاگارا
ھەڵکەوتوە کە ناودارترین تاڤگەی جیھانە. لە ڕۆژھەڵاتەوە بە ئاتلانتیک و لە
ڕۆژئاواوە دەگات بە ئەقیانووسی پاسیفیک. لە باشوورەوە دەگاتە کەنداوی مەکسیک.

دانیشتوانی ڕەسەنی ئەمەریکا، پێیان وایە کە ١٢٠٠ تا ١٤٠٠ ساڵ پێش ئەمە لە کیشوەری
ئاسیاوە ھاتوونەتە ئەم وڵاتە نوێیەوە. لە ڕاستیشدا نیشانەی شارستانییەتێکی کۆن لە
قەراغ ڕووباری میسیسیپی دۆزراوەتەوە کە پیشەیان کشت و کاڵ بووە. ئەگەرچی پاش ھاتنی
ئورووپییەکان بۆ ئەم وڵاتە، بە ھۆوی ھاتنی نەخۆشییە نوێکان، ژامارەیەکی یەکجار
زۆریان تێدا چوون.

لە ساڵی ١٤٩٢ دا کریستۆف کۆلۆمب، گەشتیاری ناودار، کاتێ لە ژێر فەرمانی پاشای
ئیسپانیادا بوو، گەیشتە دوورگەکانی کاڕائیب و لەوێدا بۆ یەکەم جار ئەوڕووپییەکان
چاویان کەوت بە دانیشتوانی ڕەسەنی ئەو وڵاتە. بە ھۆی ئەوەی کە مەبەست لەو گەشتە،
گەیشتن بە وڵاتی ھیند بوو، کاتێ گەیشتنە ئەو وڵاتە بە ھیندیان دەزانی و
دانیشتوەکانی بە ھیندی ناسران. پاش ئەوە ھەر یەک لە وڵاتانی دیکە بە سوپایەکەوە لە
گۆشەیەکی ئەو وڵاتە دادەبەزین و پارچەیەکیان دەکرد بە بەشی وڵاتی خۆیان؛ وەک
ئیسپانیا، ھۆڵەندا، فەڕەنسا.

لە ساڵی ١٧٣٢ ئەم وڵاتە بریتی بوو لە سێزدە ئەیالەت کە موستەعمەرەی بەریتانیای
گەورە بوون. ھەر یەک یاسا و ھەڵبژاردنیان ھەبوو بەڵام لە کۆتاییدا ھەموو یاساکان
لەژێر حوکمی بەڕیتانیادابوون.

لە کلتوری بڕێک لە ویلایەتەکانی باشووردا ڕاگرتنی بەندە باو بوو؛ بەڵام لە
ویلایەتەکانی باکووردا وانەبوو. بۆیە کاتێک ئەبراھام لینکۆڵن، نوێنەری زۆربەی
ویلایەتەکانی باکوور و نوێنەری کۆمارییەکان، لە ساڵی ١٨٦٠دا بووە سەرۆک کۆمار،
بانگەوازی لابردنی ئەو یاسا و کولتورەیدا و ھەموو بەندەکانی بە پێی یاسا ئازاد
ژمارد. ئەوە بووە ھۆی ئاڵۆزی نێوان ویلایەتەکانی باکوور و باشوور. لە ساڵی ١٨٦١
ئاگری شەڕی ناوخۆی ئەمریکا سازبوو کە تا ١٨٨٦ درێژەی بوو و تێیدا ٦٢٠ھەزار کەس
کووژران بۆیە بە خوێنینترین شەڕی مێژووی ئەم وڵاتە دەناسرێت. لە ئاکامدا
باکوورییەکان سەرکەوتن و بەندەداری بە پێی یاسا نەما. ئەو ئافریقا-ئەمریکائیانەش کە
بە پێی یاسا ئیتر بەندە نەبوون، بوونە خاوەن مافی شارومەندی و مافی دەنگدان.

لە شەڕی جیھانی یەکەمدا، لە ساڵی ١٩١٤ ئەمریکا بێلایەن مایەوە ئەگەرچی زۆربەی
خەڵکیپاڵپشتی فەڕەنسا یا ئینگەلترایان دەکرد. لە ساڵی ١٩١٧ ھاوکاریی ھێزەکانی
ھاوپەیمانی کرد بەڵام گرێبەستی کۆتایی شەڕ کە لە پاریس واژۆکرای پەسەند نەکرد.

لە ساڵانی ١٩٢٠دا چەرخی وڵاتەکە بە تایبەت دۆخی شارە گەورەکانی بە شێوەیەک پێش
ئەڕۆیشت کە ئابووری وڵاتی ڕۆژلەدواڕۆژ بێ‌ھێز دەکرد. ساڵی ١٩٢٩ سستی ئابووری ڕوویدا
و تێیدا یەک لە چواری خەڵک کار و پیشەی خۆیان لە دەست‌بووەوە، بۆیە ئەو ڕووداوە بە
سستی ئابووری گەورە دەناسن.

لەشەڕی جیھانیی دووەم، ئەمریکا دیسان بێلایەن بوو بەڵام پاش داگیرکرانی پۆلەند لە
لایەن نازییەکانەوە، ئەمریکا بە ناردنی پێداویستییەکانی شەڕ بو ھێزەکانی ھاوپەیمانی
و دواتر، کە ژاپۆن ھێرشی کردە سەر شارێکی ئەمریکا، بە فەرمی بووە ئەندامی
ھاوپەیمانان و تێکەڵ بە شەڕ بوو. ئەمریکا یەکەم وڵاتبوو کە دەستی گەیشتە چەکی
ناوەکی و بۆ یەکەم جار لەسەر ھیرۆشیمای ژاپۆندا تاقی کردەوە. شەڕەکە بە کۆڵدانی
ژاپۆن کۆتایی ھات.

پاش شەڕی جیھانی دووەم و لە درێژەی ئەوەی بە شەڕی ساردی دەناسن، ئەمریکا و سۆڤیەت
کێبەرکێیان بوو بۆ گرتنی نازناوی زلھێزی جیھان؛ ئەگەرچی لەم شەڕەدا بەرنگاری چەکی
تێدا نەبوو. ئەمریکا لەگەڵ کۆریای باکوور و چین لە ساڵی ١٩٥٠ تاکوو ١٩٥٣ بە شەڕھات
کە بە شەڕی کۆریا دەناسرێت. لە ناوخۆشدا بەرنگاری بزووتنەوە کۆمۆنیستییەکان
دەبوونەوە.

لە ساڵی ١٩٦١دا سۆڤیەت یەکەمین کەشتی ئاسمانی بە بنیادەمەوە نارد بۆ بۆشایی ئاسمان
و ئەمە بە جۆرێک نیشانەیەکی پیشکەوتنی سۆڤیەت بوو و ھەروەھا جێگەی مەترسی بۆ
ئەمریکا لەبەر ئەوەی تەکنەلۆجیای ئەو کەشتییە بۆ بۆردومانی ئەمریکاش دەکرا کەڵکی
لێوەربگیرێت. کێبەرکێی ناوەکی دوو زلھێز لەم سەردەمەدا گەیشتە بەرزترین ئاستی خۆی.
ئەمەریکا لە ناوخۆ بەرنگاری بزووتنەوە نەتەوەپرستەکان و ھەروەھا بزووتنەوەی مافخواز
بە سەرکردایەتی مارتین لوسەر کینگ دەبووەوە.

جان ف کێنێدی سەرۆک کۆماری ئەمریکا لە ساڵی ١٩٦٣دا تیرۆرکرا. کاتێ ڕیچارد نیکسۆن
بووە سەرۆک کۆمار، ئەمریکا دەستی بە شەڕێک کرد لە باشووری ئاسیا دا، لە ڤیەتنام کە
سەرکەوتنێکی نەبوو. پاش ڕیسواییەکەی واتێرگەیت، نیکسۆن یەکەمین سەرۆک کۆماری
ئەمریکا بوو کە دەستی لە کار کێشاوە.

ھاتنەسەرکاری جیمی کارتێر لە ساڵانی ٧٠دا ھاوچەرخ بوو لەگەڵ بەدیلگیرانی
دیپلۆماتەکانی ئەمریکا لە باڵوێزخانەی ئەمریکا لە تاران لە لایەن چەکدارانی سەر بە
کۆماری ئیسلامی ئێرانەوە. بە لەیەک‌جودابوونەوەی کۆمارەکانی شۆڕەوی، شەڕی سارد
کۆتایی ھات.

لە کاتی دەسەڵاتداریی جۆرج بووش (باوک)، ئەمریکا لە شەڕی کەنداودا بەشداریکرد. ساڵی
١٩٩٨ کلینتۆن، سەرۆک کۆمار، توشی ڕیسواییەکی سێکسی بوو بەڵام لە دەسەڵات مایەوە.
ساڵی ٢٠٠٠ پاش ھەڵبژاردنی سەرۆک کۆماری، کە دادگای باڵای ئەمریکا ڕای کۆاتایی
سەبارەت بە ئاکامەکەی دەڕبڕی، جۆرج بووش (کوڕ) بووە سەرۆک کۆمار.

گرووپی ئەلقاعیدە لە ١١ی ٩ی ساڵی ٢٠٠١، زنجیرە جوڵانەوەی تیرۆریستی لە شارەکانی
نیویۆرک و واشینگتۆن ئەنجام دا کە نزیک بە ٣٠٠٠کەس کوژراوی لێکەوتەوە. ئەمریکا بە
ھاوکاری ناتۆ ھێرشی کردە سەر ئەفغانستان و تاڵیبان، دەوڵەتی ئەوکاتی ئەفغانستان و
پاڵپشتی فەرمیی ئەلقاعیدەی سەرەوخوارکرد. لە ساڵی ٢٠٠٣دا و ھەر لە کاتی بووشی کوڕدا
ئەمریکا لە درێژەی کێشەکانی لەگەڵ سەدام حوسەین سەرۆک کۆماری عێراقدا، بە ھاوکاری
زۆرێک لە وڵاتانی دیکەی دونیا ھێرشی کردە سەر ئەم وڵاتە و دەسەڵاتی سەدامی ڕووخاند.

ویلایەتە یەکگرتووکەن کۆنترین حکوومەتی فیدراڵە. حکوومەتێکی دەستوورییە کە لەسەر
بنەماکانی دیموکراسی بنیاتنراوە کە تێیدا تەنانەت مافی کەمینەکانیش لەلایەن دەستوور
و یاساوە پارێزراوە. حکوومەت بە پێی یاسای بنچینەیی ویلایەتە یەکگرتووەکان، کە
سەرەکیترین یاسای وڵاتە، لەسەر بنەمای جودایی ھێزەکان دانراوە.

ماڵی نوێنەران ٤٣٥ نوێنەری ھەیە کە مافی دەنگدانیان ھەیە و ھەریەک نوێنەرایەتی
ویلایەتی خۆیان بۆ وادەی ٢ساڵ دەکەن. ژمارەی نوێنەرانی ھەر ویلایەتەک بە پێی ژمارەی
دانیشتوانی ئەو ویلایەتە دادەنرێت کە ھەر دەساڵ جارێک ژمارەی حەشیمەت مەزەندە
دەکرێت. بۆ نموونە چەن ویلایەت کەمینەی ژمارەی نوێنەرەکان واتا ١ نوێنەریان ھەیە و
ویلایەتی کالیفۆرنیا ٥٣ نوێنەری ھەیە.

سەنا ١٠٠ نوێنەری ھەیە واتە ھەر ویلایەتەک ٢ نوێنەری ھەیە. سەناتۆرەکان بۆ ماوەی
لانی زۆر ٦ ساڵ ھەلدەبژێردرێن ئەگەرچی ھەر ساڵ نە ساڵێ یەک لە سێی کورسییەکان
دوبارە ھەڵبژاردنی بۆ دەکرێت. وادەی خزمەتی سەرۆک کۆمار ٤ ساڵە و دەتوانێ ھەتا
دووجار سەرۆک بمێنێتەوە. سەرۆک کۆمار بە ڕای ڕاستەوخۆی خەڵک پەسند ناکرێ بەڵکوو لە
لایەن لێژنەی ھەڵبژاردنەوە دەسنیشان دەکرێت. دادگای باڵای ئەمریکا خاوەنی ٩ ئەندامە
و ھەتا ھەمیشەیە.

ویلایەتە یەکگرتووەکان بۆ زۆربەی مێژووکەی خاوەنی سیستەمێکی دوو حیزبی بووە. ئەو
دوو حیزبە ئەمانەن: حیزبی دیموکڕات لە دامەزانی ١٨٢٤ و کۆمارخواز لە دامەزرانی
١٨٥٤. لە ھەلبژاردنەکانیشدا، نوێنەرانی ئەو دوو حیزبە وەک نوێنەرانی سەرەکیی جەماور
لە قەڵەم دەدرێن. تەنھا لە ساڵی ١٩١٢دا بوو کە ثیئۆدۆر ڕوزوێڵت بووە سەرۆک کۆمار کە
ئەندامی ھیچ یەک لەم دوو حیزبە سەرەکییە نەبوو و لە سەدا بیستی ڕای جەماوەری ھێنا.
پاش ئەم دوو حیزبە گەورە سێھەمین حیزب، حیزبی ئازادیخوازەکانە.

لە کولتووری ڕامیاریی ئەمریکادا، کۆمارخوازەکان زیاتر بە خۆپارێز (لایەنی ڕاست)
دەناسرێن و دیموکراتەکان بە لیبەڕاڵ (لایەنی چەپ) بەناوبانگن. ویلایەتەکانی
باکوور-ڕۆژھەڵات و کەناری ڕۆژئاوا بە "ئاوی" و پشتیوانی دیموکڕات و ویلایەتەکانی
باشوور و زۆربەی ویلایەتەکانی ڕۆژئاوا "سوور" و پشتیوانی کۆمارخوازەکانن.

باڕاک ئۆباما نوێنەری دیموکڕاتەکان، سەرۆک کۆماری ئێستای ئەمریکا کە ساڵی ٢٠٠٨
ھەڵبژێردرا، ٤٤ـەمین سەرۆک کۆماری وڵاتە (٤٣ کەس). لە ئێستادا سەنا ٥١ ئەندامی
دیموکڕاتی ھەیە، ٢ ئەندامی سەربەخۆ کە ھاوکاری دیموکڕات دەکەن و ٤٧ ئەندامی
کۆمارخوازی ھەیە. ماڵی نوێنەرەکان ٢٤٢ ئەندامی کۆمارخواز و ١٩٢ دیموکڕاتی ھەیە
(کورسییەک بەتاڵە).

ویلایەتە یەکگرتووەکانی ئەمریکا کاریگەری ھەیە لەسەر دۆخی ئابووری، ڕامیاری و
نیزامی دونیادا. ئەندامی ھەمیشەیی ئەنجومەنی ئاسایشی نەتەوە یەکگرتووەکانە و شاری
نیویۆرک خاوەنماڵێ بارگەی سەرۆکایەتی نەتەوە یەکگرتووەکان دەکا. ئەندامی ھەردوو
جی-٨ و جی-٢٠ و ھەروەھا ڕێخراوی ھاوکاریی ئابووری و ئاوەدانییە. زۆربەی وڵاتانی
جیھان لە واشنگتن دی سی باڵوێزخانەیان ھەیە و بە ھەمان شێوە ئەمریکاش لەم وڵاتانە
باڵوێزخانەی ھەیە. غەیری ئێران و کووبا و کۆریای باکوور و بۆتان و کۆماری چین
(تایوان).

ویلایەتە یەکگرتووەکان پەیوەندییەکی تایبەتی ھەیە لەگەڵ بەریتانیا و پەیوەندییەکی
قایمی ھەیە لەگەڵ کەنەدا، ئۆسترالیا، نیوزیلاند، فیلیپین، ژاپۆن، کۆریای باشوور و
ئیسرائیل و ھەروەھا چەن وڵاتێکی دیکەی ئەوڕوپی وەک فەڕانسا و ئەڵمانیا. ھەروا
ھاوکاری تەواوی ئەندامانی ناتۆ لە ھەوڵە ئاسایشی و ئەمنییەکان دەدات. بەردەوام
ھاوکاری وڵاتی کیشوەری ئەمریکا دەکات. بۆ نموونە ڕێکەوتننامەی بازرگانی ئازادیان
ھەیە لەگەڵ کەنەدا و مەکسیکدا.

سەرۆک کۆمار، سەرۆکی ھەموو ھێزە نیزامییەکانە و وەزیری بەرگری لە لایەن ئەو
دەستنیشان دەکرێت. وەزارەتی بەرگری ئەمریکا ھەموو ھیزە نیزامییەکانی لەژێر
فەرماندایە: ئەرتەش، ھێزەکانی دەریایی، چەکدارانی دەریایی و ھێزەکانی ئاسمانی.
پاسەوانیی کەنارەکان لە ژێر دەسەڵاتی وەزارتی ناوخۆدایە لە کاتی ئاشتیدا بەڵام لە
کاتی شەڕ دەڕواتە ژێر چاودێری ھێزی دەریایی.

لە ساڵی ٢٠٠٨دا ھێزە چەکدارەکان ١.٤ ملیۆن کەس بوون. ھێزە پاشەکەوتکراوەکان و
پاسەوانانی نەتەوەیی ژمارەکە تا ٢.٣ ملیون کەس دەبات.

خزمەتگوزاری نیزامی لە ئەمریکادا بە دڵخوازییە بەڵام لەوانەیە لە کاتی شەڕ ژمارەیەک
نیشانکراو بخرێنە ژێر فەرمانی خزمەتی نیزامییەوە. ئەمریکا یازدە ناوی فڕۆکەھەڵگڕی
ھەیە کە بە فڕۆکەکانی ھێزەکانی ئاسمانی، ھێزە نیزامییەکان بە ئاسانی و لە ھەموو
کاتەکانی شەو و ڕۆژدا دەگوازنەوە بۆ ئەم شوێنانە. ئەمریکا لە سەرانسەر دونیادا ٨٦٥
پێگەی نیزامی ھەیە و ئەمەیە ھۆکاری ئەوەی بە "ئیمپراتووری پێگەکان" ناوی لێدەبەن.

ویلایەتە یەکگرتووەکان سیستەمێکی ئابووریی سەرمایەداریی تێکەڵی ھەیە کە بە سەرچاوەی
سرووشتیی فراوان و ژێرخانی بەھێز و کلتووری بەرھەمھێنەری دەوڵەمەندکراوە. بە پێی
لێژنەی نێودەوڵەتی پارە، ویلایەتە یەکگرتووەکان بە داھاتی ناپوختی ١٥.١ تریلیون، لە
سەدا ٢٢ی ھەموو داھاتی ناپوختی دونیای بەخۆی تەرخانکردووە. ئەم ژمارە بە پێی
حەشیمەتی وڵاتەکە، پلەی ٩ی لە دونیادا ڕادەست کردووە بۆی لە داھاتی ناپوختی ناوەکی.
دۆلار، دراوی ئەمریکا، سەرەکیترین دراوی سرانسەر دونیایە.

ئەمریکا گەورەترین ھێنەری کەلوپەل بۆ ناو وڵاتە و لە ھەناردندا پلەی دووەمی ھەیە.
کەنەدا، چین، مەکسیک، ژاپۆن و ئەڵمانیا گەورەترین ھاوکارانی بازرگانی و ئابووریی
ئەمریکان. لە ساڵی ٢٠١٠دا نەوت زیاترین ھێنانەناوەی بوو و کەلوپەلی ماشین زیاترین
ڕاژەی ھەناردنی ھەبوو. چین گەورەترین قەرزڕاگری ئەمریکایە.

بەرھەمە کیماییەکان یەکێ لە گەورەترین کاروبارەکانی درووستکردنە لە ئەمریکا. ئەم
وڵاتە سێھەمین بەرھەمھێنەری نەوتە لە دونیادا و ھاوکات گەورەترین ھێنەری نەوتیشە.
پلەی یەکەمی ھەیە لە بەرھەمھێنانی کارەبا و وزەی ناوەکی و ھەروەھا گازی سروشتیی
شلە، سولفور، فۆسفات و خوێ. لە ڕێژەی داھاتیت ناپوختەی ناوەکی، کشتوکاڵ کەمتر لە
یەک لە سەدا بەشیەتی و لە ھەمان کاتدا ئەمریکا گەورەترین بەرھەمھێنەری گەرمەشانی و
سۆیایە. کۆکاکۆلا و مەک دۆناڵد دوو ناسراوترین نیشانەکانی دونیان.

ژمارەی کرێکارانی ئەم وڵاتە لە ٢٠١٠دا ١٥٤ میلیون کەس بوو. حکومەت بە ٢١ ملیون کەس
زیاترین ژمارەی کارلەدەستانی ھەیە. خزمەتگوزارییەکانی سڵامەتی و کۆمەڵگایی بە ١٦.٤
ملیون کەس گەورەترین کاروباری تایبەتی(غەیری حکومەتی) ھەیە.

سەرۆک کۆماری ویلایەتە یەکگرتووەکان تا ئێستا ٤٤ کەسایەتی بوونەتە سەرۆک کۆماری
ئەمریکا کە دوانیان کوڕ و باوکن کە ئەوانیش جۆرج دەبلیوو بوش و جۆرج .ھ.و.بۆش کە
ھەردووکیان کاندیدای پارتی کۆماریەکان بوونە. لەنێوان ٤٤ کەسایەتیەکە تەنیا
یەکێکیان ڕەنگ پێستی ڕەشە ئەویش باراک ئۆباما یە کە کاندیدای پارتی دیموکرات بووە.



https://ckb.wikipedia.org/wiki/%D8%B4%D8%A7%D9%86%D8%B4%DB%8C%D9%86%DB%8C_%DB%8C%DB%95%DA%A9%DA%AF%D8%B1%D8%AA%D9%88%D9%88

شانشینی یەکگرتووی بەریتانیای مەزن و ئایرلەندای باکوور (بە ئینگلیزی: (United
Kingdom of Great Britain and Northern Ireland) ھەوروەھا دەناسرێت بە شانشینی
یەکگرتوو یان بەریتانیا، دەوڵەتێکی باڵادەستە کە دەکەوێتە کەنارەکانی باکووری
ڕۆژاوای ئەوروپا، شانشینی یکگرتوو پێک دێت لە ئەرخەبیل بەریتانیای مەزن و بەشی
باکووری دوورگەی ئیرلەندا و ژمارەیەک دوورگەی بچووک، ئایرلەندای باکوور بە تاکە
بەشی شانشینەکە دادەنرێت کە خاوەنی سنووری وشکانیە و کۆماری ئیرلەندی جیا دەکاتەوە،
بێجگە لەوە شانشینی یەکگرتوو دەورە دراوە بە ئۆقیانووسی ئاتلانتیک و دەریای باکور و
کەناڵی ئینگلیزی و دەریای ئایرلەندی، تونێلی دەریای مانش بەریتانی مەزن دەبەستێتەوە
بە فەرەنساوە.

شانشینی یەکگرتوو دەوڵەتێکی خاوەن ڕژێمی شانشینی دەستورییە، و بە دەوڵەتێکی
یەکگرتوو دادەنرێت بە پێی بڕیاری ساڵی ١٨٠٠ پێک دێت لە چوار ھەرێم ئەوانیش بریتیین
لە: ئینگلتەرا و ئایرلەندا، سکۆتلەندا و وێڵز، بەڕێوە دەبرێت بە سیستمی پەرلەمانی و
ناوەندی حکومەتەکەی دەکەوێتە لەندەنی پایتەختەوە، بەڵام حکومەتی لۆکەڵی ھەیە لە ھەر
یەکێک لە بلفاست وکاردیف وئەدنبرە ئەمانەش پایتەختەکانی ئایرلەندای باکوور و وێڵز
وسکۆتلەندان. ھەریەک لە بیلیفیە جیرزی و دوورگەی جیرنزی دوورگەی مان و چەند دوورگەی
تر بە بەشێک لە شانشینی یەکگرتو دادەنرێن، بەو مانایەی تەنھا لە ڕووی دەستورەوە
پەیوەندن پێوەی بەڵام بەشێک نین لێی، چواردە ھەرێم ملکەچی دەسەڵاتی شانشینی
یەکگرتوون وناودەبڕین بە ھەرێمەکانی ئەودیووی دەریای بەریتانیا کە ئەمانە بەشێکی
دەستوریی نین لە شانشینی یەکگرتوو وخاوەنی خۆبەڕێوەبردنێکی تەواون بەڵام کاروباری
بەرگرییان دەگەڕێتەوە بۆ شانشین. ئەم زەوییانەش لە پاشماوەکانی ئیمپڕاتۆڕیەتی
بەریتانیان کە لە ساڵی ١٩٢٢دا نزیکەی چارەکێکی ڕووبەری وشکانی زەوی دەگرتەوە لە
جیھاندا و گەورەترین ئیمپڕاتۆڕیەتە لە مێژوودا، تا ئێستا تێبینی ھەژموونی بەریتانیا
دەکرێت لە زمان و ڕۆشنبیری و ڕژێمی یاسایی لە زۆرێک لە موستەعمەرە دێرینەکانیدا.

شانشینی یەکگرتوو لە دەوڵەتە پێشکەوتووەکانە، ئابووریەکەی لە ڕیزبەندی شەشەمدایە لە
جیھاندا، ھەروەک ئەوەی لە یەکەمین دەوڵەتەکان بوو کە گۆڕدران بۆ بواری پیشەسازی، و
بە گەورترین زلھێزی مەزن دادەنرا لە جیھاندا لە سەدەی نۆزدە و سەرەتاکانی سەدەی
بیست، بەڵام باجی ئابووری و کۆمەڵایەتی ھەردوو جەنگی جیھانی شانشینییان گەڕاندە
دواوە لە کۆتایی نیوەی یەکەمی سەدەی بیست، ئەمەش بووە ھۆی بەرتەسک بوونەوەی ڕۆڵی
پێشەوایەتی لە کاروبارە جیھانییەکاندا، لەگەڵ ئەمانەشدا تا ئێستا شانشینی یەکگرتوو
ھێزێکی مەزنی خاوەن ھەژموونی ئابووری و ڕۆشنبیری و سەربازی و زانستی و سیاسی
بەھێزە، ھەروەھا لە دەوڵەتە ئەتۆمییەکانە، ئەندامە لە یەکێتی ئەوروپا و ئەندامی
ھەمیشەیی ئەنجومەنی ئاسایشی نێودەوڵەتییە ھەروەھا ئەندامی کۆمۆنوێلت و ئەندامی
کۆمەڵەی ھەشت و کۆمەڵەی بیست و ڕیکخراوی ناتۆ وئەندامی ئەنجومەنی ھاریکاری و
گەشەپێدانی ئابوری و ڕیکخراوی بازرگانی نێودەوڵەتییە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی بریتانیا ٦٣,٤٨٩,٢٣٤ کەس بووە
کە دەکاتە ٠.٨٨ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٠.٤
ساڵە. ھەروەھا ٨٠ لەسەدی دانیشتوانی وڵات لە شارەکان دەژین.[٤]



https://ckb.wikipedia.org/wiki/%D8%A8%DB%86%D8%B4%D8%A7%DB%8C%DB%8C%DB%8C_%D8%A6%DB%8C%D9%82%D9%84%DB%8C%D8%AF%D8%B3%DB%8C

بۆشاییی ئیقلیدسی k-ڕەھەندی بریتییە لە بۆشاییی ئاڕاستەکراوی R k {\displaystyle
\mathbb {R} ^{k}} لەگەڵ لێکدانی سکالێر و نۆرمی ∥ x ∥ = ( ∑ i = 1 k x i 2 ) 1 / 2
{\displaystyle \|\mathbf {x} \|={\bigg (}\sum _{i=1}^{k}x_{i}^{2}{\bigg
)}^{1/2}} لێرەدا x = ( x 1 , x 2 , … , x k ) ∈ R k {\displaystyle \mathbf {x}
=(x_{1},x_{2},\ldots ,x_{k})\in \mathbb {R} ^{k}} .

R {\displaystyle {\mathbb {R}}} ، بۆشاییی ئیقلیدسی یەک ڕەھەندی یا تەوەری ژمارەی
ڕاستی و R × R {\displaystyle {\mathbb {R}}\times {\mathbb {R}}} یا R 2
{\displaystyle \mathbb {R} ^{2}} بۆشاییی ئیقلیدسی دوو ڕەھەندییە و ڕووتەختی
ئیقلیدسی یان سیستەمی پۆتانی کارتیزیان ناوەکانی دیکەیەتی. بە پەرەپێدانی ئەو
چەمکانە بۆشاییی ئیقلیدسی n-ڕەھەندی یا R n {\displaystyle \mathbb {R} ^{n}} و
ھەروەھا بێسنوور ڕەھەندی یا R ω {\displaystyle \mathbb {R} ^{\omega }} پێناسە
دەکرێن.

یەک خاڵ لە بۆشاییی دوو ڕەھەندی بریتییە لە جوتەڕێکخراوێک لە ژمارە ڕاستییەکان
وەکوو ( x 1 , x 2 ) {\displaystyle (x_{1},x_{2})} . ھەر بەم شێوەیە خاڵێک لە
بۆشاییی سێ ڕەھەندی بە شێوەی سێ ڕێکخراوە لە ژمارە ڕاستییەکان وەکوو ( x 1 , x 2 ,
x 3 ) {\displaystyle (x_{1},x_{2},x_{3})} و ھەروەھا n خاڵ لە ژمارە ڕاستییەکان بە
شێوەی n ڕێکخراوەی ( x 1 , x 2 , … , x n ) {\displaystyle (x_{1},x_{2},\ldots
,x_{n})} لە بۆشایی n-ڕەھەندی دیاری دەکرێن.



https://ckb.wikipedia.org/wiki/%DA%AF%DB%95%D9%85%DB%95%DB%8C_%D8%AA%DB%95%D8%AE%D8%AA%DB%95_%D9%BE%D8%A7%D8%B4%D8%A7%DB%8C%DB%95%D8%AA%DB%8C%DB%8C%DB%95%DA%A9%D8%A7%D9%86_(%D8%B2%D9%86%D8%AC%DB%8C%D8%B1%DB%95%DB%8C_%D8%AA%DB%95%D9%84%DB%95%DA%A4%DB%8C%D8%B2%DB%8C%DB%86%D9%86%DB%8C)

گەمەی تەختە پاشایەتیەکان (بە ئینگلیزی: Game of Thrones) زنجیرە درامایەکی فانتاسی
ئەمریکییە، دروست کراوە لە لایەن داڤید بینۆیف و د.ب.ویسس. وەرگیراوە لە زنجیرە
رۆمانی ناسراو بە گۆرانی بەفر وئاگری رۆماننوس جۆرج.ر.ڕ.مارتن، ناوى دراماکە لە
ناوى کتێبی یەکەم کە گەمەی تەختە پاشایەتیەکانە وەرگیراوە. لە ستۆدیۆەکانی بەلفاست
وچەند شوێنێکی تری ئیرلەندای باکور و ماڵتا و کرواتیا و ئایسلەندا و مەغریب وێنە
گیراوە. بۆ یەکەم جار لە ١٧ی نیسانی ٢٠١١ لە کەناڵی ئەمریکی پەخشکرا. پێنج وەرزی
بەدرێژی ١٠ ئەڵقە بۆ هەر وەرزێک لێ بەرهەم هاتووە، بۆ وەرزی شەشەمیش نوێ
کراوەتەوە.[١]

بەسەرھاتی زنجیرەکە لە دوو کیشوەری ئەفسوناوی بەناوەکانی ویستیرۆس و ئیسۆس لە
کۆتایی هاوێنێکی درێژ دەست پێدەکات، بە چەند هێڵێکی درامیدا دەروات. لەوانە شەری
ناوخۆیی خانەوادە پایەبەرزەکان لەسەر تەختی ئاسنینی حەوت شانشینەکە؛ هەڕەشەی هاتنی
زستان و بەدەرکەوتنی بوونەوەرە ئەفسوناوییەکانی باکوور لەگەڵ هەوڵەکانی دوا وەچەی
خانەدانی لابراو بۆ دووبارە گەرانەوەی تەختەکە بۆ خانەوادەکەیان. زنجیرەکە لەرێگەی
کاراکتەرەکانی چەند باسێکی پەیوەست بە سیاسەت و کۆمەڵ و ئایین و شەری ناوخۆ و
ئەشکەنجەدان و تاوان و گەندەلی و وەفاداری دەورژێنێت.

رووداوەکانی زنجیرەکە لە دوو کیشوەری ئەفسوناوی بەناوەکانی ویستیرۆس و ئیسۆس لە
کۆتایی هاوێنێکی درێژ دەستپێدەکات، کە دانیشتوانەکانی چاوەڕوانی زستانێکی درێژ
دەکەن. گرنگترین سێ هێلی درامایی ئەو زنجیرەیە پێک هاتووە لە[٢]؛ یەکەمیان شەری
ناوخۆیی خانەوادە پایەبەرزەکان بۆ بە دەست بە سەر داگرتنی تەختی ئاسنینی حەوت
شانشینەکە؛ دووەمیان هەڕەشەی هاتنی زستان گەورەو سەخت وبەدەرکەوتنی بوونەوەرە
ئەفسوناوییەکانی باکوور؛ سێیەمیان هەوڵەکانی دوا وەچەی خانەدانی لابراو بۆ دووبارە
گەرانەوەی تەختی ئاسنینی حەوت شانشینەکە بۆ خانەوادەکەیان.

بۆ نوسینی ئەو رۆمانەی کە ئەو زنجیرەیەی لەسەر دروست کراوە، ئیلهامی لە مێژووی
ئەوروپییەکان وەرگرتووە.[٣]

لۆرد ستارک (ششین بین) گەورەی خانەوادەی ستارک، کە ئەندامانی خیزانەکەی لە زۆربەی
هێڵە درامیەکان بە دەردەکەون. ئەو وهاوسەرەکەی کاتلین توللی (میشێل فەیرلی) خاوەنی
پێنج منداڵن: گەورەتریان رۆبە (ریتشارد مادێن), نازدارەکەیان سانسا (سۆفی تێرنەر)،
کوڕانەکەیان ئاریا (مایسی ویلیامس)، سەکەرکێشییەکەیان بران (ئیسحاق
هیمپیستید-ورایت) لەگەل بچوکتریان ریکۆن (ئارت پارکینسۆن)ن. بارمتەی نید سیۆن
گریچۆی (ئالفی ئاڵین)ە کە لەگەڵ خێزانی ستارک ژیانی بەسەر دەبات پێش ئەوەی رەمسی
سنۆ (ئیوان ریۆن) بیکاتە کۆیلەی خۆی. نید زۆڵیکی هەیە ناوی جۆن سنۆیە (کیت
هارینگتۆن)، ئەو لەگەڵ هاورێکەی ساموێل تارلی (جۆن برادلی) پێکەوە وەک پاسەوانی شەو
خزمەت دەکەن. قژ سوور یاگریت (رۆزی لیلسی) یەکێکە لە کچە قەرەجەکان وپەیوەندی
سۆزداری هەیە لەگەڵ جۆن سنۆ. کاتلین خزمەت دەکرێت لەلایەن ژنە جەنگاوەرى زل برێن
تارس (جیۆندۆلین کریستی).

کۆنە هاورێی نید پاشا رۆبیڕت براثیۆنە (مارک ئاددی) کە لەگەڵ شاژن سێرسی لانستەر
(لینا هیداوەی) زەماوەندیان کردووە، لە هەمان کاتدا سێرسی لەگەڵ برا دوانەکەی خۆی
"بکوژی شا" جێمی لانستەر(نیکۆلاس کرستەر_والداو) پەیوەندی سۆزداری نهێنیان هەیە.
شاژن قینێکی لە ڕادەبەدەرى هەیە بەرامبەر بە برا بچووکەکەی، کورتەباڵای زیرەک
تایرۆن لانستەر (پیتەر دینکلەیچ) کە بە نهێنی پەیوەندی سۆزداری لەگەڵ شای (سبیل
کیکلی)ى خزمەتکاردا هەیە. باوکی سێرسی لۆرد تایوان لانستەرە (چارڵی دانس)، کوڕە
گەورە بێبەزەییەکەی ناوی جوفریە (جاک گلیسۆن).

لەوبەر رووبارەکە، هەردوو کۆتا وەچەی ئەو پاشایەی کە لەلایەن رۆبێرت براثیۆنەوە
لادراوە ڤێسری (هاری لۆید) و دینیریس تایگاریان (ئیمیلی کلارک) دەژین، هەردووکیان
وەک هەڵهاتوو و داواکراو دەژین، لە هەوڵی گەرانەوی شکۆی خانەوادەکەیان و تەختی
ئاسنینن.

زنجیرەکە وەرگیراوە لە زنجیرە رۆمانی ناسراو بە گۆرانی بەفر وئاگری رۆماننوس
جۆرج.ر.ڕ.مارتن، کە ئەویش تاوەکو ئێستا پێنج بەرگە رۆمانی لێ دەرچووە، چاوەرێش
دەکرێت کۆتا دوو بەرگی تر لە ساڵانی داهاتوو بڵاوبکرێنەوە. دانەرانی ئەو زنجیرەیە
بە پێی ئەو خشتەی خوارەوە هێڵە درامییەکانی بەرگی رۆمانەکان بۆ زنجیرەیەکی شەش
وەزریدا بەمشێوەیە دابەش کردووە:

وەرزی یەکەمی گەمەی تەختە پاشایەتییەکان رێژەی ٢ ملیۆن و نیو بینەر بۆ یەکەم ئەڵقە
تۆمارکراوە، رێژەکە بەرز بۆوە بۆ ٩.٣ ملیۆن بینەر بۆ هەر ئەڵقەیەک. [٦]. وەرزی
دووەم رێژەی ١١.٦ ملیۆن بینەر بۆ هەر ئەڵقەیەکی هەبووە.[٧] وەرزی سێەمیشی رێژەکە بۆ
١٤.٢ ملیۆن بەرزبۆوەتەوە. بۆ وەرزی چوارەمیشی، کەناڵی HBO رایگەیاند کە بینەری ئەو
وەرزە بۆ رێژەی ١٨.٦ بەرزبۆوەتەوە. بەوەش ریکۆدی ژمارەی بینەرانی شکاند لەسەر ئاستی
زنجیرە تەلەڤزیۆنەکان.[٨]

گەمەی تەختە پاشایەتییەکان بۆ چەندین خەڵاتی جیهانی پاڵێوراوە کە دیارترینیان
پاڵێوراوکردنی وەرزی یەکەمی بۆ سێزدە خەڵاتی ئێمی لەوانە باشترین زنجیرە دراما، دوو
خەڵاتی لەوێ برد، لە بەشەکانی باشترین ئەکتەری سەرەکی وباشترین ئەکتەری دووەم.



https://ckb.wikipedia.org/wiki/%D9%BE%D8%A7%D8%B4%DB%8C%DB%95%DA%A9%DB%8C

لە بیرکاریدا، پاشیەکی (بە ئینگلیزی: Sequence) لیستێکی ڕیـزدارە لە شتەکان یان
ڕووداوەکان. وەکوو کۆمەڵەکان، پاشیەکییەکانیش ئەندامیان ھەیە (ڕستەشی پێدەگوترێت) و
ژمارەی ڕستەکانی یەک پاشیەکی (دەکرێت بێکۆتایی بێت) پێدەگوترێت درێـژاییی ئەو
پاشیەکییە. بەپێچەوانەی کۆمەڵەکانەوە، لێرەدا ئەندامەکانی ڕێـک وەکوو یەک بۆیان
ھەیە چەندجار لە شوێنەکانی جیاواز لە پاشیەکییەکاندا دەربکەون.

پاشیەکی (Sequence )، فانکشنێکە کە بوارەکەی کۆمەڵەی ژمارە سروشتییەکان یا لەتکێک
لە کۆمەڵەی ژمارە سروشتییەکان بێت.

ئەگەر بواری پاشیەکی لەتکێک لە کۆمەڵەی ژمارە سروشتییەکان بێت، پاشیەکی بەرسوور یا
بەکۆتایییە و ئەگەر بواری پاشیەکی تەواوی ژمارە سروشتییەکان بێت یا ژێرکۆمەڵێکی
بێکۆتایی لە ژمارە سروشتییەکان بێت، پاشیەکی بێکۆتایییە. بۆ نموونە پاشیەکی ژمارەی
سروشتی جووتی چووکەتر لە ۱۰پاشیەکییەکی بەکۆتایییە و بوارەکەی لەتێکە لە ژمارە
سروشتییەکان واتە

پاشیەکی {fn} پاشیەکی ڕاستییە هەرکات بوارەکەی کۆمەڵەی ژمارە سروشتییەکان و
مەوداکەی کۆمەڵەی ژمارە ڕاستییەکان بێت. پاشیەکی خوارەوە

بە ڕێسای ∀ n ∈< N : f ( n ) = 2 n {\displaystyle \forall n\in <\mathbb {N}
:f(n)=2n} پێناسە بکەین. ئەگەر ئەندامەکانی فانکشنەکە بە شێوەی کۆمەڵێک لە
جووتەڕێکخراو بنووسین بە شێوەی خوارەوە دیاری دەکرێن

نموونەیەکی تر فانکشنی g ( x ) = ( x − 3 ) 2 + 1 {\displaystyle g(x)=(x-3)^{2}+1}
بە جێی ژمارەی ڕاستی، ژمارەی سروشتی دەدەینه بە بواری فانکشنەکە کەواتە

هەر وەک دیارە فانکشنیی g هەر ژمارەی سروشتی وەکوو پێدراوێک وەردەگرێت و ژمارەیەکی
ترمان دەداتێ. f(n)=n۲ یا f ( n ) = n {\displaystyle f(n)={\sqrt {n}}} ، دوو
نموونەی ترن لە پاشیەکی، لێرەشدا n ژمارەی سروشتییە. بەو چەشنە نەخشە کە بوارەکەیان
ژمارەی سروشتییە پاشیەکی دەوترێت.



https://ckb.wikipedia.org/wiki/%D8%B2%D9%85%D8%A7%D9%86%DB%8C_%DA%A9%D9%88%D8%B1%D8%AF%DB%8C

زمانی کوردی زمانێکە کە خەڵکی کورد قسەی پیدەکەن. لە ڕووی بنەماڵەوە بەشێکە لە
زمانە ھیندوئێرانییەکان کە خۆیان یەکێکن لە بنه‌ماڵه‌ی زمانە ھیندوئورووپایییەکان.
ئەم زمانە لە زمانی کەڤناری مادی کەوتووەتەوە.[١] زمانی کوردی له‌ نێوان زمانە
ئێرانییەکاندا له‌ بواری گه‌وره‌یی سێیمین زمانه‌ و ده‌که‌وێته‌ دوای زمانی فارسی و
زمانی پەشتۆ.[٦]

زمانی کوردی چەند شێوەزاری سەرەکی ھەیە کە جیاوازی زۆریان ھەیە و زمانناسەکان لە
سەر چۆنیەتی جیاکردنەوەی ئەم شێوەزارانە یەکدەنگ نین. بەڵام زۆربەیان زمانی کوردی
بەم چوار دەستەیە دابەش دەکەن:[٧]

ھەندێک لە زمانناسان، لوڕییش وەکوو شێوەزارێکی زمانی کوردی پۆلبەندی دەکەن. ئەگەر
چی لوڕی ژمارەیەکی زۆری وشەی کوردی تێدایە، بەڵام ھێشتاش لێکۆلینەوەیەکی ئەوتۆ لە
سەر لوڕی لە بەر دستدا نییە.[١]

بە ھۆی ئەوەی کە کوردەکان لە ژێر دەسەڵاتی عوسمانی و ئێران بوون و ئەلفوبێی ڕەسمیی
ئەو دوو وڵاتە ئەلفوبێی عەرەبی بوو، کوردەکانیش تا پێش ٣٠ەکان تەنیا ئەلفوبێی
عەرەبییان بۆ نووسینی کوردی بەکار دەھێنا. لە تورکیا، لە دوای بە فەرمیکردنی
ئەلفوبێی لاتینی بۆ زمانی تورکی، جەلادەت عەلی بەدرخان لە ساڵی ١٩٣٢ ئەلفوبێیێکی
لاتینیی بۆ زمانی کوردی داھێنا کە ئێستا بە ناوی "ئەلفوبێی ھاوار" یان "بەدرخان"
دەناسرێت.



https://ckb.wikipedia.org/wiki/%D8%AF%DB%95%D8%B3%D8%AA%DB%95%DB%8C_%D8%AE%DB%86%D9%83%D9%88%DA%98%DB%8C_(%D9%81%DB%8C%D9%84%D9%85)

دەستەی خۆکوژی (بە ئینگلیزی: Suicide Squad) فیلمێکی ئەمەریکیە پاڵەوانیە،
کارەکتەرانی نێو فیلمەکە لە کۆمیکەکانی دی سیەوە وەرگیراوان. فیلمەکە و چیڕۆکەکەی
ھەردوو لەلایەن (دەیڤد ئایەر) ەوەیە، و چەندین ئەستێرەی مەزنی وەک ویل سمیث، جارید
لێتۆ و مارگۆت ڕۆبی تیایە.

لە فێبرایەری ٢٠٠٩، وادانرابوو کە فیلمێک لەسەر دەستەی خۆکوژی دەربچێت لەلایەن
کۆمپانیای وارنەر برەدرزەوە دەربجێت، لە سێپتێمبەر ساڵی ٢٠١٥ دەرھێنەر (دەیڤد
ئایەر) وەک دەرھێنەر و نووسەری فیلمەکە دەستنیشانکرا. فیلمەکە وادانراوە لە ٥ی
ئۆگەستی ٢٠١٦ بکەوێتە سینەماکانەوە.

جگە لەمانە ھەریەکە لە ئەکتەران سکۆت ئیستوود، کۆمۆن، ئەلێکس مازار و دەیڤد ھاربۆر
ناویان لە لیستی ئەکتەرانی فیلمەکە ھاتووە.



https://ckb.wikipedia.org/wiki/%DA%A9%D9%88%D8%B1%D8%AF%D8%B3%D8%AA%D8%A7%D9%86

کوردستان (بە واتای وڵاتی کوردان) ناوچەیەکە لە ڕۆژھەڵاتی ناوین کە زۆربەی
دانیشتوانی کوردن. کوردستان دەکەوێتە خۆرھەڵاتی تورکیا (باکووری کوردستان)، باکووری
عێراق (باشووری کوردستان)، باکووری خۆرئاوای ئێران (ڕۆژھەڵاتی کوردستان) و چەند
پارچەیەک لە سووریا (ڕۆژاوای کوردستان) و ئازەربایجان و ئەرمەنستان. دیاریکردنی‌
سنووری‌ کوردستان یەکێکە لە دۆزە پڕ تەنگ‌ و چەڵەمەکان، چونکە ئەو وڵاتانەی‌ جڵەوی‌
دەستەڵاتی‌ کوردستانانیان‌ بە دەستەوە وەک یەکەیەکی جوگرافی یان نەتەوەیی چاوی
لێناکەن، بەڵکو پتر بە ناوچە کوردنشینەکان ناوی دەبەن. لە ڕوانگەی ڕامیاریەوە،
باشووری کوردستان تەنھا بەشی کوردستانە کە بە شێوەی نێونەتەوەیی وەک پێکھاتەیەکی
فیدراڵی سەربەخۆ ناسراوە. کورد لە ئێراندا بە فەرمی وەک کەمایەتی ناسراون، بەڵام لە
ڕووی خوێندن بە زمانی کوردی و مافەکانی‌ دیکەی نەتەوایەتیەوە بێ بەشن.

لە سەردەمی کۆندا لەم ناوچەیەدا ھۆزەکانی گۆتی، حووری، مانناکان و مادەکان
ژیاون[٣]. ژینگەی سەرەکی ھۆزی مانناکان باشوور و ڕۆژھەڵاتی زرێچەی ورمێ بووە، و
دەتوانین بڵێین ناوچەی قەڵایچی له دەوارندەوری ئێستای شاری بۆکان[٤].لە سەردەمی
داریووشی سێیەم و ئەسکەندەر، مادەکان ھاتنە ژێر فەرمانی پارسەکانەوە. پاشایەتی
کاردۆخ (کاردۆکان) لە باشوور و باشووری ڕۆژھەڵاتی دەریاچەی وان کە دەکەوێتە نێوان
پارسەکان و مێزۆپۆتامیا،کاتی لاوازبوونی ئیمپراتۆری ساسانی سەربەخۆ بوو و لە ١٨٩ی
پێش زایین تا ٣٨٤ی پاش زایین حوکمڕانی دەکرد بەسەر باکووری مێزۆپۆتامیا و باشووری
ڕۆژھەڵاتی ئاناتۆلی. ڕۆمییەکان لەکاتی زۆرداری لە ڕۆژھەڵاتی ناویندا، بە سەر بەشێکی
گەورەی ژینگەی کوردەکان، بەتایبەت بەشی ڕۆژئاوا و باکووری کوردستان حوکمڕانیان
ئەکرد. کاردۆخ بووە ناوچەیەکی باجدەری ڕۆم لە ساڵی ٦٦ی پێش زایین ھەتا ٣٨٤ی دوای
زایین. کاردۆخ کەوتبووە ڕۆژھەڵاتی "سیلوان" کە شارێکە لە ڕۆژھەڵات و باشووری
دیاربەکری ئەمڕۆکە. ھێندێ لە مێژووناسەکان نێوان کاردۆخ و ناوە ئەمڕۆییەکانی کورد و
کوردستان پێوەندی ئەزانن[٥][٦][٧]. ھەڵبەت ھێندێکیش دژی ئەوەن[٨]؛ بەڵام لە
زانستنامەی کۆلۆمبیادا ئەوە سەلمێندراوە.[٩]

یەکێک لە کۆنترین بەڵگە دۆزراوەکان لە بەکارھێنانی وڵاتی کوردەکان، بەڵگەیەکی
ئایینی مەسیحی سریانییە کە دەگەڕێتەوە بۆ چەرخی عەتیق، کە گێڕانەوەی گەڕانی
قەشەیەکی خەڵکی ئاشوور، بە ناوی "ئابدیشۆ" دەکات بۆ ڕۆژھەڵاتی ناوین. کاتێ بەرەو
ساسانیان دێت، لە سەر سنوور لێی دەپرسن کە لە کوێوە ھاتووی، وەڵام دەداتەوە کە دایک
و بابم لە ھەزا بوون؛ کە ھەزا گوندێک بووە لە ئاشووردا. لە درێژەدا دەڵێت کە
لەلایەن بێ دینەکانەوە لەو شوێنە دەرکراون و لە تامانۆن جێگیر بوون؛ کە وەک
ئابادیشۆ دەڵێت، لە وڵاتی کوردەکاندا بووە. "تامانۆن" دەکەوێتە ڕاست سەر سنووری
تورکیا و عێراقی ئێستا و ھەزا لە ١٢ کیلۆمەتری باشووری ڕۆژئاوای شاری ھەولێری
ئێستایە. لە جێگەیەکی دیکە ھەر لەم بەڵگەیەدا، لە ناوچەی خابوور، بە وڵاتی کوردەکان
ناوبراوە.[١٠]

لە نیوەی سەدەی ١٠ی زایینیدا، ناوچەکە لە نێوان پەنج دەسەڵاتداریدا بەش کرا: لە
باکووردا شەدادییەکان (٩٧٥ تا ١١٧٤ی زایینی، دەکەوێتە ئەرمەنیای ئێستا)،
ڕەوادیدەکان (٩٥٥ تا ١٢٢١ی زایینی لە تەبرێز و مەراغەدا)، لە ڕۆژھەڵاتدا
حەسنەوییەکان (٩٥٩ تا ١٠١٥ی زایینی) و ئانازییەکان یا عەیاران (٩٩٠ تا ١١١٦ی زایینی
لە کرماشان و خانەقین) و لە ڕۆژئاوادا مەروانییەکان (٩٩٠ تا ١٠٩٦ی زایینی لە
دیاربەکر). لە سەدەی ١١دا ناوچەکە کەوتۆتە ژێر دەستی سەلجوقە تورکەکانەوە و لە
سەدەی ١٣ بۆ ١٥ بە دەستی مەنگۆلەکانەوە دوای ئەوە کەوتووەتە ژێر دەسەڵاتی
عوسمانییەکان تاکو جەنگی جیهانی یەکەم.[١١] لە چەرخی نێوانیدا، کوردستان کومەڵێک
بوو لە ناوچە نیوە سەربەخۆکان کە بە ناوی "میرنشین" دەناسرێت، کە بە ڕوالەت لە ژێر
دەسەڵاتی سیاسی و ئایینی پاشا یان خەلیفەدا بوون. شیکراوەی مێژووی ئەم میرنشینانە و
پێوەندیان لەگەڵ ھاوسێکانیان لە کتێبی "شەرەفنامە" لە نووسینی شەرەفخانی بەدلیسی
(١٥٩٧) ھاتووە[١٢]. میرنشینەکانی بابان، سۆران، بادینان و گەرمیان لە عێراقی
ئەمڕۆکە، بۆتان و بدلیس لە تورکیا و موکریان و ئەردەڵان لە ئێراندا.

کۆنترین بەڵگەیەک کە بەکارھێنانی ناوی کوردستان تێیدا دەسەلمێت، دەقێکی مێژوویی
ئەرمەنیایە، کەسێک بە ناوی matteos urhayci نووسیوە. ئەو باسی شەڕێک دەکات و دەڵێ
کە لە شوێنێک نزیکی ئامەد لە ١٠٦٢ لە کوردستان ڕوو ئەدات[١٣][١٤]. بەڵگەی دووھەم
پەراوێزێکە لە ئینجیلێکی دەستنووسراوەی ئەرمەنی کە لە ١٢٠٠ی زایینیدا
نووسراوە[١٥][١٦]:

سێیەم بەڵگەی بەکارھێنانی وشەی کوردستان، لە نوزھات ئەل قلوب حەمدوڵڵا موستەوفی
(١٣٤٠ی زایینی) بینراوە[١٧].

لە سەدەی ١٦ی زایینی، دوای شەڕە خاچپەرستییەکان، ناوچە کوردنشینەکان، لە نێوان
سەفەوییەکان و عوسمانییەکان بەشکرا. زۆربەی پرۆسەی دابەشکردنی کوردستان، دوابەدوای
شەڕی چاڵدێران لە ١٥١٤ی زایینیدا ڕوویدا کە دواتر تەنھا بە ڕواڵەت، لە گرێبەستی
زوھاب (زەھاب، قەسرشیرین) لە ساڵی ١٦٣٩دا بە فەرمی کرا[١٨]. لەکاتی شەڕی جیھانی
یەکەم، زۆربەی کوردەکان لە پارێزگای کوردستان و لەسەر سنووری عوسمانییەکان بوون.
دوای لەیەکبوونەوەی ئیمپراتوری عوسمانییەکان، ھێزە یەکگرتووکان(واتە وڵاتانی:
فەڕانسا، بەریتانیا، ویلایەتە یەکگرتووەکانی ئەمریکا، ئیتالیا و ژاپۆن)، بڕیاریاندا
لە سەر سنووری پێشووی عوسمانی، چەند وڵاتێکی نوێ دامەزرێنن. بە پێی پەیمانی سێڤر،
کوردستان و ئەرمەنیاش یەکێک بوون لەم وڵاتانە. بەھەر شێوە، دوای داگیرکردنەوەی
ناوچەکە لە لایەن ھێزەکانی ئاتاتورک، ھێزە یەکگرتووکان لەگەڵ پەیمانی لۆزان
ڕێککەوتن و سنوورە نوێکانی کۆماری تورکیا دیاریکرا و کوردەکان بێ ناوچەیەکی سەربەخۆ
مانەوە. بەشێکی لە ناوچە کوردنشینەکان کەوتە ناو سنووری نوێی تورکیاوە و بەشێکی
دیکەی لکێندرا بە سووریا و عێراق کە لە ژێر دەسەڵاتی فەڕانسا و بەریتانیا بوون.

لە کۆتایی شەڕی کەنداودا، ھێزە یەکگرتووەکان ناوچەیەکی قەدەغەیان بۆ فڕۆکەکان
دامەزراند. ئەمە بووە ھۆی ئەوەی بەشی باشووری کوردستان کە دەکەوێتەوە باکووری عێراق
بتوانێ لە ساڵی ١٩٩٢دا ناوچەیەکی سەربەخۆ دامەزرێنێت کە دەسەڵاتی ناوخۆ و پاڕلەمانی
ھەیە.

٣٠٠-٣٥٠ک / ٩١٢-٩٦١ز لە ناوچەکانی ڕۆژئاوای ھەرێمی چیاکان لە نەھاوەند و دینەوەر و
ھەمەدان و سامنان ھەتا سنووری ئازربایجان. لە دیارترین میرەکانیان ونداد و غانم.

٣٤٠-٥٩٥ک/٩٥١-١١٩٨ز لە ھەرێمی ئاران لە شارەکانی بەردەعە و دبیل و گەنجە و باکو
چەند شار و ناوچەیەکی دیکە. میرنشینی شەدادی ھەرچەندە لەلایەن سەلجوقیەکانەوە
لاوازکراوە بەڵام ھەتا وەکو ساڵی ٥٩٥-١١٩٨ز لە شاری ئانی ھەر مابوو. لە دیارترین
میرەکانیان محمەد کوڕی شەداد و فەزلون و ئەبولئەسوار و چەندانی دیکە. کە
سەربەخۆبوون و دراوی تایبەتی میرنشینەتیان لێداوە.

٣٤٨-٤٠٦ک/ ٩٥٩-١٠١٥ز لە ناوچەکانی شارەزوور و شاپورخواست واتا لوڕستان و دینەوەر و
ھەمەدان و شوێن و شاری دیکە فەرمانڕەواییان کردووە. لە میرە بەناوبانگەکانیان،
حەسەنوەیهی کوڕی حوسێنی کوردی و میر بەدر کوڕی حەسەنوەیی کە یەکێکە لە ھەرە میرە
بەناوبانگەکانی کوردان، لە سەدەکانی ناوەڕاستدا کاری زۆر دیاری لەماوەی
فەرمانڕەوایەتیەکەیدا کردووە و دراوی تایبەتی لێداوە.

٣٧٣-٤٨٩ک/٩٨٣-١٠٩٦ز لە کوردستانی ناوەڕاست و باکوور لە دیاربەکر شارەکانی میاخارتین
و ماردین و ئامەد و خەڵات و بەدلیس و ناوچەی دیکە فەرمانڕەواییان کردووە.
دامەزرێنەری میرنشینەکە میر باد کوڕی دۆستەکی کوردیە ھەروەھا میر مومەھەد ئەلدەولە
و میر نەسرولدەولە و ئەحمەد کوڕی مەروانی کوردی کە بەناوبانگترین میری کوردیە،
زیاتر لەپەنجا ساڵ میرایەتی کردووە و دەسەڵاتەکەی وەک دەوڵەت ناسراوە لەلایەن
دەوڵەتانی عەباسی و بوەیھی و فاتمی و بیزێنتی و سەلجوقیەکان دانی پێدانراوە. زۆر
کاری گرینگ لە ئاوەدانی و بووژانەوەی ژیانی کۆمەڵایەتی و ئابووری لەو ناوچەیەی
کوردستاندا ئەنجامدراوە. لە زۆربەی شارەکاندا دراوی میرنشینیەکە لێدراوە.

٣٤٧ – ٥٣٤ /١٠٤٦ – ١١٣٩ز لە شاری ھەولێر دەرکەوتووە، سەرجەم ناوچەکانی دەوروبەری
ھەولێری فەرمانڕەوایەتی کردووە، لەبەناوبانگترین میرەکانیان عیسا کوڕی موسای
ھەزبانی و میر ئەبولحەسەنی کوڕی موسکی ھەزبانی. لە دوای ھاتنی سەلجوقییەکان زۆربەی
میرنشینیە کوردییەکان پووکانەوە و بەرەو نەمان چوون، بەڵام ڕۆڵی کورد ھەر
لەبرەودابوو لەشەڕی بەناوبانگی ملازگرددا کورد ھاوکاری سەلجوقیەکانی کردووە کە
سەرکەوتن بەسەر ڕۆمەکاندا.

لە سەروبەندی ھاتنی مەغۆلەکاندا کوردستان ڕووبەرووی وێرانکاری و زیانی زۆر بۆوە،
چونکە ھەم ھەرێمە کوردییەکان بۆ مەغۆلییەکان گرنگ بوون، ھەم دەکەوتە سەر ڕێیان بۆ
بەغداو شام، بۆیە کوردستان لەسەدەی ٧ک / ١٣ز زۆرترین زیانی بەرکەوت. لە ماوەی
دەسەڵاتداریەتی ھێزە داگیرکەرەکانی کوردستاندا وێڕای زەبر و زەنگی زۆر بەڵام
دەسەڵاتی سیاسی لە کوردستاندا بەتەواوەتی لەناونەچوو، چەندان میرنشین و
دەسەڵاتداریەتی کوردی لە ناوچە جیاجیاکانی کوردستاندا فەرمانڕەواییان دەکرد و
ھێزەکانی جەلائیری و تەیموری و قەرەئۆینلو....ھتد. کوردستانیان کردبووە مەیدانی
شەڕو ململانێ، تا دەرکەوتنی عوسمانیەکان و شەڕی چاڵدێران ١٥١٤ز، کە میر شەرەفخانی
بەدلیسی لە پەرتووکی شەرەفنامەدا زانیاری گرینگی لەسەر ئەو دەسەڵاتداریەتیەی کوردان
تۆمارکردووە.

کورد کۆمەڵێک خەڵکی دانیشتووی ڕۆژھەڵاتی ناوینە و ئەو شوێنەی تێیدا دەژین ناوچەیەکی
ھەم بەرز و نزمە، کە ڕووبەرەکەی ١٩١،٠٠٠ کیلۆمەتری چوارگۆشە دەبێت. کوردەکانی
کوردستان لە وڵاتانی ئێران، تورکیا و سووریاو بەشێکی بچووک لە لوبنان و ئەرمەنیا
دابەشکراون. وشەی "کورد" تەنھا لە چەن وڵات بە شێوەی فەرمی بەکاردێت؛ تورکیا پێیان
دەڵێت تورکی شاخی و لەھەمان کاتدا ئێرانی پێیان دەڵێن ئێرانی چیانشین.

کوردەکان بە لقێک لە زمانە ھیندوئەورووپایییەکان قسەدەکەن کە زمانی کوردی ناوە؛
ئەگەرچی ناوچەکە، عەرەب و ئەرمەنی، ئاشووری و ئازەری، فارس و تورک و تورکمانیشی
تێدایە. زۆربەی کوردەکان موسڵمانن بەڵام ئێزیدی، مەسیحی و جوولەکەش لە کوردستاندا
دەژین.

چاندی‌ کوردی کۆمەڵێک جیاکەرەوەی کلتوریی تایبەت بە کوردانە. چاندی‌ کوردی میراتی
ئەو گەلە جیاوازانەیە کە کوردەکانی ئەمڕۆ و کۆمەڵگەکەیان پێکھێناوە، بەڵام بە گشتی
دوو چینی ناوچەیی (حۆرانییەکان)‌ و ئێرانییە کۆنەکان (میدییەکان). لەناو
دراوسێکانیا، چاندی‌ کوردی زۆرتر نزیکە لە کلتوری ئێرانییەوە. بۆ نموونە جەژنی
نەورۆز کە یەکەم ڕۆژی ساڵە، کە لە ٢١ی‌ ئازاردا ئاھەنگی بۆ دەگێڕن کە یەکەم ڕۆژی
مانگی خاکەلێوەی کوردی و یەکەم ڕۆژی‌ بەھاریشە.

وەک ئەوەی لە زانستنامەی بریتانیکادا نووسراوە، ڕووبەری کوردستان نزیکەی ١٩٠.٠٠٠
کیلۆمەتری چوارگۆشە دەبێت و شارە گرینگەکانی لە بەشی تورکیادا ئامەد، بدلیس و وان؛
لە بەشی عێراقدا ھەولێر و سلێمانی؛ لە بەشی ئێراندا کرماشان، سنە و مەھاباد. وەک
"زانستنامەی ئیسلام" دەڵێت، لە ڕووبەری ٣٩٢.٠٠٠ کیلۆمەتری چوارگۆشە،
١٩٢.٠٠٠کیلۆمەتری لە تورکیا، ١٢٥.٠٠٠کیلۆمەتری لە ئێران، ٦٥،٠٠٠ کیلۆمەتری لە عێراق
و ١٢.٠٠٠ لە سووریادایە. کوردستان لە ئێراندا پارێزگای کوردستان و زۆربەی
پارێزگاکانی ئازەربایجانی ڕۆژئاوا، کرماشان، ئیلام و لوڕستانی لە خۆ دەگرێت.
کوردستان لە عێراقدا بە شەش بەش دابەشکراوە، سێ لەوانە و بەشێک لەوانی دیکەش ئێستا
لە ژێر دەسەڵاتی حکومەتی ھەرێمی کوردستاندایە. کوردستانی سووریا لە ڕۆژھەڵاتی ئەم
وڵاتەدایە و بەشێکی زۆری کەوتووەتە پارێزگای ئەل ھەساخ. شارە گەورەکانی ئەم بەشە
قامیشلۆ و حەسەکە.

ھاوینی گەرم و زستانی زۆر سارد و بەفری زۆر، تایبەتمەندی ئەم ناوچەیە، و لەگەڵ
ئەمەش زۆربەی بەشەکانی ئەم ناوچە بەھرەدارن و لە درێژەی مێژوودا شوێنی ھەناردنی
دانەوێڵە و ئاژەڵ بووە. ئاستی بارین لە نێوان ٢٠٠ تا ٤٠٠ میلیمەتر لە ساڵدا، لە
تەختایی و دەشتەکان و ٧٠٠ تا ٣.٠٠٠ میلیمەتر لە بەرزاییەکاندایە.

چیا ھێما و تایبەتمەندییەکی جۆگرافی ژیانی کوردەکانە؛ ھەر بۆیە گوتراوە: "کورد
دۆستێکی نییە، جگە لە چیا" ، "Kurds have no friends but the mountains". چیاکانی
جوودی و ئارارات (کە لە فۆلکلۆری کوردیدا دیارن)، زاگرۆس، شینگەر، قەندیل، شاھۆ،
پیرمەگروون، و حەمرین، ناسیاوترین کێوەکانی کوردستانن.

بەرزاییەکان و چیاکانی کوردستان کە بارینی باران و بەفری زۆری تێدا ڕوو دەدات، وەک
سەرچاوەی ڕووبارەکانی نێزیک خۆی و ڕۆژھەڵاتی ناوینن، یەکێکن لە سەرچاوەکانی دیجلە و
فورات و ژمارەیەکی زۆر ڕووبارە بچووکەکان وەک خابوور، ئاراز، کەرخە و سفیدڕوود. ئەو
ڕووبارانەی کە گرینگایەتی مێژووییان ھەیە بۆ کوردان، ئاراز، خابوور، زابی گەورە،
سیراون، جەغەتوو و زەھاب. ئەم ڕووبارانە کە لە بەرزایی سێ تا چوار ھەزار مەتر
بەرزتر لە ئاستی دەریادان، وەک سەرچاوەی ئاو و سەرچاوەی وەرگرتنی وزە بەکاردێن بە
دانانی ئاوبەند و تۆرباین؛ عێراق و سووریا لە زۆربەی ڕووبارە سەرەکییەکان ئەوەیان
کردووە و تورکیا بەشێوەیەکی بەرفراوان ئەوەی کردووە.

کوردستان ھەتا زرێچەی ورمێ لە ئێراندا، لە ڕۆژھەڵاتەوە درێژەی ھەیە و لە لای
ڕۆژئاواە ناوچە نیوە کوردنشینەکان تا قەراغی دەریای ناوین درێژەی ھەیە. دەریاچەی
وان لە کوردستاندا گەورەترین زرێچەی ناو تورکیایە و لە ڕۆژھەڵاتی ناویندا تەنھا
زرێچەی ورمێ لە وان گەورەترە؛ ئەم گەورەتربوونە ھەڵبەت تەنیا لە بواری ڕووبەردایە و
لە قووڵبوونی ئاو، وان لە ئاستی بەرزتردایە. زرێچەی ورمێ، وان، زرێچەی زرێبار
(ڕۆژاوای مەریوان) و زرێچەی دوکان (نزیکی شاری سلێمانی)، لە لایەن گەڕیارانەوە
سەردان دەکرێت.

سەرچاوە بن زەوییەکانی کوردستان خەڵووز، مس، زێڕ، ئاسن، بەردی کەڵس (کە بۆ
دروستکردنی چیمەنتۆ بەکاردێت)، مەڕمەڕ و زینک. گەورەترین سەرچاوەی بەردی گۆگرد لە
جیھاندا، کەوتووەتە باشووری ڕۆژھەڵاتی ھەولێر.

حکوومەتی ھەرێمی کوردستان، نەوتی کوردستانی ٤٥ بلیۆن بۆشکە مەزەندە کردووە کە بەمە
کوردستان دەبێتە شەشەمین وڵاتی جیھان. حکومەتی ھەرێم، لە تەموزی ٢٠٠٧دا داوای لە
کۆمپانیا بیانییەکان کرد تاکوو یارمەتی بدەن لە بەڕێخستنی ٤٠ دەموودەستگای ھەناردنی
نەوت، بە ھیوای بردنە سەرەوەی دەسکەوتی نەوت تا ڕۆژی ١ ملیۆن بۆشکە. لە دوای
داواکاری حکوومەتی هەرێمی کوردستان و بە هۆی چاک بوونی بارودۆخی ئاسایش لە ناوچە
کودنشینەکانی عێراق، چەندین کۆمپانیای گەورەی نەوتی جیهانی وەکوو ئێکسۆن مۆبیل و
شێڵ ڕوویان لە کوردستان کرد.

ھەموو گەلانی سەر ڕووی ئەم زەمینە، ئەوانەی سەربەستن یان بە شێوەیەکی فیدڕال دەژین
خاوەنی ئاڵای خۆیانن، ئاڵای کوردستانیش ئاڵای کوردستانی فیدرالە و لە تەواوی ئەو
ناوچانەی لە ژێر دەسەڵاتی حکوومەتی ھەرێمی کوردستان دان، لە داموو دەزگا حکومییەکان
و ڕێکخراوە ڕەسمییەکان شەکاوەیە.

ئاڵای کوردستان پێکھاتووە لە سێ ڕەنگ، دروشمێک لە ناوەندی. لە لاکێشەی ئاسۆیی
پێکھاتووە، لاکێشەی سەرەوە ڕەنگی سوورە، ئەوەی ناوەند ڕەنگی سپییە، و لاکێشەی
خوارەوە ڕەنگی سەوزە. بەرینایی ئاڵا دوو لەسەر سێی درێژاییەکەیەتی. دروشمی نەتەوەیی
ئاڵای کوردستان خۆری زێڕینە، ئەم خۆرە ٢١ پەڕ (تیشک)ی یەکسان و ھاوشێوەی ھەیە.
خۆرەکە دەبێ ڕێک لە چەق (ناوەندی) ئاڵای کورستان جێگیر بێت.

سروودی ئەی ڕەقیب کە لە لایەن یوونس ڕەئووف ناسراو بە دڵدار لە ساڵی ١٩٤٠ دانراوە،
ئەو کاتی لە زیندان بوون ئەم هۆنراوەیەی داناوە. ئەی ڕەقیب یەکەم جار لە سەردەمی
کۆماری کوردستان بووە بە سروودی نیشتمانی کوردستان. لە دوای پێکهاتنی حکوومەتی
ھەرێمی کوردستان، ئەم هۆنراوەیە بووە بە سروودی نیشتمانی کوردستانی عێراق.

پێشمەرگە وشەیەکی کوردییە بۆ شەڕکەرە کوردەکان کە ھەندێک بە شەڕکەرانی ئازادی
ناویان دەبەن. وشەکە بە مانای "ئەوانەی کە رووبەڕووی مردن ئەبنەوە" دێت و ھێزەکانی
پێشمەرگەی کوردستان بە نزیکەیی لەو کاتەوە ھەیە کە جووڵانەوەی کوردەکان بۆ
سەربەخۆیی لە سەرەتای ساڵانی ١٩٢٠ دا دەستی پێکردووە، ئەمەش دوا بەدوای ڕووخانی
ھەردوو ئیمپراتۆری عوسمانی و قاجاری کە ناوچەکانی کوردستان لەژێردەستیاندا بوو.
ھێزەکانی پێشمەرگە ڕۆڵێکی بەرچاویان بینی لەگەڵ ھێزی ھاوپەیمانان لە شەڕی دژی‌
حکوومەتی بەعس لە عێراق. پێشمەرگە لە پێش دەستپێکردنی شەڕ لەگەڵ حکومەتی بەعسیش هەر
بوونی هەبوو. لە سەردەمی کۆماری مەهاباد، پێشمەرگە وەکوو سوپای حکوومەت بوو.

هەتا ساڵی ٢٠١١ی زایینی تەنیا وڵاتێک کە بە ڕەسمی زمانی کوردی تێیدا دەخوێندرا
عێراق بوو کە ئەویش بۆ خۆی لە ساڵی ٢٠٠٣ەوە دەستی پێ کردبوو و پێش ئەوە لە هەمووی
ئاستەکاندا هەر بە زمانی عەرەبی وانە دەگوترایەوە. لە ئێراندا بە پێی دەستووری
بنەڕەتی (قانوونی ئەساسی) زمانی کوردی وەکوو زمانی ناوچەیی پێناسە کراوە و لە
هەندێک شوێندا دەخوێندارێ و لە هەندێکی دیکە نا. لە تورکیا هەتا ساڵی ٢٠٠٩ تەنانەت
قسەکردن بە زمانی کوردی قەدەغە بوو بەڵام لە ساڵی ٢٠١١ەوە وانەیەک بە زمانی کوردی
بۆ مندڵانی پلەی شەش دیاری کرا کە ئەگەر پێیان خۆش بێت دەتوانن هەڵیبژێرن و
بیخوێنن. لە سووریا لە دوای شۆڕەشەکانی بەهاری عەرەبی لە ناوچەکانی ژێر دەسەڵاتی
کوردەکان، بزووتنەوەیەک بۆ فێرکاری کوردی دەستی پێکرد و زۆر کەس لە منداڵان و
گەورەساڵان کەوتنە ژێر بەرنامەکانی فێرکاری کوردی.

لە دوای هاتنی زانستە مۆدێرنەکان بۆ وڵاتانی ڕۆژھەڵاتی ناوین، چەندین زانکۆ لە جێ
جۆر بە جۆرەکانی کوردستاندا کرایەوە. بەڵام هەتا ئێستاش هیچکام لەم زانکۆگەلە جگە
لە کۆرسی زمانی کوردی، هیچ وانەیەک بە زمانی کوردی ناڵێنەوە. ئەم زانکۆگەلە بە پێی
ئەوە کە کەوتوونەتە کام وڵاتەوە، وانەکانیان بە زمانی فەرمی ئەو وڵاتە (وەکوو:
فارسی، عەرەبی و تورکی) یان زمانی ئینگلیزی دەڵێنەوە.



https://ckb.wikipedia.org/wiki/%D8%A6%DB%8C%D8%B3%D9%84%D8%A7%D9%85

ئیسلام ئایینێکی یەکتاپەرستییە. بەو کەسەی باوەڕی بە ئیسلام ھەبێت دەوترێت موسڵمان.
ئیسلام دووەم ئاینە کە زۆرترین شوێنکەوتووی ھەبێت دوای ئایینی مەسیحییەت. ژمارەی
موسڵمانان دەگاتە ١.٣ ملیار کەس، یان ٢٠.١%ی دانیشتوانی جیهان.[٢]

موسڵمانان باوەڕیان بەوە ھەیە کە پێغەمبەرەکەیان موحەممەد دواین نێردراو و
پێغەمبەری الله (خوا)یە. ھەروەک باوەڕیان بە ڕۆژی دوایی و فریشتەکان ھەیە و قورئان
بە پەیامی ڕەوانەکراوی خوا دەزانن بۆ سەر موحەممەد. قورئان سەرچاوەی یەکەمی
شەریعەتی ئیسلامە، پاشان کردەوەکان و وتەکانی موحەممەد (سوننەت) دێت. ھەروەک
موسڵمانان باوەڕیان بە ھەموو نێردراو و پێغەمبەرەکانی پێش موحەممەد ھەیە وەک
ئیبراھیم و یووسف و مووسا و عیسا بەتایبەت ئەوانەی ناویان لە قورئاندا ھاتبێت.

زۆربەی موسڵمانانی ئەمڕۆ لەسەر مەزھەبی سوننە یان شیعەن و ھەندێ کەمایەتی تر ھەیە
کە لەسەر مەزھبی ترن. ئیندۆنیزیا گەورەترین وڵاتی ئیسلامییە لە ئێستادا %١٣
موسڵمانانی جیھان لە خۆ دەگرێت، و ئەوانەی تر دابەشدەبن لە جیھاندا بەم شێوەیە: %٢٥
لە باشوری ئاسیا، %٢٠ لە ڕۆژھەڵاتی ناوەڕاست، %٢ لە ئاسیای ناوەڕاست، %٤ لە
وڵاتەکانی تری باشوری ئاسیا و %١٥ لە ئەفریقیا و ھەروەک چەند کۆمەڵگەیەکی ئیسلامی
ھەیە لە چین و ڕوسیادا بەڵام بە کەمایەتی دادەنرێن، لەبەر زۆریی ژمارەی
دانیشتوانیان، ژمارەی موسڵمانان ئەمڕۆ دەگاتە ١.٣ ملیار کەس بەم شێوەیە ٢٠.١%ی
دانیشتوانی جیھان پێک دەھێنن. و ژمارەیەکی زۆر موسڵمان ھەیە لە وڵاتە
پیشەسازییەکانی وەک ئەمەریکا و کەنەدا و وڵاتەکانی ئەوروپای ڕۆژئاوا، ئەمیش بە ھۆی
کۆچکردن بووە بۆ سەرچاوەی بژێوی، و ڕێژەی موسڵمانان لەم وڵاتانە بە شێوەیەکی بەرچاو
زیاد دەکات و ئەویش بە ھۆی ئەوەی ھەندێ لە نەوەکانیان ھەڵدەستن بە ناسین و
نزیکبوونەوە لەم ئاینە، ئەمەش وایکردووە ژمارەیەک لە شارەزایان وا دابنێن کە ئیسلام
خێراترین بڵاوبوونەوەی ھەیە لە نێو ئایینەکان{بۆ سەلماندن پێویستی بە ژێدەرە}

دەنگۆیەک بڵاو بۆوە کە "یونیسکۆ ئایـنـی ئیسلام وەک ئاشتی ترین ئاینی جیهان
دەناسێنیت." بەڵام دواتر یونیسکۆ ھەواڵەکەی ڕەتکردەوە و بە ناڕاستی لەقەڵەم دا.[٣]

ئەڕکانەکانی ئیسلام پێنجن، وەک لە فەرموودەیەکی پێغەمبەر موحەممەد ھاتووە کە بوخاری
و موسلیم ڕیوایەتیان کردووە:

بە پێی قورئان، موسڵمانان باوەڕیان بە خودا و فریشتەکانی و کتێبەکانی و
پێغەمبەرەکانی و ڕۆژی دوایی ھەیە. موسڵمانانی سوننە قەزا و قەدەریشی بۆ زیاد دەکەن
بە گەڕانەوە بۆ وتەیەکی پێغەمبەر موحەممەد.

موسڵمانان باوەڕیان بەوە ھەیە کە بێجگە لە الله ھیچ خودایەکی تر نییە و خودا
گەردوون و ھەرچییەکی تێدایە دروست کردووە، قورئانی بۆ موحەممەد ناردووە لە ڕێگەی
جوبرەیل، کە ئەمەش دواین پەیامە لەو پەیامانەی کە خودا ناردوونی بۆ پێغەمبەرەکانی،
و پێغەمبەرەکان ئەو پیاوانەن کە خودا ھەڵی بژاردوون تا پێغەمبەر بن.

باوەڕ بە فریشتەکان دادەنرێت بە یەکێک لە بنەماکانی ئیسلام. بە پێی قورئان فریشتە
ویستێکی سەربەخۆیان نییە، بەڵکوو دروستکراون بۆ گوێڕایەڵی خودا و بەجێھێنانی
فەرمانەکانی. ناخۆن و ناخۆنەوە بەڵکوو بەندەی ڕێزلێنراون و لە فەرمانی خودا دەرناچن
و سەرپێچی ناکەن. ئەرکی فریشتەکان گەیاندنی نیگای خودا دەگرێتەوە لەگەڵ ھەڵگرتنی
عەرش، پیرۆزکردنی خودا، تۆمارکردنی کرده‌وەی کەسەکان لە چاکە و خراپە، کێشانی ڕۆح
کاتی مردن و ھتد. موسڵمانان لەو باوەڕەدان کە فریشتە لە نوور دروست کراوە، ھەر وەک
جنۆکە لە ئاگر دروست کراوە و ئادەم لە قوڕ دروست کراوە.

موسڵمانان قورئان دادەنێن بە وتەی خودا، و ئایەتەکانی نێرراون بە زمانی عەرەبیی
ڕوون بۆ پێغەمبەر موحەممەد لە ڕێگەی جوبرەئیل، لە کاتی ناردنیەوە دەوروبەری
ساڵی٦١٠ز تا کۆچی دوایی کە دەکاتە ٦٣٢ز، قورئان کۆ کرایەوە لە یەک کتێبدا لە
سەردەمی خەلیفە ئەبووبەکردا، و پاشان چەندین نوسخەی لێ گیرایەوە و دابەش کرا لە
سەردەمی خه‌لیفه‌عوسمانی کوڕی عەفان، موسڵمانان لەو باوەڕەدان کە قورئان ھیچ
گۆڕانکارییەکی تێدا ناکرێت و خوا دەیپارێزێت، و ھەموو موسڵمانان بە جیاوازی مەزھەب
و تایفەوە یەک نوسخەی قورئان کۆیان دەکاتەوە تا ئێستا. قورئان دابەش دەبێت بۆ ١١٤
سوورەت، و ٦٢٣٦ ئایەت لە خۆ دەگرێت، و دادەنرێت بە سەرچاوەی سەرەکی بۆ بنەماکانی
ئیسلام و موسڵمانان چۆن باوەڕیان بە قورئان ھەیە بە ھەمان شێوە باوەڕیان بە
کتێبەکانی پێشتر ھەیە کە دابەزێنراون لە لایەن خوداوە بۆ سەر ھەندێک لە پێغەمبەران،
وەک تەورات کە نێرراوە بۆ مووسا، و زەبوور نێرراوە بۆ داوود، سوحفی ئیبراھیم، و
ئینجیل کە ڕەوانە کراوە بۆ عیسای کوڕی مریەم. باوەڕبوون بەم کتێبە (قورئان) مەرجی
باوەڕە لای موسڵمانان و ئەوەی نکوڵی شتێکی قورئان بکات بە بێ باوەڕ دادەنرێت.

و موحه‌ممه‌د پێغەمبەری ئیسلامە، کە موسڵمانان وەک دامەزرێنەری ئایین سەیری ناکەن،
بەڵکوو وەک نوێکەرەوەیەکی ئیسلامی بنەڕەتی و بیروباوەڕی یەکتاپەرستی کە خودا
ناردوویەتی بۆ پێغەمبەرەکانی پێشتر وەک ئادەم و ئیبراھیم و مووسا و عیسا و ئەوانی
تر. لە ئیسلامدا سەیری موحەممەد دەکرێت وەک دوایین و گەورەترین پێغەمبەر. لە ماوەی
٢٣ ساڵی کۆتایی ژیانیدا، یان لە سەرەتای تەمەنی چل ساڵیەوە موحەممەد نیگای خودای پێ
گەیشت لە ڕیگەی فریشتە (جوبرەیل). موسڵمانان ھەر وەک ئەوەی باوەڕیان بە موحەممەد
ھەیە باوەڕیان بە ھەموو پێغەمبەرەکانی تریش ھەیە، وەک ئادەم و نووح و ئیبراھیم و
مووسا و عیسا و ھتد.

ڕۆژی دوایی، یان ڕۆژی قیامەت، یان ڕۆژی دین یان زۆر ناوی تر کە لە قورئاندا ھاتووە،
کە ڕۆژی لێپرسینەوەیە بە پێی بیروباوەڕی ئیسلامی، کۆتایی جیھان و تەواو بوونی ژیانی
دونیای تێدایە و ھەموو خەڵک کۆ دەکرێنەوە بۆ لێپرسینەوە لە لایەن خوداوە پاشان
شوێنیان بەھەشت یان جەھەنەم دەبێت، چاکەکاران دەچنە بەھەشتەوە کە جێگەیەکی خۆشە و
بەھرەوەر دەبن لە ھەموو خۆشییەک، وە ئەوەی کردەوەی خراپ بووە لە ژیانی دونیادا لە
دۆزەخدا سزا دەدرێت، لە قورئاندا ھاتووە کە بە تەنھا خودا کاتی تەواو بوونی دونیا
دەزانێت، و ھیچ کام لە دروستکراوەکانی نایزانن، وە نیشانەکانی ڕۆژی کۆتایی لای
موسڵمانانی سوننە دەبێت بە دوو بەشەوە کە نیشانە بچووکەکان و نیشانە گەورەکانن.

موسڵمانانی سوننە لەو باوەڕەدان کە ھەموو شتێک نووسراوە پێش دروستبوونی مرۆڤ و
ئەمەش خودا بە تەنھا دەیزانێت، ئەمە وەکوو زاراوە ھەموو کردار و ھەڵسوکەوتێک
دەگرێتەوە کە مرۆڤ دەسەڵاتی نەبێت بە سەریدا وەک گەردەلوول و بوومەلەرزە و ڕووداوە
ھاوشێوەکانیان.

مێژووی ئیسلامی دابەش دەبێت بۆ چەند سەردەمێک بە پێی ئەو خەلافەتە جیاوازانەی کە
ڕابوردوون بەسەر دەوڵەتی ئیسلامی و ئەو خێزانانەی حوکمیان کردووە، و مێژووی ئیسلامی
دەست پێدەکات لە سەردەمی پێغەمبەر موحەممەد، و ئەو قۆناغە ناو دەبرێت بە سەردەمی
پێغەمبەرایەتی، کە تێیدا بانگەوازی ئیسلامی دەستی پێکرد لە نێو عەرەبدا، وردە وردە
ئایینەکە بڵاوبوویەوە تا زۆربەی دانیشتوانی نیمچە دوورگەی عەرەبی باوەڕیان پێ ھێنا،
و لەدوای کۆچی دواییی پێغەمبەر موحەممەد چوار لە ھاوەڵە گەورەکانی کارووباری
موسڵمانانیان گرتە دەست، کە ئەوانیش ئەبووبەکری سدیق و عومەری کوڕی خەتاب و عوسمانی
کوڕی عەفان و عەلی کوڕی ئەبوتالیب بوون و ناسراون بە خەلیفەکانی ڕاشدین یان
جێنشینەکانی ڕاشدین، کە لەسەردەمی ئەماندا فراوانبوونی ئیسلامی گەیشتە دەرەوەی
نیمچەدوورگەی عەرەبی، لە دوای سەردەمی خەلافەتی ڕاشدین سەردەمی ئەمەوی یەت کە بەنی
ئومەیە جێ نشینیان گرتە دەست و فراوانبوونی ئیسلامی بەردەوام بوو تیایدا تا گەیشتە
نیمچەدوورگەی ئیبیریا، لە کۆتایی ئەم سەردەمەدا نەوەکانی عەباسی کوڕی عەبدول
موتەلیب کە مامی پێغەمبەر موحەممەد بوو دەسەڵاتیان گرتە دەست و ئەمەوییەکانیان
ڕووخاند و ئەم ماوەیەش بە سەردەمی عەبباسی ناسراوە، کە شارستانیی ئیسلامی پێشکەوتن
و گەشەسەندنی بە خۆیەوە بینی، زانست و ئەدەب پێش کەوت لەبەرئەوە ئەم سەردەم ناسراوە
بە سەردەمی زێڕینی ئیسلام، لە کۆتایییەکانیدا ئەم دەوڵەتە بەرەو لاوازی ڕۆیشت و
گەڕانەوە دواوەی بە خۆیەوە بینی لە بەر چەند ھۆکارێکی جیاواز، و زۆر لە
دەسەڵاتدارەکانی ھەرێمی جیاوازیان بۆ خۆیان جیا کردەوە، لە دوای ئەوە ھیچ دەوڵەتێکی
بەھێز نەبوو کە ئیسلام یەکبخات، وەک سەرەتاکانی سەردەمی عەباسی تا دەرکەوتنی
دەوڵەتی عوسمانی لەسەر دەستی سوڵتان عوسمانی یەکەم، کە جێ نشینەکانی زۆر وڵاتیان
فەتح کرد کە پێشتر موسڵمانان نەیانتوانی بوو فەتحیان بکەن، وەک وڵاتەکانی بەلقان، و
ئیسلامیان تێدا بڵاو کردنەوە و لە سەردەمی حەوتەم سوڵتانیاندا کە موحەممەدی دووەمە
ناسراو بە سوڵتان موحەممەد فاتیح فەتحی قوستەنتینیە کرا، دواتر لە ساڵی ١٥١٦ ز.
حەفیدی سوڵتان موحەممەدی دووەم کە سەلیمی یەکەم بوو فەتحی وڵاتەکانی شام و میسری
کرد و مەمالیکەکانیان ڕووخاند و دوایین خەلیفەی عەباسیان دابەزاند لە دەسەڵات، بەم
شێوەیە نەوەکانی عوسمان بوونە جێنشینی موسڵمانان بۆ ماوەی ٤٠٨ ساڵ، و ئەم سەردەمە
ناسراوە بە سەردەمی عوسمانی، و لە دوای ڕووخانی دەوڵەتی عوسمانی چەند دەوڵەتێکی
سەربەخۆ دامەزران بێ ئەوەی قەوارەیەکی یەکگرتوو، یەکیان بخات بە کردار.

ئاینی ئیسلام دامەزرا لە سەر دەستی موحەممەدی کوڕی عەبدولڵای کوڕی عەبدول موتەلیب،
لە بەنی ھاشم، یەکێک بوو لە لقەکانی ھۆزی قوڕەیشی عەرەبی ڕەسەن، ، خوای پەرستووە
لەسەر ڕێبازی ئیبراھیم و پەرستنی بتەکانی ڕەتکردۆتەوە و چۆتە ئەشکەوتی حەڕا لە شاخی
سەور، لە دووری دوو میل لە مەککەوە و ئاو و پێویستی لەگەڵ خۆی بردووە و مانگی
ڕەمەزان تێیدا ماوەتەوە، و کاتی بەسەر بردووە تێیدا بە بیرکردنەوە و تێڕامان، و
موسڵمانان لەو باوەڕەدان کە نیگا بۆ یەکەم جار دابەزیوەتە سەر موحەممەد لەو
ئەشکەوتەدا. و دابەزاندنی نیگا (وەحی) بۆ ماوەی ٢٣ ساڵ بەردەوام بوو تا کۆچی دوایی
کرد، سەرەتا موحەممەد پەیامەکەی گەیاند بە خێزانەکەی بە نھێنی، ئەوانەی کە پێش
کەوتن بۆ چوونە ناو ئیسلام خێزانەکەی خەدیجەی کچی خوەیلید، و عەلی کوڕی ئەبوتالیبی
ئامۆزای، و ئەبووبەکری ھاوڕێی نزیکی بوون، بەم شێەوەیە موحەممەد بانگەوازی کرد بۆ
وازھێنان لە بتپەرستی و بانگی کردن بۆ پەرستنی خوای تاک و تەنھا و باوەڕھێنان بە
ڕۆژی دوایی، و ڕووبەڕووی گاڵتەپێکردن بووەوە لەلایەن ھۆزی قوڕەیش و شوێنکەوتووانی
ئازار ئەدرا، تا پێغەمبەر موحەممەد ھەواڵی پێدان کە خوا ڕێگەی پێداون بە کۆچکردن بۆ
حەبەشە، نزیکەی ٨٠ موسڵمان کۆچیان کرد بۆ حەبەشە و نەجاشی حەبەشە (ئەسحەمەی کوڕی
ئەبحەر) ڕۆحی موسڵمانانی پاراست و سەربەستی کردن لە مانەوە لە وڵاتەکەیدا.

ئەوەی زیاتر ھەڵوێستی پێغەمبەر موحەممەد و شوێنکەوتووەکانی قورس کرد کۆچی دوایی
ئەبووتالیبی مامی و خەدیجەی خێزانی بوو، بە لەدەستدانی ئەم دوو یارمەتیدەرە بەھێزە،
قوڕەیش توندربوون لە ئازاردانی شوێنکەوتووانی پێغەمبەر موحەممەد، لەم کاتەدا
پێغەمبەر فەرمانی کرد بە موسڵمانان کە کۆچ بکەن لە مەککەوە بۆ مەدینە بە نھێنی، لە
کاتێکدا ٧٠ پیاویان موسڵمان بوو بوون، لە سەردانێکیاندا بۆ مەککە، و بەم شێوەیە
ژمارەی موسڵمانان لە زیاد بووندا بوو، تا ئەیانتوانی ڕووبەڕووی دانیشتوانی مەککە
ببنەوە لە مەیدانەکانی شەڕدا، لە غەزای بەدردا لە ساڵی ٦٢٤ز سوپای موسڵمانان
سەرکەوت و نزیکەی حەفتا کەس لە مەککە کوژران و لە نێوانیاندا ئەبووجەھلی گەورەی
قوڕەیش بوو، لە کاتێکا موسڵمانان نزیکەی ١٤ قوربانیان ھەبوو، ئەم تێکشکانە وای لە
خەڵکی مەککە کرد خۆیان کۆبکەنەوە و لەساڵی دواتردا لای شاخی ئوحد بە موسڵمانان
گەیشتن و شکاندیان،

و لەم داستانەدا ژمارەیەکی زۆر لە موسڵمانان کوژران لە نێوانیاندا حەمزەی مامی
پێغەمبەر ھەبوو کە ناونرا بە گەورەی شەھیدەکان، لە دوای ئەمە ئەبوسوفیان سوپایەکی
گەوری کۆکردەوە و بەرەو مەدینە بەڕێ کەوت تا داگیری بکات، و موحەممەد سوپایەکی
گەورەی ئامادە کرد بۆ ڕووبەڕوونەوەی و تەکنیکێکی نوێی بەکار ھێنا بە ڕاوێژکردن بە
سەلمانی فارسی ھەستا بە دروستکردنی خەندەق لە دەوری مەدینە، کاتێک ھاوپەیمانی
عەرەبی گەیشتنە مەدینە لە ساڵی ٦٢٧ ز. و بەخەندەقەکەیان زانی بڕیاریان دا گەمارۆی
مەدینە بدەن، و ئەم گەمارۆیە بۆ ماوەی دوو ھەفتە بەردەوام بوو پاشان بڕیاریاندا
بگەڕێنەوە بۆ شوێنی خۆیان، و لە ساڵی دواتردا پێغەمبەر ڕێکەوتننامەی ئاشتی کرد
لەگەڵ خەڵکی مەککە، کە ناسراوە بە ڕێککەوتننامەی حودەیبیە و ڕیککەوتن کە بۆ ماوەی
١٠ ساڵ کاری پێبکرێت.

موسڵمانان بەڕێکەوتن بەرەو خەیبەر دوای ئەوەی دڵنیابوون لای مەککەوە، کە نزیکەی
١٦٠٠ جەنگاوەر بوون، و موسڵمانان سەرکەوتن و لە ھەمان کاتدا پێغەمبەر موحەممەد
پەیامی نارد بۆ زۆر لە بەرپرسانی وڵاتەکانی دەوروبەری و بانگی کردن بۆ ئیسلام، و
چەند ساڵێک دوای ڕیککەوتنی حودەیبیە موحەممەد ھێزەکانی نارد بۆ باشوور لەگەڵ
بیزەنتییەکان پێک گەیشتن بەڵام شکان بە ھۆی ئەو جیاوازییە زۆرەی لە ژمارەدا
ھەیانبوو، ئەمەش ناو دەبرێت بە غەزای مۆتە، و پاش تێپەڕبوونی ھەشت ساڵ بەسەر کۆچی
پێغەمبەردا لە مەککە توانی بگەڕێتەوە و فەتحی بکات، بێ شەڕ و کوشتار، و لێبوردنێکی
گشتی بۆ دەرکردن بێجگە لە دە کەس کە زۆر ئازاریان دابوو، و خەڵکەکەی خێرایان کرد لە
ھاتنە ناو ئیسلام و ھەموو بت و پەیکەری خواوەندە عەربیەکانیان شکاند، لەناو کەعبە و
دەوروبەری، و فەرمانی کرد بە بیلالی کوڕی ڕەبباحی حەبەشی یەکێک لە ھاوەڵەکان و
یەکەم بانگدەر لە ئیسلامدا، کە سەرکەوێتە سەر کەعبە وبانگ بۆ نوێژ بکات.

پێغەمبەر دوو ساڵ ژیا پاش فەتحی مەککە، لە ساڵی ١٠ی کۆچی دەرچوو لەگەڵ سەد ھەزار
موسڵماندا بۆ حەج، و لای شاخی عەرەفات وتارەکەی پێشکەش کردن کە بەدەستوورێک
دادەنرێت بۆ ئیسلام، تێیدا بنەماکانی ئیسلامی ڕوونکردەوە و داوای یەکسانی کرد لە
نێو خەڵکدا، بە شێوەیەک جیاوازی نابێت لە نێوان بەندەیەکی حەبەشی و گەورەیەکی
قوڕەیشی، و دوایین ئایەتی قورئانی بۆ خوێندنەوە ﴿الْێوْمَ أکمَلْتُ ڵکُمْ دِینَکُمْ
ۆأتْمَمْتُ عَڵیْکُمْ نِعْمَتِی ۆرَضیتُ ڵکُمُ الْإِسْڵامَ دِینًا﴾، واتە؛ ئە‌مڕۆ
ئاین و بە‌رنامە‌کە‌تانم بە‌کۆتایی گە‌یاند و ناز و نیعمە‌تی خۆمم بۆ تە‌واو کردن و
ڕازیم بە‌وە‌ی کە ئیسلام ببێتە بە‌رنامە‌و دین و ئایینتان. سێ مانگی نەبرد دوای
حەجی ماڵاوایی کە پێغەمبەر نەخۆش کەوت و کۆچی دوایی کرد، لە ساڵی ٦٣٢ ز. بەرامبەر
ساڵی ١١ی کۆچی لە تەمەنی ٦٣ ساڵیدا، و لە ماڵی عائیشەی ھاوسەری نێژرا، لە تەنیشت
مزگەوتی پێغەمبەر، لەو کاتەدا ئیسلام لە ھەموو نیمچەدوورگەی عەرەبی بڵاوبوو
بوویەوە.

لەدوای کۆچی دوایی موحەممەد، موسڵمانان جیاواز بوون لەسەر ئەو کەسەی ببێت بە
جێنشین، کۆمەڵێک موسڵمان کۆبوونەوە لە سەقیفەی بەنی ساعدە، سەعدی کوڕی عەبادە خۆی
پاڵاوت بۆ ئەو مەبەستە و، پشتیوانان پشتگیرییان کرد، لە ھەمان کاتدا عومەری کوری
خەتاب، ئەبوبەکری سدیقی دەستنیشانکرد بۆ ئەو مەبەستە بە پێی ئەوەی کە کۆچکردووەکان
لە پێشترن بۆ جێنشینی، ئەمەش پشتگیریی ھەموو موسڵمانانی لەسەر بوو کە لەوێدا
کۆببوونەوە، لە ھەمان کاتدا کۆمەڵێک لەو موسڵمانانەی کە لەو کاتەدا سەرگەرمی کفن و
دفنی پێغەمبەر بوون دوایی ناڕازیبوون، سووربوون لەسەر ئەوەی عەلی کوڕی ئەبوتالیب
جێنشین بێت لەبەر ئەو نزیکایەتییەی ھەیەتی لەگەڵ پێغەمبەر، دوای جێگیربوونی دۆخەکە
بۆ ئەبوبەکر، ئیشی کرد لەسەر پاراستنی ئیسلام و دژایەتی کردنی ئەوانەی لە ئیسلام
پاشگەزبوونەوە، پاش کۆچی دوایی پێغەمبەر، لەو ڕۆژانەدا موسەیلەمەی درۆزن دەرکەوت،
کە بانگەوازی پێغەمبەرایتی دەکرد، جەنگاوەری بۆ نارد و کوشتی و ئەم جەنگە ناسراوە
بە شەڕی ڕەدە، بە ھەمان شێوە سجاحی کچی حارس بانگەوازی پێغەمبەرایەتی ئەکرد و
مایەوە ھەتا سەردەمی معاویە کوڕی ئەبووسوفیان پاشان موسڵمان بوو، ھەروەھا ئەبوبەکر
سوپای نارد بەرەو وڵاتی شام بە سەرکردایەتی ئەبوو عوبەیدەی کوڕی جەڕاح، و یەکێک لە
سریەکان بەسەرکردایەتیی ئوسامەی کوڕی زەید بوو، و یەکەم پێکدادان لە دۆڵی عربە بوو
لە باشووری دەریای مردوو، کە عەرەبەکان سەرکەوتن و بیزەنتییەکان پاشەکشەیان کرد
بەرەو غەزە، کاتێک ھەواڵی یەکەم جەنگ درا بە ھەرقلی ئیمپراتۆڕی ڕۆم، بە پەلە لە
باشوور پلانێکی بەرگری ڕیکخست و تیۆدۆرسی برای کردە سەرکردەی سوپای ڕۆم، ئەبووبەکر
ناردی بۆ خالیدی کوڕی وەلید کە لەو کاتەدا شەڕی فارسی ئەکرد لە عێراقدا تا بەپەلە
بڕوات بە دەنگ ھێزەکانی عەرەبەوە لە شام. خالید بە دەم داواکەوە چوو، دوای ئەوەی کە
شاری حیرە تەسلیمی بوون ئەمەش یەکەم دەستکەوتی موسڵمانان بوو لەدەرەوەی
نیمچەدوورگەی عەرەبی، خالید سوپاکەی بە شێوەیەکی نوێ ڕێک خست و چەند ھێرشێکی
ڕێکخراوی کردە سەر شارەکانی شام، و لە ساڵی ٦٣٤ز ئەبووبەکر نەخۆشییەکی توندی گرت و
ھەستی کرد کاتی مردنی ھاتووە، لەبەرئەوە خەلافەتی عومەری کوڕی خەتابی ڕاگەیاند تا
لە دوایی ئەو موسڵمانان ناکۆکی نەکەوێتە نێوانیان، ئەبوبەکر لە ھەمان ساڵدا کۆچی
دوایی کرد و لە تەنیشتی پێغەمبەردا نێژرا.

عومەری کوڕی خەتتاب، خەلافەتی گرتەدەست لە دوای کۆچی دوایی ئەبووبەکر، بەردەوام بوو
لەسەر ئەو فەتحانەی «شە‌ڕانە‌ی» کە موسڵمانان پێشتر دەستیان پێکردبوو، شاری بەسڕەی
گرت، پاشان زفەی ئوردنی ڕۆژھەڵاتی گرت، و پاش گەمارۆدانی دیمەشق، بۆ ماوەی شەش مانگ
دیمەشق تەسلیم بوو، دوای ئەوە بیزەنتییەکان چۆڵیان کرد، و موسڵمانان خەڵکی
دیمەشقیان دڵنیاکرد لە ماڵ و مناڵ و سەروەت و کەنیسەکانیان ئەگەر جزیە بدەن،
ھێزەکانی عەرەبی گەیشتنە حومس و حەما، بەڵام ھەواڵی ئەو ھێزە زۆرەی کەوا ھەرقل کۆی
کردۆتەوە لە فەلەستین کە دەگەنە سەد ھەزار پیاو، وای لە خالیدی کوڕی وەلید کرد کە
سەرکردایەتیی ھێزی موسڵمانانی دەکرد لە شام دەست ھەڵگرێت لە ھەندێک شارەکانی شام بۆ
بەرەنگار بوونەوەی سوپای ڕۆم، لایدا بەرەو دۆڵی یەرموک کە ڕووبارەکەی ئەڕژێتە
ئوردنەوە و سوپاکەی کۆکردەوە لە بەرزایی باشووری ڕووبارەکە، لە دوای ڕوودانی
داستانێکی گەورە لە نێوانیاندا بیزەنتییەکان شکان و کوژراوێکی زۆریان ھەبوو لە
نێوانیاندا تیودورسی سەرکردەی سوپاکەیان بوو، لە ھەمان کاتدا ھێزە عەرەبییەکان
بەسەرکردایەتیی ئەبوو عوبەیدەی کوڕی جەڕاح گەیشتنە دەشتی بیقاع، دەوری بەعلبەکیان
دا و دوای گەمارۆیەکی زۆر و کوشتارێکی زۆر، بیزەنتی شارەکە تەسلیم بوون، ھێزە
عەرەبییەکانی تر بە سەرکردایەتیی یەزیدی کوڕی ئەبووسوفیان گەیشتنە کەنارەکانی
لوبنان، سور و سەیدا و بەیروت و جوبەیل و عرقە بە ئاشتی گیران.

ھێرشی عەرەبی لە عێراق بە سەرکردایەتیی سەعدی کوڕی ئەبو وەقاس سوپای فارسیان بە
سەرکردایەتیی ڕۆستەم فرخزاد شکاند لە شەڕی قادسیە نزیک حیرە، لە ئەنجامدا ڕۆستەم
کوژرا و سوپای فارس پەرتەوازە بوون و سوپای موسڵمانان شوێنیان کەوتن تا مەدائنی
پایتەختی فارس و فەتحیان کرد دوای ئەوەی یەزدجوردی سێیەم دوایەمین کیسڕای
ساسانییەکان ڕایکرد لەگەڵ سوپاکەی، بەڵام موسڵمانان شار بە شار ڕاویان نان ھەتا لە
کۆتاییدا داستانی نەھاوەند ڕوویدا لە نێوانیان، و بەرگری فارس بەھێزتر بوو لە
بەرگری ڕۆم لە شام، شەڕەکان زۆر بوون و قوربانی زۆربوون، ھەتا فەتحی فارس بە تەواوی
لە ساڵی ٦٤٠ز کرا، و عەرەب کوفەیان کردە بنکەی سەربازی بۆ بەرەنگاربوونەوەی ئەو
ھێزانەی فارس کە بەرگرییان دەست پێدەکردەوە ھەتا ھەرێمە ڕۆژھەڵاتییەکان ملکەچ بوون
وەک خۆراسان و لەوێوە پێش کەوتن بەرەو نێوان وڵاتی نێوان دوو ڕووبار و پاش ئەوە
فەتحی ئازەربایجان و ئەرمینیا و ھەموو قەوقاز کرا. و عەمری کوڕی عاس دەرچوو لە
قودسەوە بەرەو میسر، دوای ڕاوێژکردن بە خەلیفە، ئەو ڕێگەیەی گرتەبەر کە پێشتر قمبیز
و ئەسکەندەری گەورە گرتبوویانە بەر، و لەگەڵ ڕۆمدا بەیەکیاندا لە شاری فەرما،
دەروازەی میسری ڕۆژھەڵات، و شارەکە کەوتە دەستی عەمر، و دوای ئەوەی یارمەتییان لە
خەلیفە عومەرەوە پێ گەیشت لەگەڵ ڕۆمەکانی دەسەڵاتداری میسر دایان بەیاکا، دوای
ئەوەی عەمر گەمارۆی لەسەر توند کردن، وای لێکردن جزیە بدەن، بەردەوام بوو لە بەرەو
پێشچوون بەرەو شارەکانی میسر، ھەمووی گرت جگە لە ئەسکەندەریە کە شارێکی گەورەی میسر
و دووەم ڕێگری ئیمپراتۆری بیزەنتیەکان بوو، کەشتیە بیزەنتیەکان ئەیان پاراست لە
دەریادا بەڵام بە ھێزی ھەڵمەتە عەرەبیەکان، و مردنی ھەرقل و ھاتنە سەر تەختی
قستەنتینی دووەم بۆ سەر عەرشی ئیمپراتۆریەتی بیزەنتی کە لە تەمەنێکی لاویدا بوو،
وای لە ڕۆم کرد ڕازی بن لە سەر مەرجەکانی ئاشتینامەکە و ھێز و کەشتییەکانی خۆیان
ھەڵگرت لەسەر شارەکە و موسڵمانان فەتحیان کرد، ئەقباتەکانیان سەربەست کرد لە
ھەڵبژاردنی ئاین و ماڵ و حاڵیان پاراستن، و لە ساڵی ٦٤٤ز بەرامبەر ٢٣ی کۆچی عومەری
کوڕی خەتتاب بریندار کرا، بە دەستی ئەبوولوئلوئەی فارسی کاتێک خەریکی نوێژ کردن
بوو، زۆری نەبرد تا ژیانی بەجێھێشت لە ھەمان ساڵدا، ناشتیان لە تەنیشت پێغەمبەر و
ئەبوبەکر، عومەر یەکەم کەس بوو کە ناونرا بە (پێشەوای باوەڕداران)، و ژمارەی ئەو
شارانەی فەتح کران لە خەلافەتی عومەردا گەیشتنە دەوروبەری ٤٠٥٠ شار، و لە سەردەمی
ئەودا پۆستە و ڕۆژژمێری کۆچی دانران. شایە‌نی باسە‌ ھە‌ر لە‌و سـە‌ردە‌مەدا فە‌تحی
کوردستان کرا، زە‌ردە‌شتییە‌کان ڕازی نە‌بوون بە‌وە‌ی بێنە‌ سە‌ر ئایینی ئیسلام
بۆیە‌ جە‌نگ بە‌رپابوو، لە‌کۆتاییدا زە‌ردە‌شتییە‌کان شکستیان ھێناو لە‌ ئە‌نجامدا
بڕێکی زۆر لە‌ پیاوان و منداڵان کوژران و ئافرە‌تان و کچانی کورد و فارس
گوازرانە‌وە‌ بۆ مە‌ککە‌ و پێشکە‌ش بە‌ سە‌رکردە‌ و کە‌سایە‌تییە‌ گە‌ورە‌کانی
ئیسلام کران، بە‌شێکیشی بوون بە‌ جاریە‌ و سە‌بایا، کە‌ ئە‌مە‌ ئێستا گونجاو نییە‌
بە‌ڵام کاتی خۆی حە‌ڵال بوو بە‌پێی سووڕە‌تی «النساء - ئایە‌تی ٣». بە‌ڵام ئەبو
لوئلوئەی فارسی ئە‌وە‌ی پێ قبوڵ نە‌کرا، کاتێک بینی ژنانی زە‌ردە‌شتی دە‌فرۆشرێن
لە‌ بازارە‌کانی مە‌ککە‌ ھە‌ستا بە‌ کوشتنی عومە‌ری کوری خە‌تاب و چە‌ند ھاوە‌ڵێک
لە‌ناو مزگە‌وت، لە‌دواتر ژن و ماڵ و مناڵە‌کانیشی کە‌ فرۆشرابوون کردرانە‌وە‌ و
ھە‌موویان لە‌ سزای ئە‌و دا کوژران بۆ ئە‌وە‌ی ببێتە‌ عیبرە‌ت بۆ ھە‌موو دوژمنانی
ئیسلام.

لە دوای عومەری کوڕی خەتاب موبایەعە درا بە عوسمانی کوڕی عەفان کە ببێتە خەلیفەی
موسڵمانان، گرنگترین ئەو ڕووداوانەی ڕوویاندا لە خەلافەتی ئەمدا فەتحی باشووری
ئەفریقا بوو لەگەڵ غەزاکانی کەنارەکانی نیمچەدوورگەی ئیبیریا و دوورگەی قوبرس،
قورئان چەندین چاپی لێکرا دوای ئەوەی لەسەردەمی ئەبووبەکر کۆکرابوونەوە، و چاپی
لێنێردرا بۆ ھەموو ئەو شوێنانەی تازە فەتح کرابوون، و لەسەردەمی عوسماندا جیاوازی
کەوتە نێوان ھاشمی و ئەمەوییەکان، کە زۆربەی نزیکەکانی خۆی دانا لەسەر بەرپرسی،
بۆیە زۆر خەڵک ھاتن بۆی و نوێنەر ھاتن لە میسر و کوفە و عێراقەوە بەرەو مەدینە و
بارەگای خەلیفەیان گەمارۆدا، و زۆر لە ھاوەڵەکان بەرگریان لە خەلیفە کرد، وەک
محەممەدی کوڕی ئەبووبەکر و حەسەن و حوسەینی کوڕی عەلی کوڕی ئەبوتالیب و عەبدوڵڵای
کوڕی زوبەیر، بەڵام نەیانتوانی پارێزگاری لێبکەن و کوژرا، لە ساڵی ٦٥٦ز بەرامبەر
٣٥ک، و لە گۆڕستانی بەقیع نێژرا.

لە دوای کوژرانی عوسمان، عەلی کوڕی ئەبووتالیب موبایەعەی بە دەستھێنا و بڕیاریدا
بنەماکانی ئیسلام و دادپەروەری و یەکسانی بڵاو بکاتەوە، و لە ساڵی ٣٦ی کۆچی ئەو
بەرپرسانەی عوسمان داینابوون لای بردن، و چەند مانگێک دوای ئەوەی حوکمی گرتە دەست،
عائیشەی کچی ئەبووبەکر و ھاوسەری پێغەمبەر داوای تۆڵەسەندنەوەی عوسمانی کرد و تەڵحە
و زوبەیر چوونە ڕیزیەوە و ڕۆیشتن بۆ ئەوەی بەسڕە بگرن، عەلی دوایان کەوت و داستانی
جەمەلی بەناوبانگ ڕوویدا لە نێوانیاندا، عەلی سەرکەوت و تەڵحە کوژرا و عەلی عائیشەی
ناردەوە بۆ مەدینە لەگەڵ محەممەدی کوڕی ئەبووبەکری برایدا. پاشان عەلی سوپاکەی
کۆکردەوە بەرەو وڵاتی شام بۆ بەرەنگاری معاویە کوڕی ئەبووسوفیان بۆ ئەوەی ڕێی
لێبگرێت لە موبایەعە وەرگرتن و تۆڵەسەندنەوەی عوسمانی کوڕی عەفان، و داستانی سەفینی
بەناوبانگ ڕوویدا لە نێوانیان، پاشان عەلی و موعاویە ڕێککەوتن کە ھەریەکەیان کەسێک
دابنێ بۆ کۆتایی ھاتن بەم ناکۆکییە، عەلی ئەبووموسای ئەشعەری دانا و عەمری کوڕی عاس
بە جێگری معاویە دانرا، دوای وتووێژێکی زۆر لە نێوان ئەم دوو ناوبژیوانەدا
بڕیاریاندا عەلی و موعاویە ھەردووکیان لاببەن و ھەڵبژاردنی خەلیفە بدەنە دەست
موسڵمانان، پاشان ھەریەکەیان ھەستان بە ڕاگەیاندنی بڕیارەکە، ئەبووموسا ڕایگەیاند
کە عەلی و موعاویە ھەردووکیان لابران، بەڵام عەمری کوڕی عاس ڕایگەیاند کە عەلی
لابراوە و موعاویە جێگیرا کراوە. بەم شێوەیە جارێکی تر کوشتار گەڕایەوە نێوانیان، و
موعاویە توانی کۆمەڵێک سەرکەوتن بەدەست بھێنێت و لەگەڵ شامدا میسریشی گرتە دەست،
لەگەڵ ئەوە لەماوەی عەلیدا ھیچ فەتحێک نەکرا بەڵام چەندین دەستکەوتی مەدەنی و
شارستانی ھەبوو وەک ڕیکخستنی پۆلیس و دروستکردنی ناوەندی تایبەت بە خزمەتگوزاری
گشتی و دروستکردنی بەندیخانە.

لەدوای کوژرانی چوارەم خەلیفەی ڕاشدین، موبایەعە درا بە حەسەنی کوڕی عەلی لە عێراق
و حیجاز و وڵاتەکانی تری ئیسلام بێجگە لە شام و میسر، موعاویە سوپایەکی کۆکردەوە بۆ
بەرەنگاری حەسەن، و حەسەنیش خۆی بۆ ھەمان مەبەست ئامادەکرد، بەڵام ئاژاوە کەوتە
نێوان سەربازەکانی و زۆریان لێ پاشگەز بوونەوە کاتیک حەسەن ئەمەی بینی نوسی بۆ
موعاویە کەوا ئامادەیە واز لە حەقی خۆی بھێنێت لە خەلافەت بە چەند مەرجێک، بەم
شێوەیە موعاویە ڕۆیشتە کوفەوە و خەلافەتی گرتە دەست بە بێ ھیچ ڕکابەرێک، موعاویە
دامەزرێنەری زنجیرەی ئەمەوییەکان بوو، و دیمەشقی کردە پایتەخت کە بووە مەڵبەندی
چالاکی سیاسی و کۆمەڵایەتی ئیسلامی لەو سەردەمەدا، و حەسەنی کوڕی عەلی گەڕایەوە
مەدینە و لەوێ کۆچی دوایی کرد، و گرنگترین ڕووداوەکانی سەردەمی موعاویە گەمارۆدانی
شاری قوستەنتینیە بوو بۆ یەکەم جار لەلایەن موسڵمانانەوە،

و عەقبەی کوڕی نافع شاری قیروانی لە تونس دروست کرد و سەعدی کوڕی عوسمانی کوڕی
عەفان چووە شاری سەمەرقەندەوە، لە ساڵی ٥٦ک موعاویە موبایەعەی جێ نشینی خۆی دا بە
یەزیدی کوڕی، و حسەینی کوڕی عەلی کوڕی ئەبوتالیب ناڕازی بوو، و کاتێک موبایەعە بە
یەزید درا لە دوای مردنی معواویە، حسەین سووربوو لەسەر ڕێگرتن لێیان و لە مەدینەوە
ڕۆیشت بۆ کوفە بۆ بەرەنگاری یەزید، بە سەربازەکانی گەیشت لە کەربەلا، و لەکاتی
گەیشتنی سوپای ئەمەوییەکان خەڵکی کوفە دەستیان ھەڵگرت لە فریاکەوتنی حوسەین و تەنھا
کەس وکاری لەگەڵی مانەوە، و سەرکردەی ئەمەوییەکان ھەوڵیدا حسەین ڕازی بکات بە
موبایەعە دان بە موعاویە بەڵام ئەو رەتی کردەوە و شەڕ ڕوویدا لە نێوانیان و کۆتای
ھات بە کوژرانی حسەین و کەس وکاری، ئەمەش دەنگدانەوەیەکی بەئازاری ھەبوو لە ھەموو
جیھانی ئیسلامیدا.

خەلافەتی ئەمەوی دوای ئەوە بەردەوام بوو بۆ ماوەی ٩٠ ساڵ و١٢ خەلیفە حوکمیان کرد و
ئیسلام بڵاوبونەوەیەکی گەورەی بەخۆیەوە بینی، لە ساڵی ٧٠٥ز فەتحی وڵاتی مەغریب کرا،
و پاشان ھەڵمەتی سەربازیان برد بۆ فەتحی ئەندەلوس، و توانیان بگەنە نیمچەدوورگەی
ئیبیریا ساڵی ٧١١ز، قووتیەکانیان کوشت وشار لە دوای شار فەتحیان کرد تا ھەموو نیمچە
دوورگەکەیان گرت بێجگە لە شاخەکانی باکووری ڕۆژئاوای، و ڕۆیشتن بەرەو ئەوروپا تا
شارل مارتل وەستاندنی لە تور لە فەڕەنسا لە ساڵی ٧٣٢ز، و لە ڕۆژھەڵاتەوە گەیشتنە
سەند و کاشگەر و تەشقەند، و لەباکورەوە جێ پێی خۆیان جێگیر کرد لە ئەرمینیا و
شاخەکانی قەوقازی باشوری، بەڵام لە باشورەوە زەریای ھیندی ڕێگرێکی سروشتی بوو
لەبەردەم بەرەو پێشچوونی موسڵمانان. ھەندێک لە خەلیفە ئەمەویەکان سەرگەرمی خۆشی
بوون وبەھۆی ناکۆکی نێوانیانەوە ئاگایان لە کاروباری دەوڵەت نەما، ئەمەش ھاوکات بوو
لەگەڵ ڕاگەیاندنی شۆڕشی عەبباسی کە نەوەکانی عەباس بانگەوازیان بۆ ئەکرد، و لاوازی
ئەو کاتەی ئەمەوییەکان و سەرگەرم بوونیان بە کێشە تایبەتیەکانیانەوە بووە ھۆی
سەرکەوتنی شۆڕشی عەبباسیەکان و بڵاوبوویەوە لە نێو خەڵکدا بە تایبەت لە ناو فارسدا
کە ئەمەویەکان لە دەسەڵات دووریان خستبوونەوە.

شۆڕشی عەباسی دەستی پێکرد لە خۆراسان بەسەرکردایەتی ئەبو موسلیمی خۆراسانی ساڵی
٧٤٧ز، خۆراسانیان گرت و پاشان کوفە و بەغدایان گرت ساڵی ٧٤٩ز و لەکۆتاییەکانی ھەمان
ساڵدا موبایەعەی خەلافەت درا بە ئەبوعەباسی سفاح لە مزگەوتی کوفە، دواین خەلیفەی
ئەمەوییەکان (مەروانی کوڕی محەمەد) ویستی بەرەنگاریان بکات و لەکەنارەکانی ڕووباری
زاب بەیەک گەیشتن و عەباسیەکان سەرکەوتن و توانیان دیمەشق داگیر بکەن و دەوڵەتی
ئەمەوی بڕوخێنن، ئەبو عەباس زۆربەی سەردەمەکەی بە لەناوبردنی پشتیوانەکانی بەنی
ئومەیە بەسەر برد و ھەمووی لە ناو بردن و تەنھا عەبدول ڕەحمان داخل نەبێت کە لە
ئەندەلوس دەوڵەتی ئەمەوی دامەزراند، کە کۆنترین ھەرێمی جیا بوو لە دەسەڵاتی عەباسی،
لەدوای ئەبو عەباس، ئەبوجەعفەری مەنسوری برای بووە خەلیفە، کە بەدامەزرێنەری ڕاستی
دەوڵەتی عەبباسی دائەنرێت، توانی لێزانانە بەسەر ڕووداوەکاندا سەرکەوێت. وخەلافەتی
عەباسی سەردەمی زێڕینی بەخۆیەوە بینی لە ماوەی خەلیفەی سێیەم ئەبو عەبدولڵا محەمەد
مەھدی، و کۆتایی ھات لە سەردەمی خەلیفەی نۆیەم ئەبو جەعفەری ھارون واسیق بیلا،
پرشنگدارترین ڕۆژانی سەردەمی زێڕین لە کاتی ھارون ڕەشید و ئەبو عەباس مەئموندا بوو،
کە لەم کاتانەدا بەغدای پایتەخت گەشەی سەند و بووە مەڵبەندی ھونەر و ئەدەب و زانست
و ژمارەیەکی زۆر زانا و مێژووناس و فەیلەسوف و پزیشک و زانای کیمیا و بیرکاری
دەرکەوتن وەک ئیبن سینا و ئەبونەسر محەمەد فارابی و ئەبو عەلی ئیبن ھەیسەم، و
ئیسلام زۆر خێرا و فراوان بڵاو بوویەوە ھەتاکو زۆربەی دەوڵەتێکی مەسیحی ئیسلام
بوون. ھەروەھا کتێبخانە و ناوەندی چاپ و بڵاوکردنەوە بنیاتنران، و بیمارستان
دروستکرا کە سەرەتایەک بوو بۆ نەخۆشخانەکانی ئێستا، و زانکۆ کرانەوە لە ھەموو
وڵاتدا و یەکێک لەوانە زانکۆی قیروانە کە تا ئێستا ماوە.

لە کۆتایی سەدەی نۆیەمەوە دەوڵەتی عەبباسی لێک ھەڵوەشا بۆ چەند ویلایەت و
میرنشینێک، ئەویش بەھۆی ئەو بزوتنەوە جەماوەری و ئاینیە جیاوازانەی دەرکەوتن لەو
سەردەمە، ئەم ناکۆکیەش بوو ھۆی جیابوونەوەی نەتەوە نا عەرەبەکان لە عەرەب و ئەو
نەتەوانە پێش عەرەب کەوتن لە شارستانی و ئەدەب و شیعردا، ئەم جیابوونەوانە وای کرد
یەکەم بزوتنەوەی فارسی سەربکەوێت لەسەر دەستی تاھیری کوڕی حسەین، کە دەوڵەتی تاھیری
دامەزراند لە خۆراسان ساڵی ٨١٩ز، و پێش ئەو بەروارەش میری عەلەوی ئیدریسی کوڕی
عەبدولڵا دەوڵەتی ئەداریسەی لە مەغریب دامەزراند و فاسی کردە پایتەخت کە یەکەم
دەوڵەتی شیعەی بە ھێز بوو لە مێژوودا، وبە ھەمان شێوە ئیبراھیمی کوڕی ئەغلەب لە
تونس دەوڵەتی ئەغلەبی دامەزراند بوو و قیروانی کردە پایتەخت و چەند ھەڵمەتێکی بردە
سەر ئیتاڵیا و فەڕەنسا و کۆرسیکا و ماڵتا.

لەگەڵ ئەم جیاوازیە جەماوەریانە کۆمەڵەی ئایینی جیاوازیش دروست بوون، و ئەم
جیاوازیانەش موسڵمانانی کردە دەستە و پارتی جیاوازەوە، مێژووی عەباسی لە سەردەمی
متوەکیلەوە دەستبەسەراگرتنی تورکەکانی تیایا دەرکەوت کە بەردەوام بوو بۆ ماوەی ١٠٠
ساڵ، و سەعیدی کوڕی حسەین خەلافەتی فاتمیەکانی لە تونس دامەزراند . و پاشان تورکە
سەلجوقیەکان دەرکەوتن و توانیان سەربکەون بەسەر سوپای عەباسی بەڵام ڕێزی خەلیفەی
عەباسیان ئەگرت و خەلیفە داوای یارمەتی لێکردن بۆ ڕیگرتن لە ھێرشی فاتمییەکان، لە
دوای ئەم سەرکەوتنە تەغرول بیکی حەفیدی سەلجوق دەرکەوت کە دەرچوو بۆ ئیمپراتۆری
بیزەنتیەکان بەلام نەیتوانی ھیچ لە ھەرێمێکە فەتح بکات، بەڵام جێ نشینەکەی ئەلب
ئەرسەلان بە یارمەتی وەزیرەکەی توانی کاروباری دوڵەتەکەی ڕیک بخات و سەرکەوێت بەسەر
ئیمپراتۆری بیزەنتی رۆمانوس دیوجینوس لە جەنگی مەڵاز گرد ساڵی ١٠٧١ز، بەمە ڕێگە
کرایەوە لەبەردەم سەلجوقیەکان کە بچنە ئاسیای ناوەڕاست و دەوڵەتەکەیان دامەزراند کە
ناسراوە بە سەلجوقی ڕۆم.

لە ماوەی نێوان سەدەی یانزە و چواردەدا، مەمالیکە ئەوروپیە مەسیحیەکان زنجیرە
ھێرشێکیان کردە سەر ڕۆژھەڵاتی ئیسلامی بۆ گەڕانەوەی زەویە پیرۆزەکان، و بەتایبەت
شاری قودس لە دەستی موسڵمانان، و ئەم شەڕانە ناسراون بە شەڕی خاچپەرستەکان، و لە
ھۆکارەکانی تری شەڕی خاچپەرستی ئەو بانگەوازانە بوو کە بیزەنتیەکان ئەیانکرد بۆ
ئەوروپا دوای ئەوەی لەسەردەستی سەلجوقیەکان شکێنران، و چەندین ھۆکاری تر، و یەکەم
شەڕی خاچپەرستان توانیان کەنارەکانی شام بگرن ساڵی ١٠٩٥ز گەیشتنە قودس، و لە دوای
گرتنی قودس شانشینی لاتینیان دامەزراند کە لە سەرەتای سەدەی ١٢ بەھێزترین کاتی بوو،
پاشان وردە وردە داڕما، تا موسڵمانان توانایان بەسەریاندا ھەبوو نورەدین زەنگی
سەرۆکی دەوڵەتی ئەتابکە توانی ڕەھا بگەڕێنێتەوە لە ساڵی ١١٤٤ و ھەروەھا بەشێک لە
میرنشینی ئەنتاکیە و تەڕابلس.

لە دوای ڕووخانی دەوڵەتی ئەییوبی، مەمالیکەکان دەوڵەتەکەیان دامەزراند لە میسر لە
ساڵی ١٢٥٠، و ھێزە بەھێزەکانی مەغۆل لە ناوەڕاستی ئاسیاوە ھاتن و گەیشتنە
دەروازەکانی بەغدا، خەلیفەی عەباسیەکان (موستەعسیم بیلا) ڕۆیشت بۆ بینینی سەرکردەی
مەغۆل (ھۆلاکۆ خان)، وھۆلاکۆ داوای لێکرد کە داوا لە خەڵکی بەغدا بکات چەکەکانیان
دانێن و بڕۆنە دەرەوە لە شار، پاشان مەغۆل شمشێری لە سەر ملی خەڵکی بەغدا دانا چل
ڕۆژ ماڵ و سامانیان تاڵان کردن و خەڵکەکەیان ھیلاک کرد و خەلیفە ومناڵ و کەس
وکاریان کوشت، پاشان مەغۆل ڕۆیشتن بەرەو ڕۆژئاوا و گرنگترین شارە سوریەکانی وەک
دیمەشق و حەلەبیان گرت، و پێش ئەوەی بڕۆن بەرەو باشور بۆ میسر، سوپای مەمالیک بەرەو
ڕوویان بوویەوە بەسەرکردایەنی زاھیر بیبرس و سەیفەدین قەتز و سەرکەوتن بەسەریاندا
لە داستانی عەین جالوت نزیک شاری ناسرە لە ساڵی ١٢٦٠، دوای ئەوەی بیبرس سەرکەوت
بەسەر مەغۆلدا ھێرشی کردە سەر خاچپەرستەکان، کە ھەموو قەڵا و شارەکانی یەک لە دوای
یەک گرتن، و بەردەوام بوون ھەتا سوڵتان ئەشرەف سەڵاحەدین خەلیل بەندەرە سەرکیەکەی
گرتن، و لەسەردەمی مەمالیکەکان زۆر لە مەغۆلەکان ئیسلام بوون و بڵاویان کردەوە لە
ھەرێمەکانی خۆیان وەک ئاسیای ناوەڕاست و نیمچە قاڕەی ھندی و ئەوروپای ڕۆژھەڵات و
نیمچە دوورگەی قەرم. وعەباسیەکان مەڵبەندی خەلافەتیان گواستەوە بۆ قاھیرە، و حوکمی
مەمالیکەکان بەرەو لاوازی ڕۆیشت لە ناوەڕاستی سەدەی پانزە، زۆربەی سوڵتانەکانی
لاواز بوون، دوای ئەوەی کە عوسمانیەکان گەیشتنە سوریا وئەمەش ئاماژەبوو بۆ گرتنی
میسریش.

عوسمانیەکان ئەگەڕێنەوە بۆ ئۆرتۆغرۆل، سەرکردەی ھۆزی قابی تورکی، کە ئیشیان ئەکرد
لە بەرژەوەندی عەلائەدین سەلجوقی سوڵتانی قۆنیە، و دوای مردنی ئۆرتۆغرۆل، عوسمانی
کوڕی سەرکردایەتی ھۆزەکەی گرتە دەست، کە دڵسۆز بوو بۆ دەوڵەتی سەلجوقی لەگەڵ ھەموو
ئەو کێشانەی تیای بوو، و کاتێک مەغۆل دەوڵەتی قۆنیەی سەلجوقیان گرت، خێرا عوسمان
سەربەخۆیی ڕاگەیاند لە سەلجوقیەکان، و بەدامەزرێنەری ڕاستی ئەو دەوڵەتە تورکیە
گەورەیە دائەنرێت کە ھەر بە ناوی ئەوەوە ناونرا، عوسمان و جێ نشینەکانی دەستیان کرد
بە فەتح کردنی میرنشین و وڵاتەکانی دەوروبەریان کە پێشتر ئیسلامیان پێ نەگەیشتبوو
وەک یۆنان و مەقدۆنیا و ئەلبانیا و بولگاریا، و لە ساڵی ١٤٥٣ حەوتەم سوڵتانی
عوسمانی محەمەدی دووەم ناسراو بە سوڵتان محەمەد فاتیح، فەتحی قوستەنتینەی کرد و
ئیمپراتۆریەتی بیزەنتیەکانی ڕوخاند، کە ھەموو موسڵمانانی جیھان زۆر دڵخۆش بوون پێی،
بەوەباوەڕەی کە ئەم ڕووداوە پێشبینی پێغەمبەر محەمەد بووە کە ووتویەتی (فەتحی
قوستەنتینیە ئەکرێت، باشترین ئەمیر ئەو ئەمیرەیە و باشترین سوپا ئەو سوپایەیە)، و
سەرکەوتنی عوسمانیەکان بەسەر بیزەنتیەکان ئەگەڕێتەوە بۆ بەکارھێنانی چەکە
پێشکەوتووەکانیان ڕاھێنان و توانای بەرزی سەربازەکانیان، و لەو سەردەمەدا چەند
دەوڵەتێکی ئیسلامی دەرکەوتن لە ڕۆژھەڵاتی ئەنادۆڵ و شام، وەک دەوڵەتی تەیموری و
دەوڵەتی سەفەوی، کە دەوڵەتی سەفەوی دامەزرا لەسەردەستی ئیسماعیلی یەکەم کوڕی حەیدەر
سەفەوی، لە ئێران وئازەربایجان و ڕۆژھەڵاتی عێراق، و شیعەی سەپاند بەسەر خەڵکەکە و
وایکرد کە شیعەکانی ئاسیای ناوەڕاست کە لە ژێر دەستی عوسمانیەکان بوون شۆڕش بکەن،
سوڵتان سەلیمی یەکەم، حەفیدی سوڵتان محەمەد فاتیح شۆڕشەکەی ملکەچکرد و لەناوی بردن
و پاشان کەوتە سەفەوییەکان و سەرکەوت بەسەریاندا لە داستانی چاڵدێران، ودوای ئەم
داستانە سەلیم سەرنجی چووە سەر سوڵتانی مەمالیکەکان، دوای ئەوەی مەمالیکەکان
ڕێکەوتنی نھێنیان کردبوو لەگەڵ سەفەویەکان لە ترسی فراوانخوازی سەلیم کە ئامانج لێی
یەکخستنی ھەموو وڵاتە سونیەکان بوو لە ژێر دەسەڵاتیدا.

زۆربەی وڵاتە ئیسلامیەکانی ژێر دەسەڵاتی عوسمانیەکان داگیر کران لە لایەن وڵاتەکانی
ئەوروپاوە لە سەرەتاکانی سەدەی بیستەمدا، و دوای ڕووخانی دەوڵەتی عوسمانی لە جەنگی
جیھانی یەکەم، بەریتانیا و فەڕەنسا زۆربەی خاکی ئەو دەوڵەتەیان دابەش کرد لە
نێوانیاندا بە پێی ڕێککەوتننامەی سایکس بیکۆ، و ملکەچیان کردن بۆ دەسەڵاتیان، و ھەر
لە سەدەی بیستەمدا ھەموو وڵاتەکان سەربەخۆییان وەرگرت و ھەر وڵاتێک بوونێکی
سەربەخۆی ھەبوو و کە ھیچ شتێک بە یەکیانەوە نابەستێت بێجگە لە زمان و ڕۆشنبیری و
برایەتی نەبێت. و ڕێکخراوی گۆنگرەی ئیسلامی دامەزرا ساڵی ١٩٦٩ و ھەموو وڵاتە
ئیسلامیەکانی دنیا بوونە ئەندام تیایدا، ئەمەش لە دوای ڕووداوی سوتانی مزگەوتی
ئەقسا بوو لە سەر دەستی ئیسرائیلیە توندڕەوەکان کە بانگەشەی ئەویان ئەکرد پەیکەری
سولەیمان لە ژێر مزگەوتەکەدایە، و لە کۆتاییەکانی سەدەی بیست شۆڕشی ئیسلامی لە
ئێران ھەڵگیرسا و دەوڵەتەکەی گۆڕی بۆ دەوڵەتی ئیسلامی، ھەروەھا چەند ڕێکخراو و
پارتی ئیسلامی دامەزران بۆ بەرەنگاری داگیرکاری بیانی بۆ وڵاتەکانیان وەک حزب اللە
لە لوبنان و ڕێکخراوی قاعیدە لە ئەفغانستان. و لە سەرەتای سەدەی بیست ویەک ھێرشی
ئیرھابی کرایە سەر ناوەندی بازرگانی جیھانی لە شاری نیۆیۆرک لە وڵاتە یەکگرتووەکانی
ئەمەریکا، و پەنجەی تۆمەت خرایە سەر ڕێکخراوی قاعیدە، کە ئەمەش کاردانەوەیەکی سلبی
ھەبوو لەسەر وێنەی ئیسلام لە جیھانی ڕۆژئاوادا.

کۆمەڵە ئیسلامیەکان ئەو کۆمەڵ و دەستانەن کە پێک ھاتوون لەسەر بۆچوونێک لەگەڵ
بۆچوونی دەستە و کۆمەڵەکانی تر جیاوازە ، جا ئەم جیاوازیە بەھۆی تێگەیشتنی
لێکدانەوەیانە بۆ ھەندێک زاراوە. لە پێغەمبەریشەوە ھاتووە فەرموویەتی (گەلەکەی من
دەبێت بە (٧٣) کۆمەڵ و دەستە ھەموویان گومڕان ، تەنھا یەکێکیان نەبێ. وتیان :کێ؟
فەرمووی: لە سەر ئەوەن کەمن لەسەری ئەڕۆم).

یەکەم ئامانجی شەریعەتی ئیسلامی پارێزگاری کردنی شتە سەرکیەکانە ، کە پێنج شتی
پێویستن بۆ ژیانی خەڵکی کە پارێزگاری کردنی ئایین و گیانی مرۆڤ و مێشک و ماڵ و
وەچەکەیەتی..

شەریعەتی ئیسلامی بەوە ‌جیادەکرێتەوە ، کە ھەندێک تایبەتمەندی ھەیە لە ھیچ ئایین و
پرۆگرام و بەرنامەیەکدا نیە ، چونکە بە پوختی و ڕێکی دارێژراوە و ناکۆکی و دژایەتی
لە نێوان ئایەتەکانیدا نیە و یەکترگر و ئاسانە و بەدیھێنەری دادگەری و یەکسانی و
ئازادیە بۆ مرۆڤەکان لە گرنگترینی ئەم تایبەتمەندیانە ئەمانەن:

ئەوەتا بەرنامە و رێبازی پەرستشی داناوە کە ئەمیش بە رێکخستنی پەیوەندی نێوان مرۆڤ
و خودا وەک : نوێژ و ڕۆژوو و زەکات و حەج. ھەروەھا بەرنامە و ڕێباز و حوکمی زۆری بۆ
ڕەفتار و ھەڵسوکەوت داناوە ئەمیش بە رێکخسنتی پەیوەندی نێوان خەڵکی لەگەڵ خودی خەڵک
لە نێو دەوڵەتێکی ئیسلامی ، ھەروەھا پەیوەندی دەوڵەتی ئیسلامی لەگەڵ دەوڵەتانی تر ،
جا ئەم بەشەی حوکمی ڕەفتار و ھەڵسوکەوتە -احکام المعاملات- دابەش دەبێت بەسەر :

لە لێکۆڵینەوەیەکی فراواندا کە ساڵی ٢٠٠٩ بۆ ٢٣٢ وڵات کراوە، دەرچوو کە لە %٢٣
دانیشتوانیان ئیسلامن، یان نزیکەی ١٫٥٧ ملیار کەس لە سەر ئاینی ئیسلامن، لە نێو
ئەمانیشدا %٨٧ - %٩٠ لەسەر مەزھبی سوننەن و %١٠ - %١٣ لەسەر مەزھبی شیعەن، و
مەزھبەکانی تر کەمایەتیک لە خەڵکیان لەسەرە، ھەروەھا ڕوون کراوەتەوە کە نزیکەی ٥٠
وڵات موسڵمانان زۆرینەی دانیشتوانی پێک ئەھێنن، و عەرەب %٢٠ موسڵمانانی جیھان پێک
دەھێنن.

زۆرینەی موسڵمانان لە قاڕەی ئاسیا و ئەفریقا ئەژین، لە %٦٢ موسڵمانان لە ئاسیادان
کە لە وڵاتەکانی وەک ئیندۆنیزیا و پاکستان و ھند و بەنگلادیشدا زیاتر لە ٦٨٣ ملیۆن
موسڵمان ھەیە، لە ڕۆژھەڵاتی ناوەڕاستدا تورکیا و ئێران لە گەورەترین وڵاتەکانن کە
موسڵمانان زۆربەی دانیشتوانی پێک دەھێنن، بەڵام لە ئەفەریقا، میسر و نێجیریا
گەورەترین وڵاتی ئیسلامین.

زۆر لە لێکۆڵەرەوان ئەڵێن لە وڵاتی چیندا نزیکەی ٢٠-٣٠ ملیۆن موسڵمان ھەیە کە %١٫٥
-%٢ دانیشتوانی پێک دەھێنن، ھەروەھا ئیسلام بە دووەم ئاینی بڵاو دادەنرێت لە زۆربەی
وڵاتەکانی ئەوروپادا لە دوای مەسیحییەت، وە لەوەدایا کە لە قارەکانی ئەمریکادا
بگاتە ھەمان ئاست، بەڵام ١٥ گەورەترین وڵاتی ئیسلامی ئەمانەی خوارەوەن:

ڕۆژمێری کۆچی یان ڕۆژمێری ئیسلامی پشت دەبەستێت بە ڕۆژمێری مانگی کە بەکارئەھات
لەناو عەرەبدا پێش ئیسلام، و ئەو کاتانە عەرەب ساڵەکان نابژێرن بەڵکو ھەر ساڵێک
ناوێکی ھەیە کە جیای ئەکاتەوە لە ساڵەکانی تر، و ئەم حاڵەتە بەردەوام بوو تا ساڵی
١٧ی کۆچی لە سەردەمی خەلیفە عومەری کوڕی خەتابدا ئەوەی دانا کە ناو دەبرێت بە
ڕۆژمێری کۆچی، و یەکەم ساڵی کرد بەو ساڵەی کە پێغەمبەر محەمەد کۆچی کرد لەمەککەوە
بۆ مەدینە، بەڵام گۆڕانکاری نەکرد لە گۆڕینی ناو و ڕیزبەندی مانگە عەرەبیەکاندا، و
مانگە کۆچیەکان بریتین لە موحەڕەم، سەفەر، ڕەبیعی یەکەم، رەبیعی دووەم، جەمادی
یەکەم، جەمادی دووەم، ڕەجەب، شەعبان، ڕەمەزان، شەوال، زولعەقدە،و زولحەجە. و مانگی
قەمەری (مانگی) ماوەی نێوان دەرکەوتنەوەی دوو ھیلالە، یان ئەو ماوەیە کە مانگ
خولێکی تەواو دەکات بەدەوری زەویدا، و ماوە گەردونیەکەی ٢٩٫٥٣٠٥٨٨ ڕۆژە، لەبەر
ئەوەیە کە مانگە کۆچیەکان یان ٢٩ یان ٣٠ ڕۆژن.



https://ckb.wikipedia.org/wiki/%D8%AE%D9%88%DB%95%D9%86%DA%BE%DB%8E%D9%86%DB%8C

خوەنھێنی (ھەروەھا: ئاوھێنانەوھ، دەستپەڕ، دەستمیز، کەپلەمە، مشتاو، مشتە و
مشتەگان) بریتییە لە کاری وروژاندنی سێکسی لەلای شیردەرەکان، ئەمەش بە نھێنی دەکرێ
بە وروژاندنی ئەندامە سێکسییەکان بە مەبەستی گەیشتن بە ئۆرگاسم یان رەحەتبوون،
بەڵام جێگرەوەیەک نییە بۆ کردەی سێکس.

خوەنھێنی شتێکی زۆر باوە لەنێو مرۆڤەکاندا، کە بە جوڵاندنی پێستی ئەندامی زاوزێی
نێرینە و جوڵاندنی قیتکەی ئەندامی زاوزێی مێینە بەرەو ناو یان بەرەو سەر، دێتە دی.
لە مێینەدا دەشێت شتێک یان تەنێک بخرێتە نێو کونی ئەندامی زاوزێی مێینەوە؛ بەڵام
لەنێردا تەنھا دەتوانرێت چووک رابوەشێنرێت. ھەروەھا بە بەکارھێنانی دەست ئەنجام
دەدرێت. ھەروەھا دەشێت ھۆکاری خۆکار بەکاربێت. بەگشتی خوەنھێنی؛ خۆییە، بەڵام ڕەنگە
بگۆڕێت بۆ شێوەی تر وەک ئەوەی بە پەیوەندییەکی دەرەکی بکرێت کە تێیدا ھەر تاکێک
رۆڵی دەستی خوەنھێنیپێکەر دەبینێت، کە ئەمەش ناو دەبرێت بە ھاوبەشە خوەنھینی (بە
ئینگلیزیی: mutual masturbation‏).



https://ckb.wikipedia.org/wiki/%D8%AA%D9%88%D8%B1%DA%A9%DB%8C%D8%A7

تورکیا (بە تورکی: Türkiye)، بە فەرمی ناسراوە بە کۆماری تورکیا، دەوڵەتێکە بەشە
گەورەکەی ئەکەوێتە باشوری ڕۆژئاوای ئاسیا و بەشە بچوکەکەی تری ئەکەوێتە ڕۆژھەڵاتی
ئەورووپا، خاکەکانی تورکیا گەرووی بۆسفۆر و دەدردەنیل و دەریای مەڕمەڕە کە دەریای
ڕەش بە دەریای ئێژەوە ئەبەستێت و ئاسیا بە ئەورووپا ئەگەیەنێت ئەگرێتە خۆی، ئەمەش
وایکردووە کە شوێنێکی ستراتیژی و کاریگەری ھەبێت لەسەر ئەو دەوڵەتانەی بەسەر دەریای
ڕەشدا ئەڕوانن، لە ڕۆژھەڵاتەوە ھاوسنوورە لەگەڵ گورجستان و ئێران و ئەرمەنستان و
ئازەربایجان، لە باشوورەوە ھاوسنوورە لەگەڵ عێراق و سووریا و دەریای ناوین، و
سنووری دەریایی ھەیە لەگەڵ قوبرس و دەریای ئێژە و یۆنان و بولگاریا لە ڕۆژئاواوە،
دەریای ڕەشیش لە باکووریەتی[١][٢]، و ئەندامی ڕێکخراوی ھاریکاری ئابوری دەریای
ڕەشە.

تورکیا ناوەندی حوکمی عوسمانی بووە تا ساڵی ١٩٢٢ و دامەزراندنی کۆماری تورکیا لە
ساڵی ١٩٢٣ز.

ناوی تورکیا لە وشەی تورکەوە وەرگیراوە، تورک ئەو ھۆزە بوون لە تورکیای ئێستادا
ژیاون لە سەدەی شەشی زایینییەوە، و چینییەکان یەکەم کەس بوون کە ئەو ناوەیان
بەکارھێنا بۆ ئەو خەڵکانەی لە باشووری شاخەکانی ئاڵتای ئەژیان لە ناوەڕاستی
ئاسیادا.

ئاسەوارناسەکانی تورکیا بەڵگەیەکیان دۆزییەوە کە ئاماژە بە بوونی کۆمەڵگەی
پێشکەوتوو دەکات لە شوێنی تورکیای ئێستادا لە ساڵی ٦٠٠٠ پێش زایینەوە، و بە پێی
ئەوەی لە ڕووی مێژووییەوە نووسراوە، ھیتییەکان بۆ یەکەم جار ئەم ناوچانەیان ئاوەدان
کردۆتەوە، لە ساڵەکانی ٢٠٠٠ پ. ز ھیتییەکان دەستیان بە کۆچکردن کرد لە ئەورووپا و
ناوەڕاستی ئاسیاوە بۆ بەرزاییەکانی ئەنادۆڵ. دوای سەدان ساڵ ئەم ھیتییانە توانیان
دەست بگرن بەسەر زۆربەی ناوچەکەدا، و لە ساڵی ١٥٠٠پ. ز توانیان ئیمپڕاتۆرییەتێکی
بەھێز دابمەزرێنن و ببن بە یەکەم سەرکردەکانی ناوچەکە، دواتر بەشێکی فراوانی
بەرزاییەکانی ئەنادۆڵ کەوتە دەستی فەریجی و لیدییەکان و ھەندێک کۆمەڵی‌تر، ئەمەش لە
ماوەی نزیکەی ساڵی ١٢٠٠ تا ٥٠٠ پ. ز بوو، ھەر لە ھەمان ماوەدا یۆنانییەکان چەندین
دەوڵەتی بچوکییان دروستکرد لەسەر کەنارەکانی دەریای ئێژە لە بەرزاییەکانی
ئەنادۆڵدا.

و ئیمپڕاتۆری فارسی توانی دەسەڵاتی بکێشێت بەسەر ئەنادۆڵ و تراقیادا ھەتا گەیشتنی
ئەسکەندەری مەزن، پاشای مەقدوونیا، ئەو کاتە سوپای فارس شکان لە ساڵی ٣٣١پ. ز، لە
دوای مردنی ئەسکەندەری گەورە ساڵی ٣٢٣پ. ز ناوچەی ئەنادۆڵ بوو بە مەیدانی شەڕ و
کوشتار لە زنجیرەی ئەو شەڕانەی جێنشینەکانی ئەسکەندەر ھەڵیانئەگیرساند، پاشان چەند
مەمالیکێکی بچوک دامەزران ھەتا ساڵی ٦٣پ. ز، دواتر کۆتاییان پێھات کاتێک سەرکردەی
بۆمبی دەستی گرت بەسەر ھەرێمەکەدا و کۆنتڕۆڵی کرد، لە دوای ئەوە بارودۆخەکە جێگیر
بوو لە ژێر دەسەڵاتی ڕۆمانییدا کە نزیکەی ٤٠٠ ساڵ بەردەوام بوو.

ئیمپڕاتۆری رۆمانی، قوستەنتیین، کە حوکمی ئیمپڕاتۆڕی ڕۆمانی ئەکرد لە ساڵی ٣٣٠ز،
ھەستا بە گواستنەوەی پایتەخت لە ڕۆماوە بۆ یەکێک لە شارە دێرینەکان کە بە بیزەنتە
ناودەبرا و ئەکەوتە ھەرێمی تراقیا. و ناوی پایتەخت گۆڕا لە بیزەنتەوە بۆ
قوستەنتینیە (ئەم شارە ئیستەنبوڵی ئێستایە)، و ئیمپڕاتۆری ڕۆمانی بوو بە دوو بەشەوە
لە ساڵی ٣٩٥ز دا، یەکێکیان ئیمپڕاتۆڕی ڕۆمانی ڕۆژھەڵاتی بوو کە ناوچەکانی ئەنادۆڵ و
تراقیای ئەگرتەوە، و بەشی دووەمیان ئیمپڕاتۆڕی ڕۆمانی ڕۆژئاوایی بوو. بەبەرەکان
غەزووی ڕۆمانی ڕۆژئاواییان کرد و دەستیان بەسەردا گرت لە ناوەڕاستی سەدەی پێنجی
زایینیدا، بەڵام ڕۆمانی ڕۆژھەڵاتی کە بە ئیمپڕاتۆری بیزەنتیش ناو دەبرا ماوەیەک
گەشەسەندنی بەخۆوە بینی، و بیزەنتییەکان دەستیان بەسەر ھەموو ئەو ناوچانەدا گرتبوو
کە ئێستا بە تورکیا ناسراون ھەتا کۆتاییەکانی سەدەی ١١ی زایینی.

تورکە سەلجووقییەکان یەکەم ھۆزی تورکی بوون کە حوکمی تورکیایان کردووە، ھۆزێکی
ئیسلام بوون لە ناوەڕاستەکانی ئاسیا لە ڕۆژھەڵاتی دەریای قەزوینەوە ھاتبوون، لە
ناوەندی سەدەی ١١ی زایینی توانیان ئەرمەنستان و فەلەستین و زۆربەی ئێران بخەنە ژێر
دەسەڵاتی خۆیانەوە و پاشان غەزووی ناوچەی ئەنادۆڵیان کرد، سالی ١٠٧١ توانیان زۆر لە
بەھێزی دەرکەوتنی بیزەنتییەکان کەم بکەنەوە بە سەرکەوتنیان لە شەڕی مەڵازگرد، پاشان
تورکە سەلجوقییەکان ئیمپڕاتۆرییەتێکیان دامەزراند کە قۆنیەی ئێستا پایتەختی بوو،
لەو کاتەوە وردە وردە ئایینی ئیسلام و زمانی تورکی ناوچەکانی ئەنادۆڵی گرتەوە لە
جێگەی مەسیحییەت و زمانی یۆنانی، پاشان مەسیحییەکانی ئەورووپا ھەڵمەتە
خاچپەرستییەکانیان دەست پێکرد بە مەبەستی داگیرکرنی قودس و لەم میانەیەشدا
ئیمپڕاتۆڕی بیزەنتی توانی سێ یەکی ئەنادۆڵ بگیڕێتەوە بۆ خۆی، و ئیمپڕاتۆری سەلجوقی
بەردەوام بوو تا ساڵی ١٢٤٣ز پاشان رووبەڕووی غەزووی مەغۆلەکان بوویەوە.

مەغۆل لاواز بوون بە ھۆی ناکۆکی ناوخۆییەوە پاشان داڕمان، لەم میانەیشدا دەسەڵاتی
تورکی بەھێز بوو لە ئەنادۆڵدا، لە سەدەی ١٤ی زایینیدا لەسەر دەستی کۆمەڵێکی تورک
دەوڵەتێکی بەھێز دامەزرا کە بە عوسمانییەکان ناسرابوون بە گەڕاندنەوە بۆ ناوی
دامەزرێنەرەکەیان سوڵتان عوسمانی یەکەم، سالی ١٣٢٦ز بۆرسەیان گرت و کردیان بە
پایتەخت بۆ دەوڵەتەکەیان، فراوانبوون دەستی پێکرد ھەتا دەستی گرت بەسەر ئیمپڕاتۆڕی
بیزەنتی و بولگاریا و سربیا، پاشان ماوەیەک فراوانبوونەکەی وەستا بە ھۆی تێکشکانی
بایەزیدی یەکەم ناسراو بە (ھەورە بروسکە) لە ساڵی ١٤٠٢ز، ئەم شکانە ماوەیەکی
پێکدادانی سیاسی بە دواداھات، پاشان دەوڵەتی عوسمانی ھاوسەنگیەکەی گەڕاندەوە و
بەردەوام بوو لە فراوانبوون لە سەردەمی موڕادی دووەم دواتر سوڵتان محەمەد فاتیح،
توانی فەتحی قوستەنتینیە بکات لە ساڵی ١٤٥٣ز و کردیان بە پایتەخت بۆ دەوڵەتەکەیان و
ناوەکەی گۆڕی بۆ ئیسلامبول (ئیتسەنبوڵی ئێستا) و بەمەش کۆتایی بە بوونی بیزەنتی
ھێنا لە ناوچەکەدا.

بەردەوام بوون لەسەر فراوانبوون و گەشەسەندن، لەسەردەمی سوڵتان سەلیمی یەکەمدا بە
لای ڕۆژھەڵاتدا دەوڵەت فراوان بوو، سووریایان گرت لە ساڵی ١٥١٦ و میسر لە سالی ١٥١٧
و پاشان لە سەردەمی سوڵتان سولەیمان قانونی کە لە ئەورووپادا بە سولەیمانی مەزن
ناسراوە دەوڵەت گەیشتە بەرزترین ئاستی و پێشکەوتن و گەشەسەندنێکی گەورەی بەخۆیەوە
بینی و سنووری دەوڵەتەکەی فراوان کرد، بەڵام دواتر چەند قۆناغێکی گەڕانە دواوەی
بەخۆوە بینی ھەرچەن چەند ماوەیەکی گەشەسەندن و چاکسازی تری ھەبوو، بەڵام لە ئاستی
ئەوەدا نەبوون بیگەڕێننەوە بۆ دۆخی پێشتری.

دەوڵەتی عوسمانی کۆتایی پێھات و مستەفا کەمال ئەتاتورک بە تەواوی خەلافەتی
ھەڵوەشاندەوە لە ساڵی ١٩٢٤ز و تورکیا لە دوای شەڕی جیھانی یەکەم بزوتنەوەیەکی
نەتەوەیی بەخۆیەوە بینی کە ئەتاتورک سەرکردایەتی ئەکرد، دوای ئەوەی کۆماری تورکیا
ڕاگەیەنرا و سەرۆکایەتیەکەی گرتە دەست لە ساڵی ١٩٢٣ز ھەتا مردنی لە ساڵی ١٩٣٨، و
بنەما ئیسلامیەکانی گۆڕی بۆ عەلمانی و نوسینی لە تورکیا لە عەرەبیەوە گۆڕی بۆ زمانی
لاتینی، پاشان لە دوای ئەوە (عیسمەت یونیو) دەسەڵاتی حوکمی گرتە دەست تا ساڵی
١٩٥٠ز، و بەدوایدا حوکمی شارستانی (ئەھلی) دەستی پێکرد تا ساڵی ١٩٧٣، پاشان
سەربازەکان حوکمیان گرتە دەست، ئەمەش بوو بە ھۆی بارودۆخێکی ناجێگیر لە تورکیادا و
توندوتیژی سەری ھەڵدا لە ساڵی ١٩٨٠ز، و حکومەتی تورکیا دووچاری ناڕەزایی کورد و
ئەرمەن بویەوە.

ڕووبەری خاکەکانی تورکیا ئەگاتە ٧٧٩، ٤٥٢کم و %٩٧ی ئەکەوێتە قاڕەی ئاسیاوە و ئەوەی
تری ئەکەوێتە ئەورووپاوە، ڕۆژئاوای تورکیا بەسەر ڕووباری ئێژەدا ئەڕوانێت و باشوری
بەسەر دەریای ناوین و سووریا و قوبرس ئەڕوانێت و باکوریشی بەسەر دەریای ڕەشدا،
ھاوسنوورە لەگەڵ ھەشت دەوڵەت ئەوانیش؛ عێراق و سووریا و ئێران و گورجستان و
ئەرمەنستان و یۆنان و ئازەربایجان و بولگاریان.

ھەروەھا لە تورکیادا ژمارەیەکی زۆر دەریای سوێر ھەیە، لەگەڵ چەندیین ڕووباردا،
بەڵام زۆربەی ڕووبارەکان لە ھاویندا ووشک دەبن، و ھاوینەکەی جیادەکرێتەوە بە پلەی
گەرمای بەرز و وشکی، بەڵام لە وەرزی بەھاردا دۆڵەکانی زۆربەی ئەم ڕووبارانە پڕ دەبن
لە ئاو کە لە تاڤگە و بەرزاییەکانەوە ئەڕژێن لە دوای توانەوەی بەفری بەستووی سەر
لوتکەکانیان.

زۆربەی ناوچەکانی ئەکەونە تراقیا و بەشە کەنارییەکانی ئەنادۆڵ لە نزمایی و دەشتی
سەوزی درێژەوەبوو پێک دێن، و تورکیا لە ڕووی سروشتییەوە دابەش دەبێت بۆ چوار ھەرێمی
سروشتی کە ئەمانەی خوارەوەن؛

کەش وھەوای تورکیا لە ھەرێمێکەوە بۆ ھەرێمێکی تر زۆر جیاوازە، لە ناوچەکانی تراقیا
و کەنارەکانی ئەکەونە باشوور و ڕۆژئاوای بانی ئەنادۆڵەوە، زستان ھاوسەنگ و
باراناوییە و ھاوینیان زۆر گەرم و وشکە، پلەکانی گەرما لە ھاویندا دەگاتە ٣٢ پلەی
سەدی لە کەنارەکانی دەریای ئێژەدا، بەڵام لە کەنارەکانی دەریای ڕەشدا ھاوین کەمتر
گەرمە، و تێکڕای پلەی گەرما ٢٢ پلەی سەدییە.

تێکڕای باران بارینی ساڵانە لە ناوچە کەنارییەکانی ھەریەک لە دەریای ئیجە و دەریای
ناوین لە نێوان ٥٠-٧٥سم، بەڵام ئەو ھەرێمانەی ئەکەونە سەر دەریای ڕەش تێکڕای باران
بارینییان ئەگاتە ٢٥٠سم لە ساڵێکدا.

وەرزی ھاوین ھاوسەنگە لە باکووری ڕۆژھەڵاتی تورکیا لە کاتێکدا زستانی زۆر سەخت و
ساردە، پلەی گەرما دەگاتە ٤٠ پلە لە ژێر سفرەوە، بەڵام باشووری ڕۆژھەڵاتی تورکیا و
بەشەکانی ناوخۆی بەرزاییەکانی ئەنادۆڵ زستانیان زۆر ساردە لەگڵ ھەڵکردنی زریانی
بەفری زۆر توند، وەرزی ھاوینیان گەرما و وشکە لەگەڵ بوونی ڕەشەبادا.

بەپێی ئامارەکانی ساڵی ٢٠١٤ ژمارەی دانیشتوانی وڵاتی تورکیا ٧٥,٨٣٧,٠٢٠ کەس بووە کە
دەکاتە ١.٠٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٩.٨
ساڵە. ھەروەھا ٧٤ لەسەدی دانیشتوانی وڵات لە شارەکان دەژین.[٤] لە تورکیادا دەیان
نەژادی جیاواز ئەژین کە ھۆکاری ئەمەش ئەگەڕێتەوە بۆ سەردەمی دەوڵەتی عوسمانی کە
ناوچەیەکی فراوانی ئەگرتەوە لە ئاسیا و ئەورووپا و ئەفریقادا، و حوکمی چەندین
نەتەوەی کردووە، ئاماری فەڕمی نیە بۆ ژمارەی دانیشتوان بە پێی نەژاد، لەبەر ئەوەی
حوکمەتی تورکیا بە چاوپۆشی لە نەژادیان، تورکیا بە وڵاتی تورک ھەژمار ئەکات، کە
ئەمەش ڕەت ئەکرێتەوە لە لایەن نەژادەکانی‌ترەوە بەتایبەتی کورد. بە پێی خەمڵاندن
لەم بوارەدا، تورکەکان زۆرترین دانیشتوانی تورکیا ئەگرنەوە کە ئەگەنە %٦٦، پاشان
کوردەکان بە ڕێژەی (%٢٠) و دواتر زازا (کە ھەر کوردن بەڵام بە دیالێکتێکی جیاواز
ئەدوێن) و ڕێژەیان %٥٫٧، و ڕێژەی عەرەب %١ وجەرکەس %٠، ٥ و جۆرجی %٠٫٥ و چەند
کەمایەتیەکی تر ھەن وەک ئەرمەن و یۆنانی و ئاشوری و کلدان و بەنتی و بۆسنەیی و
ئەلبانی و چیچانی بولگار و لازی و ئەوانیتر. و کەمایەتیە قەڕمی و تەتەری و ئەزەری و
غاغازی و ئۆزبەگی و و قیرغیزی و تورکمانی و کازاخی بە کەمایەتی تورکی ھەژمار
ئەکرێن.

چەندین کۆمەڵی کۆچکردووی گەورەی تورکی ھەیە لە دەرەوەی تورکیادا و زۆربەیان لە
وڵاتەکانی یەکێتیی ئەورووپادا کۆدەبنەوە، بۆ نموونە گەورەترین کۆمەڵگەی کۆچ نشینی
تورکیا لە ئەڵمانیایە، کە ژمارەیان ئەگاتە نزیکەی ٤ میلیۆن کەس، ھەروەک چەن
کۆمەڵێکی کۆچکردووی تورکی گەورە ھەن لە وڵاتە یەکگرتووەکان و کەنەدا و ئوسترالیا.

زمانی فەرمی تورکیا، زمانی تورکییە، کە %٧٧ دانیشتوانی وڵاتەکە پێی ئەدوێن[ژێدەر
پێویستە] ، و زمانی کوردی لە %٢٧ دانیشتوان پێێ ئەدوێن [ژێدەر پێویستە] و%٢ ھێشتا
بە زمانی عەرەبی قسە ئەکەن لە نێو ئەو تورکانەی بە ئەسڵ عەرەبن، و زمانەکانی تر
زمانی کەمایەتیەکانی تری وڵاتەکەیە، وەک؛ ئارامی و ئەرمەنی و ئەلبانی و جۆرجی و
یۆنانی و لازی و چەرکەسی. ھەروەھا زمانی تورکی چەندین دیالێکتی ھەیە، ئەگوڕێت بە
پێی ئەو ناوچانەی دەوریان داون، زمانەکانی ئینگلیسی و ئەڵمانی و فەڕەنسی بڵاوە بە
تایبەت لە نێو چینە بەرزەکاندا و لە شارە گەورەکاندا و لە ناوچە گەشت وگوزاریەکان،
و زمانی ئەڵمانی بڵاوە لە نێو چینی کرێکارەکان، کە لە ڕۆژانێکدا لە ئەڵمانیا ئیشیان
کردووە.

زۆربەی دانیشتوانی تورکیا ئیسلامن، بەڵام دەوڵەتی تورکیا عیلمانیە و ئاینێکی فەڕمی
نیە ھەروەک دەستوری تورکی باوەڕی بە سەربەستی ئایین و بیروباوەڕ ھەیە، بە پێی
ئامارەکان %٩٩ تورکیا موسڵمانن، لە نێو ئەمانیشدا (٨٥-٩٠%) لەسەر مەزھەبی سوننەن و
(١٠-١٥%) پەیڕەوی شیعە ئەکەن و ژمارەیان ئەگاتە ٧ بۆ ١٠ میلیۆن کەس، و ڕێژەی
مەسیحیەت %٠٫١ کە زۆربەیان ئەرسەدۆکسین و ڕێژەی یەھودی %٠٫٠٤. جێبەجێبوونی
عیلمانیەت لە تورکیا لە بیری کەمالیەوە ھاتووە کە ئەگەڕێتەوە بۆ کەمال ئەتاتورک،
دامەزراوە ئیسلامیەکان و پیاوانی ئاینی ئەبرێن بەڕێوە لەلایەن بەڕێوەبەرایەتی
کاروباری ئاینی کە ساڵی ١٩٢٤ دامەزرا، کە ھەڵدەستێت بە پاراستن و بنیاتنانەوەی ٧٥،
٠٠٠ مزگەوت لە وڵاتەکەدا، ڕێکخراوە ئاینیەکانی تر بە شێوەیەکی فەڕمی پاڵپشت ناکرێن
بەڵام لە بەرامبەردا بەڕێوەبردنی خۆیی و ئازادی ئیشکردنیان ھەیە.

سوپای بەھێزی تورکیا-کە خۆی بە پارێزەری سیستەمی عیلمانی وڵات دەزانێ و رابردوێکی
درێژی ھەیە لە دەستێوەردان لە کاروباری سیاسی ئەو وڵاتەدا. بەلام لەم ساڵانەی
دواییدا کە ھەوڵەکانی تورکیا بۆ چونە ناو یەکێتیی ئەورووپا چڕتر بونەتەوە ھەبونی
سوپا لە ژیانی سڤیلی تورکیا کەمتر بووە و دستێوەردانەکانیشی لەسیاسەتدا سنوردارتر
کراوە. بەڵام لەگەڵ ئەمەشدا لە کاتی ھەڵبژاردنەکانی ساڵی ٢٠٠٧ بە قوڵ بونەوەی
ململانێی نیوان عسلمانیەکان و پارتی داد و گەشەپێدان کە بە ئیسلامی بوون تۆمەتبار
دەکرا، سوپا گومانی خستە سەرحکومەت دەربارەی پابەندنەبونی بە بنەماکانی عەلمانییەت
و ھەرەشەشی کرد لەدەست کاروباری سیاسی وەربدات گەر سیستەمی عەلمانی تورکیا بکەوێتە
مەترسیی.

چارەنوسی دورگەی قوبرس و کێشەی سنوورەکانی لە دەریای ئێژە لەگەڵ وڵاتی یۆنان وەکوو
یەکێک لە کێشە ئاڵۆزەکانی سیاسەتی دەرەوەیی ئەنقەرە وای کردووە بە درێژایی دەیان
ساڵی رابردوو پەیوەندیەکانی تورکیا لەگەڵ ئەو ولاتەدا ئاڵۆز بێت.

حکومەتی تورکیا ماوەی زباتر لە ٥٤ ساڵە داوای کردووە ببێتە ئەندام لە یەکێتی
ئەورووپا بەلام تاوەکو ئێستا ئەو داواکارییەی پەسندنەکراوە و تەنیا لە ساڵی ١٩٩٩دا
حکومەتی ئەردۆگان توانی وڵاتەکەی بکاتە کاندیدی ئەندامبوون لە یەکێتیی ئەورووپا.
یەکێتیی ئەورووپا داوای ھەندێک چاکسازی بنەڕەتی دەکات لە تورکیا لە بواری سیاسی و
ئابوری و کۆمەڵایەتیدا. سزای لەسێدارەدان لە تورکیا ھەڵگیراوە و ھەنگاوی جیدی بۆ
نەھێشتنی ئەشکەنجە ھاوێژراون ھەروھا یاسای سزای وڵاتیش چاکسازی بەسەر ھاتووە.
ھەندێک چاکسازی لەبارەی مافەکانی مرۆڤ و مافی کەمایەتیەکان و سیستەمی پەروەردە و
بواری راگەیاندن کراون. تورکیا تەنیا ٨% خاکی ولاتەکەی لە ئەورووپادایە. لەگەڵ
ئەوەشدا تورکیا زیاتر لە دەیان ساڵە کە ئەندامی ڕێکخراوی ھاوپەیمانی باکووری
ئەتڵەسی (ناتۆ)یە.

پاڵاوتنی عەبدوڵڵا گول -وەزیری دەرەوەی پێشو- لەلایەن پارتی داد وگەشەپێدانەوە بۆ
پۆستی سەرۆک کۆماری دژایەتی توندی عیلمانیەکانی ئەو وڵاتەی لێکەوتەوە. بەڵام لە
ئاکام دا پاش چەند مانگ مشتومڕ لە ساڵی ٢٠٠٧ پارلەمانی تورکیا عەبدوڵا گولی وەک
سەرۆک کۆمار و شوێنگرەوەی ئەحمەد نەجدەت سەزەر ھەڵبژارد. عەلمانییەکانی تورکیا
نیگەران بون لەوەی کە سەرۆک کۆمارێک بچێتە کۆشکی چانقایا کە رابردوویەکی ئیسلامیی
ھەیە و خانمەکەیشی کە دەبێتە خانمی یەکەمی تورکیا لەچک بەسەر بێت. لەبەر ئەوە
بەرپرسە باڵاکانی سوپا و پارتی گەلی کۆماری لە ئاھەنگی سوێند خواردنی گولدا بەشدار
نەبوون. عەبدوڵا گول لەگەڵ ڕەجەب تەییب ئەردۆگان و ھاوبیرەکانی لە ٢٠٠١ دا پارتێکی
نوێیان بە ناوی پارتی داد و گەشەپێدان دامەزراند و ھەوڵیان دا لە رابردوی ئیسلامی
خۆیان دورکەونەوە. ئەو پارتە پارتێکی سیاسییە و کەسانی لە رەوت و بیرکردنەوەی
جیاواز لە دەورەی یەک کۆکردۆتەوە. و لە ھەڵبژاردنەکانی ساڵی ٢٠٠٢ دا سەرکەوتنی
بەدەست ھێنا و عەبدوڵا گول بوو بە سەرۆک وەزیر. وەرگرتنی ئەو پۆستە لە لایەن گولەوە
بە ھۆی ئەوە بو کە ئەوکاتە ئەردۆگان قەدەغەی وەرگرتنی پۆستی سیاسی لەسەر ھەبوو،
سەرەتا گول بووە سەرۆک وەزیر تا ئەو کێشەیەی لەسەر ئەردۆگان ھەبوو کەوت دوای چەند
مانگێک پاشان ئەردۆگان کاروباری سەرۆک وەزیرانی گرتە دەست.

تورکیا ھەوڵی بە ئەندام بوون دەدات لە یەکێتی ئەورووپادا لە دامەزراندنی
یەکێتیەکەوە لە ساڵی ١٩٩٣، و بە فەرمی سیفەتی دەوڵەتێکی پاڵێوراوی وەرگرت لە ساڵی
١٩٩٩ و وتووێژی بە ئەندام بوون دەستی پێکرد ساڵی ٢٠٠٤، و ئەم باسە ئەندامەکانی
ئێستای یەکێتی ئەورووپای دوو بەشن لەسەری، ھەندێکیان پشتگیری دەکەن و ئەوانی تر
ڕەتی ئەکەنەوە و ئەڵێن تورکیا وڵاتێکی ئەوروپی نیە و بەشێکە لە ڕۆژھەڵاتی ناوەڕاست
و ئاسیا و لە ڕووی سیاسی و ئابوری و ڕۆشنبیریەوە جیاوازە لە مەرجەکانی بە
ئەندامبوون، بەڵام لایەنگرەکانی ئەڵێن؛ کە ئەم بە ئەندامبوونە ڕێگە لە بڵاوبوونەوەی
بیرۆکە توند وتیژەکان ئەگرێت لە ڕۆژھەڵاتی ناوەڕاست، ھەروەک ئو ئاستە ئابوریە باشەی
تورکیا ھەیەتی سوود بە ئابوری ئەورووپا ئەگەیەنێت، ئەو ئیشە باشانەی لە ئەنجامی ئەم
ھەوڵەی تورکیا و ئەو مەرجانە یەکێتیەکە بۆی دانابوو کەوتەوە، کەمبوونەوەی کۆنتڕۆڵی
سوپا بوو بەسەر سیاسەتی وڵات و گەشەکردنی ئازادیەکان و مافی مرۆڤ و بەتایبەت
ئەوانەی پەیوەستە بە مافی کەمایەتیەکان بە تایبەت کورد، ھەروەھا تورکیا ھەوڵێکی
زۆری دا لەم دواییانەدا بۆ چارەسەری کێشەی قوبرس، دوای ئەوەی لە ساڵی ١٩٧٤ دەستی
گرتبوو بەسەر بەشی باکوریدا لە ژێر ناوی پاراستنی مافی کەمایەتیە تورکیەکەی ئەوێ.

لە ڕووخانی ئیمپڕاتۆری عوسمانیەوە و دوای ئەوەی وڵاتە عەرەبیەکان دابەش کران لە
نێوان دەوڵەتە ئیستعماریەکان، تورکیا لەگەڵ دامەزراندنی دەوڵەتەکەیدا لە سەرەتای
سەدەی بیستەوە، ھەوڵەکانی چڕکردۆتەوە لەسەر پەیوەندیەکانی لەگەڵ ڕۆژاوا بە تایبەت
وڵاتە یەکگرتووەکان و ئەورووپا، ھەروەھا سیاسەتە ئاوی و کشتوکاڵیەکانی تورکیا و
بنیاتنانی چەندین بەند لەسەر ڕووباری دیجلە و فوڕات کە گرنگن بۆ ژیانی سووریا و
عێراق و ھاتنە ناوەوەی سەربازی تورکیا لە باکووری عێراق (کوردستانی عێراق)، بوو بە
ھۆی زیادبوونی تەنگەژەی سیاسی بە تایبەت لەگەڵ عێراق، ھەروەک کێشەی ھەرێمی
ئەسکەندەرۆنە کە ناکۆک بوون لەسەری لەگەڵ سووریادا و تۆمەتارکردنی سووریا لە لایەن
تورکیاوە بەوەی یارمەتی پارتی کرێکارانی کوردستانی ڕاگیراو دەدات لەوەدابوو کە
بگاتە ناکۆکی سەربازی لە نێوان ئەو دوو وڵاتە.

لە دوای ئەوەی پارتە ئیسلامیە میانڕەوەکان حوکمی تورکیایان گرتە دەست لەم ساڵانەی
دواییدا، تورکیا ھەوڵی باشکردنی پەیوەندیەکانی دا لەگەڵ دراوسێکانیدا بە تایبەت
عەرەب، تورکیا دژی سیاسەتی دروستکردنی کۆمەڵگە جێنشینەکانی ئیسرائیل و ھەڵمەتە
سەربازیەکانیان لە دژی خەڵکی فەلەستین وەستاوە چەندین جار، و لە ساڵانی دواییدا
پەیوەندی سووریا و تورکیا پێشکەوتنێکی گەورە و گرنگی بە خۆیەوە بینیوە لە زۆر
ڕووەوە، لە سیاسەت و ئابوری و گەشت وگوزارەوە و چەندین ڕێکەوتننامەی گەورە لە نێوان
ئەو دوو وڵاتە بەستراوە کە پەیوەنیەکانیان گەیشتۆتە بەرزترین ئاست، و زانکۆی حەلەب
لە سووریا دکتۆرای فەخری بەخشی بە سەرۆک وەزیرانی تورکیا بەڕێز ڕەجەب تەییب
ئەردۆگان لەبەر ھەڵوێستە جوانەکانی بەرامبەر کێشە عەرەبیەکان، بە تایبەت ھەڵوێستە
جوامێرانەکەی بەرامبەر شەڕی ئیسرائیل لەسەر غەزە و بە ھەمان شێوە پەیوەندیەکانیان
لەگەڵ ھەموو وڵاتەکانی ڕۆژھەڵاتی ناوەڕاست و وڵاتە عەرەبیەکان بە تایبەتی بەرو پێش
چووە و ئەردۆگان سەرۆک وەزیرانی تورکیا چەندین خەڵات و دکتۆرای فەخری لەلایەن ئەو
وڵاتانەوە پی بەخشراوە، ھەروەھا تورکیا لەم ساڵانەی دواییدا ڤیزەی لابردووە لە
نێوان خۆی و زۆربەی وڵاتە عەرەبیەکاندا.

بۆ زانیاری تەواو دەربارەی شار و شارۆچکەکانی تورکیا، سەردانی پێرستی شارەکانی
تورکیا بکە.

ناوەندە پیشەسازی و بازرگانیە تورکیەکان چڕ دەبنەوە لە دەوری ناوچەی شاری ئەستەنبوڵ
و شارە گەورەکانی تر بەتایبەت لە ڕۆژئاوادا، و جیاوازییەکەی گەورە ھەیە لە ئاستی
گوزەران و بارودۆخی ئابوری لە نێوان ڕۆژئاوای پیشەسازی و ڕۆژھەڵاتی کشتوکاڵی ئەو
وڵاتەدا، کەرتی کشتوکاڵ بە گەورەترین کەرت دادەنرێت لە ڕووی بەکاربردنی کرێکارەوە
کە نزیکەی %٤٠ لە ھێزی ئیشکەری وڵاتەکە پێک دەھێنێت، بەڵام نزیکەی %١٢ لە بەرھەمی
نەتەوەیی بەرھەم دەھێنێت، کەرتی پیشەسازی نزیکەی %٢٩٫٥ بەرھەم ئەھێنێت و کەرتی
خزمەتگوزاریەکان %٥٨، ٥ بەرھەمی نەتەوەی تورکیا بەرھەم دەھێنێت، لە کەرتی
پیشەسازیدا %٢٠٫٥ ھێزی ئیشکەر ئیش دەکەن و %٣٣، ٧ لە کەرتی خزمەتگوزاریدان.

وڵات دووچاری ئەزمەی ئابووری بوویەوە لە ساڵەکانی ١٩٩٤ و ١٩٩٩و ٢٠٠١دا کە بوونە ھۆی
داڕمانی لیرەی تورکی تا نزمترین ئاستی و لە ساڵی ٢٠٠٥ لیرەی تورکی نوێ جێگەی
گرتەوە.

گەشت وگوزار یەکێک لە پایە ئابوریەکانی تورکیا پێک دەھێنێت بە تایبەت لەم ساڵانەی
دواییدا، ئاژانسی ھەواڵی تورکی لە ڕاپۆرتێکدا ڕایگەیاندووە کە ژمارەی سەردانکەرە
ھاتووەکان بۆ تورکیا گەیشتۆتە ٣٠، ٩٢٩، ١٩٢ کەس لە ساڵی ٢٠٠٨، و داھاتیان بۆ تورکیا
بە بڕی ٢١٫٩ میلیارد دۆلار بووە،[٥] کەنارەکانی باشوری ناوبانگی ھەیە بە جوانی
سروشتەکەی و کەنارە درێژبووەکانی بە شێوەیەک کە ئەناسرێت بەناوی ڕیفیرای تورکی وەک
لێچواندنێک بە ڕیفێرای فەڕەنسی، ھاوکات لەگەڵ چەندین ناوچەی گەشت وگوزاری‌تر لە
تورکیادا.

تورکیا شوێنێکی زۆر ھەڵکەوتووی گرنگی ھەیە لە نێوان ھەردوو کیشوەری ئاسیا و
ئەورووپا کە گرنگیەکی گەورە ئەدات بە کەرتی گواستنەوە لە ڕووی ئابوریەوە، گواستنەوە
وشکانیەکان بەزۆری لەسەر ڕێگەوبانەکانە بەڵام سکە ئاسنینەکان بەکاردێن بۆ ماوەی
دیاریکراو گواستنەوەی شت ومەک، سەرمایەی حکومەت لە کەرتی گواستنەوە و گەیاندن
گەیشتۆتە ڕێژەی %٢٧، ٣ لە ساڵێکدا کە ئەمەش گرنگی ئەم کەرتە ڕوون ئەکاتەوە، و
ڕێژەی %١٤ بەرھەمی گشتی نەتەوەیی دەوڵەت پێک دەھێنێت بە پێی ئاماری ساڵی ٢٠٠٠.

ڕۆشنبیری تورکیا ھەمەجۆرە و تێکەڵێکە لە ڕەگەزە تورکیە جیاوازەکانی ئوغوز، ئەنادۆڵ
و عوسمانی (کە ئەمە لە خۆیدا بەردەوامی ھەریەک لە یۆنانی و ڕۆمانی و ڕۆشنبیرییە
ئیسلامییەکان و ڕۆشنبیری ڕۆژئاوایی و داب و نەریتەکانە، کە دەستی پێکرد لە
بەڕۆژئاوابوونی عوسمانییەکان و ئیمپڕاتۆرییەتەکەیان و بەردەوامە ھەتا ئێستا)، کە
ئەم تێکەڵبوونەش لە خۆیدا دەرئەنجامی بەیەکگەیشتنی تورکەکان و ڕۆشنبیرییەکەیان بوو
لەگەڵ ئەو نەتەوانەی لە کۆچکردنەکەیاندا پێیان گەیشتن لە ئاسیای ناوەڕاستەوە بۆ
ڕۆژاوا.

ھۆکارە مێژووییە ھەمەجۆرەکەی تورکیا ڕۆڵێکی گرنگی ھەیە لە دیاریکردنی پێناسی
تورکیای نوێ، ڕۆشنبیری تورکی بەرھەمی ھەوڵێکە بۆ بوون بە دەوڵەتێکی نوێی ڕۆژئاوایی
لەگەڵ پاراستنی ئاکارە ئیسلامی و مێژوویەکانیان. حکومەت بەردەوام بوو لە سەر چەند
بابەتێکی زۆری ھونەرە جوانەکان لە سەرەتای کۆماری تورکیەوە، وەک مۆزەخانەکان و
شانۆکان و ئۆپێرا و ئەندازەی تەلارسازی.

مۆسیقای تورکی و ئەدەبەکەیان ئاوێتەیەکی گەورە پێک دەھێنێت لە ڕووی کاریگەری
ڕۆشنبیرییەکان، کە لە ئەنجامی تێکەڵبوونی دەوڵەتی عوسمانی و جیھانی ئیسلامییە لەگەڵ
ئەورووپادا، ئەمەش یارەمەتی دروستبوونی بەرھەمێکی داوە کە ئاوێتەیەک بێت لە تورکی و
ئیسلامی و نەریتە ئەوروپیەکان، ھەروەھا ئەدەبی تورکی کاریگەری ئەدەبی فارسی و
عەرەبی لەسەر بووە لەسەردەمی عوسمانییەکان، بەشی زۆری ئەدەبی تورکی بەو زمانە
تورکییە نوسراوە کە لە سەردەمی عوسمانییەکان بەکارھاتووە، و بابەتەکانی پەیوەستن بە
ئایین و ژیان، بەڵام ئەدەبی تورکی نوێ بایەخ ئەدات بە شێوەیەکی فراوان بە بیری
نەتەوەیی و دادپەروەری کۆمەڵایەتی و مێژووی تورک. و بەپێی لێکۆڵینەوەکان %٧٠ی
دانیشتوانی تورکیا ھۆگرن بە خوێندنەوە.

گرنگترین ئەو ئیشانەی تورکیا لە بواری ھونەردا بە ئەنجامی گەیاندووە لە بواری
بیناسازییدایە، ئەو ڕەگەزە تەلارسازیانەی ئێستا لە تورکیادا ھەیە، شایەدن لەسەر
تێکەڵبونێکی گەورە لە نێوان نەرێتەکاندا بە درێژایی سەدەکان، لەگەڵ بوونی چەندین
پاشماوەی بیزەنتی لە شوێنە جیاوازەکانی تورکیا لە ھەمانکاتدا چەندین شاکاری
تەلارسازی عوسمانی ئەبینرێت، لە ئیستەنبوڵدا کەنیسەی ئایا سۆفیا ھەیە، کە
نموونەیەکە لە بیناسازی بیزەنتی و لە سەدەی شەشی زایینیدا بنیاتنراوە ئەو کاتانەی
تورکیا بەشیک بوو لە ئیمپڕاتۆڕی بیزەنتی، بەڵام لە دوای فەتحی عوسمانییەکان ئەم
کەنیسەیە گۆڕا بۆ مزگەوت ھەر بە ھەمان ناوەوە.

چەندیین مزگەوت بنیاتنراوە لە تورکیا و لە ناو ئەنادۆڵدا لە سەدەی سیانزەی زایینی،
و زۆربەی منارەکان بە شێوازی تەلارسازی فارسی و عەربی نەخشێنراون، لە ھەمان کاتدا
چەندیین بینای جوانی‌تر ھەیە کە مێژووی بنیاتنانییان ئەگەڕێتەوە بۆ سەردەمی
ئیمپڕاتۆڕی عوسمانی، و مزگەوتی سولەیمانی لە ئیستەنبوڵ بە نموونەیەکی باڵای
تەلارسازی و یەکێک لە جوانترین مزگەوتەکانی جیھان دادەنرێت، ھەروەھا سەدان ساڵە
ھونەرسازەکانی تورکیا سەرقاڵن بە دروستکردنی ئیشە جیاوازەکانی سیرامیکەوە، لە
گرنگترین ناوەندەکانی سیرامیک ناوەندی کوتاھیەیە لە بەرزاییەکانی ئەنادۆڵ، بە ھەمان
شێوە نەخشە سازی و ئیش چنین جێگەیەکی دیاری ھەیە لە نێوانیاندا.

جەماوەریترین وەرزش لە تورکیادا تۆپی پێیە، و ناودارترین یانەکانیان، گاڵتەسەڕای و
فەنەرپاشە و بجیکتاشە، لە ساڵی ٢٠٠٠ گاڵتەسەڕای کاسی یەکێتی ئەوروپی و کاسی سوپەر
ئەوروپی بە دەست ھێنا، و دوای دوو ساڵ ھەڵبژاردەی تورکی سەرکەوت بۆ قۆناغی کۆتایی
کاسی جیھانی ساڵی ٢٠٠٢ لە ژاپۆن و کۆریای باشوور، و ساڵی ٢٠٠٨ ھەڵبژاردەی نەتەوەیی
تورکی گەیشتە قۆناغی پێش کۆتایی لە کاسی ئەورووپادا.

لە تورکیادا ٥٣ زانکۆی حکومی و ٢٤ زانکۆی تایبەتی باوەڕپێکراو ھەیە، و نزیکەی ١٦
ھەزار خوێندکاری بیانی ھەیە کە زۆربەیان لە وڵاتەکانی ئاسیای ناوەڕاستەوە ھاتوون بە
کاریگەریان بە ڕۆشنبیری تورکی.

لەگەڵ ئەوەی زۆربەی دانیشتوانی تورکیا موسڵمانن، ڕێگری فەڕمی ھەیە لەسەر پۆشینی
لەچک لە خوێندنگە و زانکۆ و دامەزراوە فەڕمیەکاندا، ئەم یاسایە جێبەجێکراوە بە
درێژبوونەوە بیری کەمالی بانگەوازکاری عیلمانی بۆ ئەوەی خوێندنگە و زانکۆکان بەتاڵ
بکاتەوە لە کاریگەری ئاینی ئەگەر تەنھا بە ڕووکەشیش بێت، ناڕەزاییەکی توند ھەیەیە
بۆ ئەم یاسایە لە لایەن دانیشتوانە پارێزگارەکانییەوە لەبەرئەوەی ڕێگە لەو
سەربەستیە ئایینیە ئەگرێت کە دەستورەکەیان ڕێگەی پێداوە، وئەم بابەتە چەندین جار
مشتومڕی لەسەر کراوە.



https://ckb.wikipedia.org/wiki/%DA%A9%DB%8E%D8%B1

ئەندامی زاوزێی نێرینە (کێر، کیر، چووک و دم ) بۆ منداڵان (سیرەت)[١]. ئەندامێکە
ئێسکی تیا نیە و لە کرۆژە پێکهاتووە، هەروەها شانەی رەپبوونی کێر سێ دانەن کە
دوانیان ناویان (بە زمانی ئینگلیسی:Corpus carernosum) و دانەیەکیان ناوی (بە زمانی
ئینگلیسی:Corpus Spongiosum)یە، بە درێژایی ٢٠ سانتیمەتر و ئەستووریەکی نزیک ٢.٥
سانتیمەتر.[٢]. لە ژێر ئەندامی زاوزێی پیاواندا ئەندامێکی تر بە ناوی گون(هێلکەگون)
هەیە.

لە درێژایی جووتبووندا (سێکس کردن)، شانەی[٣] رەپکردنی کێر پڕ ئەبێ لە خوێن و
ئەبێتە هۆی رەق و قوت و رەپ بوونی کێر تاکوو بتوانێ بچێتە ناو ئەندامی زاوزێی
ژنانەدا (قوز). لە کاتی راحەتبوون، گرژ بوونەوەی ماسولکەکانی کێر وا ئەکات تاکوو
ئاوی پیاو لە رێگەی بۆریەکەوە بەرەوە میزەڕۆ و لەوێشەوە بەرەوە دەری کێر بێتە
دەر.[٤]

کێر ئەندامی سێکسی نێرینەیه کە له کاتی باڵقیدا دەگاته لوتکەی گەورەبوون. جگه له
فەرمانه سێکسییەکەی کاری دەردانی میزیش بۆ دەرەوەی لەش دەکات.  



https://ckb.wikipedia.org/wiki/%D8%B9%DB%8E%D8%B1%D8%A7%D9%82

کۆماری عێڕاق (ئەرەبی:داڕێژە:نووسەی ئەرەبی) وڵاتێکە لە رۆژھەڵاتی ناوەڕاست. کۆماری
ئێڕاق لە ساڵی ١٩٢١ دامەزراوە، لە سەرەتای دامەزراندنییدا لەسەر شێوازی سیستەمی
حوکمڕانی پاشایەتی بوو، و لە ساڵی ١٩٥٨ بە سەرکەوتنی شۆڕشی ١٤ی تەمموز سیستەمی
کۆماری بەرقەرار بوو.

لە ساڵانی ١٩٥٨ بۆ ١٩٦٨ چەندین کوودتای سەربازی لە ئێراقدا ئەنجامدران، کە
دوایینیان کودەتای بەئسییەکان بوو. ڕژێمی بەئس لە ساڵی ١٩٦٨ تا ٢٠٠٣ دەسەڵاتی
ئێراقی بە دەستەوە بوو.

لە کۆتای ١٨٩٠ دا و لە سەرەتای ١٩٠٠ کێبەڕکێی گرنگی بریتانیەکان و ئەڵمانیەکان لە
ئێراق بوو. ئەڵمانیەکان رێگایان پێدرا بوو لە لایەن سوڵتانەوە لە ئەستەمبوڵ کە ھێڵی
شەمەندەفەر ڕاکێشێ بۆ بەغدا. ئەوەش لە لایەن بریتانیەکانەوە وەکوو دژایە تیەک
دەبیندرا دژی دەسەڵاتی خۆیان لە ھیند و ئەڤغانستان.

وڵاتی ئێراق رووبەرەکەی نزیکەی ٤٥٣.٥٠٠ کم، شوێنێکی گرنگی ھەیە لە جیھانی نوێدا
لەبەر ئەوەی شوێنێکی جوگرافی بایەخ داری ھەیە و دەروانێت بە سەر بەشی رۆژھەلاتی
ناوچەی رۆژھەلاتی ناوەراست، ھەوەھا دەکەوێتە سەر پردێک زەوی ھەرسێ کیشوەرەکان
بەیەکتر دەگەیەنێت ئەوروپا، ئاسیا، ئەفریقا، وە ئاسانترین شوێن و رێگای وشکانی و
ئاوییە کە بە ناوچە ئاوەدانەکاندا دەروات، ئێراق بەشێکە لە ناوچەی یان لە رێگای
(ھلال الخصیب) ئەم ناوچەیە دەست پێدەکات لە کەنداوی ئەرەبی و پاشان پێچ دەخواتەوە
بەرەو ئێراق و سوریا و فەلەستین و لوبنان و تا دەگاتە سەر دەریای سپی ناوەراست. لە
سەردەمی مێژووی کۆندا ئەم ناوچەیە رێگای بە یەکگەیشتنی نەتەوەکانی رۆژھەلات بە
رۆژئاوا بوو. سەرەڕای پێشکەوتنی شارستانی و ھۆیەکانی گواستنەوە، ئێراق گرنگی و
تایبەتمەندی شوێنی خۆی پاراست؛ لەبەر ئەوەی ھەموو رێگاکان لە ناوچەی کەنداو
کۆدەبێتەوە وە ناوچەکانی باکورو رۆژھەلاتی کەنداوی ئەرەب ناوچەی شاخاوی و سەختن
سەرەڕای ئەوەی ناوچەی کەنداوی ئەرەب شوێنێکی بازرگانی مامناوەندییە ئەویش لەبەر
بوونی رێگاکانی ئاوی بەدەریای سوور و نۆکەندی سوێسدا. بەڵام باشووری ئێراق
گرنگییەکی تایبەتی ھەیە لەبەر ئەوەی ناوچەیەکی بازرگانی یان بەناوچەیەکی (ترانسێت)ە
سەرەرای گرنگی شوێنەکەی وڵاتی ئێراق لەرووی ئابوورییەوە بایەخی زۆری ھەیە چونکە
مادەی سەرەتایی کانزایی زۆری تێدایە کە جیھانی نوێ پێویستییەتی، و ئێراق لەڕووی
کشتوکاڵییەوە گرینگی خۆی ھەیە بەتایبەتی لە بواری چاندنی دانەوێلە (گەنم و جۆ)دا،
سەرەرای بوونی چەندین جۆر کانزا و سامانی سروشتی تر.

دەکەوێتە باشووری روژئاوای ئاسیا و باکووری روژھەلاتی نیشتمانی ئەرەبی. تورکیا
ئەکەوێتە باکوورییەوە و لای روژھەلاتی ئێرانە و ھەریەک لە سووریا و ئوردن و
ئەرەبستانی سەئوودی ئەکەونە ڕۆژئاوایەوە، و کووەیت و کەنداوی ئەرەبی لە
باشوورییدان.

پێکدێت لەئاوی ڕووباری دیجلە و ڕووباری فورات و لقەکانیان و جۆگەکانیان و
(شەتولئەرەب) زۆربەی ئەم سەرچاوانە لە دەرەوەی سنووری ئێراقن. گشت سەرچاوانە
هەمیشەیین تەنها (ڕووخانە ئوزێم) نەبێت لە لقەکانی ڕووباری دیجلە. لەئەنجامی بوونی
ڕووبارەکان و لقەکانی کۆمەڵێک ڕووبار، چەندین بەست و بەنداو لەسەر ئەم سەرچاوانە
درووستکراون وەک (بەستی سامەڕا، بەستی کووت) لەسەر ڕووباری دیجلە. وە (بەستی حەدیسه
و ڕەمادی و هیندیە) لەسەر ڕووباری فوڕات.

ئەم درامەتە یەکێکە لە سەرچاوەکانی هەموو جۆرە ئاوێک لە ئێراق، بەهۆی بوونی بەفرو
باران لە چیاکانی کوردستان، ڕووباری دیجلەو لقەکانی درووست بووە.

بەتیبەتی ئەم جۆرە ئاوە لە کوردستان زۆرە لەئەنجامی بارینی باران و بەفر. هەروەها
جۆری بەردەکان ولێژی ناوچەکە یارمەتی کۆبوونەوەی ئاوی ژێر زەوی داوە، ڕێژەی ئاوی
ژێر زەوی ئێڕاق بەم شێوەیەیە:

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئێراق ٣٤,٧٦٨,٧٦١ کەس بووە کە
دەکاتە ٠.٤٨ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ١٩.٩
ساڵە. ھەروەھا ٦٦ لەسەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%D8%AC%DB%86%D9%86%DB%8C_%D8%AF%DB%8E%D9%BE

جۆن کریستۆفەر "جۆنی" دێپ (بە ئینگلیزی: Johnny Depp) ئەکتەرێکی ئەمەریکی ،
بەرهەمهێنەر و مۆسیقاژەنە.توانیویەتی خەڵاتی گۆڵدن گڵۆب بباتەوە بۆ باشترین
ئەکتەر.لەساڵانی ١٩٨٠ەکان بەهۆی ڕۆڵگێڕانەکەی لە زنجیرەی تەلەڤزیۆنی (شەقامی ٢١)دا
توانی ناوبانگێکی باش لەتەمەنی هەرزەکاریدا بۆخۆی دەستەبەر بکات.

لەوکاتەوە دێپ دەستی کردووە بە ڕۆلگێران لە فیلمە مەزنەکان کە یەکەم فیلمیشی فیلمی
جەنگی (Platoon) بوو لەساڵی ١٩٨٦ ، دواتر لە فیلمی (Edward Scisscorhands -
ئێدواردی دەست مقەس)دا ڕۆڵێکی سەرنجڕاکێشی گێرا.دواتر لەساڵی ١٩٩٩ لە فیلمی (Sleepy
Hollow)دا ڕۆلی گێڕا کە فیلمەکە سەرکەوتنێکی گەورەی لە بۆکس ئۆفیس بەدەستهێنا.و
هەروەها زنجیرە فیلمی چەتەکانی دەریای کاریبی کە بە مەزنترین ڕۆڵی (دێپ)
دادەنرێت.هەروەها فیلمی مۆسیقی (چارلی و کارگەی شوکڵاتە -Charlie and the Choclatae
Factory) و دواتر فیلمی (Alice in Wonderland) و دەنگی ڕانگۆش لە ئەنیمەیشنی
(Rango).

دێپ بەیەکێک لە مەزنترین ئەکتەرانی سینەما لە جیهاندا دادەنرێت ، توانی سەرکەوتنێکی
گەورە لەڕۆڵگێڕانی کەسایەتیە راستیەکانی بەدەستبێنێ لە فیلمەکانی وەک : فیلمی (Ed
Wood - ئێد ود) لەڕۆڵی دەرهێنەری بەناوبانگ (ئێد وود)ی دەبینی و بریکاری ئێف بی ئای
(جۆسێف پیستن) لە فیلمی (Donnie Brasco)دا ، و نووسەری کتێبی پیتەر پان (جەی ئێم
باری) لەفیلمی (Finding Neverland) ، و مافیای بەناوبانگ (جۆن دیلینجەر) لە فیلمی
دوژمنانی گەل دا.هەروەها ساڵی ٢٠١٢ دەرکەوت لە فیلمی (Dark Shadows).لەساڵی ٢٠١٥
دێپ لەچەندان فیلمی جیاواز دەرکەوت سەرەتا لە فیلمی کۆمیدی مۆرتدیکایدا دەرکەوت و
دواتر لە فیلمی (Tusk) ، و مەزنترین ڕۆڵیشی لە دوای ساڵی ٢٠١٠ەوە لە فیلمی ڕێوڕەسمی
ڕەش بوو لەساڵی ٢٠١٥ کە تیایدا ڕۆڵی چەتەی ئەمەریکی وایتی بەلگەری دەبینی و بەیەکێک
لە مەزنترین ڕۆڵەکانی دێپ دادەنرێ لەژیانی پیشەگەریدا.

دێپ تاکو ئێستا بۆچەندان خەڵاتی گرینگیش پاڵێوراو بووە ، لەنێوانیاندا سێ پاڵاوتن
بۆ خەڵاتی ئۆسکار ، و توانیویەتی خەڵاتی گۆڵدن گڵۆب بۆ فیلمی (Sweeny Todd : The
Demon Barber of Fleet Street) بباتەوە. لەساڵی ٢٠١٢ دا ، دێپ ناوی چووە نێو کتێبی
گینس وەک دەوڵەمەندترین ئەکتەر بەداهاتی ٧٥ ملیۆن دۆلار.

دێپ لە (ئۆنسبڕۆ ، کنتاکی) لەدایکبووە ، بچووکترین منداڵی خێزانەکە بووە . دایکی
(بێتی سوی پاڵمەر ) کارگوزار بووە ، و باوکیشی "جۆن کریستۆفەر دێپ" ، ئەندازیارێکی
مەدەنی بووە.خێزانەکەی زۆر ماڵیان گواستۆتەوە و نزیکەی ٢٠ خانوویان کردبوو ، تاکو
لەساڵی ١٩٧٠ لە (میرامار ، فلۆریدا) نیشتەجێبوون. لەساڵی ١٩٧٨ کاتێک (دێپ)تەمەنی ١٥
ساڵ بووە ، دایک و باوکی لێک جیابوونەتەوە ، دواتر دایکی لەساڵی ٢٠٠٠ دەمرێت و
زۆرجار (دێپ) دایکی بە "ئیلهام" بۆخۆی وەسف دەکات.

بەهۆی ئەو گیتارەی کە دایکی بە دیاری بۆی کریبوو کاتێک تەمەنی ١٢ ساڵان بوو ، (دێپ)
لەچەندان باندی گیتارژەن بەژداربووە.دواتر لەقۆناغی دواناوەندیدا واز لەخوێندن
دێنێت بۆ ئەوەی ببێتە گیتارژەنی ڕۆک ، دوای دوو هەفتە هەوڵدەداتەوە بگەڕێتەوە
خوێندن ، بەڵام بەڕێوبەرەکە پێی دەڵێت کە بەدوای خەونی بوون بە گیتارژەنیەوە بکەوێت
و ئەمە بکاتە ئامانجی سەرەکی ژیانی.(دێپ) دواتر چووە گروپی (The Kids) کە دواتر
گرووپەکە هەڵواشوەشاو (دێپ) چووە گروپێکی تر بەناوی (Rock City Angels) کە دواتر
ئەلبوومێکیشیان بەناوی (Young Man's Blue) بڵاوکردەوە.

لە ٢٠ی دێسێمبەری ١٩٨۳ ، (دێپ) (لۆری ئان ئەلیسن)ی مارە کرد ، کە خوشکی
گۆرانیبێزەکەی باندەکەی بوو.دواتر هاوسەرەکەی "دێپ"ی بە ئەکتەر "نیکۆڵاس کەیج"
ناساند کە "دێپ"ی هاندا تەرکیز بکاتە سەر نواندن.دێپ و خێزانەکەی لەساڵی ١٩٨٥ لێک
جیابوونەوە ، لەساڵی ١٩٨٦ دێپ هەڵبژێردرا بۆ ئەوەی ڕۆڵی سەرەکی لە فیلمی (Trashin)
ببینێ کە دەکرا ئەوکات بیکاتە ئەستێرەیەکی دیار ، بەڵام بەهۆی سەرپێجیکردنی قسەکانی
دەرهێنەرەکەی ، (دێپ) لە ڕۆڵگێڕان لە فیلمەکە دوورخرایەوە.



https://ckb.wikipedia.org/wiki/%D8%A6%DB%95%D8%AF%DB%86%DA%B5%D9%81_%DA%BE%DB%8C%D8%AA%D9%84%DB%95%D8%B1

ئادۆڵف ھیتلەر (١٨٨٩-١٩٤٥ز) پێشەوای پارتی نەتەوەیی سۆسیالیستی ئەڵمانیا ناسراو بە
(ئاڵمانیای نازی) و ڕابەری ئەڵمانیا لە سەردەمی دەسەڵاتداری پارتی نازی لە ساڵانی
١٩٣٣ ھەتا ١٩٤٥ بووە.

ھیتلەر لە شەڕی جیھانی یەکەم‌دا سەرباز بوو و لە ساڵی ١٩٢٠ بوو بە ئەندامی پارتی
نازی لە ١٩٢١ دا بووە سەرۆکی پارتەکە.

بەبۆنەی بەشداری لە کوودەتای سەرنەکەوتووی ساڵی ١٩٢٣ ماوەیەک لە بەندیخانە بووە. بە
پەرەپێدانی بیرۆکەی نیشتمانپەرەستی و دژایەتی بەرامبەر بە کۆمۆنیزم و جووەکان و
ھەروەھا لێدوانە پڕھەستەکانی بۆ جەماوەر و کاربەدەستان، ‌لە سەرانسەری ئەڵمانیا
پشتیوانی بۆ خۆی ساز کرد. لە ١٩٣٣ دا بووە سەرۆک وەزیران و زۆر بە ‌خێرایی
دیکتاتۆری بنیات نا. ھێندەی ماوە نەخایاند ئەڵمانیا لە بواری سوپا و پێشکەوتنەکانی
سەنعەت بووە یەکێک لە زلھێزەکانی ئەورووپا. ئاڵمانیا ساڵی ١٩٣٩ بە مەبەستی داگیر
کردن ئوتریش ھێرشی کردە سەر چیکوسڵەڤاکیا و پۆلەندا ھەر بۆیە بەڕیتانیا و فەڕەنسا
شەڕیان لەگەڵ ئەڵمانیا دەست پێکرد. ئەوە بوو جەنگی جیھانی دووەم دەستی پێکرد.
ئاڵمانیا و پشتیوانەکانیان، ھێزەکانی میحوەر و فەڕەنسا و بەڕیتانیا ھێزی
ھاوپەیمانان بوون. لە سێ ساڵدا ھێزەکانی میحوەر زۆرینەی بەشەکانی ئەورووپا و
ڕۆژهەڵاتی ئاسیا و باکووری ئەفریقایان داگیر کرد بەڵام لە ساڵی ١٩٤٢ بەدواوە
ھاوپەیمانەکان دەستیان کرد بە وەرگرتنەوەی وڵاتە داگیرکراوەکان و لە ١٩٤٥ دا
ئەڵمانیا لە ھەموو لاوە دەوری گیرابوو و لە کاتی گرتنی شاری بەرلین ھیتلەر بە
فیشەکێک خۆی کوشت. بەرپرسایەتی جەنگی جیھانی دووەم بە تەواوی لە ئەستۆی ھیتلەر
دەزانن. ئەو شەڕە کووژراو و بریندارێکی زۆری لێکەوتەوە. زۆرترین ژمارەی کووژراوەکان
کۆشتنی بە کۆمەڵی جووەکان دەزانن کە تێیدا نزیکی ٦ ملیۆن کەس کووژران و سووتێنران.
ئەو ڕووداوە بە جینۆسایدی ھۆڵۆکۆست ناو دەبەن.

ھیتلەر لە ٢٠ی نیسانی ساڵی ١٨٨٩ لە گوندی برۆنۆی سەر بە نەمسا کە شارۆچکەیەکی
بچووکە و دەکەوێتە بەری ڕووباری ئالان کە لە ئەڵمانیاوە ھەڵدەقوڵێت و لەسەردەمی
فرانسۆ جۆزیفدا لە دایک بووە. باوکی فەرمانبەر بوو لە فەرمانگەی گومرگ و دایکیشی
ئافرەتێکی دڵ و دەروون پاک و لە خواترس بووە وە خۆشەویسترین کەسی ھیتلەر بووە،
ھیتلەر لە مناڵیدا لە ژیانێکی ناھەموار و چەرمەسەریدا ژیاوە باوکی زۆر توندووتیژ
بووە لە ھەڵسوکەوتیدا و ھیتلەر دانی بەودا ناوە کە لە ھەرزەکاریدا تووشی توندووتیژی
بووەتەوە لەلایەن باوکیەوە، دوای چەند ساڵێک ھیتلەر بۆ بەڕێوبەری کارەکانی گێڕایەوە
کە بەڵێنی بە خۆی دابوو کە جارێکی تر ناگرێت ئەگەر ھاتوو ڕووبەڕووی توندوو تیژی
بۆیەوە لەلایەن باوکیەوە و ئەمەش بەھێزیی ھیتلەر دەردەخات ھەر لە مناڵیەوە. زۆر لە
مێژووناسان لەو باوەڕەدان کە ئەو توندو تیژیەی باوکی ھیتلەر دەینواند بەرامبەر
ھیتلەر و دایکی کە دواتر ھیتلەر زۆر بە واقیعیانەوە باسی کردووە ئەمانە ھەمووی
کاریگەر بوونە بۆ دروستکردنی کەسێتی ھیتلەری توندوتیژ، پاشان خیزانەکەی چوونەتە
شاری لینز و لەوێ نیشتەجێ بوون، ھیتلەر خوێندکارێکی سەرکەوتوو بووە لە
قوتابخانەکەی، بەڵام لە یەکەم ساڵی ناوەندیدا دەرنەچوە کە لە قوتابخانەی
دواناوەندیی ڕیاڵشوڵ کە لەشاری لینز بوە، ھیتلەر لە ھەمان پۆل بووە کە لودڤیگ
ڤیتگنشتاینی تێدا بووە کە یەکێک بووە لە فەیلەسوفە بەناوبانگەکانی سەدەی بیستەم کە
کاریگەری تەواوی ھەبوو بەسەر ڕووداوەکانی ئەو سەردەمەدا. وە ھیتلەر ھۆکاری
دواکەوتنی لە قوتابخانە دەگەڕێنێتەوە بۆ ئەوەی کە چەندین جار بەرەنگاری باوکی
بۆتەوە کە دەیویست بیکات بە فەرمانبەر لە گومرگ بەڵام ھیتلەر ئاواتی ئەوە بووە ببێت
بە وینەکێش. باوکی لە ساڵی ١٩٠٣ کۆچی دوایی کردووە و سەرەڕای مردنی باوکی بەڵام
ھیتلەر ھیچ ئاستی بەرز نەبۆتەوە لە قوتابخانەدا و لە تەمەنی شانزە ساڵیدا وازی لە
خوێندن ھێناوە بێ ئەوەی ھیچ بڕوا نامەیەک بەدەست بێنێت. لە کتێبی کیفاحی ھیتلەر
باوەڕ بوونی بە نەتەوەیی ئەڵمانی دەگەڕێنرێتەوە بۆ ساڵانی ھەرزەکاری خۆی کە لەو
کاتەدا یەکێک لە کتێبەکانی باوکی خوێندبۆوە دەربارەی جەنگی نێوان فەڕەنسا و پرۆسیا
کە وای لێکرد بوو پرسیار دەربارەی ئەو ھۆکارانە بکات کە بۆچی باوکی و زۆر لە وانی
تر کە ئەڵمانین و لە ڕەچەڵەکدا نەمساوین شکست بێنن لە پاراستنی ئەڵمانیا لە کاتی
جەنگدا. لە ساڵی ساڵی ١٩٠٥ ەوە لە ھەتیوخانەدا ژیانی بەسەر بردوە لە ڤییەنا کە
لەلایەن حکومەتەوە سەرپەرشتی کراوە و دوو جار داوای پێشکەش کردوە بۆ وەرگیران لە
ئەکادیمیای ھونەرە جوانەکان لە ساڵانی ١٩٠٧ و ١٩٠٨ بەڵام ڕەت کراوەتەوە بەھۆی ئەوەی
بەھرەی وێنەکێشانی تیادا نەبووە و پێیان وتووە کە بەھرەکانی زیاتر لە ئەندازیاری
تەلار سازیەوە نزیکە. لە ئابی ساڵی ١٩١٤ کە جەنگی جیھانی یەکەم دەستی پێکرد لە
کاتێکدا کە ھەموو جیھان دڵ تەنگ بوون بە ھەڵگیرساندنی جەنگ بەڵام ھیتلەر خۆشحاڵ بوو
چونکە بەو ھۆیەوە دەەیتوانی خۆی ناونووس بکات لە سوپای ئەڵمانیا دا.ھیتلەر بوو بە
سەرباز و لە ھێزی شانزەی یەدەکی باڤاریا کە بە ھێزی لیست ناسرابوو بە ھۆی سەرکردەی
ھێزەکەوە.وە کارەکەی ترسناکترین کار بووە و چەندین جار دوچاری مەترسی کوشتن و لە
ناوچوون بووەوە بەھۆی ئەوەی کە پۆستەچی سوپا بووە و لەگەڵ کۆتایی ھاتنی جەنگدا پلەی
جیفریتری وەرگرتووە کە دەکاتە جێگری عەریف لە سوپای بەڕیتانی. ھیتلەر لە زۆربەی
شەڕەکانی بەرەی ڕۆژئاوادا بەشداری کردوە وەک شەڕی پێرسی یەکەم و سوم و ئاراس و
پاسکیندایلی. ھیتلەر دوو مەدالیای ئازایەتی وەرگرتووە کە یەکێکیان مەدالیای خاچی
ئاسنی لە پلەی دووەم ساڵی ١٩١٤ و مەدالیای خاچی ئاسنی لە پلەی یەکەم کە لە ساڵی
١٩١٨ دا وەری گرتوە ئەمەش زۆر بەکەمی ڕو ئەدات کە ئەفسەرێک لە پلەی جیفریتر وەری
بگرێت سەرەڕای ئەوەش پلەی بەرزنەکرایەوە بۆ پلەی ئونتیرۆفیزێر کە یەکسانە بە پلەی
عەریف لە سوپای بەڕیتانی. وە ھۆکاری بەرز نەکردنەوی ئەگەڕیتەوە بۆ ئەوەی کە
سەرکردەکانی ھێزەکەی باوەڕیان وابوو کە سیفاتی سەرکردەییان تێدا بەدی ناکرێ و
ھەندێک مێژوونوسان ھۆکارەکەی دەگێڕنەوە بۆ ئەوەی کە ھاوڵاتیەکی ئەڵمانی
نەبووە.ھیتلەر بەشداری جەنگی جیھانی یەکەمی کردوە و پاشان لە ساڵی ١٩٢٣دا
سەرکردایەتی ٢٠٠٠ سەربازی لە ئەندامانی ھێزی گەردەلوولی کرد بۆ داگیر کردنی ھەرێمی
باڤاریا و گۆڕینی حکومەتی ئەوکاتە بەڵام ھەوڵەکانی سەرکەوتو نەبوو دەسگیرکرا و بە
تاوانی ناپاکی بۆ ماوەی پێنج ساڵ حوکم دراو ھەر لە زینداندا کتێبێکی نووسی بە ناوی
(خەباتی من) کە تێیدا ھەموو بیروبۆجونوی خۆی بۆ داھاتوی ئەڵمانیا نووسیوە و پاش نۆ
مانگ ئازاد دەکرێت و سەر لە نوێ دەست دەکاتەوە بە دروست کردنەوەی پارتەکەی و درێژە
بە خەباتی خۆی ئەدات لە پێناو ئەڵمانیادا و تاکولە مانگی ئابی ساڵی١٩٣٤ بوە بە
سەرۆکی وڵات و دەسەڵاتی گرتۆتە دەست زۆری پێنەچوو جەنگی دوەمی جیھانی ھەڵگیرساند
کەئەڵمانیا ھاوپەیمان بوو لەگەڵ ئیتالیا و ژاپۆن بەرامبەر ھاوپەیمانێتی سۆڤیەت و
بەریتانیا و فەڕەنسا و ئەمریکا کە بوە ھۆی کوژرانی ٥٠-٦٠ ملیۆن کەس و کاول کردنی
چەندەھا وڵات جەنگەکەش بە شکستی ئاڵمانیا و ھاوپەیمانەکانی کۆتایی ھاتوو دوای شەڕ و
کوشتارێکی زۆر کە ملیۆنەھا کەس کوژرا ھیتلەر کۆتایی ھات و بۆ یەکەم جاریش چەکی
ئەتۆمی لە جیھاندا بەکار ھێنرا. وە لە ڕێکەوتی ٣٠/٤/١٩٤٥ پاش دۆڕاندنیان لە جەنگی
دووەمی جیھانیدا لە بەرلین لە ژێر بینای حکومەتتدا خۆی و ھاوسەرەکەی کە ناوی ئیڤا
براون بوو کە چەند کاتژمێرێک پێش ئەوەی خۆیان بکوژن مارەی بڕی بوو خۆیان کوشت و پاش
حەوت ڕۆژ ئەڵمانیا خۆی دا بەدەستەوە، ئیڤا نزیکترین ئافرەت بوو لە ھیتلەرەوە و لە
ھەموشیان خۆشتری دەویست و لە ھەموشیان زیاتر لە ئەقڵیەت و ڕەفتاری ھیتلەر تێدەگەیشت
و تاکە ئافرەتیش بوو کە ڕازی نەبو بە جێھێشتنی ھیتلەر لە کۆتای دەسەڵاتیدا وپێکەوە
خۆیان کوشت.

لەدوای کۆتایی ھاتنی جەنگی جیھانی یەکەم ھیتلەر ئەگەڕیتەوە بۆ ئەڵمانیا و بەشداری
لە مەراسیمی ناشتنی سەرۆکی باڤاری کیرت ئیسنەردا دەکات کە لەو کاتەدا تیرۆر کرابوو.
ھیتلەر لە مانگی حوزەیرانی ساڵی ١٩١٩ دا بوە بە سیخوڕ لە پۆلیسی ئەڵمانیدا کە سەر
بەدەزگای زانیاری ھێزی بەرگری نیشتیمانی بوو بۆ ئەوەی بتوانێت کاریگەری بکاتە سەر
سەربازەکان و بچێتە ناو پارتە بچوکەکانەوە ئەو پارتانەی کە کاریگەریان ھەیە بۆسەر
کۆماری وایمار و بە تایبەتی پارتی کرێکارانی ئەڵمانی. وە کاتێک ھیتلەر بۆ سیخوری
چوە ناو پارتی کرێکارانی ئەڵمانیاوە بینی کە ئەوە کۆبونەوەیەکی بێ مانایە لە نێوان
نزیکەی ٢٥ پیاودا لە مەیخانەیەک بە ناوی (ستیرنیکردباد)بۆ مەی خواردنەوە کۆبونەتەوە
و ھیچ کاریگەریەکی لەسەر ھیتلەر نەبوو، پاشان ئەنتۆن دریکسلەری ناسی کە دروستکەری
قفڵ بوو کە دەتوانرێت بە دامەزرێنەری سەرەکی حزبەکە دابنرێت کە لەو کاتەدا لە کۆگای
ھێلی شەمەندەنەفەر کاری دەکرد پاشان ھیتلەر زۆر سەرسام و کاریگەر بو بە بیر و
باوەڕەکانی دامەزرێنەری پاڕتەکە کە بەرپەرچ و دژایەتی سامی و سەرمایەداری و بیر و
باوەڕی شیوعیەتی دەکرد کە ئەم بیرو باوەڕە پشتگیری دەکرد بۆ بونی حکومەتێکی
سەرکەوتو، کە ئەم ھزرە لە پرۆگرامی سۆسیالیستی غەیرە یەھودیەوە وەرگیراوە. ئەنتۆن
دیرکسلەر کریکارێکی تەمەن ٣٥ ساڵ بوو کە دەربارەی کۆمۆنیست و یەھودیەکان ھەمان ڕای
ھیتلەر ھەبوو ئەویش لەو باوەڕەیا بوو کە یەھودیەکان ھۆکاری زۆرێک لەو باوەڕە شۆڕش
گێڕانەیەن کە زیانیان گەییاندووە بە ئەڵمانیا ئەو توانا بەھێزەی کە ھیتلەر لە
وتارداندا ھەیبووە بۆتە جێی سەرەنجی ئەنتۆن دریکسلەرو کە داوای لە ھیتلەر کردوە
بێتە ناو پارتەکەوەو بووە بە ئەندامی ژمارە پەنجاو پێنجەھەمین لە حیزبەکەدا و
ھەروەھا بووە بە ئەندامی حەوتەمی لیژنەی جێبەجێکاری پارتەکە، وە دوای تێپەڕ بونی
چەند ساڵێک ھیتلەر ئەوەی بڵاو کردەوە کە دامەزرێنەری حەوتەمی حیزبەکە یە. ھیتلەر
چاوی دەکەوێت بە دیتریش ئیکارت کە یەکێک بوە لە دامەزرێنەرە یەکەمینەکانی پارتەکەو
ھەروەھا ئەندام بوو لە کۆمەڵەی نھێنی کە بە سول سۆسیتی ناسرا بوو.وە. ئیکارت بوە بە
مامۆستای ھیتلەر کە فێری چۆنێتی لەبەرکردنی جل و بەرگو قسەکردنی کردووە و
ناساندوێتی بە ژمارەیەکی فراوانی خەڵکی، وە بۆ زیادکردنی ھەوادارانی پارتەکە ھەستا
بە گۆڕینی ناوی پارتەکە بۆ پارتی کرێکارانی سۆسیالیستی نیشتیمانی ئەڵمانیا. ھیتلەر
لە ئازاری ساڵی ١٩٢٠ خزمەتی سەربازی تەواو کردەو بەردەوام پشتگیری ئەندامانی دەستەی
باڵای پارتەکەی بەدەس دەھینا بۆ بەژداری کردن لە کارو چالاکیەکانی پارتەکەدا،وە لە
سەرەتاکانی ‌ساڵی ١٩٢١ دا ھیتلەر بە شێەوەیەکی باش توانی وتار لەبەرامبەر
جەماوەرێکی زۆر بدات.ناوبانگی ھیتلەر بە خراپی بڵاو بۆیەوە بەھۆی بەھێزی
کەسایتیەوەی و وتارە تەندو تیژو شەڕەنگێزانیەکانیەوە. پارتەی کرێکارانی ئەڵمانی
بارەگایەکی لە ساری میونیخ دامەزراند کە لەو کاتەدا میونیخ شوێنێکی گونجاو بوو بۆ
ئەو کەسانەی کە بانگەشەی نەتەوایەتی ئەڵمانیان ئەکرد کە لە نێوانیاندا چەندین
ئەفسەری باڵای تێدا بوو کە دژی شیوعیەت بون و پستگیری کۆماری فایمەریان دەکرد کە
کۆماریک بوو لەساڵانی ١٩١٩ بۆ ١٩٣٣ دامەزرا لە ئەنجامی دۆراندنی ئەڵمانیا لە جەنگی
یەکەمی جیھانیدا،، وە بە تێپەر بوونی کات ھیتلەر توانی سەرەنجی ھەموو کەسایەتی ھو
ئەفسەرە بەناوبانگەکان بۆخۆی ڕابکێشیت بۆ بەدیھێنانی ئامانجەکانی. پارتەکەی ھیتلەر
پۆستی دەستەی جێبەجێ کاری پارتەکەیان بە خشی بە ھیتلەر بەھۆی بەھێزی و توند ڕەوی
کەسایتی ھیتلەرەوە،دوا بەدوای ئەوە چەند کەسانێک لە پارتەکەدا ھەستان بە دروستکردنی
ھاوپەیمانیەک لە نێوان خۆیاندا لە شاری ئۆکسبۆرگ دژی ھیتلەر،ئەمەش ھیتلەری ناچار
کرد بە گەڕانەوە بۆ میونیخ بۆ ڕوبەڕو بونەوەی ئەو ھێرشە توندانەی کە لە کۆتایدا بوە
ھۆی دەس لەکار کێشانەوەی بە فەڕمی لە پارتەکە لە ١١ ی تەموزی ساڵی ١٩٢٠ داو
ھەرچەندە ئەوان باش ئەیانزانی کە واز ھێنانی ھیتلەر مانای کۆتایی ھاتنی پاارتەکەیە
بەھۆی ئەو کەسایەتیە بەھێزەی کە ھەی بوو لە پارتەکەدابەڵام دژایەتیان کرد. ھەرچۆنێک
بێت ھیتلەر بڕیاریدا بگھڕێتەوە پارتەکە بەڵام بە مەرجی ئەوەی بچێتە جێگەی دریکسلەری
سەرۆکی پارتەکە بە ھۆی کە ھیتلەر کەسێک بو جەماوەرێکی زۆری ھەبوو. پاش ئەوەی کە
ھیتلەر ھاتەوە ناو پارتەکەی وردە وردە پارتەکە بەرەو پیشەوە چو تاکو لە ھەڵبژاردنە
پەرلەمانیەکانا بەژداری دەکردو لە ھەڵبژاردنی مانگی ٩ی ساڵی ١٩٣٠ دا کە پارتە
کۆماریەکان سەرکەوتنیان تێدا بەدەس ھێنا و پارتی نازی توانی لە پڕ بوژانەوەیەکی
گەورە بە خۆیەوە ببینێت پاش سەرکەوتنی بە ڕێژەی %١٨.٣ لە ھەڵبژاردنە پەرلەمانیەکەدا
و بەمەش پێگەی پارتەکە لە نۆھەمین بچوکترین پارتی پەرلەمانەوە بۆ دووەم گەورەترین
پارتی پەرلەمان سەرکەوت، وە پاشان ھیتلەر ویستی خۆی کاندید بکات بۆ سەرۆکایەتی
ولات، ھەرچەندە ھیتلەر لە ساڵی ١٩١٣ وە نەمسای جێ ھێشتبوو بەڵام نەیتوانیبوو
ناسنامەی ئەڵمانی وەربگرێت بۆیە ئەم ھۆکارە بوە ڕێگر لەبەردەم خۆ ھەڵبژاردنی ھیتلەر
بۆ ھەڵبژاردنە سەرۆکایەتیەکان. وە لەو کاتەدا حکومەتی ویلایەتی برونسویک کە
ژمارەیەکی زۆر لە نازیەکان ئەندام بون تێیدا ھەستان بە دانانی ھیتلەر لە پۆستێکی
کارگێڕی بچوک بۆ ئەوەی کە بتوانێت وەک و ھاوڵاتیەک ناسنامەی ئەڵمانی وەربگرێت،
وەلەو کاتەدا حکومەتی ئەڵمانیا بڕیاری پێدانی ناسنامەی بە ھاوڵاتیان دەرکرد و
دواجار ھیتلەر توانی ناسنامەی ئەڵمانی وەربگرێت و ھیچ بەربەستێک نەما لەبەردەمیدا
کە ڕێگر بێت بۆ کاندید کردنی بۆ سەرۆکی وڵات. لە کۆتایدا ھاوڵاتیە ئەڵمانیە تازەکە
ھەستا بە کاندید کردنی زۆی بۆ سەرۆکایەتی ولات لە ھەڵبژاردنەکاندا لە دژی ھیندنبێرگ
کە لایەنگریەکی زۆری لە نەتەوایتیەکان و کۆماریەکان و کاسۆلیکەکان و جموریەکانی
بەدەس ھێنابوو ھەروەھا پشتیوانی پارتە کۆمەڵایەتی و دیموکراتیەکانیشی بەدەسھێنا
بوو. ھەروەھا لەو ھەڵبژاردنەدا کاندیدی پارتی شیوعی و کاندیدی پارتی چەپی تیابوو کە
سەربە کۆمەڵەی توندڕەوەکان بوو. لە کاتی بانگەشەی ھەڵبژاردنەکاندا ناوی ھیتلەر
بەسەر ئەڵمانیادا بڕا،ئەم نازناوەش نیشانەیەک بوو بۆ تەماحی ھیتلەر بۆ دیکتاتۆری لە
لایەک و نیشانەیەکیش بوو بۆ ئەو بانگەشە سەرکەوتوەی ھیتلەر کە بە ئاسمانی
ئەڵمانیادا بڵاو بۆیەوە،ھیتلەر ھەستا بە وتار دان و کۆکردنەوەی لایەنگران بۆخۆی و
کە لە ڕۆژێکدا لە دوو ناوچە وتاری دەدا ئەمەش سیاسەتیک بوو کە بۆ یەکەم جار بوو
کەسێک بەکاری بێنێت و زۆر سەرکەوتو بوو. پاش ڕاگەیاندنی ئەنجامەکان ھیتلەر پلەی
دوەمی بەدەس ھێنا بە ڕێژەی %٣٥ ی دەنگەکانی بەدەس ھێنا لە ھەڵبژاردنی دووەم لە
مانگی نیسان ، سەرەڕای جیا کردنەوەی ئەنجامەکان و بردنەوەی ھیندنبێرگ بەڵام ھیتلەر
وەک و ڕکەبەرێکی سەرەکی دەرکەوت و نەدەکرا ئیتربەھیچ جۆرێک غافڵ بکرێت لە گۆرەپانی
سیاسی لە ئەڵمانیادا. پاش ماوەیەک ھیتلەر بە ڕاوێژکار دیاری دەکرھیت و دواتر دەبیت
بە سەرۆکی ئەنجومەنی وەزیران، وە لە مانگی ٨ی ساڵی ١٩٣٤ دا سەرۆکی وڵات پاول ڤۆن
ھیندینبۆرگ کۆچی دوای کردو لە بری ھەڵبژاردنی سەرۆکێکی نوێ ئەنجومەنی وەزیران کە
لەلایەن ھیتلەرەوە سەرۆکایەتی دەکرا بڕیاریدا بە دانانی ھیتلەر بە سەرۆکی نوێی وڵات
چونکە وادانرا کە ھیتلەر سەرکردەو ڕاوێژکاریش بوە و سەرۆکی وڵاتیشە،وە ھەروەھا
ھیتلەر ھەستا بە گۆڕینی دەستورو بەو شێوەیە ھیتلەر بوە سەرۆکی دادگای باڵاو سەرۆکی
وڵاتیش تاکو ئەو کاتەی کە ھەڵبژاردنیکی نوێ ئەنجام دەدرێت.بەڵام ھیتلەر سەرجەم
یاساکانی گۆڕی بە ھەر بیانویەک بیت و بەو وەزیری جەنگی دەرکرد و خۆی کردە سەرۆکی
ھێزە چەکدارەکان و وەزیری جەنگ و سەرجەم دەسەڵاتەکانی گرتە دەستی خۆی و بێ ئەوەی
ھیچ کەسێک ناڕەزای دەرببڕێت و سەرەتای دیکتاتۆریەتی ھیتلەر دەستی پیکرد.

نازی بزوتنەوەیەکی سیاسی بوو کە لە ئەڵمانیادا دەرکەوت لە دوای جەنگی یەکەمی
جیھانیدا و لە ساڵانی بیستەکانی سەدەی بیستەمدا بەسەرۆکایەتی ھیتلەری نازی پاشان
گۆڕا بۆ سیستەمێکی سیاسی و ھەروەھا زاراوەی نازی بۆھەموو ئەو سیستەم و حکومەت و
بیرو باوەڕانە دادەنرێت کە لە و پارتە بچێت کە لەو سەردەمەدا لە ئەڵمانیادا
دامەزرا.نازی بزوتنەوەیەکی فاشی بوو کە ھەموو دەستی بەسەر ھەموو ئازادیەکی تاکدا
گرتبوو بەڵام ڕێگەی بە خاوەندارێتی تایبەتی دابوو، وە بانگەشەی نازی نەتەوایەتی
دوژمنکارانەو حوکمی عسکەرتارانەیان دەکرد و سەربەرزیان گەڕاندەوە بۆ ئەڵمانیاو
سەرجەم گەلەکانی تری باکوری ئەوروپا کە بە ڕەچەڵەک دەچونەوە سەر ئاریەکان، وە
پۆلێنێکیان بۆ نەتەوەکان کرد کە یەھودیەکان وسلاڤیەکان و نەتەوەکانی تر لە خوارەوەی
پۆلێنەکەدا بوون. نازی دژایەتی دیموکراتی و شیوعیەت و سۆشیالیستی دەکرد لەگەڵ
سەرجەم سیستەمە سیاسیە جیاوازەکانی ترکە بانگەشەی یەکسانیان دەکرد. نازی بە ھەموو
ئەو کێشە ئابوری و سیاسیانەدا تێپەڕی کە لە دوای جەنگی جیھانی یەکەمەوە لە ساڵی
(١٩١٤-١٩١٨) توشی ئەڵمانیا ھاتبوو ھەروەھا حکومەتی دیموکراتی جێگەی پاشایەتی گرتەوە
کە بۆ ماوەیەکی زۆر حوکمی ئەڵمانیای کردبوو، بەڵام وڵات توشی ھەڵ ئاوسانێکی گەورە
بوو وە بێکاریەکی گەورە لە دوای جەنگەوە توشی ئەڵمانیا بو بوو وە زۆربەی
ئەڵمانیەکان لایەنگری خۆیان گۆڕی بۆ ئەو گروپە سیاسیانەی کە بانگەشەی گۆڕانکاری
توند ڕەوانەی دەکرد. وە ئەم پارتە لەسەرەتادا ناوی پارتی کرێکارانی ئەڵمانیا بوو بە
ھاتنە ناوەوەی ھیتلەر لە ساڵی ١٩١٩ و گەیشتنی بە خێرایی بە پۆستی سەرۆکایەتی
پارتەکە ناوی پارتەکەی گۆڕی بۆپارتی کرێکارانی سۆشیالیستی نەتەوەیی ئەڵمانیا لەساڵی
١٩٢٠دا. ھیتلەر لەسەرەتادا ئامانجی سەرەکی ئامانجێکی نیشتیمانی بوو بەڵام لەگەڵ
ئەوەشدا بەڵێنی بەرپاکردنی شۆڕشێکی کۆمەڵایەتی دا بوو بۆ بەدەسھێنانی لایەنگری
ھاوڵاتیان بۆخۆی ، وە پارتی نازی گەشەکردنێکی بەرچاوی بەخۆیەوە بینی لە ئەنجامی ئەو
گرفتانەی کە لەدوای کۆتای ھاتنی جەنگی جیھانیەوە توشی ئەڵمانیا ھاتبوو،
ھیتلەرپشتگیری ھیزی سەربازی دەکرد بۆ رێکخستنی سیستەمی سیاسی و ھەوروەھا داگیرکاری
لە ڕێگەی سەربازیەوە و ھەستا بە چاکسازی کۆمەڵایەتی کە بەم ھۆیەوە سەرسنجی
جوتیارەکان و چینەکانی ناوەندی بۆخۆی ڕاکێشا و ھەروەھا پشتگیری سەرمایەدارەکانی کرد
بۆ دژایەتی شیوعیەت. ئەمانەش ھەمو ھۆکار بوون بۆ فراوان بون بونی نازی لە
ئەڵمانیاداو کە لە ساڵی ١٩٢٣ دا پارتی نازی نزیکەی ١٧٠٠٠ ئەندامی ھەبوو. گەیشتن
بەدەسەڵات لە لایەن نازیەکانەوە پشتگیریەکی جەماوەری بەھێزی بەدەس نەھێنا ھەتا ئەو
کاتەی کە جیھان توشی قەیرانێکی گوەرە ھات کە لەساڵی ١٩٢٩ وە دەستی پێکرد، لەمەو دوا
ئەڵمانیەکان بە لێشاو دەچونە ناو پارتی نازیەوە و پارتەکەش لە لای خۆیەوە بەڵێنی
چاکردنی باری ئابوری و بەھێزی دەسەڵات و گەڕانەوەی سەربەرزی نیشتیمانی بە
ئەڵمانیەکان دا. وەلە ھەڵبژاردنەکەی ساڵی ١٩٣٢ دا پارتی نازی وەک و پارتێکی بەھێز
دەرکەوت لە ئەڵمانیاد و لە ٣٠ یەنایەری ساڵی ١٩٣٣ دا ھیتلەر بوە ڕاوێژکار(سەرۆک
وەزیران) و بە خێرای ڕوی کردە دیکتاتۆری و ئازادی تاک و ئازادی سیاسی قەدەغە کرد و
سەرجەم پارتە سیاسیەکانی داخست جگە لە پارتی نازی نەبێت، ھەروەھا دەستی گرت بەسەر
ڕۆژنامەو ڕاگەیاندەکان و خوێندندا، وە ھەستان بە دروستکردنی سیستەمێکی ئاسایشی
بەھێز و دروستکردنی چەندین بەندیخانەی گەورە بۆ ئەو کەسانەی کە دژایەتی پارتی
نازیان دەکرد لەو سەردەمەدا. پاش فراوان بونی جەنگەکان ھیتلەرو دەستو ۆێوەندەکەی
خەونیان بە دروستکردنی ئیمپراتۆریەتی نازیەوە دەبینی کەدەس بەسەر ھەمو جیھاندا
بگرێت و لەساڵی ١٩٣٨ دا دەستی کرد بە جێ بەجێ کردنی پلانەکەی و ھێزەکانی ئەڵمانیا
لە ساڵی ١٩٣٨ دا نەمسا یان داگیر کرد و وە لە ساڵی دواتر چیک و سلۆڤاکیا ی پێشویان
داگیر کرد، وە ھەروەھا لەساڵی ١٩٣٩ دا ھێرشیان کردە سەر پۆلەندا و دواتر جەنگی
جیھانی دووەم دەستی پێکرد و کە ئەڵمانیاو ھاوپەیماننەکانی شکستیان ھێنا لە ساڵی
١٩٤٥ و حوکمی نازی لەناوبرا.



https://ckb.wikipedia.org/wiki/%D9%84%DB%86%D9%86%DB%8C_%D8%AA%D9%88%D9%86%D8%B2

لوونی توونز (بە ئینگلیزی: looney tunes) زنجیرە کارتۆنی کۆمیدی ئەنیمەیشنی
ئەمریکییە. ئەستێرە کارتۆنیەکانی وەکوو:bugs bunny, Duffy duck ,porky pig و
چەندانی تر. لە نێوان ساڵانی ١٩٤٢ , ١٩٦٤ لە ژێر ناوی لوونی توونز و ماری میلۆدی بە
دیار کەوتون بونی چەندین کورتە ئەنیمەیشنی و فیلمی شانۆیی سەرکەوتنی بەسەر کارەکانی
کۆمپانیای واڵت دیزنی و چەندین پێش بڕکێکاری تر لەوانە فلیسچێر ستۆدیۆ (UPA).(MGM)

لە ماوەی ئەو سەرکەوتنانەدا لوونی توونز بوو بە میدیایەکی جیھانی فراوان و چەندین
خزمەتگوزاری زنجیرەیی تەلەڤیزیۆنی (بەرگی فیلم، پەرتووکی کارتۆنی، ئەلبوومی مۆسیقی،
یاری ڤیدیۆیی، ڕابواردن خۆشی) و ھەروەھا چەندان خزمەتگوزاری بۆ کۆمپانیای وارنەر
برەدرز.



https://ckb.wikipedia.org/wiki/%D8%A6%DB%8E%D8%B1%D8%A7%D9%86

ئێران (بە فارسی: ایران، بە پاڵەوی: Ērān، ئێران[١]) وڵاتێکە لە باکووری رۆژئاوای
ئاسیا و لە ناوچەی ڕۆژھەڵاتی ناوین دا. ناوە ڕەسمییەکەی کۆماری ئیسلامیی ئێرانە و
پێتەختەکەشی تارانە (بە فارسی: تھران). پانتایی ئەم وڵاتە ١،٨٧٣،٩٥٩ کیلۆمێتری
دووجا (١٧ھەم لە دونیادا)یە و بە پێی سەرژمێری ساڵی ٢٠۱۱ (١٣٩۰ی کۆچی ھەتاوی)
۷۶،۰۹۱،۰۰۰ کەس حەشیمەتیەتی و ھەر ساڵ یەک میلیۆن کەس بەم حەشیمەتە زیاد دەبێ.

لە باکوورەوە لەگەڵ کۆماری ئازەربایجان، ئەرمەنستان، و تورکەمەنستان؛ لە
ڕۆژھەڵاتەوە لەگەڵ ئەفغانستان و پاکستان؛ و لە ڕۆژئاواوە لەگەڵ تورکیا و کۆماری
فێدراڵی عێراقدا سنووری زەمينى ھەیە. ھەروەھا لە باکوورەوە سنووری دەریایی لە
دەریای قەزوین (خەزەر) و لە باشوورەوە لە کەنداوی فارس و دەریای عەممان دا ھەیە.
ئەو دوو ناوچەیە گرینگترین شوێنەکانی دونیا بۆ دەرھێنانی نەوت و گازن.

دەستەڵاتی سیاسی لە ئێراندا لە سەر بنەمای یاسای بنەڕەتیی پەسندکراوی ساڵی ١٩٧٩
(١٣٥٨ی ک.‌ھ) و پێداچوونەوەی ساڵی ١٩٨٩ (١٣٦٨ی ک.ھ) داڕێژڕاوە. بەرزترین پلەی
دەستەڵاتی ڕەسمی ئێران لە دوای سەرکەوتنی شۆڕشی ١٩٧٩، ویلایەتی فەقیھ‌ە کە ئێستا لە
دەستی سەید عەلی خامنەیی دایە. ئیسلام دینی ڕەسمی، شیعە مەزھەبی ڕەسمی و فارسی
زمانی ڕەسمی ئێرانە. ئێران وەکو وڵاتێکی پێکھاتوو لە چەند نەتەوە، مێژوویەکی کۆنی
ھەیە و یەکێک لە مێژووییترین وڵاتانی جیھانە.

ئێران بە ھۆی ھەبوونی لە ناوچەی ئەوراسیا دا جێگایەکی تایبەتی ھەیە. ئەم وڵاتە
ئەندامی ڕێکخراوی نەتەوە یەکگرتووەکان، بزووتنەوەی وڵاتانی بێ لایەن، ڕێکخراوی
کۆنفرانسی ئیسلامی، ئۆپێک و ڕێکخراوی ئێکۆ یە. ئێران ھێزێکی ناوچەیی‌یە لە باکووری
ڕۆژئاوای ئاسیا دا و جێگایەکی گرینگی لە ئابووری جیھاندا بە بۆنەی ھەبوونی نەوت،
سەنعەتی پێترۆشیمی و گازی سرووشتی بەدەست ھێناوە.

ئێران دابەشبووە بەسەر (٣١) هەرێمدا. هەر هەرێمێک دەسەڵاتدارێک بەرێوەی
دەبات.هەرێمەکان دابەش بوون بەسەر پارێزگاکاندا ، دواتر دابەش دەبن بەسەر ناوچە و
ناحیەکاندا. ئێران یەکێکە لەو وڵاتانەی کە بەرزترین ڕێژەی گەشەکردنی شارەکانی هەیە.
لە نێوان ساڵانی ( ١٩٥٠ - ٢٠٠٢ ) ڕێژەی بە شار بوونی دانیشتوان لە (٢٧%) بۆ (٦٠%)
بەرزبوەتەوە. بەپێی پێشبینیەکانی وڵاتە یەکگرتووەکان لە ساڵی (٢٠٣٠) لە (٨٠%)ی
دانیشتوانی ئێران دەبنە شاری. زۆربەی کۆچکەرە ناوخۆییەکان دانیشتوی نزیک شارەکانی
تاران، ئەسفەهان، ئەهواز، قومن.

ئێران کۆمەڵگایەکی زۆرڕەنگە، زمانگەل، ئایینگەل و ئیتنیکگەلێکی زۆر لە نێو
جۆگڕافیای ئێراندا دەژین. ژمارەی دانیشتوانی ئێران لە درێژایی سەدەی بیستەمدا بە
شێوازێکی بەتەوژم زۆر بوو؛ بە شێوەیێک کە دانیشتوانی ١٩ ملیۆن کەسی ئێران لە ساڵی
١٩٥٦ بوون بە ٧٥ ملیۆن کەس لە ساڵی ٢٠٠٩دا.[٢][٣] بەڵام لە ساڵانی سەرەتایی سەدەی
بیستەم ڕێژەی زاوزێی خەڵکی ئێران دابەزی.[٤] بەپێی ئامارەکانی ساڵی ٢٠١٤ ژمارەی
دانیشتوانی وڵاتی ئێران ٧٨,٤٧٠,٢٢٢ کەس بووە کە دەکاتە ١.٠٨ لەسەدی ڕێژەی خەڵکی
جیھان. تەمەنی مام‌ناوەندی خەڵکی ئەم وڵاتە ٢٩ ساڵە. ھەروەھا ٧٠ لە سەدی دانیشتوانی
وڵات لە شارەکان دەژین.[٥] بەراوەردەکان پیشان ئەدەن کە ژمارەی خەڵکی ئێران ڕوو لە
زۆر بوونە هەتا ساڵی ٢٠٥٠ کە ژمارەی دانیشتووان لە ١٠٥ ملیۆن کەسدا پاوەجێ
ئەبێت.[٦][٧]

لە ئێراندا زمانگەلێکی زۆر بوونیان هەیە، وەکوو زمانی کوردی، ئازەربایجانی، لوڕی،
عەرەبی و چەندین زمانی تر؛ بەڵام تەنها زمانێک کە بە شێوەی فەرمی و یاسایی ناسراوە،
زمانی فارسیە. لە یاسای بنەڕەتی ئێران، یاسای ژمارەی ١٥ هاتووە کە زمانە
ناوچەییەکان دەتوانن لە ناوچەکانی خۆیان لە پێناو زمانی فارسی دا لە قوتابخانەکان
فێربکرێن.



https://ckb.wikipedia.org/wiki/%D8%A6%DB%8C%D8%B3%D9%BE%D8%A7%D9%86%DB%8C%D8%A7

شانشینی‌ ئیسپانیا (بە ئیسپانی :España) کە دەکەوێتە بەشی‌ باشووری‌ خۆرئاوای‌
کیشوەری ئەوروپاوە، کە نزیکەی‌ ٨٥٪ی‌ نیمچە دوورگەی‌ ئیبریای‌ داگیر کردووە،
تەنگەبەری‌ جبل تاریق لە کیشوەری‌ ئەفریقای‌ جیا دەکاتەوە و زنجیرەچیای‌ پێرینیە بە
کیشوەری‌ ئەوروپاوە دەیبەستێتەوە. ئیسپانیا لەخۆرئاواوە ھاوسنورە لەگەڵ پورتوگال،
ھەروەھا لە باکووری‌ خۆرھەڵاتەوە ھاوسنورە لەگەڵ فەرەنسا و ئەندۆرا و ھەموو
سنورەکانی‌ تریشی‌ سنوری‌ ئاوین، لەخۆرھەڵات و باشوریدا دەکەوێتە کەناری‌ دەریای‌
سپیی‌ ناوەڕاست و دەریای‌ بالیار، لە باکوورەوە دەکەوێتە کەناری‌ زەریای‌ ئەتڵەسی و
کەنداوی‌ بەسکای‌ یان گاسکۆنیا، ھەریەک لە دوورگەکانی‌ بالیار لە دەریای‌ ناوەڕاست
و دوورگەکانی‌ کەناری‌ لە زەریای‌ ئەتڵەسی سەر بە ئیسپانیان، ھەروەھا کێشەی‌ لەگەڵ
مەغریبدا ھەیە لەسەر زەویەکانی‌ سەبتە و مەلیلە.

ڕووبەری‌ ئیسپانیا دەگاتە نزیکەی‌ نیو ملیۆن کیلۆمەتر چوارگۆشە، بەمەش دەبێتە سێیەم
وڵاتی‌ ئەوروپی‌ لە ڕووی‌ ڕووبەرەوە، لەگەڵ ھەریەکە لە پورتوگال و ئەندۆرا بەشداری‌
دەکەن لە پاراستنی‌ جبل تاریقی‌ بەریتانی‌، چونکە ھەموویان دەکەونە دوورگەی‌
ئیبریاوە، زۆربەی‌ بەرزایی و شاخەکانی‌ ئیسپانیا بەگشتی‌ دەکەونە ناوەڕاست و
باکوری‌ وڵات، زنجیرەچیای‌ (پێرینیە) سنوری‌ سروشتی‌ لەگەڵ (فەرەنسا) پێکھێناوە‌و
ھەردوو وڵاتی‌ لەیەکتری‌ جیا کردۆتەوە، و لوتکەی‌ (تیدە Teide= ) دەکەوێتە
دوورگەکانی‌ (کەناری‌)و بەرزیەکەی‌ دەگاتە (٣،٧١٨)م بەرزترین لوتکە چیایە
لەئیسپانیا، ھەروەھا شاخی‌ (مۆلھاسین Mulhacén=) کە دەکەوێتە زنجیرەچیای‌ (سییرا
نیفادا)ی‌ باشور کە بەرزترین بەرزایی‌ سەر وشکایی‌ ئیسپانیایە، کە بەرزیەکەی‌
دەگاتە (٣،٤٨٢) م، درێژترین ڕووبەر لەوپەڕی‌ باکوورەوە تا دەگاتە باشوری‌ ئیسپانیا
(٨٥٦ )کم، لەکاتێکدا لەوپەڕی‌ خۆرھەڵاتەوە درێژیەکەی‌ تا خۆرئاوا (١٠٢٠) کم،
کەنارەکانی‌ باشووری‌ بە زۆری‌ کەنداو جیادەکرێتەوەو گرنگترینیان کەنداوی‌ (قادس)ە.

گرنگترین ڕووبارەکانی‌ ئیسپانیا بریتین لە: دویرۆ و تاجۆ و ئیبرۆ و جوادلکفیر و
جوادیانا .

ئاو و ھەوای‌ دەریای‌ ناوەڕاست لە زۆربەی‌ ناوچەکانی‌ ئیسپانیا بەدی‌ دەکرێت، کە
زستانەکەی‌ مامناوەندە و ھاوینەکەی‌ گەرمە، لەزۆربەی‌ وەرزەکانی‌ ساڵ بەفر
شاخەکانی‌ پێرینیە و سییرا نیفادا داپۆشیوە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئیسپانیا ٤٧,٠٦٦,٤٠٢ کەس بووە
کە دەکاتە ٠.٦٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤١.٨
ساڵە. ھەروەھا ٧٨ لەسەدی دانیشتوانی وڵات لە شارەکان دەژین.[١]

ئیسپانیەکان زۆرینەی‌ دانیشتوانی‌ ئەم وڵاتەن، چەند کەمینەیەکیش ھەن لەو وڵاتە وەک
باسکەکان و گالیزیییەکان.

زمانی‌ ئیسپانی‌ زمانی‌ فەرمیە لە گشت وڵاتدا، لە کاتێکدا زمانی کاتالانی‌، گالیزی
و باسک فەرمین لە ھەندێک ناوچەدا، زمانی‌ ئاراگۆنی و ئارانی‌ کەمتر بڵاون و تەنھا
ژمارەیەکی‌ دیاریکراو لە ئیسپانیەکان بەکاری‌ دەھێنن. زمانی‌ ئیسپانی‌ لە بنچینەدا
پێی‌ دەگوترێت کاستی‌ کە زمانی‌ نیشتیمانی‌ کاستیلیەکانەو واپێدەچێت کە
لە(کۆردییرا)وە گەشەی‌ کردبێت و سەرچاوەی‌ گرتبێت دوای‌ ڕزگاربوونی‌ ئەم ناوچەیە کە
دەکەوێتە باکوور لەسەدەکانی‌ (٨) و (٩) ی‌ زایینی‌، زمانی‌ (کاستی‌) لەھەموو
باشووری‌ ئیسپانیا پەرەی‌ سەند‌و جێگەی‌ ئەو زمانانەی‌ گرتەوە کە (مەغریب)یەکان
قسەیانە پێدەکرد لەو ناوچەیە، وەک زمانی‌ عەرەبی‌، ئەمە بووە ھۆی‌ ئەوەی‌ ئەم
زمانانە پلە بە پەربسێنن و خەڵکی‌ تێیان بگەن‌و لەکۆتایدا بەزمانی‌ (ئیسپان)ی‌
ناسرا. لەئیسپانیدا وشەی‌ (کاستیانۆ) زۆربەی‌ جار بەکاردەھێنرێت بۆ ئاماژەکردن
بەزمانی‌ ئیسپانی‌، لەتەنیشت وشەی‌ ئیسپانی‌ ( español).

نزیکەی‌ ٧١٪ دانیشتوانی‌ ئیسپانیا مەسیحی کاسۆلیکین، پرۆتێستانت، ئیسلام و جولەکەش
ئاینی‌ کەمینەن لە ئیسپانیا [٣]

ئامێرە بەردینیەکان و وێنەی‌ ئەشکەوتەکان ئاماژە بەوە دەکەن کە مرۆڤ زیاتر لە
١٠،٠٠٠ ساڵە لە نیمچەدوورگەی‌ ئیبریادا نیشتەجێیە، فینیقیەکان چەند شارێکیان لەسەر
کەنار ئاوەکانی‌ ئیسپانیا بنیات ناوە، دوایی‌ ئیمپراتۆریەتی‌ ڕۆمانی ئەم شارانەی‌
گرتەخۆ، تا (قوتە خۆرئاوایەکان) (Visigoth) داگیریان کرد نزیکەی‌ ساڵی‌ (٤٥٠)
لەکاتی‌ ڕاماڵینی‌ ھۆزە جیاوازەکانی‌ (بەربەر) لەم ناوچەیە کە سەر بەئیمپراتۆریەتی‌
(ڕۆمان)ی‌ بوون، کە (قوتە خۆرئاوایەکان) ھۆزەکانی‌ (وەندال)ی‌ بەربەریان دەرکرد بۆ
باکوری‌ (ئەفریقا)، مسوڵمانەکانیش بە سەرکردایەتی‌ تاریقی‌ کوڕی‌ زیاد ساڵی‌ (٧١١)
زایینی‌ ئیسپانیان گرت، لەشەڕی‌ دۆڵی‌ (لکە) بەسەر ھێزەکانی‌ (قوت)دا سەرکەوتن‌و
چوونە ناو زۆرینەی‌ خاکی‌ (ئیسپانیا)وەو خستیانە ژێر دەسەڵاتی‌ خەلافەتی‌
(ئەمەوی‌)، دەسەڵاتی‌ (ئەمەوی‌)یەکان بەردەوام بوو لە(ئەندەلوس) تا دەوڵەتی‌
(ئەمەوی‌) ڕووخا، پاشای‌ مسوڵمانان (ئەندەلوس)ی‌ بەش بەش کردو ھەڵمەتی‌ ڕاماڵین‌و
دەرکردن بەچڕی‌ دەستی‌ پێکرد لەلایەن مەسیحیەکانی‌ (ئیبیریا) وە، وایان لێک
دەدایەوە کە جەنگی‌ (خاچی‌ پیرۆز)ە دژی‌ مسوڵمانان، (ئەندەلوس) یەکان (مورابیت)ەکان
و دوای‌ ئەوانیش (موەحید)ەکان یارمەتیان دان بۆ بەرگرتن لەھێرشی‌ مەسیحیەکان، پاشان
ئەوەی‌ (موەحید)ەکان لەجەنگی‌ (عقاب)دا دۆڕان، شارەکانیان یەک لە دوای‌ یەک
لەدەستدا ، لە ھەموو (ئەندەلوس) مسوڵمانەکان تەنھا (غەرناتە)و دەوروبەریان لەدەستدا
مایەوە.

ھەردوو تاجی‌ (ئەراگۆن وکاستیا) یەکیانگرت تا شانشینی‌ ئیسپانیا پێک بھێنن،
شانشینی‌ (ڤالینسیە) بوو بەئەندامی‌ شانشینی‌ ئیسپانیا، شانشینی‌ (کاستیا) و
شانشینی‌ (لیۆن) و شانشینی‌ (ئەراگۆن) یەکیان گرت ،ھەروەھا شا (فیرناندۆ)و شاژنە
(ئیزابێلا) توانیان دەست بەسەر شانشینە عەرەبیەکاندا بگرن لە(ئەندەلوس) یەک لەدوای‌
یەک، تا گەیشتە ئەو ڕادەیەی‌ مسوڵمانان دواھەمین بنکەی‌ خۆیان لەدەستدا لەسەر
دەستی‌ ئەوان کە (غەرناتە) بوو لەساڵی‌ (١٤٩٢) زایینی‌، شانشینی‌ (غەرناتە) دوو
سەدەو نیو دەسەڵاتی‌ ھەبوو، تا لەساڵی‌ (١٤٩٢) لەناوچوو، ئەمە ساڵێکی‌ مێژوویی‌ بوو
بۆ ئیسپانیەکان‌و شاو شاژنە (ئیزابێل )، کە لەو کاتەدا (کۆلۆمبس) یش دونیایەکی‌
فراوانی‌ دۆزیەوە لەدەوروپشتی‌ ئیسپانیا‌و شاژن بەم ھۆیەوە ھەیبەت و ھێزی‌ پەیداکرد
لەنێوان ھەردوو سەدەی‌ (١٦) و (١٧) ەھەم، ھەروەھا دوای‌ ئەوەی‌ کە فلیپی‌ دووەم
چووە سەر تەختی‌ ئیسپانیا، ئیسپانیا بوو بە بەھێزترین دەوڵەت لە جیھاندا، لەڕووی‌
ئابووریەوە بەھێز بوو، دانیشتوانی‌ ئیسپانیا لەکۆتایەکانی‌ سەدەی‌ (١٥)ەھەم گەیشتە
نزیکەی‌ (٩) ملیۆن کەس.

لە ٢٥ی‌ تشرینی‌ دووەمی‌ ساڵی‌ ١٩٧٥‌، خوان کارلۆس[٥] شای‌ ئیسپانیا دوای‌ مردنی‌
(فرانسیسکۆ فڕانکۆ) لەنامەیەکدا کە ئاراستەی‌ نەتەوەی‌ ئیسپانیای‌ کرد ڕایگەیاند‌و
بیروڕای‌ خۆی‌ دەرخست بۆ گێرانەوەی‌ دیموکراسی‌، بەپێی‌ دەستوری‌ ڕاستکراوەو گۆڕاو
لە ساڵی‌ ١٩٧٨ ئیسپانیا بوو بەدەوڵەتی‌ یاسایی‌ دیموکراتی‌ و کۆمەڵایەتی‌ لەژێر
سیستمێکی‌ شانشینی‌ پەرلەمانی‌، کە پێشتر لەژێر دەسەڵاتێکی‌ دیکتاتۆری و گشتگیریدا
بوو لەسەردەمی‌ (فڕانکۆ).

ڕووبەری‌ ئیسپانیا دەگاتە ٥٠٥،٩٩٣ کم² [٦] و حەوت ھەرێمی‌ و وشکایی‌ ھەیە کە
ئەمانەن :

(میزیتا)و ناوچەکانی‌ تری‌ ئیسپانیا خاوەنی‌ کەش و ھەوایەکی‌ وشک و خۆرەتاون
بەدرێژایی‌ ساڵ، زۆربەی‌ ناوچەکانی‌ ئیسپانیا ھاوینەکەیان گەرم و زستانەکەیان
ساردە، پلەی‌ گەرمی‌ بەرز دەبێتەوە بۆ سەرووپلەی‌ (٢٧°) سەدی‌ لە مانگی‌ (یۆلیۆ)، و
لەھەموو مانگەکانی‌ تر گەرمترە، لە مانگی‌ (یەنایەر) بۆ پلەیەک بۆ خوار (سفر)ی‌
سەدی‌ نزم دەبێتەوە، ئەم مانگە لەھەموو مانگەکانی‌ تر ساردترە، ھاوین و زستانی‌
وشکە، ڕەشەبا بەشێوەیەکی‌ ھەمیشەیی‌ خاکەکەی‌ وشک دەکاتەوە، ناوچە سەخت‌و ھەڵدێری‌
چیا بەرزەکان لەکاتی‌ زستاندا بەستەڵەک و سەھۆڵ دایان دەپۆشێت. زستانی‌ باراناوی‌ و
لەگەڵ ھاوینی‌ گەرمی‌ وشکی‌ خۆرەتاو لەپێدەشتە کەناریەکان و دورگەکانی‌ (بلیار)
بەدوای‌ یەکدا دێن، بەدەگمەن پلەی‌ گەرمی‌ دادەبەزێت بۆ (٤°) پلەی‌ سەدی‌،
لەکاتێکدا پلەی‌ گەرمی‌ بەرز دەبێتەوە بۆ نزیکەی‌ (٢٧°) سەدی‌ لەمانگی‌ (یۆلیۆ)،
لەم ناوچەیەدا باوبۆرانی‌ باراناوی‌ بەخوڕو ماوەکورت بۆتە دیاردەیەکی‌ ئاسایی‌
لەزستاندا، بەڵام وشکی‌ ھاوین لەھەندێک ناوچەدا بۆ ماوەی‌ سێ‌ مانگ درێژە دەکێشێت،
وەرزی‌ ھاوینی‌ خۆرین‌و زێرین بەملیۆنان گەشتیار بۆ دوورگەکانی‌ (بلیار) پەلکێش
دەکات، ھەروەھا بۆ ناوچە سەوزەکان (کۆستا برافا و کۆستا دل سۆل) و سەرەڕای‌ ناوچە
گەشتیارەکانی‌ تری‌ کەناری‌ دەریای‌ (ناوەڕاست) کە چەندین گەشتیار ڕووی‌ تێدەکەن.
ھەروەھا تەمومژ زیاتر ناوچەکانی‌ کەنار دەریا دادەپۆشێت، لەزستاندا لەھەموو
ناوچەکانی‌ تر زۆرتر بارانی‌ لێدەبارێت، شاخە بەرزەکان بەستەڵەک‌و شەختەیەکی‌ چڕ
بەخۆوە دەگرن، بەشێوەیەکی‌ دەگمەن پلەی‌ گەرمی‌ دادەبەزێت بۆ (٤°) پلەی‌ سەدی‌ لە
مانگی‌ یەنایەر و بەشێوەیەکی‌ دەگمەن پلەی‌ گەرمی‌ بۆ سەروو °٢١ پلەی‌ سەدی‌
بەرزدەبێتەوە لەمانگی‌ یۆلیۆ .

بەپێی‌ دەستوری‌ ساڵی‌ ١٩٧٨ ئیسپانیا بوو بە دەوڵەتێکی‌ یاسایی‌ دیموکراسی و
کۆمەڵایەتی‌ لەژێر سیستمێکی‌ شانشینی‌ پەرلەمانی‌، کە پێشتر لەژێر دەسەڵاتێکی‌
دیکتاتۆری‌ و گشتگیریدا بوو لەسەردەمی‌ (فڕانکۆ)، پادشایی‌ لە ئیسپانیا پۆستێکی‌
شکۆداری و فەخری‌ یەو ھیچ دەسەڵاتێکی‌ نیە، سەرۆک وەزیران دەسەڵاتداری‌ ڕاستەقینەی‌
وڵاتە.

ئیسپانیا دابەش دەکرێت بۆ (١٧) ناوچەی‌ کارگێری‌ (Comunidades Autónomas) کە
خاوەنی‌ ئۆتۆنۆمی‌ و حوکمی‌ خۆجێین [٨]، کە لەسیستمی‌ ویلایەتە یەکگرتووەکانی‌
ئەمریکا دەچێت، ھەروەھا ئیسپانیا لە ٥٠ پارێزگا پێکدێت [٩]، ھەردوو ناوچەی‌
(سەبتە‌و مەلیلە) سیستمێکی‌ دەسەڵاتی‌ تایبەتیان ھەیە.

مەدرید ژمارەی‌ دانیشتوانی‌ ٤،٠٠،٣،١٥٣ کەسە بەپێی‌ سەرژمێری‌ ساڵی‌ ٢٠٠٥ و
گەورەترین شاری‌ ئیسپانیایە و پایتەختی‌ وڵاتەکەیە، بەرشەلۆنە ژمارەی‌ دانیشتوانی‌
١،٥٨٢،٧٣٨ کەسە بەپێی‌ سەرژمێری‌ ساڵی‌ ٢٠٠٣ کە دەکەوێتە سەر دەریای‌ ناوەڕاست و
دووەم شارە لەڕووی‌ ژمارەی‌ دانیشتوان و لەڕووی‌ گرنگیشەوە، شارە گرنگەکانی‌ تریش
ئەمانەن:

ئابووری‌ ئیسپانیا کە پێشتر بەپلەی‌ یەکەم پشتی‌ بەستبوو بە کشتوکاڵ[١٠]، لەم چەند
دەیەی‌ کۆتایی‌ گۆڕا بە ئابووریەکی‌ جۆراجۆر و خاوەن گرنگیەکی‌ تایبەت لە ئەوروپا،
دەسھاتی‌ تاکەکەس لە ئیسپانیا بە پلەی‌ چوارەم وڵات دێت لەڕووی‌ بەرزی‌ ئاستی‌
دەسکەوتی‌ تاکەکەس لە ئەوروپا بەراورد بەدەسکەوتی‌ گشتی‌ دەوڵەت، بەشدارە لە
یەکێتی‌ ئەوروپا [١١] لە ساڵی‌ ١٩٨٦ەوە، دوای‌ ئەوەی‌ ئیسپانیا بەشێوەیەکی‌ بەرچاو
ئابوریەکەی‌ گەشەی‌ کرد، گرنگترین پیشەسازیەکانی‌ بریتین لەچنین‌و کەرەسەو مادەی‌
خۆراکی‌ و کانزایی‌ و کیمیایی‌ و ئۆتۆمبیل و گشتوگوزار، (فەرەنسا) و(ئەڵمانیا)
گەورەترین ھاوبەش و شەریکی‌ بازرگانی‌ ئیسپانیان، گرنگترین بەروبوومە
کشتوکاڵیەکانیشی‌ بریتین لە (جۆ، سەوزە، میوە، زەیتون، ترێ‌، چەوەندەری‌ شەکر‌و
مزرەمەنی)یەکان، ھەروەھا لەڕووی‌ سامانی‌ ماسی‌‌و ئاژەڵەوە زۆر دەوڵەمەندە.

لایەنی‌ گواستنەوەو گەیاندن بەشێوەیەکی‌ گشتی‌ باشە، ھێڵی‌ شەمەندەفەری‌ سەرەکی‌
لەلایەن کۆمپانیای‌ شەمەندەفەرە حکومیەکانەوە بەڕێوەدەچێت [١٢]، واتە (RENFE) ،
شارەکانی‌ (مەدرید، بەرشەلۆنە، بیلباو‌و فەلنسیە)، (ئیشبیلیە‌و بالما دی‌ مایۆرکا)
ھێڵی‌ ئاسنینی‌ ژێر زەوی (میترۆ) یان ھەیە، ھەروەھا (٤٠) شاری‌ ئیسپانیا
فڕۆکەخانەی‌ تایبەتی‌ خۆی‌ ھەیە [١٣]، گرنگترین فڕۆکەخانەی‌ نێودەوڵەتی‌ لەھەردوو
شاری‌ مەدرید و بەرشەلۆنە [١٤] [١٥]دا ھەن، کە بە ١٠ فڕۆکەخانە ھەرە قەرەباڵغەکانی‌
ئەوروپا دەژمێرێن، کۆمپانیای‌ (Iberia) لەئیسپانیا لێپرسراوە لەڕێگە ئاسمانیە
نیشتیمانیەکان.

بڵابوونەوەی‌ ڕۆشنبیری‌ ئیسپانی دەگەڕێتەوە بۆ ماوەی‌ فراوانبوونی‌ ئیسپانیا لە
سەدەکانی‌ کۆتایی‌ ھەزارەی‌ ڕابردوو، کە ئێستا دەبینین زۆرینەی‌ دانیشتوانی‌
ئەمریکای‌ باشوور بە ئیسپانی‌ قسە دەکەن، ئیسپانی‌ بوو بە یەکێک لەو زمانانەی‌ لە
ھەموو جیھاندا بڵاوبووەوە.

سەبارەت بە سیستەمی فێکردن و خوێندنیش ئەوا منداڵ لەتەمەنی ٦ ساڵی دەست بەخوێندن
دەکات و تا ١٢ساڵیش بەردەوام دەبێت ئەمەش لە ئاستی سەرەتاییە وە لەتەمەنی ١٢ بۆ ١٦
سالیتریش خوێندنی ئامادەییە و سەرجەم ئاستەکان لە خوێندنگا حکوومییەکان بەخۆڕاییە
[١٦]

ئەستێرەی‌ ئیسپانیا لە ھونەردا درەوشایەوە، بەتایبەت لەبواری‌ وێنە کێشان لەڕێگەی‌
وێنە کێشی‌ وەک: پابلۆ پیکاسۆ (Picasso) و سلڤادۆر دالی‌ (Dalí) و فرانسیسکۆ دی‌
گۆیا (Goya) و ئەوانی‌ تر[١٧].

نووسەر و ئەدیبەکانی‌ ئیسپانیا بریتین لە: میگیل دی‌ سێرڤانتس (de Cervantes) و
ڕۆسالیا دو کاسترۆ (Castro) کە زۆریان خستە سەر ئەدەبی‌ جیھانی‌ [١٨]

ھەروەھا مۆزەخانەی‌ دیل پرادۆ لە مەدرید بە یەکێک لە گرنگترین مۆزەخانەکان لەسەر
ئاستی‌ ئەوروپا دەژمێرێت کە چەندین گەوھەر و لایەنی‌ بەنرخی‌ ھونەری‌ لەخۆ گرتووە
[١٩]

خولی‌ ئیسپانی‌ لە تۆپی‌ پێدا بەناوبانگترین خولە لەسەر ئاستی‌ جیھان کە ئەستێرە
ھەرە بەناوبانگەکانی‌ جیھان لەوێدا یاری‌ دەکەن [٢٠] [٢١]



https://ckb.wikipedia.org/wiki/%D8%B3%DB%95%D9%84%DB%8C%D9%85%DB%8C_%D8%AF%D9%88%D9%88%DB%95%D9%85

سەلیمی دووەم کوڕی سوڵتان سولەیمان قانونی ساڵی ١٥٢٤-١٥٧٤ز، خەلیفەی عوسمانی
یانزەیەم بووە، دایکی خەرم سوڵتان یان ڕۆکسەلانی ڕووسی کە ڕووسییەکی موسڵمان بوو کە
هەستا بە چەندین فرت و فێڵ بۆ کۆتایی هێنان بە کوڕە گەورەترەکانی تری سولەیمان
قانوونی تاکو ڕێگە بکاتەوە بۆ کوڕەکەی دەسەڵات وەربگرێت، و ساڵی وەرگرتنی دەسەڵاتی
١٥٦٦ز بوو.

ڕێکەوتنەکانی نوێ کردەوە لەگەڵ فەڕەنسا و پۆلەندا و و لەگەڵ فەڕەنسادا ڕێکەوت لە
دانانی هێنری دی فالوا برای پاشای فەڕەنسا شارلزی نۆیەم وەک پاشای شانشینی پۆڵەندە،
و ئەو وڵاتە لە ژێر ڕاسپاردەی دەوڵەتی عوسمانیدا بوو تا سەردەمی سولتان موڕادی
سێیەم کە داینا لە ژێر ڕاسپاردەی فەڕمی والی بەغداندا، فەڕەنسا بازرگانی لە دەریای
ناوەڕاست دەست پێکرد و نێرراوە مەسیحییە کاسۆلیکییەکانی ئەنارد بۆ لایەنگرانی لە
دەوڵەتی عوسمانیدا بە تایبەت لە شام، بەمەش ئیشکردن لە ناوەوە لە دژی عوسمانییەکان
دەستی پێکرد و پەروەردەی مەسیحییەکانیان کرد لە پەیوەندیکردنیان بە فەرەنساوە، و
فەڕەنسییەکان چاوتێبڕینی خۆیان لە باکووری ئەفریقادا دەرخست بە سوود وەرگرتن لە
ئەنجامەکانی شەڕی لیبانتۆ، کاتێک داوایەکیان پێشکەش بە سوڵتانی عوسمانی کرد کە ڕێگە
بدات بە فەرەنسا دەست بگرێت بەسەر جەزائیردا بە بیانووی پاراستنی ئیسلام و
موسڵمانان لەبەرامبەر بڕێک پارەدا، خەلیفە ئەوەی ڕەتکردەوە و دواتر ڕازی بوو بەوەی
تایبەتمەندی بازرگانیان بداتێ دوای سووربونێکی زۆر.

لە هەوڵێکدا بۆ گێڕانەوەی ئەندەلووس چەک وپ ێداویستی شەڕ نێردرا و بە نهێنی
پەیوەندییان پێوەکرا لەلایەن ئولوج علی پاشاوە لە جەزائیر بە سوود وەرگرتن لەوەی
ئیسپان سەرگەرمی شەڕبوون لە هۆڵەندا، و ئاشکرابوونی یەکێک لە پیاوە ئەندولسییەکان،
ئیسپانی وریا کردەوە و ڕووبەڕووی هەوڵەکانی ئولوج عەلی پاشا بوونەوە، و ئەوەی
ناکۆکییەکانی زیاد کرد نوقم بوونی ٣٢ کەشتی جەزائیری بوو لە دەریای ناوەڕاستدا.

لەم سەردەمەدا فەتحی قوبرس کرا کە ئەو کاتە سەر بە بوندقیە بوو، هەروەها دەریاییە
عوسمانییەکان غەزووی دوورگەی کریت و زەنتە و ئەوانی تریان کرد، خەڵکی بوندقیە ترسان
لە لەدەستدانی خاکەکانی ئیتالیا و دەسەڵاتی بوندقیە، پاپا هاوپەیمانی بەست لە نێوان
ئیسپانیا و بوندوقیە و جەنوا و قەشەکانی دوورگەی ماڵتا، کەشتیگەلێکیان لە ٣٢ کەشتی
پیکەوەنا و هێرشیان کردە سەر عوسمانییەکان کە ڕووبەڕووی ئەم هاوپەیمانییە بوونەوە
بە ٣٠٠ کەشتی، بەڵام عوسمانییەکان لە یەکیک لە دوورگەکاندا شکان و ژمارەیەک لە
گەورە دەریایی موسڵمانان بە دیل گیران و کوژران، و ئەم ڕووداوە خاڵی گۆڕان و
گەشبینی ئەورووپیەکان بوو لە کاتێکدا کەشتیگەلی عوسمانییەکان بەوە ناوی هەبوو کە
هەرگیز تێک ناشکێت.

لەلای عوسمانییەکانەوە ئولوج عەلی پاشا توانی دەستبگرێت بەسەر کەشتییەکانی قەشەی
ماڵتادا و ژمارەیەکی زۆری ئەو کەشتیانەی لەگەڵی بوون پاراستی، پاشان محەمەد سەقڵی
پاشا دەستی کرد بە بنیاتنانەوەی کەشتیگەل بە هەموو هێز و هیممەتێکیەوە، و سوڵتان
سەلیمی دووەم بەشێک لە کۆشکەکەی خۆی پێ بەخشین تا کەشتییەکەی تیا بنیات بنێنەوە و
لە پارەی تایبەتی خۆی پێیدان و پارەیان لە خەڵک کۆنەکردەوە بۆی و لە ماوەی کەمتر لە
ساڵێکدا ٢٥٠ کەشتییان بنیات نایەوە، و ئەم هەواڵەش بوندقیەی وا لێکرد کە ڕازی بێت
بە دانی باجێکی شەڕ بۆ خەلافەتی عوسمانی کە بڕەکەی ٣٠٠ هەزار دوکا بوو و هەروەها
وازی لە دوورگەی قوبرس هێنا بۆی بە هۆی ئەو ناکۆکیانەی لە نیوان سەرکردەکانی
هاوپەیمانییکەدا دروستبوو دوای سەرکەوتنیان و بوو بە هۆی جیابوونەوەیان.

لە ئەنجامەکانی شەڕی لیبانۆ واز هێنانی عوسمانییەکان بوو لە گێڕانەوەی ئەندەلوس و
هەروەها ژمارەیەک لە شارەزا دەریاییەکانیان لە دستدا کە لەوە دوا جێگرتنەوەیان قورس
بوو.

خەلیفە فەرمانی کرد بە ڕزگارکردنی توونس کە ئیسپان داگیریان کردبوو ساڵی ٩٨٠ک،
وەزیری جەنگی سینان پاشا بە سوپاکەیەوە و لەگەڵ ژمارەیەک لە دەریاییە عوسمانییەکان
چوو بۆ فریاکەوتنی خەڵکی توونس و گەمارۆی ئیسپانیان دا تا ناچاریان کرد بکشێتەوە بۆ
قەڵایەک بە ناوی بستیۆن، و زۆر بە توندی گەمارۆی قەڵاکەیان دا تا فەتحیان کرد.

سەدڕی ئەعزەم محەمەد سەقڵی پاشا سوپایەکی گەورەی نارد بۆ یەمەن بۆ وەڵامدانەوەی
شۆڕشەکەی ئەوێ و وەزیری جەنگ سینان پاشا و والی میسر یارمەتییان دا و دەستیان گرت
بەسەر شۆڕشەکەدا ساڵی ٩٧٦ک، یەمەن گرنگ بوو بۆ خەلافەت لەبەرئەوەی وەک بەربەستێک
بوو لە بەردەم بەرو پێشچوونی پورتوگالییەکان بۆ حیجاز و بنکەیەک بوو بۆ لێدانی
پورتوگالییەکان لە دەریای سوور و ئۆقیانووسی هیندییدا.



https://ckb.wikipedia.org/wiki/%D8%B4%DB%95%DA%95%DB%8C_%D8%AC%DB%8C%DA%BE%D8%A7%D9%86%DB%8C%DB%8C_%D8%AF%D9%88%D9%88%DB%95%D9%85

شەڕی جیھانی دووەم، ناکۆکییەکی نێودەوڵەتی وێرانکەر بوو لە ٧ی تەمموزی ١٩٣٧ دەستی
پێکرد لە ئاسیا و لە ١ی ئەیلوولی ١٩٣٩ لە ئەوروپا و لە ساڵی ١٩٤٥ کۆتایی ھات بە خۆ
بەدەستەوەدانی ژاپۆن لە دوای وێرانکردنی ھێرۆشیما و ناگازاکی لەلایەن وڵاتە
یەکرتووەکانی ئەمریکاوە، ھێزە چەکدارەکانی نزیکەی ٧٠ دەوڵەت بەشداربوون لە شەڕە
ئاسمانی و دەریایی و وشکانییەکاندا.

شەڕی جیھانی دووەم بە شەڕێکی گشتگیر دادەنرێت، و زۆرترین باجی ھەبوو لە مێژووی
مرۆڤایەتیدا لەبەر فراوانی ڕووبەری شەڕەکە و زۆری شانۆکانی جەنگ و بەرەکانی، زیاتر
لە ١٠٠ ملیۆن سەرباز بەشداربوون تیایدا، و لایەنە ناکۆکەکان چەندین دەوڵەت بوون و
زیانە گیانەکان ئێجگار زۆربوون، نزیکەی ٦١ ملیۆن کەس بوونە قوربانی لە سەربازی و
مەدەنییەکان. مەدەنییەکان دوچاری زیانی گیانی بوونەوە لە شەڕی جیھانی دووەمدا زیاتر
لەھەر شەڕێکی تر لە مێژوودا، و ھۆکارەکەش ئەگەڕێتەوە بۆ بۆمبارانە چڕەکانی سەر شار
و گوندەکان کە سوپای بەریتانی ھێنایانە کایەوە بە ھاتنە سەر حوکمی وینستۆن چێرچیل و
سوپای نازی ئاڵمانیش بە ھەمان شێوە وەڵامیان دایەوە، و زیانێکی مەدەنی گەورە لە
ھەردوو لایان کەوتەوە، و ھاوکات لەگەڵ ئەمانە ئەو کوشتارگانەی کە سوپای ژاپۆنی
بەرامبەر میللەتی چینی و کۆری کردیان، ژمارەی قوربانییە بێ تاوانەکان و سەربازەکان
بەرز بوویەوە بۆ ٥١ ملیۆن کوژراو، کە نزیکەی %٢ی دایشتوانی جیھان بوو لەو
سەردەمەدا.

ئەتوانرێت بووترێت شەڕەکە دەستی پێکرد لە ١ی ئەیلوولی ١٩٣٩ بە هێرشی ئەڵمانیا بۆ
ھەر یەکێک لە پۆڵەندا و سلۆڤاکیا، و ڕاگەیاندنی شەڕ بەسەر ئەڵمانیادا لەلایەن
فەڕەنسا و بەریتانیا و موستەعمەرەکانیان. ئەڵمانیا دەستی کرد بە بنیاتنانی
ئیمپڕاتۆریەتێکی گەورە لە ئەوروپادا، لە ماوەکانی نێوان کۆتاییەکانی ١٩٣٩ و
سەرەتاکانی ١٩٤١دا ئەڵمانیا لە ڕێگەی کۆمەڵێک ھەڵمەت و ھاوپەیمانییەوە توانی دەست
بگرێت بەسەر زۆربەی بەشەکانی ئەوروپادا. لە حوزەیرانی ١٩٤١ وڵاتەکانی تەوەر لە
ئەوروپا ھەستان بە هێرشی یەکێتیی سۆڤیەت کە ئەمەش گەورەترین کرداری شەڕە لە
میژوودا، ئەم هێرشە زۆربەی ھێزەکانی تەوەری بەکاربرد، و لە کانونی یەکەمی ١٩٤١
ژاپۆن ھێرشی کردە سەر وڵاتە یەکگرتووەکان کە بەمە ئەمریکا کیشکرایە ناو شەڕەکەوە.
وڵاتەکانی تەوەر دەستیانکرد بە شکست خواردن لە ساڵی ١٩٤٢ لە دوای شکستی ژاپۆن لە
کۆمەڵێک شەڕی دەریاییدا و شکانی ھێزەکانی تەوەری ئەوروپی لە باکووری ئەفریقا و
ستالینگراد، لە ساڵی ١٩٤٣ و دوای چەند شکانێک کە بەسەر ئەڵماندا ھات لە ئەورووپای
ڕۆژھەڵات و غەزووی وڵاتەکانی ھاوپەیمانی بۆ ئیتاڵیا و سەرکەوتنی ئەمریکی لە زەریای
ھادییدا، تەوەر دەستیان بە کشانەوە کرد لە زۆربەی بەرەکانەوە. لە ساڵی ١٩٤٤
ھاوپەیمانەکان گەیشتنە فەڕەنسا و یەکێتیی سۆڤیەت توانی ھەموو خاکەکانی بگێڕێتەوە کە
ئەڵمان گرتبوویان. شەڕ لە ئەوروپادا کۆتایی ھات بە دەستگرتنی ھێزەکانی یەکێتی سۆڤێت
بەسەر بەرلین و خۆبەدەستەوەدانی بێ مەرج لەلایەن ئەڵمانەوە لە ٨ی ئایاری ١٩٤٥، و
وڵاتە یەکگرتووەکان دەریاییە ژاپۆنییەکانیان شکاند و دوورگەکانی ژاپۆن کەوتنە ژێر
ھەڕەشەوە.



https://ckb.wikipedia.org/wiki/%D8%A6%D8%A7%D8%B1%D9%85%D8%A7%D8%AA%D8%A7_%D8%AA%DB%8C-14

تی-١٤ ئارماتا (ڕووسی: Т-14 «Армата») یەکێکە لە تانکە سەرەکییە شەڕکەرە نوێیەکانی
ڕووسیا و بۆ یەکەم جار لە کاتی پرۆڤە بۆ نمایشی ڕۆژی سەرکەوتنی سوپای سوور لە مۆسکۆ
بینرا لە ٢٠١٥، و ڕووسیا بەنیازە لەماوەی نێوان ٢٠١٥-٢٠٢٠، ٢٬٣٠٠ دانە ئارماتا
تی-١٤ بخاتە خزمەتەوە.

تانکەکە بە تازەترین سیستمی ڕاداری پشکنینی ئەلیکترۆنی چالاك پڕچەك کراوە بە
لەرەلەری 26.5-40 GHz گێگا هێرتز کە مەودای 100 کیلۆمەترە وە بەشێوەیەکی سەرەکی
لەلایەن سیستمی بەرگریەکەیەوە بەکاردەهێنرێت ، کە ئەم سیستمە لە توانایدا هەیە لە
یەك کاتدا 40 ئامانجی ئاسمانی و 25 ئامانجی زەمینی بپشکنێ وە توانای دۆزینەوەی هەر
ئامانجێکی هەیە کە ڕووبەرەکەی لە 30 سانتی مەتر زیاتر بێت .



https://ckb.wikipedia.org/wiki/%D8%A6%DB%8C%D9%86%D8%B3%D8%A7%DB%8C%DA%A9%DA%B5%DB%86%D9%BE%DB%8C%D8%AF%DB%8C%D8%A7

ئینسایکڵۆپیدیا (بە ئینگلیزی: Encyclopedia) (بە کوردی:زانیارینامە) کۆمەڵە
نووسراوەیەکی بەربڵاو و گشتگیرە کە لە ھەموو زانستەکان یان زانستێکی تایبەت
زانیاریی پوختە و ھەڵبژاردەی تێدایە. ئینسایکڵۆپیدیا لە وتارەکان پێکدێت ھەر وتارێک
سەبارەت بە بابەتێکە. بە پێناسەیەکی تر ئینسایکلۆپیدیا جۆرێکە لە کاری سەرچاوەدار -
کۆکراوەیەک لە کورتەی زانیاری ھەموو لقەکانی زانین (مەعریفە) یان لقێک لە لقەکانی.

ئینسایکڵۆپیدیا لە یۆنانیی کۆن گیراوە (ἐγκύκλιος παιδεία - enkyklios paideia) کە
بە مانای خوێندەواریی گشتی دێت. وشەی ئینسایکلۆ enkyklios واتە "گشتی، حازر، ھەمیشە
بەردەست"[١] وە پیدیا (παιδεία)، بە مانای "پەروردە، بەخێوکردنی منداڵ".[٢] کەواتە
enkyklios paideia واتە "خوێندەواری گشتی" یان "پەروردەی گشتی".

زۆر جار ئینسایکلۆپیدیا لەگەڵ فەرھەنگ تەماشاکراون و لێیان کۆڵراوەتەوە. بەڵام
جیاوازن، فەرھەنگ لە زمان ورد ئەبێتەوە، وشە و زاراوە بابەتە سەرەکیەکانیەتی لە
کاتێکدا ئینسایکلۆپیدیا گشتگیرترە. بەپێی ویکی ئینگلیزی ناو ویکیپیدیا ئەم چوار
تایبەتمەندیەی ھەیە کە سەرچاوەدار نەکراون:



https://ckb.wikipedia.org/wiki/%D9%BE%DB%86%DA%B5%DB%95%D9%86%D8%AF%D8%A7

پۆڵەندا یان پۆڵۆنیا، بە فەرمی کۆماری پۆڵەندا (بە زمانی پۆڵەندی: Rzeczpospolita
Polska) وڵاتێکە لە ناوەڕاستی ئەورووپا.لەگەڵ ئەڵمانیا، چیک، سلۆڤاکیا، ئۆکرانیا،
بیلاڕووس و لیتوانیا ھاوسنوورە. ڕووبەری پۆڵەندا ٣١٢،٦٧٩ کیلۆمەتری چوارگۆشەیە و
دانیشتووانی پۆڵەندا زیاتر لە ٣٨،٠٠٠،٠٠٠ کەسن.

ناوی ئەم وڵاتە لە ناوی نەتەوەکەیانەوە گیراوە کە لە زمانی خۆیاندا بە تاکێکی
نەتەوەکەیان دەڵێن Polak و بە کۆ دەڵێن Polacy. لە بڕێک لە زمانەکاندا وەک فارسی
ناوی ئەم وڵاتە لە نەتەوەی Lechici وەرگیراوە کە لە ڕابردوودا لەو ناوچەیەدا
نیشتەجێ بوونە. لە فارسیدا بەم وڵاتە «لھستان» (لەھستان) دەڵێن.

لە ساڵی ١٩١٨دا لە نێوان ساڵانی جەنگی جیھانیی یەکەم کۆماری پۆڵەندا ڕاگەیەندرا.
ساڵانی دواتر پۆڵەندا ئەو زەوییانەی گێڕایەوە سەر خاکی خۆی کە لە دەستی دابوون، ئەو
ماوەیەی کە کەوتە نێوان دوو جەنگی جیھانی یەکەم و دووەم، واتە لە نێوان ساڵانی
١٩١٩- ١٩٣٩ وڵاتی پۆڵەندا تووشی بارودۆخی ناجێگیری سیاسی و ئابووری بوویەوە، لاوازی
و بێھێزی پۆڵەندا وایکرد کە نەتوانێت ڕووبەڕووی مەترسی بەردەوامی ھەر دوو دەوڵەتی
ئەڵمانی و سۆڤیەتی ببێتەوە، ھەر لەبەر ئەمەش ئەو ڕێکەوتننامەیەی کە لە نێوان ھێتلەر
و ستالیندا واژۆکرا لە ساڵی ١٩٣٩ بەوەی کە کاری دوژمنکاری نەکەنە سەر یەکتری
پۆڵەندا باجەکەی دا، چونکە جارێکی تر ئەم وڵاتە دابەش کرایەوە. بەو شێوەیە ئەڵمانیا
جەنگی جیھانی دووەمی بەرپاکرد لە ئەیلولی ١٩٣٩دا، بەھۆی ئەوەی بەشێکی پۆڵەندای
داگیرکرد، ھەروەھا ئەمە وایکرد کە ھێزەکانی سۆڤیەت لای خۆرھەڵاتی پۆڵەندا داگیر
بکەن و لە ماوەی چەند ڕۆژێکدا پێگەی لەسەر نەخشەدا نەھێڵن، بەڵام ئەڵمانیا بە
خێرایی لە ساڵی ١٩٤١ جەنگی بەرامبەر یەکێتی سۆڤیەت ڕاگەیاند و توانی دەست بەسەر
خۆرھەڵاتی پۆڵەندا دابگرێت کە ھێزەکانی سۆڤیەت پێشتر داگیریان کردبوو، بەڵام
ھێزەکانی سۆڤیەت جارێکی تر توانیان کە ھێزەکانی ئەڵمانیا تێک بشکێنن و لە ساڵی
١٩٤٥دا دەست بەسەر پۆڵەندا بگرنەوە.

لە ساڵی ١٩٩١دا وڵاتی پۆڵەندا لەگەڵ ھەنگاریا و چیکسلۆڤاکیا چوونە ناو بەرەی
خۆرئاواوە و ھەمان ساڵ پۆڵەندا بوو بە ئەندامی پەرلەمانی ئەورووپا، لە ساڵی ١٩٩٩ش
بوو بە ئەندام لە پەیمانی ئەتڵەسی باکووری (ناتۆ)، ھەروەھا لە ساڵی ٢٠٠٤دا بوو بە
ئەندامی یەکێتی ئەوروپا.

پۆڵەندا دەکەوێتە خۆرھەڵاتی ئەوروپاوە، دەریای بەلتیک دەکەوێتە سەرووی پۆڵەنداوە،
بەڵام لە باکووری خۆرھەڵات ھەریەک لەھەرێمی لینینگرادی ڕووسی و لیتوانیا ھاوسنورن
لەگەڵیدا، ھاوسنوریشە لەگەڵ بیلاڕووس و ئۆکرانیا لە خۆرھەڵات و سلۆڤاکیا و چیک
دەکەونە باشوورییەوە، ئەڵمانیاش دەکەوێتە خۆراوای ئەم وڵاتەوە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی پۆڵەندا ٣٨,٢٢٠,٥٤٣ کەس بووە
کە دەکاتە ٠.٥٣ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٩.١
ساڵە. ھەروەھا ٦١ لەسەدی دانیشتوانی وڵات لە شارەکان دەژین.[٧]



https://ckb.wikipedia.org/wiki/%D8%B4%DB%95%DA%95%DB%8C_%D8%AC%DB%8C%DA%BE%D8%A7%D9%86%DB%8C%DB%8C_%DB%8C%DB%95%DA%A9%DB%95%D9%85

شەڕی جیھانی یەکەم یان جەنگی جیھانی یەکەم، ئەو شەڕە بوو کە لە ئەوروپا دەستی پێکرد
و پاشان ناوچەکانی تری جیھانی گرتەوە لە نێوان ساڵانی ١٩١٤ و ١٩١٨دا، شەڕکە دەستی
پێکرد کاتێک ئیمپڕاتۆڕی نەمسا-مەجەڕ شانشینی سربیای گرت لە دەرئەنجامی کوژرانی
شازادەی نەمسا و ھاوسەرەکەی لەلایەن خوێندکارێکی سڕبیەوە لەکاتی سەردانیاندا بۆ
سەراییڤۆ.

ڕووسیا ھەستا بە کۆکردنەوەی ھێزەکانی یەک ڕۆژ دوای ڕاگەیاندنی شەڕی نەمسا لەسەر
سربیا، ئاڵمانیا ھێزی کۆکردەوە لە ٣٠ی تەمموز و فەرەنسا ھێزەکانی کۆکردەوە لە ٣٠ی
ئاب، ئاڵمانیا لە ھەمان ڕۆژدا شەڕی ڕاگەیاند لە دژی ڕووسیا دوای ئەوەی بینی ڕووسیا
وەڵامی داوای ئاڵمانیا ناداتەوە بە ڕاگرتنی کۆکردنەوەی سوپا، پاشان شەڕی ڕاگەیاند
لە دژی فەرەنسا، و بەلجیکای گرت کە ئەمەش وای لە بەریتانیا کرد بێتە ناو شەڕەکەوە،
وڵاتەکانی ئەوروپا لە پێش شەڕ لە دوو سەربازگە پێک ھاتبوو، یەکەمیان یەکێتی سییانی
بوو لە نێوان ڕووسیا و فەرەنسا و شانشینی یەکگرتوو، و دووەمیان ھاوپەیمانی سییانی
بوو لە نێوان ئیمپڕاتۆری نەمسا-مەجەڕ و ئاڵمانیا و ئیتاڵیا.

شەرەکە قوربانی گیانی وای بە خۆیەوە بینی کە پێشتر مێژوو نەیبنیبوو، بنەماڵە
فەرمانڕەوا و دەسەڵاتدارەکانی ئەوروپا ڕووخان کە دامەزراندیان ئەگەڕایەوە بۆ
ھەڵمەتە خاچپەرستیەکان، و نەخشەی سیاسی ئەوروپا گۆڕانکاری بەسەردا ھات.

شەڕی جیھانی یەکەم بە کۆکێک ھەژمار ئەکرێت بۆ بزوتنەوە ئایدۆلۆژیەکانی وەک شوعیەت و
ململانێکانی دواتر وەک شەڕی جیھانی دووەم، و تەنانەت شەڕی سارد.

شەڕەکە سەرەتایەکی نوێی بۆ جیھانی نوێ پێک ھێنا و کۆتایی ئەرستۆقراتی و شانشینە
ئەوروپیەکان بوو، ھەروەھا سەرەتایەک بوو بۆ شۆڕشی ئۆکتۆبەر (بەلشەفی) لە ڕووسیا کە
ئەمیش بە ڕۆڵی خۆی سیایەتی گۆڕی لە چین و کووبادا و ھەروەھا ڕێگەی شەڕی ساردی
کردەوە لە نێوان ھەردوو زلھێز وڵاتە یەکگرتووەکان و یەکێتی سۆڤێتدا، و ھەڵکشانی
نازیەکان دەرکەوت لە شکاندنی ئاڵمانیا لە شەڕەکەدا و چەندین کێشەی ھەڵپەساردراوی
ھێشتووە لە دوای شەڕەکە، و شەڕ و جەنگەکان شێوەیەکی نوێیان وەرگرت بە ھاتنە ناوەوەی
تەکنەلۆژیا بە شێوەیەکی گەورە و تێوەگلانی ھەندێک لایەن کە توانای شەری نەبوو وەک
خەڵکە مەدنیەکان، کاتێک پێشتر شەڕ لە گۆڕەپانەکانی جەنگا ڕوویان ئەدا دوور لە
شارەکان، لەم شەڕەدا شارەکان بە دانیشتوانە زۆرەکەیانەوە بوونە گۆڕەپانی شەڕ و
ئەمەش بوو بە ھۆی کەوتنەوەی ملیۆنان قوربانی.

پێشکەوتنی شۆڕشی پیشەسازی بوو بە ھۆی بەرەوپێشچوونێکی گەورەی ناکۆکی ئیستیعماری لە
نێوان دەوڵەتە ئیستیعماریەکانی ئەوروپادا، لە پێناو سەرفکردنی شتومەک و
بەدەستھێنانی کەرەستە سەرەتاییەکان و بەکارخستنی سەرمایە کە یەکێک بوو لە کێشەکانی
ئەوروپا و پیاوە سیاسەکان چارەسەرێکیان بۆ نەئەکرا تەنھا لە ڕێگەی دەستبەسەراگرتنە
ئیستعماریەکانەوە نەبێت کە ئەمەش بووە ھۆی ناکۆکی لە نێوان خودی ھێزە
ئیستیعماریەکان خۆیاندا.

ھەروەھا ناکۆکی دەرکەوت لەسەر دەستگرتن بەسەر دەریاکاندا بە تایبەت لە نێوان
بەریتانیا کە خۆی بە گەورەی دەریاکان دادەنا و ئاڵمانیای یەکگرتوو کە کەشتیگەلەکانی
زۆر بە خێرایی پێش خست، ھەروەھا توندوتیژی زیادی کرد لە نیوان فەرەنسا و ئاڵمانیا
لەسەر ناوچەکانی ئەلزاس و لۆرین دوای ئەوەی ئاڵمانیا دەستی بەسەردا گرتن دوای شەڕی
ساڵی ١٨٧٠ و ھەروەھا ئەو دوو دەوڵەتە ڕێنەئەکەوتن لەسەر داگیرکردنی مەغریب، و
ناکۆکیان لەسەر ئەو وڵاتە (مەغریب) دوو ئەزمەی بە خۆیەوە بینی، یەکەمیان لە ساڵی
١٩٠٥ و ١٩٠٦ دابوو و ئاڵمانیا تیایدا دەستگرتنی بە بەرژەوەندیە ئابووریەکانیەوە
دەرئەبڕی و ئەزمەی دووەم ساڵی ١٩١١ لە ئەنجامی چوونە ناوەوەی ھێزە ئەڵمانیەکان بۆ
ئەغادیر و ھەڕەشەی فەرەنسا لە بەکارھێنانی ھێزدا ڕوویدا و ئەمەش بوو بە ھۆی
وازھێنانی فەرەنسا لە بەشێکی کۆنگۆ بۆ ئاڵمانیا لە بەرامبەر ئەوەی دەست بگرێت بەسەر
مەغریبدا.

ڕکەبەری توندی نێوان ھێزە ئەوروپیەکان لە پێناو فراوانکردنی بوارە
ئیستیعماریەکانیاندا بەستنی چەند ڕێکەوتننامەیەکی نھێنی و ھاو پەیمانی سەربازی
لێکەوتەوە، ھەریەک لە فەڕنسا و ئینگلتەرا بە پێی ڕیکەوتنی ودی ساڵی ١٩٠٤ بوون بە
ھاوپەیمان، و ھاوپەیمانی سییانی لە نێوان ھەریەک لە ئاڵمانیا و ئیتاڵیا لەگەڵ
ئیمپڕاتۆڕی نەمسا و مەجەڕ دامەزرا، کە ئەمەش ھاوپەیمانیەکی ناجێگیر بوو خێرا
ئیتاڵیا لێی چووە دەرەوە و دەوڵەتی عوسمانی جێگەی گرتەوە دوای ئەوەی بوو بە
ھاوپەیمان لەگەڵ ئاڵمانیا.

لە ٢٨ی حوزەیرانی ١٩١٤، میراتگری تەختی پاشایەتی نەمسا (فرانز فردیناند) و
ھاوسەرەکەی تیرۆرکران لە کاتی سەردانێکیاندا بۆ سەراییڤۆ لە ناوچەی بۆسنە و ھەرسک
لەسەر دەستی خوێندکارێکی سڕبی (جافریلۆ پرنسیب) کە ئەم ڕووداوە بوو بە ھۆی گڕسەندنی
ناڕەزایی نەمسا بەسەر سڕبدا و وئاگری شەری جیھانی یەکەمی ھەڵگیرساند.

لە دوای ڕووداوەکەی سەراییڤۆ و کوژرانی میراتگری تەختی پاشایەتی نەمسا (فرانز
فردیناند) حکومەتی نەمسا پەیامێکی ١٠ خاڵی نارد بۆ حکومەتی سربیا وەک ھەڕەشەیەک و
سڕب ھەموو مەرجەکانی قبوڵ کرد بێجگە لە یەک مەرجیان.

مانگێک دوای ئەو ئەزمەیە نەمسا شەڕی ڕاگەیاند بەسەر سربیادا لە ٢٨ی تەمموزی ١٩١٤، و
بەمەش ئامێری ھاوپەیمانە ئەوروپیەکان کەوتە گەڕ و کاتێک ڕووسیا ھێزەکانی کۆکردەوە
لە دژی نەمسا-ھەنگاریا، ئاڵمانیا شەڕی ڕاگەیاند لە دژی ڕووسیا لە ١ی ئاب، ھەروەھا
شەڕی ڕاگەیاند لە دژی فەرەنسا لە ٣ی ئاب، و دەستی گرت بە غەزووی خاکەکانی فەرەنسا
لە ڕێگەی بڕینی بەلجیکاوە، ئەو ئیشەی کە وای لە بەریتانیا کرد شەڕ بەسەر ئاڵمانیادا
ڕابگەیەنێت، لە ٤ی ئاب بە ھۆی پێشێلکردنی بێلایەنی بەلجیکا ھەروەھا ئیمپڕتۆری نەمسا
و مەجەڕ شەڕی ڕاگەیاند لە دژی ڕووسیا.

و ئیتاڵیا ماوەیەک بە بێ لایەن مایەوە، نەیئەویست لەگەڵ ھیچ لایەکیان بوەستێت تا
ڕاستی ھەڵوێستەکە ڕوون ئەبێتەوە، ھەروەک وڵاتە یەکگرتووەکان دابڕابوو لەودیو
دەریاکانەوە، بەڵام دەوڵەتی عوسمانی کە دوژمنایەتیەکی مێژوویی لەگەڵ ڕووسیادا
ھەبوو، و پەیوەندیەکانی لەگەڵ ئاڵمانیا لە گەشەسەندندا بوو، نەچووە شەڕەوە تا ٢٩ی
تشرینی یەکەم تاکو کەشتیگەلەکانی ھەستان بە بۆردومانکردنی بەندەرە ڕوسیەکان لەسەر
دەریای ڕەش.

دوای ھەڵگیرسانی شەڕ لە ئەوروپادا، جەنگەکان درێژەیان کێشا بۆ زیادکردنی موستەعمەرە
ئەڵمانیەکان لەودیو دەریاکانەوە، و ژاپۆن شەڕی ڕاگەیاند لە دژی ئاڵمانیا لە
کۆتاییەکانی ئابی ١٩١٤ و ئەڵمانی کردە دەرەروە لە چەند دوورگەیەکی ئوقیانووسی
پاسیفیک، و ھێزە ئوستڕالی و نیوزلەندیەکان دەستیان گرت بەسەر موستەعمەرە
ئەڵمانیەکان لە ئۆقیانووسی پاسیفیک.

لە بەلقان سوپای نەمساوی مەجەری ڕووباری درینای بڕی و ھێرشی کردە سەر خاکەکانی
سربیا بەڵام تێکشکێنرا لەلایەن ھێزە سڕبیەکانەوە، لە کۆتایی تشرینی یەکەمی ١٩١٤
ئیمپڕاتۆری عوسمانی چووە شەڕەکەوە لە ڕیزی ئاڵمانیا و لە دژی ڕووسیا و کەشتیە
تورکیەکان بەندەرە روسیەکانیان لە دەریای ڕەش بۆردوومان کرد، پاشان ھێزە تورکیەکان
غەزووی ڕووسیایان کرد، و لە تشرینی دووەمدا ھاوپەیمانان شەڕیان ڕاگەیاند لە دژی
دەوڵەتی عوسمانی و ھەستان بە ھەڵمەتێکی سەربازی گەورە لەسەر نیمچەدوورگەی
گالیبۆلیبە بە ئامانجی دامەزراندنی ڕێڕەوێک لە نێوان دەریای ناوەڕاست و دەریای
ڕەشدا ، و دەستگرتن بەسەر قوستەنتینیە.

ئاڵمان توانی سەرکەوتنێکی زۆرتر بەدەست بھێنێت بەسەر ھاوپەیمانەکاندا لە ساڵی
١٩١٥دا، ڕووسی شکاند لە شەڕی (جورلیس تارناو) لە ئایاری ١٩١٥، پۆڵەندا و زۆربەی
شارەکانی لیتوانیای گرت، ھەوڵی بڕینی ھێڵەکانی پەیوەندی دا لە نێوان سوپاکانی
ڕووسیا و بنکەکانیاندا تا دەست بەسەریاندا بگرێت، لەگەڵ ئەوەی ڕووس چەند
سەرکەوتنێکی کەمی بەدەست ھێنا بەسەر ئەڵماندا، ٣٢٥،٠٠٠ دیلی ڕووسی گیران لە پاش
ئەوە ڕووسیا نەیتوانی ھێزەکانی بگێڕێتەوە.

و سەرکەوتنی ئەڵمان بەسەر ڕووسیادا بوو بە ھۆی ملکەچکردنی بەلقان، و ھێزە نەمساوی و
ئەڵمانیەکان لە ڕووباری دانووبەوە ڕۆیشتن بۆ کوشتاری سڕب، و تێکشکانێکی گەورەیان
پێگەیاندن.

ئەم ساڵە بە دوو داستانی گەورە جیادەکرێتەوە کە لەسەر خاکەکانی فەرەنسا بەرپابوون
یەکەمیان حەوت مانگ درێژەی کێشا و دووەمیان چوار مانگ، ئەوانیش داستانەکانی فدان و
سووم بوون، لە شەڕی یەکەمیاندا زیانەکانی ئاڵمانیا بە ٢٤٠ ھەزار کوژراو بریندار
مەزەندەکرا و زیانی فەڕەنسیەکان ٢٧٥ ھەزاربوو.

عەرەب بەیەکگەیشتن لە دەوری شەریف حسەین کوڕی عەلی، شەریفی مەککە و پارێزەری وڵاتە
پیرۆزە ئیسلامیەکان، کە ساردی کەوتبووە نێوانیان لەگەڵ خەلافەتی عوسمانی، و
بەریتانیا ئەیویست عەرەب ڕابکێشێت بەلای خۆیدا بۆ ئەو مەبەستە چووە وتووێژی
نھێنییەوە لگەڵ شەریف حسەین، و نامە گۆڕایەوە لە نێوان شەریف حسەین وەک نوێنەری
عەرەب و سیر ھێنری مکماھون مەندوبی بەریتانیا لە میسر و سوودان ، و لەو نامانەدا
ئەوە روون کراوەتەوە کە مەرجی عەرەب بۆ وەستان لەگەڵ بەریتانیا سەربەخۆبوونی
دەوڵەتە عەرەبیەکانی سەر کەنارەکانی ڕۆژھەڵاتی دەریای ناوەڕاستە و ھەروەھا
دامەزراندنی دەوڵەتێکی عەرەبی گەورەیە کە ھەموو نیشتیمانی عەرەبی بگرێتەوە بێجگە لە
میسر و باکووری ئەفریقا و لەگەڵ ئەوەی جیاوازبیان ھەبوو لەگەڵ مکماھون لەسەر سنوری
دەوڵەتە عەرەبیە بەڵێنپێدراوەکە، عەرەب چوونە شەڕەوە لە ڕیزی بەریتانیادا.

شۆڕشی عەرەبی گەورە دەستی پێکرد لە ١٠ی حوزەیرانی ١٩١٦ بە ڕاگەیاندنی شەریف حسەین
بە جیھادی پیرۆز و شۆڕش بەسەر عوسمانییەکاندا بە ھاوکاری ئەفسەری زانیاریدانی
بەریتانی (تۆماس ئیدوار لۆرەنس)، و کوڕەکانی توانیان دەست بگرن بەسەر حیجازدا بە
یارمەتی ئینگلیز و فەیسەڵی کوڕی پێشکەوت بەرەو شام و بە یارمەتی ئینگلیز گەیشتە
دیمەشق کاتێک عوسمانییەکان لێی ڕۆیشتنە دەرەوە، دامەزراندنی دەوڵەتێکی عەرەبی سەر
بە باوکی ڕاگەیاند کە باوکی خۆی وەک پاشای عەرەب ڕاگەیاندبوو لەگەڵ ئەوەی
ھاوپەیمانان دانیان بە پاشایەتی ئەودا نەنابوو تەنھا وەک پاشای حیجاز و ڕۆژھەڵاتی
ئوردن نەبێت.

لەگەڵ ئەو بەڵێنانەی بەریتانیا بە عەرەبی دابوو دەستی کرد بە وتوێژ و ڕێکەوتنی
نھێنی لەگەڵ فەرەنسا و ڕووسیا، کە دابەشکردنی موڵکی دەوڵەتی عوسمانی لە خۆ ئەگرت بە
دەوڵەت عەرەبیەکانەوە، پاشان بەریتانیا و فەرەنسا جیابوونەوە لە ڕێکەوتنێکی نھێنیدا
کە ناسراوە بە ڕێکەوتننامەی سایکس بیکۆ ساڵی ١٩١٦ بە ناوی مەندوبی بەریتانی مارک
سایکس و مەندوبی فەڕەنسی فرانسوا جۆرج بیکۆ، و ئەم ڕێکەوتنە کە ئاشکرابوو دوای
شۆڕشی ئۆکتۆبەر (بەلشەفی) لە ڕووسیا ساڵی ١٩١٧، ھەر لە ھەمان ساڵدا بەریتانیا
جارێکی تر غەدری لە عەرەب کرد بە بەڵێن دان بە سەھیۆنییەت بە دامەزراندنی دەوڵەتێکی
یەھوودی لە فەلەستین کە ناسراوە بە پەیماننامەی بلفۆر لە ٢ی تشرینی دووەمی ١٩١٧
دەرچوو.

دەوڵەتەکانی یەکێتییە سییانیەکاە گەمارۆی دەریایی دوڵەتەکانی ھاوپەیمانییە
سییانیەکەیان دا، و ئەڵمان وەڵامی دانەوە بە شەڕی کەشتی ژێر دەریایی، ئامانجیان
پێکانی ھەموو کەشتیەکان بوو بە بێلایەنەکانەوە و لەو کەشتیانەی نوقم کران کۆمڵێک
کەشتی ئەمریکی بوون کە وای لە وڵاتە یەکگرتووەکانی ئەمەریکا کرد بێتە شەڕەوە لە
ڕیزی دەوڵەتەکانی یەکێتی سیانیەکەدا و بوو بە شەڕی جیھانی.

لە ماوەی ساڵی ١٩١٦شەری دەریایی کەوتەوە لە دەریای باکوور لە نێوان کەشتیگەلی
ئەڵمانی و ئینگلیزی و ناسراوە بە جاتلاند، کەشتیگەلە ئەڵمانیەکان لە بەندەرەکانیان
درچوون بۆ شەڕی کەشتیگەلی ئینگلیزی بە ئومێدی ھەڵگرتنی گەمارۆی دەریایی سەپێنراو
بەسەر ئاڵمانیادا، و ئەمە شەڕێکی یەکلاکەرەوە نەبوو تا ئەڵمان کشایەوە لەگەڵ ئەوەی
زیانێکی گەورەی گەیاند بە کەشتیگەلی بەریتانی، و لەو ماوەیەدا ئەڵمان دەستی کرد بە
شەڕی کەشتی ژێردەریایی بە ئمانجی نوقمکردنی ھەر کەشتیەکی بازرگانی پێش
ئاگادارکردنەوە، بۆ برسیکردنی بەریتانیا و ناچارکردنی بە خۆبەدەستەوەدان، وئەم
کارەش وڵاتە یەکگرتووەکانی توڕەکرد لەبەرئەوەی کەشتیەکانی ئەویش لەو نیوەندەدا نوقم
ئەکران، لەبەر ئەوە چووە ناو شەڕەوە لە نیسانی ١٩١٧، بە تایبەت دوای ئەوەی زانی
ئەڵمان ھەوڵی ڕازیکدرنی مەکسیک ئەدەن تا ھێرش بکات سەر وڵاتە یەکگرتووەکان
لەبەرامبەر ئەوەی سێ لە ویلایەتەکانی ئەمریکا وەربگرێت.

گەیشتنی ھێزە ئەمریکیەکان بۆ فەرەنسا لە تەمووزی ١٩١٧ گۆڕانێکی گرنگ بوو لە ڕێڕەوی
شەڕدا، لەبەرئەوەی یارمەتی ھێزی دەوڵەتەکانی یەکێتیە سییانیەکەی دا دژەھێرش بکەنە
سەر ئەڵمان و کشایەوە بە سەدان کیلۆمەتر لە کاتێکدا کە ھێزەکانی یەکێیتیە سیانیەکە
دەستیان گرت بەسەر عوسمانییەکاندا لە میسر و سوریا و عێراق و خۆیان پیش خست لە
ئاسیای بچوکدا، و لە بەلقان ھێزەکان یەکێیتیەکە بولگاریایان ناچاری خۆبەدەستەوەدان
کرد لە ئەیلولی ١٩١٨ و دەوڵەتی عوسمانی داوای ڕێکەوتنی کرد لە تشرینی یەکەمی ھەمان
ساڵدا و نەمساش داوایکرد لە سەرەتای تشرینی دووەمدا، و ئاڵمانیاش بێجگە لە
خۆبەدەستەوەدان نەیتوانی ھیچیتر بکات و ئاگربەست بەسترا لە ١١ی تشرینی دووەمی ١٩١٨
دوای ئەوەی بە تەنیا شکستی ھێنا لە ڕووبەڕووبوونەوەی بەرەی یەکێتیە سیانییەکە.

ساڵی ١٩١٧ ڕووداوێکی گرنگی بە خۆیەوە بینی لەبەرەی ڕۆژھەڵاتەوە کە ئەویش سەرکەوتنی
شۆڕشی ئۆکتۆبەر (بەلشەفی) بوو لە ڕووسیا و ئیمزاکردنی ڕێکەوتنی برست لیتۆفسک بوو
لەگەڵ ئەڵمان ساڵی ١٩١٨ و چوونە دەرەوەی ڕووسیا بوو لە شەڕ، ھەر لەو ساڵەدا
فەڕەنسیەکان بە یارمەتی ھێزە ئینگلیزەکان ھەستان بە ھێرشێکی گەورە بۆ سەر ھێزە
ئەڵمانیەکان، لەگەڵ ئەوەی ئەم ھێرشە شکستی ھێنا و وفەڕەنسیەکان زیانێکی گەورەیان
لێکەوت کە بوو بە ھۆی یاخیبوون لە ڕیزەکانیاندا، و گۆڕانکاری ئەنجامدرا لە ڕیزی
سەرکردە فەرەنسیەکاندا.

و بەریتانیەکان گۆڕانی گرنگیپێدانی ئاڵمانیان بینی بۆ بەرەی بەریتانی، و شەڕی
باشندیل کەوتەوە کە بەریتانیا ١٠٠ ھەزار سەربازی لە دەستدا تیایدا لە نێو کوژراو و
بریندارەکاندا، و چەند کارەساتێک ھات بەسەر ڕیزەکانی ھاوپەیماناندا لە بەرەکانی
ڕوسی و فەرەنسی و ئیتالی، لەگەڵ ئەوەی سەرکەوتن بەسەر عوسمانیەکان و توانیان بچنە
ناو عێراق و فەلەستینەوە.

و وڵاتە یەکگرتووەکان چووە شەڕەوە لە ڕیزی ھاوپەیمانان بە ئامانجی ڕووبەڕونەوەی
ویستی فراوانخوازی ئاڵمانیا لە دەستبەسەراگرتن و ڕێزنەگرتنی بێلایەنی بەلجیکاو
شەڕەی کەشتیە ژێردەریاییەکانی کە زیانێکی ئابوری گەورەی گەیاند بە ئەمریکا وای لە
ئەمەریکا کرد بێتە شەڕەکەوە.

دەرچوونی ڕووسیا لە شەڕ ھانی ھێزە ئەڵمانیەکانی دا تا سوود لە ٤٠٠ سەربازە وەربگرێت
کە لە بەرەی ڕوسی و ناردنیان بۆ شەڕی ئینگلیز و فەڕەنسیەکان، و ئەڵمان توانیان
سوپای پێنجەمی بەریتانی تێک بشکێنن لە ئازاری ١٩١٨، و شەرەکانی ھەردوولا زەرەرو
زیانێکی گەورەی لە گیان و ساماندا لێکەوتەوە، و نرخی شەڕ لەو ساڵەدا بە بە دە ملیۆن
دۆلار لە سەعاتێکدا خەمڵێنراوە.

و لە ماوەی شەڕەکەدا دەوڵەتە ئەوروپیە بەشەڕھاتووەکان ناچاری کڕینی پێویست و
کەرەستەیەکی زۆر بوون لە وڵاتە نوێکان کە خاکەکانیان ھیچ زیانێکی شەڕی پێ نەگەیشت
وەک وڵاتە یەکگرتووەکان و کەنەدا و ئوسترالیا و ئارجەنتین، کە ئەمەش وای لە ئەوروپا
کرد شارێک بێت بۆ ئەو دەوڵەتانە لە دوای شەڕ، و ئەوروپا لە دوای شەڕ خۆی ناچار
بینیەوە لە دانی ئاڵتونە یەدەکەکانی کە ھەیبوو بۆ دانەوەی قەرزەکانی و ئەمە بوو بە
ھۆی گەڕانە دواوەی دراوی ئەوروپی.

ئەم خشتەیەی خوارەوە[١] زیانەکانی دەوڵەتەکان لە شەری جیھانی یەکەم ڕوون دەکاتەوە
کە کەیشتە زیاتر لە ٣٧ ملیۆن سەرباز لە نیویاندا زیاتر ھەشت ملیۆن کوژران.

ئاڵمانیا رازی بوو لە ئیمزاکردنی ئاگربەست لە ١١ی تشرینی دووەمی ١٩١٨ لەسەر
بنەماکانی ویلسۆن، و لەو کاتەدا ڕێکەوتن کە کۆنگرەی ئاشتی بەڵێنپێدراو بڕیار و
ڕێکەوتنەکانی خۆی دەربکات کە لە بیرۆکە جوانەکانی ئەو بنەمایە وەربگیرێن، بەڵام ھیچ
کام لەوانە ڕووینەدا، کۆنگرەی ئاشتی کە یەکەم دانیشتنی لە پاریس لە ١٨ی کانوونی
دووەمی ١٩١٩ بەست نوینەری ٣٢ دەوڵەتی ھاوپەیمان ئامادەی بوون و ودەوڵەتە شکست
خواردووەکان و ڕووسیا و دەوڵەتە بێلایەنەکانی لێ دوورخرایەوە، لەبەرئەوە ئەم
کۆنگرەیە بە کۆبوونەوەیەکی دەوڵەتە سەرکەوتووەکانی شەڕی جیھانی یەکەم دائەنرێت بۆ
دابەشکردنی دەستکەوتەکانیان و سەپاندنی ویستی خۆیان بەسەر دەوڵەت شکستخواردووەکان،
لە ھەمان کاتدا نوێنەری ھەر سێ وڵات فەرەنسا و بەریتانیا و وڵاتە یەکگرتووە
ئەمریکیەکان ڕای خۆیان سەپاند بەسەر نوینەرە بەشداربووەکانی وڵاتەکانی تردا.

کۆنگرەی پاریس ئیمپڕاتۆرەکانی ئەڵمانی و نەمساوی ھەڵوەشاندەوە بە ئەنجامدانی چەند
دەستکارییەک لە سنووری سیاسی دەوڵەتەکانی ئەوروپادا، لە نەخشەی ئەوروپادا چەند
دەوڵەتێکی نوێ دەرکەوتن وەک ھەنگاریا و چیکۆسلۆفاکیا و یۆغسلافیا، و گۆڕانکاری
بنەڕەتی لە دەوڵەتەکاندا ڕوویدا ھەریەک لە تورکیا و ئاڵمانیا گۆڕان بۆ ڕژێمی کۆماری
و نەمسا گۆڕا بۆ کۆمارێکی بچوک بەڵام ڕووسیا لە ڕژێمی قەیسەرییەوە گۆڕابوو بۆ ڕژێمی
شیوعی لە دوای شۆڕشی ئۆکتبەری ١٩١٧ بە سەرۆکایەتی لینین.

و پەیمانەکە چەند مەرجێکی توندی لە خۆ دەگرت بە دابڕینی نزیکەی ٢٥ ھەزار میلی
چوارگۆشە لە خاکەکانی ئاڵمانیا و بخرێنە سەر پۆڵەندا و دانیمارک و چیکۆسلۆفاکیا، و
ھەموو موستەعمەرە ئەڵمانیەکان گیران، و ئاڵمانیا بە تەنھا بەرپرسیاری شەرەکەی خرایە
ئەستۆ و و بەندەکانی ئەم پەیماننامەیە ھۆکار بوو بۆ ئەوەی کە فرسەتی ھاتە بەردەم
ڕەتی بکاتەوە و تۆڵەی خۆی بکاتەوە لەوانەی بەسەریاندا سەپاند.

جێبەجێکردنی تەواوەتی بۆ ڕێکەوتنی سایکس بیکۆی دەستی پێکرد ساڵی ١٩١٨ و جەنگەکان
کۆتایی نەھاتن و ژێنەڕاڵ ئەلەنبی ھێزی ھاوپەیمانان بۆ سێ یەکە دابەش کرد لە
ڕۆژھەڵاتی ناوچە عەرەبیەکان؛ یەکەی کارگێڕی فەڕەنسی (کەنار) و یەکەیەک بە کارگێڕی
عەرەبی (ناوخۆ) و یەکەیەک بە کارگێڕی بەریتانی بەڵام ڕێکەوتنی نیودەوڵەتی بۆ ئەمە
لە کۆنگرەی پاریس کرابەە ساڵی ١٩١٩، کۆنگرەکە تێگەشتنێکی نوێی بۆ ئیستیعمار دەربڕی
ئەویش ئەو ئینتیدابە بوو کە سەرۆکی ئەمریکی ویڵسۆن و سەرۆک وەزیرانی باشووری
ئەفریقا ژێنەڕاڵ سمتس پێشنیاریان کرد، کە بە پێی ئەو دەوڵەتە گەورەکان کاروباری ئەو
دەوڵەتانە بگرنە دەست کە ماوەیەکی زۆرە لە ژێر دەسەڵاتی یەکێک لە
ئیمپڕاتۆریەتەکاندان وەک ئیمپڕاتۆری عوسمانی، بەڵام کۆنگرەی گشتی سووری
ڕێکەوتننامەی سایکس بیکۆ و بەڵێننامەی بلفۆریان ڕەتکردەوە و شانشینی سوریایان
ڕاگەیاند و ئەمیر فەیسەڵ وەک پاشا دانرا، و ھاوپەیمانەکان لە شاری سان ریمۆی ئیتاڵی
دانیشتنێکی کرد لە نیسانی ١٩٢٠ و بڕیاریان دا وەڵامی کۆنگرە سووریەکە بدەنەوە بە
جێبەجێکردنی ڕێکەوتننامەی سایکس بیکۆ کە سوریا و لوبنانی ئەخستە ژێر ئینتیدابی
فەڕەنسی و عێراق و فەلەستین و ڕۆژھەڵاتی ئوردنی ئەخستە ژێر ئینتیدابی بەریتانی،
ھەروەھا کۆنگرەی سان ڕیمۆ بەڵێنی ئیشکردنی دا لەسەر بەڵێننامەی بلفۆر ھەروەھا
بەریتانیا پەیوەندیاربوو بە میرنشینە یەکگرتووە عەرەبییەکان و عومان بە ڕێکەوتنی
پارێزگاری و ھەروەھایە پارێزگاری خۆی سەپاند بەسەر میسر و سوودان و ئیتالیا دەستی
گرت بەسەر لیبیا و فەرەنسا وڵاتەکانی تری ڕۆژئاوای عەرەبی داگیرکرد و دەسەڵاتی خۆی
سەپاند بەسەر ھەر یەک لە توونس و مەغریب و جەزائیر و سۆمالیا و مۆریتانیا.



https://ckb.wikipedia.org/wiki/%DA%A9%DB%86%D9%85%D9%BE%DB%8C%D9%88%D8%AA%DB%95%D8%B1

کۆمپیوتەر ئامێرێکە [١]بۆ زۆر مەبەست بەکاردێت، دەکرێت پرۆگرام[٢]بکرێت تا ڕیزە
کردارێکی ژمێرەیی یان ژیربێژی(بیرکاری) ئەنجام بدات.

بەکارھێنەر دەتوانێت لە ڕێگای مشک (ماوس) و تەختەکلیلەوە داواکاریەکانی خۆی
ئاڕاستەی کۆمپیوتەر بکات وە کارەکان لەڕێی شاشەی کۆمپیوتەرەکە پێشان دەدرێ.

کۆمپیوتەری ئەمڕۆ بەستراوەتەوە بە چەند شتێکەوە، لەوانە: سیدی، فلۆپی،
ئینتەرنێت،فلاش دیسک،چاپکەری پەڕە (پرێنتەر)....ھتد

بریتین لەو پارچانەی کە کۆمپیوتەر پێک دێنن وەک (مۆنیتەر(شاشه‌)،
تەختەکلیل،ماوس(مشک)، کەیس) [٣]

ماوس' ئامرازی نیشانکردنه‌. به‌ شێوه‌یه‌کی فیزیایی، ماوس پێکدهێت له‌ ئامرازێکه‌
که‌وا ده‌گیرێت له‌ ژێر یه‌کێک له‌ ده‌سته‌کانی به‌کارهێنه‌ر.[٤]

گرنگترین به‌شی هه‌ر کۆمپیوته‌رێک ئه‌م بۆرده‌یه که زۆربه‌ی به‌شه‌کانی دیکه‌ی
کۆمپیوته‌ر له سه‌ر ئه‌م بۆرده داده‌مه‌زرێن له‌وانه ده‌توانین ئاماژه به ڕا‌م،
کارتی گرافیکی، کارتی ڕایه‌ڵه، یەکەی چارەسەری ناوەندی(CPU)، کارتی ده‌نگ، کارتی
تیڤی، کارتی سه‌ته‌لایت، مۆدێمی ناوه‌کی.... هه‌روه‌ها هه‌ندێکیش له‌ به‌شه‌کانی
کۆمپیوته‌ر به کێبل به‌و بۆرده‌ په‌یوه‌ند ده‌درێن له‌وانه هارد دیسک، فلاپی درایڤ،
سی دی درایڤ، دی ڤی دی درایڤ، سه‌رچاوه‌ی وزه، پانکه و ...

بریتین لەو بەرنامانەی کە یارمەتی بەکارھێنەر دەدەن کە کار بە کۆمپیوتەر بکەن و
کارەکانیان ئاساتر بێت[٥]

تا ئێسته له‌نێوان شاره‌زایاندا له مشت و مڕدایه. خاڵی سه‌ره‌کی ده‌رکه‌وتنی
کۆمپیوتەری کەسی (PC) مایکرۆپرۆسێسۆره، که بۆ یه‌که‌مجار له ساڵی 1968 له لایه‌ن
ئه‌ندازیارێکه‌وه که له Texas Instroments کاریده‌کرد دۆزرایه‌وه، به‌ڵام
له‌به‌رئه‌وه‌ی نه‌یتوانی متمانەی لێپرسراوه‌کانی بەدەست بهێنێت له سووده‌کانی
هه‌روا مایه‌وه و دوای 3 ساڵ بۆ جارێکی تر دۆزرایه‌وه. مایکرۆپرۆسیسۆر بۆ یه‌که‌م
جار له لایه‌ن Intel –ه‌وه کە‌وتە بواری بازرگانییه‌وه و شانازی ده‌که‌ن به‌وه‌ی که
دۆزه‌ره‌وه‌ین.[٦]



https://ckb.wikipedia.org/wiki/%DA%A9%D9%88%D8%B1%D8%AF

کورد نەتەوەیەکی گەورەی نیشتەجێی ڕۆژھەڵاتی ناوەڕاستن کە ژینگە سەرەکییەکەیان بە
کوردستان دەناسرێت کە بە سەر‌ وڵاتانی ئێران و ئێراق و تورکیا و سوریا بەشکراوە و
لە شاخە‌کانی ئاناتۆلی ھەتا زنجیرە چیای زاگرۆس درێژ دەبێتەوە. کوردەکان لە
شوێنەکانی دیکەی ڕۆژھەڵاتی ناوەڕاستیش بڵاوبوونەتەوە. ئامارێکی فەرمی لەسەر ژمارەی
کوردەکان نییە بەڵام بە ٣٥ ملیۆن کەس مەزەندە دەکرێت. زمانی کوردەکان لقێکە لە
زمانە ھیندوئەورووپاییەکان. زۆربەی کوردەکان موسڵمانی شافعیین و ئەوەی دەمێنێتەوە
موسڵمانی شیعە و یارسان و ئێزیدی و خاچپەرست و جوو و ئاشوورین.

لەمێژووی کورد چەند میڕنشینێک فەرمانڕەوایی ناوچە جیاوازەکانیان کردووە وەکوو
دەوڵەت هەڵسووکەوتیان کردووە بەڵام دواتر بەهۆی دەوڵەتی سەفەوی و عووسمانی سەرجەم
میڕنیشینەکان ڕووخان لەگرنگترین و ناودارترینیان ئەمانەن : میرنشینی حەسنەوی،
میرنشینی ڕەوادی، میرنشێنی دۆسکی و مەڕوانی، میرنشینی ئەردەڵان، میرنشینی سۆران،
میرنشینی بادینان، میرنشینی بابان

له‌ ‌ ٤٠١ی پ. ز. به‌ به‌ڵگه‌وه‌ ناوی كاردۆخ، كاردۆ، كاردوك، كاردوخ سه رچاوه مه
کۆی خازر

زمانی کوردی یەکێکە لە لقەکانی زمانە ھیندوئەورووپایییەکان کە ئەویش بە لقێک لە
زمانە ھیندوئێرانییەکان ناوی دەبەن. ھەندێک زمانی کوردیی ھاوچەرخ پاشماوەی زمانی
مادەکان دەزانن بەڵام شوێنەواری‌ زمانی پاڵەوی لە زمانی کوردیدا بە شێوەیەکی‌ خۆیا
بەرچاو دەکەوێت. دانانی‌ پێناسەیەکی‌ کتوومت بۆ زمانی‌ کوردی‌ و ھەڵدانەوەی لایانە
شاراوەکانی‌ ئەم زمانە بە ھۆی‌ نەبوونی‌ سەرچاوەی نووسراوی‌ زمانی‌ کوردییەوە لە
سەردەمە دێرینەکاندا جۆرێک لە ئاڵۆزی‌ و دڕدۆنگی‌ دەھێنێتە ئاراوە. کوردی دوو
زاراوەی گرینگی ژوورباکووریین (کورمانجی) و ناوەندی (سۆرانی) ھەیە. زاراوەی باکووری
لە ھەولێرەوە بەرەو باکوور ھەتا قەوقاز قسەی پێدەکرێت و کوردیی ناوەندی لە بەشێکی
زۆر لە ناوەڕاستی کوردستان بەکاردێت. کوردی سۆرانی زمانی فەرمیی حکومەتی ھەرێمی
کوردستانە. [١٥]

بەپێی سەرژمێری ساڵی ٢٠١١ ڕێژەی کوردەکانی توورکیا ٥٦% وە کوردەکانی ئێران ١٦& وە
کوردەکانی عێراق ١٥% وە کوردەکانی سووریا %٦

ژمارەی کوردەکان لە ئێراندا ٦ تا ٧ ملیۆن مەزەندە دەکرێ کە زۆرتر لە چوار پارێزگای
کوردستان، ئازەربایجانی ڕۆژئاوا، کرماشان و ئیلام دەژین. پارێزگاکانی خوراسان،
ھەمەدان، لوڕستان، گیلان و مازەندەران و چەند پارێزگای تریش کوردی تێدایە. شا
عەباسی سەفەوی لە سەدەی حەڤدەھەمدا ژمارەیەکی زۆری کوردی کورمانجی بۆ شەڕ لەگەڵ
ئوزبەکەکان لە باکووری خوراسان نیشتەجێ کرد. ئاخێوەری ھەموو شێوەزارەکانی کوردی لە
ئێراندا ھەن.

لە ئێراندا کوردەکان چەند جار دژ بە حکومەتی ناوەندی شۆڕشیان کردووە. لە ١٨٨٠دا شێخ
عوبەیدوڵڵا دژ بە قاجاڕەکان و سمکۆ لە ١٩٢٠ەکان شۆڕشیان کرد کە سەرکوتکران. قازی
موحەمەد لە ١٩٤٦ کۆماری کوردستانی لە مەھاباد ڕاگەیاند کە دوای ١١ مانگ ئەویش
تێکشکا. لەدوای شۆڕشی ئیسلامیی لە ١٩٧٩دا کوردەکانی ئێران داوای خودموختارییان کرد
و بۆ ماوەیەک بە ڕێبەریی حیزبی دێموکراتی کوردستانی ئێران و کۆمەڵە دەسەڵاتی چەند
بەشی ڕۆژھەڵاتی کوردستانیان بەدەستەوە بوو بەڵام لەدوای شەڕێکی چەکداریی چەند مانگە
حکومەتی ناوەندی دیسان دەسەڵاتی گرتەوە، ھەزاران کورد کوژران و بەندکران و ھیچ لە
داخوازییەکانیان جێبەجێ نەکرا. لە یاسای کۆماری ئیسلامیی ئێراندا ھەر کەمینەیەکی
زمانی و ڕەگەزی، مافی ھەیە کولتور خۆی ھەبێت و لەپاڵ فارسیدا بە زمانی خۆی پەروەردە
بکرێ بەڵام ھەرگیز وانەی زمانی کوردی لە خوێندنگاکان و زانکۆکانی ئێران نەوتراوە.
لە دەورەی سەرۆککۆماریی خاتەمیەوە ژمارەیەک ڕێکخراوی غەیرە دەوڵەتیی کوردی و چەند
فێرگەی تاکەکەسیی کوردی پێکھاتوون. لە ئێراندا ڕۆژنامە و گۆڤاری کوردی چاپ دەکرێ
بەڵام ئازادیی ڕۆژنامەگەری و ئازادیی قسەکردنیان نییە. ھیچ حیزبێکی فەرمی بە
پێناسەی کوردییەوە تا ئێستا لە ئێراندا پێکنەھاتووە و ھاوکاریکردن لەگەڵ حیزبەکانی
ڕۆژھەڵاتی کوردستان کە دژ بە حکومەتی ناوەندین سزای زیندان و سێدارەی ھەیە.

ئێستا زۆربەی کوردەکان موسوڵمانی سەربە مەزھەبی شافعین، لە پارێزگاکانی کرماشان و
ئیلام و بەشێکی ڕۆژھەڵاتی پارێزگای کوردستانی ئێران شیعەن. لە چەند سەدەی ڕابردوودا
دوو تەریقەتی نەقشبەندی و قادری ڕۆڵیکی بەرچاویان ھەبووە لای کوردان.



https://ckb.wikipedia.org/wiki/%DA%98%D8%A7%D9%BE%DB%86%D9%86

ژاپۆن (بە ژاپۆنی: 日本) (بە ئینگلیزی: Japan) یەکێکە لە وڵاتە ئاسیاییەکان کە
دەکەوێتە ڕۆژھەڵاتی ئاسیاوە. زنجیرە دورگەکانی ژاپۆن پێکھاتووە لە ٦.٨٥٢ دورگە.[١٠]
لە چوار دورگەی سەرەکی پێکھاتووە کە بریتین لە ھۆنشوو، ھۆکایدۆ، کیووشو و شیکۆکو.
ھەروەھا ژاپۆن وڵاتێکی داخراوبووبۆ ماوەی 350 ساڵ کە دانیشتوانی نەدەکرا بچنە
دەرەوەی وڵاتەکە.تا ساڵی 1868 کەژاپۆن بە ڕووی جیھاندا کراوە.وە ھەموو جیھان دەیان
ویست زانیاری بدۆزنەوە دەربارەی ئەو وڵاتە نامۆیە و کلتور و داب و نەریتی.
وەلەھەمان کاتیشدا خەڵکی یابان دەیانویست دەربارەی ئەم جیھانە بزانن.لەو کاتەوە تا
ئێستا ژاپۆن بووە یەکێک لە پێشکەوتوترین وڵات لەسەر زەوی. ژمارەی دانیشتوانی دەگاتە
127 ملیۆن کەس.

ژاپۆن پێک دێت لەکۆمەڵێ دوورگە لە ڕۆژئاوای ئۆقیانووسی ئارام کەناوی دورگەکانیش
ھۆنشوو، ھۆکایدۆ، کیووشو و شیکۆکو [١١]، وە لەگەڵ نزیکەی ٦٠ ھەزار دوورگەی زۆر
بچووکە ، لەناوەڕاستی ژاپۆنیش لە زنجیرە چیا پێکدێت [١٢]

بەپێی ئامارەکانی ساڵی ٢٠١٤ ژمارەی دانیشتوانی وڵاتی ژاپۆن ١٢٦,٩٩٩,٨٠٨ کەس بووە کە
دەکاتە ١.٧٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٦.٢
ساڵە. ھەروەھا ٩٣ لەسەدی دانیشتوانی وڵات لە شارەکان دەژین.[١٣]

زۆرینەی ژاپۆنییەکان بوودیزم و شینتۆ [١٤]وەھەروەھا ڕێژەیەکی کەمیش باوەڕییان بە
مەسیحییەت و ئیسلام و یەھودییەت ھەیە [١٥]



https://ckb.wikipedia.org/wiki/%D8%B3%D9%84%DB%8E%D9%85%D8%A7%D9%86%DB%8C

سلێمانی ( بە عەرەبی: السلیمانیة) شارێکی باشووری کوردستانە کە ناوەندی پارێزگای
سلێمانییە. لە کوردیدا، سولەیمانی و سولەیمانیەشی پێ وتراوە و لە ئینگلیزیدا بە
Sulaymaniyah و Slemani[٣] دەنووسرێت. ئیبراھیم پاشای بابان لە ساڵی ١٧٨٤دا شاری
سلێمانیی دامەزراندووە و پایتەختی میرنشینەکەی لە قەڵاچوالانەوە گواستووەتەوە بۆ
سلێمانی.

شاری سلێمانی لەپاش ڕاپەرینی ئازاری ١٩٩١ەوە فراوانبوون و پێشکەوتنێکی بەرچاوی
بەخۆوە بینیوە و ئێستا وەک یەکێک لە شارە ھێمن و خاوێنەکان لە عێراقی ئێستادا
بەناوبانگە. بەو ھۆیەوە لە زۆربەی پارێزگاکانی دیکەی ئێراقەوە خەڵکێی زۆر ڕوویان
تێکردووە و بووە بە پەناگەی ئەو ھاوڵاتیانەی کە لە خوارووی عێراق و ناوچەکانی
ناوەڕاستەوە ڕوو دەکەنە ئەو شارە.

سلێمانی زانکۆیەکی گەورەی ھەیە کە بە زانکۆی سلێمانی ناسراوە.[٤] بە دووریی ٦٠
کیلۆمەتر لە شاری سلێمانییەوە، بەنداوی دووکان ھەیە کە یەکێکە لە بەنداوە گەورەکانی
عێراق. سلێمانی بە ھاوینەھەوارەکانی وەکوو ھاوینەھەواری ئەحمەدئاوا، سەرچنار،
بەنداوی دووکان، سەرتەکی بەمۆ، کونەماسی، ئەزمڕ و قەرەداغ و چەندین ھاوینەھەواری
دڵڕفێی دیکەش بەناونانگە.

ئەم شارە لە ڕێڕەوی دامەزراندن و پەرەسەندن و پێدا چەسپاندنی خۆیدا لە کۆڕی
شارستانێتی و پێشڕەویدا کۆمەڵێکی زۆر لە نووسەر و شاعیری باشی بۆ مێژوو ھێشتۆتەوە.
لەوانە (نالی، مەحوی، پیرەمێرد، گۆران، مەولانا خالیدی نەقشبەندی، سالم، کوردی،
ئەمین زەکی بەگ، فایەق بێکەس، زێوەر، تۆفیق وەھبی، وەلی دێوانە، کاک ئەحمەدی شێخ..
ھتد) و سەدان نووسەر و شاعیری تریش.[٥]

شاری سلێمانی لە ساڵی ١٧٨٤ لەلایەن ئیبراھیم پاشای بابان ەوە ئاوەدانکراوەتەوە.
ئیبراھیم پاشا بابان شارەکەی بە ناوی باوکییەوە، سلێمان پاشا، ناوناوە. سلێمانی
جگەلەوەی دەبێتە پایتەختی میرنشینی بابان، لەھەمان کاتدا دەبێتە مەڵبەندێکی
بازرگانی و ڕۆشنبیری ناوچەکە.[٦] زاراوەی سۆرانی لە ناوچەکەدا پەرە دەستێنێ و
دەبێتە زمانی خوێندن و نووسین بە جۆرێک کە زاراوەی سۆرانی لە ناوچەکەدا بەرەو
کەمبوون و نەمان دەچێت. پاش ڕووخانی میرنشینی بابان لەساڵی ١٨٥١ وە لەناوچوونی
دەوڵەتی عوسمانی لە جەنگی جیھانی یەکەم، شاری سلێمانی دەخرێتە سەر کۆماری ئێراقی
ئەمڕۆ. لە ساڵی ١٩٢٢ تا ١٩٢٤ شاری سلێمانی پایتەختی دەوڵەتەکەی مەلیک مەحموود بووە.
شاری سلێمانی جگە لەوەی لانکەی ڕۆشنبیر و تێکۆشەران بووە، مەڵبەندی ھەڵگیرسانی
چەندان شۆڕش و ڕاپەڕینیش بووە لە مێژووی کوردستاندا. بەپێی ڕۆژنامەی ژین لە ساڵی
١٩٥٥ پانی ڕووی شاری سلێمانی ٢٠ ملیۆن و ٢٥٠ ھەزار مەترە و ژمارەی دانیشتوانی
دەگاتە ٦٠ ھەزار کەس و نزیکەی ٧ ھەزار خانووی تیادایە. لە شەش گەڕەکی سەرەکی
پێکھاتووە ئەوانیش کانی ئاسکان، گۆیژە، مەڵکەندی، سەرشەقام، چوارباخ، دەرگەزێن
گەڕەکی جوولەکانی جارانیش کە ئێستا خراوەتە سەر گەڕەکی سەرشەقام.

بەر لەوەی بنەماڵەی بابانییەکان بیر لە دروستکردنی شاری سلێمانی بکەنەوە ،
ئیمارەتەکەیان لە ناوچەی قەڵاچوالان بوو ، لەگەڵ بەرفراوان بوونی ئیمارەتەکە ،
جموجوڵی ئاوەدانکردنەوە و بنیاتنانی شارستانی لە ناوچەکەدا دەستی پێکرد ، لە
سەردەمی فەرمانڕەوایی باباندا ململانێ و توندوتیژیی لە نێوان فارسەکان و
عوسمانییەکاندا ھەبوو ، شوێنی جوگرافیای قەڵاچوالانیش لەبەر نزیکی لە سنووری
ئێرانەوە ، شوێنێک بوو ببوە مەترسی شەڕ و پێکدادانی نێوان لەشکری فارس و
عوسمانییەکان بۆیە ھەریەکە لە (نادر شا و سوڵتان مەحمودی یەکەم) لە ھەوڵی ئەوەدا
بوون ئیمارەتی بابان بە لای خۆیاندا رابکێشن ، کێشمەکێشی ناوخۆیش لە نێو بنەماڵەی
بابانییەکان و ئیمارەتە کوردییەکاندا بۆ کورسی و دەسەڵات ئەوەندەی دیکە مەترسی
لەسەر ناوچەکە دروست کردبوو ، ئەمەش وایکرد مەحمود پاشای بابان ساڵی (١٧٨١)ی زاینی
بیری لەوەکردەوە ناوەندی بەڕێوەبردنی سیاسی لە قەڵاچوالانەوە بگوێزێتەوە بۆ شوێنێکی
تر ، بۆیە سەرای حکومەتی لە نزیک گوندی مەڵکەندی دروستکرد ، دواتر ئیبراھیم پاشای
بابان لە ساڵی (١٧٨٣)دا فەرمانڕەوایی ئیمارەتەکەی گرتە ئەستۆ و دەستیکرد بە
دروستکردنی شاری سلێمانی تا لە ساڵی (١٧٨٤)دا لە دروستکردنی شاری سلێمانی کۆتایی
ھات ، لە ھەمان ساڵدا بابانییەکان پایتەختی ئیمارەتەکەیان گواستەوە سلێمانی.[٧]

لە ساڵنامەی (١٩٥٥)ی سلێمانیدا کە لە (ڕۆژنامەی ژین) دا بڵاوکراوەتەوە ھاتووە:
ئیبراھیم پاشای بابان خۆی حوکمداری شاری قەڵاچوالان بووە ، لەبەر ناخۆشی و تەنگی
شوێنەکە و لە ترسی ھێرشی دوژمن بەتایبەتی لە نادر شای حوکمداری ئێران کە گەلێ جار
ویستویەتی ھەڵمەت بەرێتە سەری دەست بەسەری بکات ، بە ناچاری شار و شوێنی ھەڵسوڕانی
کاروباری وڵاتەکەی گواستەوە ئەم شوێنە کە ئێستا شاری سلێمانییە.[٨]

میرەکانی بابان لەگەڵ دروستکردنی شاری سلێمانی جیگەیەکیان تەرخانکردووە بۆ بارەگای
بەڕێوبردنی دەسەلاتەکەیان ناسراوە بە سەرا. پێدەچێت بیرکردنەوە لە دروستکردنی ئەم
سەرایە لە ئەنجامی ئەوەوە ھاتبێت دوای دامەزراندنی حکومەتی دەوڵەتی مەلیکنشینی بۆ
پێگەی ئیدارەی فەرمانگەکانی لیوای سلێمانی ئەو کاتە ئامادەکرابێت. ئەم سەرایە لە
ساڵی ١٩٢٦- ١٩٢٨ لە ناو سەنتەری شاری سلێمانی دروستکراوە کە پێکھاتووە لە دوو نھۆم
و ٤٣ ژوور، چەندین جار کاری چاکسازی تیادا کراوە بۆ سوود وەرگرتن لە نیشتەجێ بوون و
بەڕێوبەرایەتی فەرمانگەکانی شار. پاشان تەرخانکراوە بۆ پێگەی ئیداری پۆلیس و
قایمقامیەت ئێستا لەلایەن پارێزگای سلێمانی و بەڕێوبەرایەتی شۆێنەواری سلێمانی بۆ
گەڕانەوەی شێوازی ڕەسەنەکەی نۆژەنکراوەتەوە بۆ مۆزەخانەیەکی مێژوویی و سیاسی و
نەتەوەیی شاری سلێمانی و شانازیەکانی ڕابردووی ئەم شارەی تێدا دەپارێزێت.[٩]

شاری سلێمانی دەکەوێتە نێوان ھێڵی پانی (٣٤ – ٣٦) پلە لەسەر ھێڵی کەمەر و ھێڵی
درێژی (٤٥ – ٤٦) پلە لە ڕۆژھەڵاتی ھێڵی گرینویجی گۆی زەوییەوە ، واتە دەکەوێتە
باشووری ڕۆژئاوای کیشوەری ئاسیا و ڕۆژھەڵاتی کوردستانی باشوورەوە.[١٠] سلێمانی لە
باکووری ڕۆژھەڵاتەوە بە زنجیرە شاخی ئەزمڕ (١٧٠٠م)، گۆیژە (١٥٢٥م) و قەیوان دەورە
دراوە ، لە باشووریشەوە بە چیای بەرانان (١٣٧٣م) و لە ڕۆژھەڵاتیشەوە دەشتی شارەزوور
دەستپێدەکات کە درێژییەکەی ٤٥کم و پانییەکەی ١٥کم. لە ڕۆژئاواشەوە شاخی تاسڵوجە
گەمارۆی داوە. شاری سلێمانی ٨٥٣م لە ئاستی ڕووی دەریاوە بەرزە و ئاوو ھەواکەی بە
دەریای ناوەڕاستەوە کاریگەرە و لە زستاندا سارد و باراناوییە و ھاوینیشی وشک و گەرم
و بێبارانە ، جیاوازییەکی زۆریش لە نێوان پلەکانی گەرمای شەو ڕۆژ و وەرزەکانی
ساڵیدا بەدی دەکرێت.[١١]

ئاو و ھەوای ناوچەی سلێمانی بە زۆری لە ئاو و ھەوای ناوچەی دەریای ناوەڕاست ئەچێت
تەنیا ناوچەکانی چەمچەماڵ و دەشتی کەلاریان لێدەرچێت. پلەی گەرمای ھاوین ئەگاتە
(٣٩) پلەی سەدی و ئەگەر بەرەو خۆرئاوا ببیتەوە تا (٢٤)نزم ئەبێتەوە. ئەمە بە
شێوەیەکی گشتییە بەڵام ھەندێک ساڵ بەرزترین پلەی گەرما لە ھاوین دا سنووری (٤٥)
پلەی سەدیش ئەبەزێنێت. بای لە ھەر چوارلاوە بۆ دێت. جاران لە دوانزە مانگی ساڵدا
ھەشت مانگ بارانی تیا دەباری بەڵام ئێستا وەک بەشێک لە دیاردەی گەرم بوونی زەوی
ماوە و ڕێژەی باران بارینی تیا کەم بۆتەوە. تێکڕای گشتی باران بارین لە ساڵێکدا لە
نێوان (٤٠٠-ـ٦٠٠ملم). بێگومان لە ناوچە شاخاوییەکانی پارێزگای سلێمانیدا ئەگاتە
١٠٠٠ ملم و ھەندێکجار زیاتریش.

شاری سلێمانی ٨٥٣م لە دەریاوە بەرزە. ھەر لە ناو شاری سلێمانی دا بەرزی و نزمی و
گردۆڵکەی زۆر ھەن (ھەوارە بەرزە ، گردی عەلی ناجی گردی گەڕەکی ئەندازیاران ، گردی
سەرچنار وە گردەکانی تر) ئەمانە بە شوێنی بەرز دائەنرێن بەڵام سلێمانی کۆن وەک
دەگەرزێن و چوارباخ و کانێسکان و سەرچنار و سەرشەقام تا بەرەو خوارە بێتەوە ھەر دوو
چەمی تانجەرۆ و قلیاسان نموونەی ناوچە نزمەکانی سلێمانین. جیاوازی نێوان لوتکەی
گۆیژە و دەوروبەری چەمی قلیاسان ٨٧٨م ئەبێت. واتە گۆیژە نزیکەی ١کم لە باشووری
سلێمانییەوە بەرزترە کە ئەمە جیاوازییەکی زۆرە و گەلێک کار ئەکاتە سەر ئاو و ھەوا و
پەیدابوونی ڕەشەبا. ئاو و ھەوای شاری سلێمانی پلەی گەرما لە ھاوینی ١٨٢٠دا وەک
گەشتیاری بەناوبانگ (میستەر ریچ) لە دوای نیوەڕۆدا گرتویەتی لە ڕۆژی ١٧ی‌ تەموزدا
(٣٥) پلەی سەدی بووە ، بێگومان ئێستا ئاو و ھەواکەی گەرمترە و خۆی ئەدا لە ٤٥ پلەی
سەدی. لە زستاندا لە بەکرەجۆی نزیک سلێمانی تێکڕا (٣،٥) پلەی سەدییە. بەڵام لە
ناوچە شاخاوییەکان بە تایبەت دوای بەفربارین و لە چلەی زستان دا چەند پلەیەک دێتە
ژێر سفرەوە.

لە دروستبوونی سلێمانییەوە بەردەرکی سەرا و دەوروبەری ناوەندی شاری سلێمانی بووە،
بۆیە دوکان و بازاڕ زیاتر ئەو ناوەی گرتۆتەوە مێجەرسۆن لە گەشتەکەیدا بۆ ناوچەی
سلێمانی لە ساڵی ١٩٠٨ باسی خانی عەجەم و خانی غەفوور ئاغا و قەیسەری وەسمان پاشا و
قەیسەری نەقیب ئەکات، واتە لە پێش ھاتنی مێجەرسۆنەوە ئەم خان و قەیسەرییانە لە
سلێمانی ھەبوون، ئێستا تەنیا قەیسەری نەقیب وەک خۆی ماوە بەڵام خان و قەیسەرییەکانی
تر نەماون و شوێنەکانیان ئێستا دوکان و بازاڕە، لە دوای ئەمانەوە کە سلێمانی فراوان
بووە و شەقامی تیا دروستکراوە لە سەر شەقامە سەرەکییەکان و سەنتەری شار و
گەڕەکەکاندا بە سەدەھا دوکان و بازاڕی تیادا دروستکراوە. خان و قەیسەرییەکانی
سلێمانی لە سەرەتای سەدەی رابردوودا ئەمانە بوون:

چایخانەی شەعب ھەر لە سەرەتاوە مەڵبەندی کۆبونەوە و حەوانەوەی خوێندەواران و
ھونەرمەندان و نووسەران بووە. سەرەتای دروستبوونی چایخانەی شەعب ئەگەرێتەوە بۆ
ساڵانی پەنجا و وەستا شەریفی چایچی سەرپەرشتی کردووە. عومەر شەریف خاوەنی چایخانەی
شەعب لە بارەی سەرەتای دروستبوونی چایخانەی شەعبەوە بەم جۆرە دوا : لە سەرەتادا
وەستا شەریفی باوکم چایچی دەسگێر بووە پاشان بیری لە دانانی چایخانەیەک کردووە و
ناوی ناوە چایخانەی شەعب سەبارەت بەوەی کە بۆ چایخانەکە ناوی شەعبی لێنراوە وەستا
عومەر وتی : لە ساڵانی زوودا بیناکە ئوتێلێک بووە ناوی شەعب بووە ھەر بۆیە ئەم
ناوەش لە چایخانەکە نرا.

سیتی سینەما لە ساڵی ٢٠٠٨ لە شاری سلێمانی درووستکرا کە تاکە سینەمای مۆدێرنە لە
عێراقدا. لەم سینەمایە نوێترین فیلمەکانی جیھان پەخش دەکرێن کە ئەوانیش فیلمەکانی
(بۆکس ئۆفیس)ن کە پێکدێن لە نوێترین ١٠ فیلمی ھۆڵیوود.

مۆزەخانەی سلێمانی لە (١٤ی تەمموزی ١٩٦١) دامەزراوە سەرەتا لە خانوویەکی بچووکی
گەڕەکی شۆڕشدا بوو، لە ساڵی ١٩٨٠ گواسترایەوە بۆ ئەم بینایەی ئێستای. یەکەم
بەڕێوەبەری مۆزەخانەی سلێمانی خوالێخۆشبوو (ڕەفیق فەتحوڵا) بوو. مۆزەخانەی سلێمانی
پارچە ئاسەواری سەردەمە جیاوازەکانی کوردستان و میسۆپۆتامیا لەخۆ دەگرێت. لەسەر
ئاستی عێراقدا بە دووەم مۆزەخانە دادەنرێت.[١٣]

دارەسووتاوەکە بەو گۆڕەپانە دەوترێت کە دەکەوێتە ناوجەرگەی شاری سلێمانی ‌و لە سەرو
مزگەوتی گەورەوە دەست پێدەکات تا شەقامی قەنات، جگە لەوەی شوێنی وەستانی پاسی چەند
ھێڵێکە لە شارەکەدا و چەندین پیشەوەری ئیشی دەست ‌و کۆنەفرۆشی تێدا
کۆبوەتەوە.ھەرچەندە لە ئێستادا بە ھیچ شێوەیەک (دار) لەو مەیدانەدا نافرۆشرێت،
بەڵام ھەر بە ناوە کۆنەکەیەوە بەناوبانگە و ناسراوە، تەنانەت لە پێشی پاسەکان
نوسراوە (دارە سووتاوەکە).

شاری سلێمانی بە ڕای ھەندێک لە خەڵکی کوردستان بە شاری ڕۆشنبیری دەناسرێت. ئەوان وا
دەزانن کە ئەو بەرفراوانییەش بۆ دەوری بابان و دامەزراندنی شار و ماوەیەکیش لە
ساڵانی دەوڵەتی عوسمانی دەگەڕێتەوە، کە ھەموو مەلا و زاناکان شاعیر و نووسەر بوون و
ڕۆڵی مزگەوت و حوجرەش کەم نەبووە لەو بوارەدا، سێ کوچکەی بابان، نالی و سالم و
کوردی قوتابحانەی شیعری بابان درووستدەکەن و ئەگەر ئەو قوتابخانەیە لە ڕووی
ناوەڕۆکەوە گەلێک دیمەنی لە ئەدەبیاتی ئەمڕۆی کوردیدا نەمابێت، ئەوا فۆرمی
ئەدەبیاتی کوردی ئەمڕۆ ئەوا ھەر بەرپێشچوونی فۆرمی ئەو ئەدەبەیە، ئەو زارەی پێی
دەنووسرێت ھەر ئەو زارەیە، زۆربەی گەورەنووسەرانی ئەو سەردەمە وەک: نالی، سالم،
کوردی، مەولانا خالید، مەلا عەبدوڵلای بێتوشی، شێخ مارفی نۆدێی، سەید ئەحمەدی
نەقیب، شێخ حسێنی قازی، حاجی مەلا ئەحمەدی دێلێژە، محەمەد فەیزی زەھاوی، جەمیل سدقی
زەھاوی، مەلا ساڵحی حەریق، ساڵح ئەفەندی ئاھی، تایەر بەگی جاف، وەلی دێوانە، عەلی
بەردەشانی، زێوەر مەلا عەبدوڵلا، ئەحمەد موختار جاف، مەلا عەزیزی موفتی، پیرەمێرد،
بێخود، جەمال عیرفان و چەندین نووسەر و شاعیری دوای ساڵی پەنجاکان بوون بە بەشێکی
گرینگ لە ئەدەبی کوردی ھاوچەرخ لە کوردستاندا. ھەرچەند ھەندێک لەمانە لە نێویەکدا
بەھۆی تەسەوفەوە ناکۆکیان لە نێواندا ھەبووە کە دیارترینیان شێخ مارفی نۆدێ کە بووە
دوژمنی سەرسەختی مەولانا خالید. لەدوای راپەڕینی بەھاری ساڵی ١٩٩١ چەند ھونەرمەندی
بەناوبانگی تر لە سلێمانی ھەڵکەوتن کە رۆڵیان بوە لە شەپۆلی نوێی ئەدەبی کوردیدا،
لەوانە: مەریوان وریا قانع، بەختیار عەلی، بەرزان ھەستیار، گۆران بابە عەلی، زمناکۆ
بورھان قانع، محەمەد موکری، قوبادی جەلی زادە و چەند ناوێکی تر. ئەم بوارە
بەرفراوانە ئێستاشی لەگەڵدا بێت سلێمانی تێیدا پێشەنگە و ھەمیشە ئەو نووسەر و
شاعیرانە رۆڵی بەرچاویان لە بزوتنەوەی کوردایەتیشدا ھەبووە و بوونەتە داینەمۆی
شۆڕشەکان، یەکێکی تر لە ئەو شتانەی کە سلێمانی بە شاری ڕۆشنبیری ناساندوە ئەوەیە کە
یەکەم چاپخانە کە لە کوردستان کەوتبێتەکار لە سلێمانی بوە، یەکەم ڕۆژنامەی کوردی لە
کوردستان دەرچووبێت ھەر لەسلێمانی بووە.[١٥]

لە سلێمانیدا دەیان دەزگای چاپ و بڵاوکردنەوەی تێدایە و چەندین ڕۆژنامە و گۆڤاری
لێوە دەردەچێت و ژمارەیەکی زۆریش ڕادیۆ و تەلەڤیزیۆن و سەتەلایتی تێدا پەخش دەکرێ،
لەم شارەدا چەندین گرووپی شانۆ و مۆسیقا و نیگارکێش و ھونەرمەندی شێوەکار ھەیە و
جگە لە زانکۆی ئەمریکی و زانکۆی سلێمانی چەند زانکۆ و پەیمانگا و قوتابخانەی بیانی
تێدایە. ئەم شارە پڕە لە ھۆڵی چالاکی و بەردەوام بەرنامەی ھەمەجۆری ھونەری و
ڕۆشنبیری تێدایە.[١٦] چەندین گەڕیدەی بەریتانی و بیانی لە کتێب و بیرەوەریەکانیاندا
ئاماژەیان بە زیندوێتی ئەم شارەداوە و بە شاری جوانی و خۆشەویستی ناسراوە. لەم
شارەدا ژنان ڕۆڵی دیار و بەرچاویان ھەیە لە دام ودەزگا و دامەزراوەکاندا بە تایبەتی
لە ڕێکخراوەکانی کۆمەڵگەی مەدەنیدا. ئازادی ڕادەربڕین و زیندوێتی کاروجولە لەم
شارەدا سیما و خەسڵەت و پێناسەی سلێمانیە. سلێمانی لەسەر ئاستی عێراق بەھۆی شوێنی
جوگرافیەوە، بەپاک و خاوێنترین شار ناسراوە.[١٧]

زانکۆی سلێمانی بۆ یەکەمجار لەساڵی ١٩٦٨ دامەزرا، کامپبی سەرەکی زانکۆ ئەکەوێتە
شاری سلێمانی یەوە لە ھەرێمی کوردستان. لە سەرەتادا تەنھا سێ کۆلێژ ھەبوون، بەڵام
ساڵانی دوواتر ژمارەی کۆلێژەکان بەشێوەیەکی بەرچاو زیادی کرد لە ئەنجامی
داواکاریییەکی زۆر بۆ خوێندنی باڵا لە ھەرێمی کوردستان.

لەساڵی ١٩٨١ ڕژێمی فاشیستی عێراق ئەم دامەزراوە ئەکادیمییەی ڕاگواست بۆ شاری ھەولێر
وە ناوەکەشی گۆڕدرا بۆ "زانکۆی سەڵاحەدین". لەساڵی ١٩٩٢ جارێکی تر زانکۆی سلێمانی
دامەزرێندرایەوە لەئەنجامی ھەوڵ و کۆششی زۆری ڕۆشنبیران و زانستخوازانی کورد و
خەڵکی دڵسۆزی شاری سلێمانی و زانکۆ جارێکی تر کرایەوە لە ڕێکەوتی ١٤ی تشرینی یەکەمی
١٩٩٢.

زانکۆی ئەمریکی لە عێراق – سلێمانی (بە ئینگلیزی: The American University of Iraq
– Sulaimani) زانکۆیەکی ئەھلیی قازانج نەویستە کە خوێندنێکی فراوانی ھونەرە
لیبراڵیەکان لەسەر شێوازی ئەمریکی پێشکەش دەکات بۆ ھەموو خوێندکارە شایستەکان بێ
گوێدانە ئینتیما و بنەچەیان. زانکۆی ئەمریکی عێراق، سلێمانی کە دەکەوێتە سلێمانیەوە
و لە ساڵی ٢٠٠٦ لەلایەن ئەنجومەنی ئەمیندارانەکەیەوە دەستی پێکرد و لە تشرینی
یەکەمی ٢٠٠٧ دا دەرگاکانی واڵا کرد. زانکۆی ئەمریکی عێراق، سلێمانی چوار بواری
پسپۆڕی زانکۆیی و یەک پرۆگرامی ماستەری بەڕێوەبردنی کار و کۆرسە ئیبگلیزیەکان و
پیشەییەکان لە ڕێی پەیمانگای گەشەپێدانی پیشەییەوە پێشکەش دەکات. ھەروەھا زانکۆکە
پرۆگرامێکی زمانی ئینگلیزی بەردەوامی ھەیە بۆ خوێندکارە وەرگیراوەکان کە پێویستیان
بە ڕاھێنانی زیاتر ھەیە لە ئینگلیزی دا پێش دەستپێکردنی کۆرسە ئەکادیمیەکان. ‌

میستەر ریچ کە ساڵی‌ ١٨٢٠ ھاتۆتە سلێمانی واتا (٢٦) ساڵ پاش دروستکردنی‌ شارەکە ,
ژمارەی‌ دانیشتوانی‌ بە دە ھەزار کەس خەمڵاندوە دوای‌ ئەوە ئەڵێت: سلێمانی (٢٠٠٠)
ماڵی‌ ئیسلام. (١٣٠) ماڵە جولەکە (٩) ماڵی‌ دیانی‌ کلدانی‌، ٥ ماڵی‌ ئەرمەنی‌ تیا
بووە , کۆی‌ ماڵەکان ئەکاتە (٢١٤٤). ئەگەر ھەرماڵێک بە پێنج کەس دابنێین ئەکاتە
(١٠٧٢٠) کەس.

سەرچنار یەکێکە لە گەڕەکەکانی شاری سلێمانی ، دەکەوێتە ڕۆژئاوای شار . جاران بەھۆی
لاوازی کەرەسەی ھاتوچۆوە و کەمی دانیشتوانی شار، سەرچنار جیابوو لە بەشەکانی تری
سلێمانی و دەزانرا لەکوێوە بۆ کوێ دەستپێک و کۆتاییەتی ، ئەمڕۆکە سەرچنار تێکەڵ
بووە و لەدەوریا چەندین گەڕەکی تر دروست بوون وەک: شەھیدانی سەرچنار، گردی سەرچنار،
..ھتد . وە ھەروەھا سەرچنار بەیەکێک لە ھاوینەھەوارەکانی عێراق دەژمێردرێت بەھۆی
بوونی ئاوی ھەڵقوڵاوی ژێر گرد و بەرزاییەکانی. زۆر لە مێژە سەرچنار ئوتێل و شوێنی
حەوانەوەی لێدروست کراوە بۆ گەشتیاران. شوێنێکی فێنک و خەم ڕەوێن بووە بۆ خەڵکی
سلێمانی و دەوروبەری، کە تاکوو ئەمڕۆش کۆتایی ھەفتان خەڵکانێکی زۆر ڕووی لێدەکەن بۆ
سەیران. سەرچنار چەندجارێک نۆژەنکراوەتەوە و سیمای ناو سەیرانگاکانی دەستکاریی
کراون و خۆشکراوە.

بەنداوی دوکان لە خۆر ئاوای شاری سلێمانی بە دووری [ ٧٠ ] کم و لەسەر زێی بچووک
دروست کراوە ، کە بریتی یە لە دەریاچەیەکی مەزن و بڕی [ ٦.٨ ملیار م٣ ] ئاو گل
دەداتەوە ، ئەم دەریاچەیە بۆتە ناوچەیەکی گەشتیاری سەرنج راکێش و گەشتیاران لە زۆر
ناوچەوە ڕووی تێ دەکەن ، ئۆتێلێکی گەورەی بە ناوی [ میراڵ ] و کۆمەڵێک کابینەی
جۆراو جۆری لێ بنیاد نراوە ، گەشتیاران لە ھەر چوار وەرزی ساڵ گەشتی بۆ دەکەن .

باخچەی گشتی لە کۆندا نەبووە. تا سەردەمی ئەحمەد پاشای بابان کە حاکمی سلێمانی بووە
چوار باخی دروستکرد ، ئێستا ئەو چوارباخە بوون بە گەڕەکێک لە گەڕەکەکانی سلێمانی.
جا لەبەر ئەوەی ئاوی سلێمانی زۆر بووە و پڕ بووە لە کانی و کارێز جگە لە ئاوی
شیوەکان و زێرابەکان کە بەرەو خوار بوونەتەوە ، ئەمانە ھەموو سوودیان لێ وەرگیراوە
بۆ باخ دروستکردن.

شارەوانی سلێمانی لەم ساڵانەی دواییەدا فەرمانگەی‌ باخچەکانی بەتایبەت پێک ھێنا بۆ
دروستکردنی باخچە لە ناوشارا. ئەو فەرمانگەیەش ژمارەیەکی زۆری باخچەی دروست کردوە
سەرپەرشتیان ئەکات لە ژوور ھەموویانەوە پارکی ئازادی کە لەوەو پێش لەشکرگای حوکمەت
بوو (حامییە) بوو. ئەکەوێتە بەشی ژوورووی شار. ژمارەیەکی زۆری تر باخچەی بچووک ھەن
لە ناو شارەکە کە ھەموو ڕازاوە و جوان و ڕێک و پێکن ھەندێکیان بە ناوی ئەو کەسانەی
بیانی و خۆییەوە ناونراونکە خزمەتیان پێشکەش کردووە. وەک (باخچەی ئولڤ پالما) سەرەک
وەزیرانی سوید کە بەدەستی ناحەز شەھید کرا و باخچەی جەواھری کە بە ناوی شاعیری‌
گەورەی عەرەب محەمەد مەھدی ئەلجەواھیری دۆستی دێرینی کورد و باخچەی فەرەیدون علی
ئەمین و گەلێکی تر.

لە پێش دامەزراندنی یانەی وەرزشی سلێمانی لە سەرەتای ساڵی ١٩٥٦ لە زۆربەی
گەڕەکەکاندا تیپی ئەھلی (میللی) ھەبووە. یاریگایەکی تۆپی پێ کە بە چیمەنی سەوز و
پتر لە (٢٠،٠٠٠) بیست ھەزار کەس دەگرێت، لەسەر تازەترین شێوە نوێ کراوەتەوە لەسەر
بوودجەی حکومەتی ھەرێمی کوردستان، وە ئێستا بە کۆبوونەوەی ھەموو یاریگاکان لە
چوارچێوەی (مەلعەبەکە)دا ناونراوە "کۆمەڵگای یانەی وەرزشی سلێمانی" لە گەڕەکی چوار
باخ.

یانەی وەرزشی سلێمانی یانەیەکی تۆپی پێی پیشەگەری عێراقیە. لە ساڵی ١٩٥٦دا
دامەزراوە، یانەکە لە خولی بژاردەی عێراق یاری دەکات.

شاری سلێمانی لە ڕێڕەوی دامەزراندن و پەرەسەندن و پێدا چەسپاندنی خۆیدا لە کۆڕی
شارستانێتی و پێشڕەویدا کۆمەڵێکی زۆر لە نووسەر و شاعیری باشی بۆ مێژوو ھێشتۆتەوە.
بۆ سەردەمی بابان و دامەزراندنی شار و ماوەیەکیش لە ساڵانی دەوڵەتی عوسمانی ھەموو
مەلا و زاناکان شاعیر و نووسەر بوون یان ھەموو شاعیر و نووسەرەکان مەلا و زانا
بوون. بۆ پاش ئەو سەردەمەش مزگەوت لە بەخشینی شاعیر و نووسەر نەکەوت و قوتابخانەی
تازەش گەلێک بلیمەتی بەخشی و مەڵبەندێکی وەکو زانستی وایکرد کە زۆر لە
نەخوێندەواران بچنە ڕیزی شاعیران.[١٨]



https://ckb.wikipedia.org/wiki/%DA%A9%D9%88%D8%B1%D8%AF%DB%8C%DB%8C_%D9%86%D8%A7%D9%88%DB%95%D9%86%D8%AF%DB%8C

کوردیی ناوەندی یەکێک لە شێوەزارەکانی سەرەکی زمانی کوردییە[٢] کە لە ڕۆژھەڵات و
باشووری کوردستان قسەی پێ‌دەکرێ. زۆر جار بە ھەڵە بەم شێوەزارە دەڵێن سۆرانی بەڵام
سۆرانی خۆی لکێکە لە لکەکانی کوردیی ناوەندی.[٣] سلێمانی، ھەولێر، کەرکووک، بۆکان،
مەھاباد، سنە و سەقز لە ئەو شارە گەورەانەن کە خەڵکەکەی بە ئەم شێوەزارە دەدوێن.

ناوەندە شارییە گەورەکانی ئاخێوەری ئەم شێوەزارە لە ڕۆژھەڵاتی کوردستاندا ئەمانەن :

بۆ نووسینی کوردیی ناوەندی زیاتر لە ئەلفوبێی عەرەبی کەڵک وەردەگیرێ و لە پەنا
ئەلفوبێی عەرەبیش لە ئەلفوبێی لاتینی کەم تا کورتێک کەڵک وەردەگیرێ.

زەبیحی، عەبدوڕەحمان. قامووسی زمانی کوردی، ورمێ: ناوەندی بڵاوکردنەوەی فەرھەنگ و
ئەدەبیاتی کوردی، ١٣٦٧



https://ckb.wikipedia.org/wiki/%D9%BE%D8%A7%D8%B1%DB%8C%D8%B3

پاریس پایتەختی ووڵاتی فەڕەنسایە، کەوتۆتە نزیک ڕووباری سێینی (بە فەڕەنسی Seine ).
ئەم شارە لەلایەن ئیمبڕاتۆڕی ڕۆمانی جولیان فڕانکلین ەوە دروستکراوە کە سەرەتا
پێیان وتووە لوتێتیا (Lutetia) ، پاریس گەورەترین شارە لە وڵاتی فەڕەنسا کە
ڕووبەرەکەی ١٠٥ کیلۆمەتر چوارگۆشەیە ، نزیکەی ٢.٥١ ملیۆن ھاووڵاتی لەو شارە دەژین ،
پاریس بە ناوەندی سەرەکی دادەنرێت بۆ مەبەستی گەشتیاری و چاند (کەلتوور) و ئابووری
و سیاسەت و مێژوو و مۆزەخانەی ھوونەری لە وڵاتی فەڕەنسا ، لەوڵاتەکە چەندین ھۆی
گواستنەوە ھەن لەوێنەی دوو فڕۆکەخانە و میتڕۆ چەندینی تر ، شارەکە بەفرە چاند
دادەنرێت بەوەی زۆرتر لە ٢٠٪ دانیشتووی پاریس خەڵکی دەرەوەی فەڕەنسایە ھەربۆیەش لە
پاریس جۆرەکانی جلوبەرگ و خۆراک بە فرە بەرھەم دەبینرێت ، لە ڕووی وەرزشەوە چەندین
ڕووداوی گرنگ تێیدا ئەنجام دراوە لەگرنگترینییان میوانداری کردنی ئۆڵەمپیادی ١٩٠٠ و
١٩٢٤ وە لە یاری تۆپی پێش میوانداری جامی جیھانیی فیفای ١٩٩٨ کە ھەڵبژاردەی
نیشتمانی فەڕەنسا جامەکەی بەدەست ھێنا.



https://ckb.wikipedia.org/wiki/%DA%BE%DB%8C%D9%86%D8%AF%D8%B3%D8%AA%D8%A7%D9%86

ھیندستان یان ھندستان یان ھیند (بە ئینگلیزی: India) وڵاتێکی ڕووبەر گەورەیە بەجۆرێ
حەوتەمین وڵاتی گەورەی جیھان لەڕووی ڕووبەرەوە وە وڵاتەکە دەکەوێتە باشووری کیشوەری
ئاسیا کە بە شێوەی کۆماری فیدراڵی بەڕێوە دەبرێت. پایتەختەکەی شاری دێھلی نۆیە و
دراوەکەی ڕووپیەی ھیندییە ھەروەھا ڕێژەیەکی زۆری خەڵکی تیایە ھەروەھا ساڵانە
ڕێژەیەکی زۆر برنج بەرھەم دێنێت. بەپێی ساڵی ٢٠١١ ژمارەی دانیشتووانی ھیند نزیکەی
١٫٢ ملیاری کەس بووە ئەوەش دووەم گەورەترین وڵاتە لەڕووی زۆرترین ڕێژەی دانیشتووان.
ناوی ھیندستان لەوشەیەکی یۆنانییەوە ھاتووە ئەویش وشەی ھیندووسە (Indus) کە بەمانای
ئەو کەسانەدێت کە لەنزیک ڕووباری سیند دەژین. ھیندستان بەوڵاتێکی فرە زمان و ئایین
و چاند دەناسرێتەوە.

بەپێی ئامارەکانی ساڵی ٢٠١٤ ژمارەی دانیشتووانی وڵاتی ھیندستان ١,٢٦٧,٤٠١,٨٤٩ کەس
بووە کە دەکاتە ١٧.٥٠ لەسەدی ڕێژەی خەڵکی جیھان. تەمەنی مامناوەندی خەڵکی ئەم وڵاتە
٢٦.٦ ساڵە. ھەروەھا ٣٢ لەسەدی دانیشتووانی وڵات لە شارەکان دەژین.[١] لە ڕووی
ژمارەی دانیشتووانەوە ھندستان دووەم وڵاتی جیھانە و بە گەورەترین وڵاتی دیموکراسی
جیھان ناسراوە. لە ناو خۆی وڵات بەردەوامبوونی تێکھەڵچوون و ئاڵۆزی لە نێوان لایەنە
ئەتنی و ئایینیەکاندا گورزی کاریگەری لە ژیانی سیاسی وەشاندووە و ھەندێک جار ئەم
ڕووداوانە، دیموکراسی و عەلمانیەتی وڵاتی ڕووبەڕووی مەترسی گەورە دەکەنەوە.

دەستەی سەرۆکایەتی حکوومەت لە سەرۆک و جێگری سەرۆک و سەرۆکوەزیران پێکدێت لەگەڵ
وەزیرەکانی حکوومەت. پێنج ساڵ جارێک ھەڵبژاردن بۆ سەرۆک وڵاتەکە دەکرێت. سەرۆک
دەتوانێت سەرۆکوەزیران ھەڵبژێرێت کە ئەوییان زۆرترین دەسەڵاتی ھەیە. لەوەتەی ١٦ی
ئایاری ٢٠١٤ەوە نارێندا مۆدی لە پلەی سەرۆکوەزیرانی ھیندستانە.

ھیند بەوڵاتێکی فرە زمان ناسراوە کە ٢٣ زمانی فەرمی و دانپێنراو ھەیە لەو زمانە،
بەڵام زمانی ھیندی لەپاڵ زمانی ئینگلیزی بەزمانی سەرەکی و فەرمی وڵاتەکە دادەنرێت
وە زمانی ھیندی زۆرترین قسەکەری ھەیە. جگە لەھیندی زمانی ئاسامی، زمانی بەنگالی،
زمانی بۆدۆ، زمانی دوگری، زمانی گوجەراتی و زمانی کننادی، زمانی کەشمیری، زمانی
ئوردوو. زمانی تێلووگوو، زمانی تامیلی و چەندەها زمانی دیش لە هیندستان بوونی هەیە.

دێکان ھێڕاڵد ھندستان ھندستانوستان تایمز پایۆنیر ئیندییەن ئێکسپرێس ئێستیتز مەن
تایمز ئۆف ئیندیا ئیشین ئیج ئیندیا تودەی ئاوت لۆک

دوردارشان-حکومی زی تی ڤی ئێستار تی ڤی سۆنی ئینتێرتینێ مێنت تی ڤی ئاج تەک-کەناڵی
٢٤ کاتژمێرەی ھەواڵ نیودلھی تی ڤی سان نێت وۆرک

ھیند یەکێکە لە چالاکترین وڵات لە پەخشکردن و دەرھێنانی فیلم کە یەکی لە گەورەترین
ڕێکخراوی جیھانی سەرپەرشتی دەکات بەنێوی بۆلیوود(بالیڤوود) کە بارەگای فەرمی
دەکەوێتە شاری بۆمبای پایتەختی کۆنی ھیندستان



https://ckb.wikipedia.org/wiki/%D9%85%D8%AD%DB%95%D9%85%D9%85%DB%95%D8%AF

موحەممەدی کوڕی عەبدوڵڵا کوڕی عەبدولموتەلیب، موسڵمانان بە پێغەمبەری خوای
دادەنێن[١] بۆ ھەموو مرۆڤایەتی تا خەڵک بگەڕێنێتەوە بۆ یەکتاپەرستی و پەرستنی خوا
لەسەر ڕیبازی ئیبراھیم، و لەو باوەڕەدان کە باشترینی دروستکراوانی خوایە و پێشەوای
مرۆڤە، لەگەڵ ناوھێنانیدا دەڵێن «صلی اللە علیە وسلم» واتە« دروودی خوای لێبێت»، کە
لە قورئان و سوننەتدا ئەوە ھاتووە، وایان لێدەکات سڵاواتی لەسەر بدەن. نووسەری
یەھوودی مایکل ھارت لە دانانی کتێبی مەزنترین ١٠٠ کەسایەتی مێژوودا، پێغەمبەر
موحەمەدی داناوە بە بە مەزنترین کەس[٢] بەو بڕوایەی «کە تەنھا کەسە لە مێژوودا بە
تەواوی سەرکەوتوو بووە لەسەر ئاستی ئایینی و دونیایی و دەڵێت موحەمەد کاریگەرییەکی
گەورەی لە دەروونی موسڵمانان بە جێھێشتووە، ئەمەش دەردەکەوێت لە یادکردنەوە و شوێن
پێ ھەڵگرتنییاندا لە شێوازی ژیان و پەرستشەکانی، و ھەروەھا لە ھەستانیان بە
لەبەرکردنی ووتە و ھەڵس وکەوت و سیفەتەکانی».

لە دایک بووە لە مەککە لە مانگی ڕەبیعولئەولی ساڵی فیل، بەرامبەر ساڵی ٥٧٠ یان ٥٧١ی
زایینی[٣]، پێش ئەوەی لە دایک بێت باوکی کۆچی دوایی کردووە و ھەر لە مناڵیشدا دایکی
لەدەست دەدات، پەروەردە دەبێت لای عەبدول موتەلیبی باپیرەی پاشان لای ئەبو تالیبی
مامی، کە لەو ماوەیەدا خەریکی شوانی دەبێت، پاشان بازرگانی دەکات، لە تەمەنی ٢٥
ساڵیدا ژیانی ھاوسەری پێک ھێناوە لەگەڵ خەدیجە کچی خووەیلید، کە دایکی ھەموو
مناڵەکانی بووە بێجگە لە ئیبراھیم.

لە پێش ئیسلامدا حەنیفی بووە و خوای پەرستووە لەسەر ڕیبازی ئیبراھیم و پەرستنی بتی
ڕەتکردۆتەوە کە لەو کاتانەدا بەربڵاوبووە لە مەککەدا، موسڵمانان لەو باوەڕەدان کە
نیگای خوای پێ گەیشتووە کاتێک لەتەمەنی چل ساڵیدا بووە، سێ ساڵ بە نھێنی بانگەوازی
کرد، پاشان دە ساڵی لە مەککە بە سەر برد بە بانگ کردنی خەڵکەکەی و بازرگانەکان و
سەردانکەرانی کەعبە کە دەھاتنە مەککە، و لە ساڵی ٦٢٢ز کۆچی کرد بۆ شاری مەدینە کە
ناودەبرا بە یەسرب، دوای ئەوەی گەورەکانی قوڕەیش کەوتنە پیلان گێڕان لێی و
بانگەوازەکەیان ڕەت دەکردەوە، دە ساڵی کۆتایی ژیانی لە مەدینە بەسەر برد بە
بانگەوازی ئیسلامی، و بناغەی شارستانی ئیسلامی دانا، کە دواتر فراوان بوو و مەککە و
ھەموو شار و ھۆزە عەرەبیەکانی گرتەوە، و بۆ یەکەم جار عەرەبی یەکخست لەسەر یەک
ئاینی یەکتاپەرستی و لە دەوڵەتێکی یەکگرتوودا[٤][٥] .

لەبەر ئەوەی کەسایەتییەکی کاریگەرە لە مێژوودا، بۆیە ژیان و کاروبار و بیروباوەڕی
بە شێوەیەکی بەرفراوان لێدوانی لەسەر کراوە لەلایەن لایەنگران و نەیارەکانی بە
درێژایی سەدەکان. موسڵمانان لە کۆن و نوێدا گرنگییان داوە بە ژیاننامەکەی بەوەی بە
پەیڕەوێکی کرداری دادەنرێت بۆ ئیسلام، زانایانی ئیسلام دانراوی زۆریان لەسەر داناوە
و ھەموو شتێکی پەیوەندیداریان پێوەی نوسیوەتەوە[٦].

قورئان بە سەرچاوەیەکی سەرەکی دادەنرێت لە زانینی ژیاننامەی پێغەمبەر موحەمەد،
دێرینترن و باوەڕپێکراوترین سەرچاوەی ژیاننامەی پێغەمبەرە، لەبەرئەوەی دەگەڕێتەوە
بۆ سەردەمی موحەمەد خۆی و ھەموو موسڵمانان یەک نوسخەی قورئان کۆیان دەکاتەوە لەگەڵ
جیاوازی کۆمەڵە ئیسلامییەکاندا، لەگەڵ ئەوەی قورئان ھەموو ژیاننامەی موحەمەد لە
خۆناگرێت، بەڵام چەند ئاماژەدانێکی تیایە بۆ ژیانی بە دەربڕینی ئاشکرا بێت یان بە
ئاماژەدان. ھەندێک لە سیفەتەکانی باسکراوە لەگەڵ بەڵگەکانی پێغەمبەرێتی، ڕەوشت و
تایبەتمەندییەکانی، و باری دەروونی، و ھەندێک شت لە بارەی غەزووەکانیەوە باسکراوە.

ژیاننامەی پێغەمبەر بەشێکی فراوانی گرتووە لە کتێبەکانی فەرموودەدا، ھەموو ئەوانەی
کتێبیان لە فەرموودەدا داناوە، بەش و دەروازەی تایبەتیان داناوە لەسەر ژیانی
پێغەمبەر موحەمەد، و بانگەوازەکەی، و ھاوەڵەکانی، لەگەڵ ئەوەی ئەو ڕووداوانە بە پێی
کات ڕیزبەند نەکراوان، لەبەرئەوەی ئەوان مەبەستیان کۆکردنەوەی ووتەکانی موحەمەد و
کردار و فەرمان و حوکمەکانی بووە[٧].

زانایامی موسڵمان کۆکن لەسەرئەوەی کە ناودارترین و دێرینترین کتێب لەبارەی ھەواڵی
ژیاننامەی پێغەمبەرەوە مۆتەی مالیکە، پاشان سەحیحی بوخاری و دواتر سەحیحی موسلیم کە
بەشێکی زۆریان لە ژیانی موحەمەد باسکردووە.

کتێبەکانی سیرە و ژیاننامە لە قۆناغێکی دواتر لە کتێبەکانی فەرموودە نوسراون،
ھاوەڵەکان گرنگییان دەدا بە گێڕانەوەی ژیاننامەکەی بە زارەکی، یەکەم کەس کە گرنگی
دا بە نوسینەوەی ژیاننامەکەی عەروەی کوڕی زوبەیر بوو. لە دواتردا موحەمەد کوڕی
ئیسحاق دێت لە نووسینەوەی ژیاننامەی موحەمەددا بە تەواوی و شارەزایان بە ڕاسترین
کتێبی سیرەی دادەنێن لەو سەردەمەدا.

کتێبەکانی شەمائل بە سەرچاوەیەکی بنەڕەتی دادەنرێت لە زانینی ژیاننامەی پێغەمبەر
موحەمەددا، ئەمانەش ئەو کتێبانەن کە دانەرەکانیان گرنگییان داوە بە باسی ڕەوشتی
موحەمەد و خوو ڕەوشت و سیفەتەکانی، و ھەڵس و کەوتی لە شەو و ڕۆژدا، و ڕەوشتەکانی.

ھەروەھا کتێبەکانی دەلائل بە یەکێکی تر لە سەرچاوە بنەڕەتییەکانی ژیاننامەکەی
دادەنرێن، ئەمەش ئەو کتێبانە دەگرێتەوە کە بەڵگە و نیشانەکانی پێغەمبەرایەتی
موحەمەد دەسەلمێنێت بە پێی بیروباوەڕی موسڵمانان. زۆر کتێب لەم بوارەدا دانراون و
ناودارترینییان بەڵگەکانی پێغەمبەرێتی بەیھقییە.

ھەروەھا چەندین جۆری تر سەرچاوە ھەیە، وەک کتێبەکانی تەفسیری قورئان و ھۆکانی ھاتنە
خوارەوە.

لە ڕووی سیاسییەوە، نیمچەدوورگەی عەرەبی لێک ھەڵوەشابوو، نە دەوڵەتێک یەکی دەخست و
نە حکومەتێک بەڕێوەی دەبرد، دەوڵەتە دێرینەکانی کە لە یەمەن و نەجد و دەورووبەری
عێراق و شام بوون لێک ھەڵوەشابوون، و ژیانی کۆچەری دەستی بەسەر شارەکانی حیجازدا
گرتبوو، و ھۆزەکان یەکەی سەرەکی سیاسی و کۆمەڵایەتی بوون.

لە ڕووی ئابووریەوە، دەشتەکییە عەرەبەکان پشتیان بە شوانکارەیی و کۆچکردن ئەبەست بۆ
ئەو ناوچانەی ئاویان لێیە، ئەمەش بوو بووە ھۆی شەڕ بۆ دەستکەوتنی پێداویستییەکان،
بەڵام لە شارەکاندا چالاکی بازرگانی و کشتوکاڵی و پیشەسازی ھەبوو، مەککە چالاکی
بازرگانی تێیدا باڵادەست بوو و ڕێگەی بازرگانی نێوان شام و یەمەنی بەڕێوە دەبرد،
بەڵام مەدینە کشتوکاڵ تێیدا لەبرەودا بوو بە ھۆی باخی میوە و خورما و ترێوە.

عەرەب دیناری بیزەنتی و دەرھەمی فارسییان بەکاردەھێنا لە ئاڵوگۆڕی بازرگانیدا،
بەڵام لە ڕووی پیشەسازییەوە مەدینە ناسرابوو بە داڕشتنی جوانکاری زێڕ و زیو، لەگەڵ
دروستکردنی شمشێر و تیر و ڕم و زرێپۆش، ھەروەھا لە شارە عەرەبیەکاندا ئاسەنگەری و
زەڕەنگەری و دەباغچییەتی و چنین پەرەی سەند، ھەروەھا عەرەب چەند جۆرێک مامەڵەی
داراییان دەزانی وەک قەرز و ڕەھن و باج.

لە ڕووی ئایینییەوە، بت پەرستی نیمچەدوورگەی عەرەبی گرتبوویەوە بە شێوەیەکی گشتی،
خواوەندێکیان دەپەرست کە وەک بت دروستکران لە بەرد و تەختە، ژمارەیان ئەگەیشتە ٣٦٠
بت لە دەوری کەعبە، ئەو ھۆزانە دەیانپەرستن کە دەھاتن بۆ حەج و قوربانی و نەزریان
بۆ دەکردن، لەگەڵ ئەمانەشدا چەند دروشمێکیان لە پاشماوەی ئاینی ئیبراھیم بۆ
مابوویەوە وەک بەرز ڕاگرتنی کەعبە، و سەردان کردنی، و حەج و عومرە، لە ھەمان کاتدا
چەند تاکێک ھەبوون کە لەسەر ڕێبازی ئیبراھیم و ئیسماعیل بوون بە تەنھا و ناسرابوون
بە حەنەفییەکان، ھەروەھا چەند ئاینێکی تر ھەبوو بە شێوەیکی دیاریکراو وەک یەھوودی
لە یەمەن و مەدینە، و مەسیحییەت لە نەجران و حیرە و دەوروبەری شام، و ھەروەھا
بڵاوبونەوەیەکی دیاریکراوی ئاگرپەرستی ھەبوو کە لە ئێرانەوە ھاتبوون[٨].

ئەبووقاسم موحەمەدی کوڕی عەبدولڵای کوڕی عەبدولموتەلیبی کوڕی ھاشمی کوڕی
عەبدولمەننافی کوڕی قوسەیی کوڕی کیلابی کوڕی مڕەی کوڕی کەعبی کوڕی لوئەیی کوڕی
غالیبی کوڕی فەھری کوڕی مالیکی کوڕی نەزڕی کوڕی کینانەی کوڕی خەزیمەی کوڕی مدرکەی
کوڕی ئلیاسی کوڕی مزڕی کوڕی نزاری کوڕی موعدی کوڕی عەدنانە (تا ئێرە ڕێکەوتوون
لەسەری زانایان)، لەگەڵ ئەوەی سەلمێنراوە دەچێتەوە سەر نەسەبی ئیسماعیلی کوڕی
ئیبراھیم.

ھیچ لقێک نییە لە قوڕەیشدا کە نزیکاتی لەگەڵ موحەمەددا نەبێت[٩]، و موسڵمانان لەو
باوەڕەدان کە خوا ھەڵیبژاردووە لە باشترین ھۆز و پشت و نەسەبدا.

موحەمەد لە دایک بووە لە مەککە (بە پێی گێڕانەوەکانی سوننە لە دایک بووە ڕۆژی
دووشەممە، ١٢ ی ڕەبیعولئەوەلی ساڵی فیل، بەرامبەر ٢٠ یان ٢٢ی نیسانی ساڵی ٥٧١ یان
٥٧٠ی زایینی). شەش مانگ پێش لە دایکبوونی باوکی کۆچی دوایی کردووە، کاتێک لە دایک
دەبێت ئامینەی دایکی دەنێرێت بۆ لای عەبدول موتەلیب مژدەی بدەنێ ئەویش زۆری پێ خۆش
دەبێت و دەچێتە کەعبەوە سوپاسی خوا ئەکات و ناوی موحەمەدی بۆ ھەڵدەبژێرێت کە لەو
کاتەدا ئەو ناوە لە ناو عەرەب باو نەبووە.

مامی ئەبوتاڵیب داھاتێکی زۆری نەبوو، لەبەرئەوە موحەمەد سەرەتا شوانی دەکرد لە بەنی
سەعد لە سەر چەند قیڕاتیک بۆ خەڵکی مەککە (قیڕات بەشێکە لە دەرھەم یان
دینار).« لەگەڵ ئەوەی شیعە ھەواڵی شوانییەکەی ڕەت دەکەنەوە»، کاتێک گەیشتە تەمەنی
١٢ ساڵی لەگەڵ مامی ڕۆیشت بۆ شام بۆ بازرگانی، ناونرا بە ئەمین و ڕاستگۆ و خەڵک
ئەمانەتیان لە لا دادەنا، و کاتێک قوڕەیش بینای کەعبەیان نوێکردەوە، جیاوازیان
کەوتە نێوان لەسەر دانانەوەی بەردە ڕەشەکە لە شوێنی خۆی، بۆیە ڕێکەوتن یەکەم کەس
ھاتە ژوورەوە دایبنێت، موحەمەد ھاتە ژوورەوە وتیان ئەمین ھات و ڕازی بوون کە ئەو
دایبنێت، داوای پۆشاکێکی کرد و بەردەکەی خستە سەری و ھەموو تیرە و ھۆزەکانی شاری
مەککەی بانگکرد و ھەر یەکەی چەمکێکیان گرت و ھەڵیان گرت، پاشان بە دەستی خۆی
بەردەکەی خستەوە شوێنی خۆی.

خەدیجە کچی خووەیلید، ئافرەتێکی بازرگانی سەروەر و سەرفرازی شاری مەککە بوو، کاتیک
ھەواڵی دەست پاکی موحەمەد گەیشت پێی، ناردی بە شوێن موحەمەدا و پێشنیاری خستە
بەردەمی کە بەشداری بکات لە بازرگانیەکەیدا بۆ شام، موحەمەد ڕازی بوو و دەرچوو بۆ
شام و شتومەکی کڕی و گەڕایەوە بۆ مەککە قازانجێکی زۆری کرد، بۆیە لە دوای
گەڕانەوەکەی لە شام خەدیجە پێشنیاری ھاوسەرگیری خستە بەردەمی، موحەمەدیش دوای ئەوەی
داواکەی خستە بەردەم مامەکانی، خەدیجەی خواست کاتێک لە تەمەنی ٢٥ ساڵیدا بوو خەدیجە
لە تەمەنی ٤٠ ساڵیدا یان ھەندێک ئەڵێن ئەویش لە تەمەنی ٢٥ ساڵیدا بووە.

خەدیجە دایکی ھەموو مناڵەکانی بوو بێجگە لە ئیبراھیم کە دایکی ئەو ماریە قەبتی بوو،
مناڵەکانی تری قاسم و عەبدولڵا و زەینەب و ئوم کەلسوم و فاتمە بوون. قاسم و
عەبدولڵا لە سەردەمی نەفامیدا مردن بەڵام ھەموو کچەکانی ئیسلام بوون و لە گەڵیا
کۆچیان کرد، بەڵام ھەموویان ھێشتا پێغەمبەر لە ژیاندا بوو مردن بێجگە لە فاتیمە.

موسڵمانان لەو بڕوایەدان کە خوا ھەر پێغەمبەرێکی ناردبێت بەڵێنی لێوەرگرتووە کە بە
نەتەوەکەی بلێت باوەڕ بە دوایین پێغەمبەر بھێنن کە موحەمەدە و سەری بخەن[١٠]، و
موحەمەد خۆی فەرموویەتی؛ (من بانگەوازی ئیبڕاھیمی باوکمم، مژدەکەی عیسام [١١]،
ھەروەھا لە کتێبەکانی سیرەدا ھاتووە کەوا خاخامەکانی یەھوود و قەشە مەسیحییەکانی
ناو عەرەب باسیان لە ھاتنی پێغەمبەر موحەمەد کردووە پێش ناردنی کاتێک کاتەکەی نزیک
بۆتەوە.

کاتێک گەیشتە تەمەنی چل ساڵی بە زۆری دەردەچوو بۆ ئەشکەوتی حەڕا دەمایەوە لە «شاخی
نوور لە دووری دوو میل لە مەککەوە»، ئەمەش لە ھەموو ساڵێکدا بوو، ئاو و خواردنی
لەگەڵ خۆی ئەبرد و مانگێک تیایا دەمایەوە و پەرستن و تێڕامانی دەکرد. موسڵمانان لەو
بڕوایەدان کە بۆ یەکەم جار سروشی بۆ دابەزی لە ١٧ی ڕەمەزان یان ٢٤ی ڕەمەزان یان ٢١ی
ڕەمەزان بەرامبەر ١٠ی ئابی ٦١٠ز، (٢٧ی ڕەجەب دانراوە لای شیعە).

لە دوای ئەو ڕووداوە ماوەیەک سروشی بۆ نەھات، دەڵێن نزیکەی سێ ساڵ یان کەمتر بووە،
تا کۆتایی ھات بە دابەزینی ئایەتەکانی سەرەتای سورەتی مودەسیر ‹المدثر›، پاشان سروش
دابەزی و بەردەوام بوو بۆ ماوەی بیست و سێ ساڵ تا کۆچی دوایی کرد. و یەکەم ئایەت لە
قورئان دابەزی بۆی (اقْرَء بِاسْمِ رَبِّکَ اڵّذی خَڵقَ) واتە بخوێنەوە بە ناوی ئەو
خوایەی دروستی کردووی[١٢].

موسڵمانان لەو باوەڕەدان کە موحەمەد نێردراوە بۆ ھەموو مرۆڤایەتی، و لەدوای ھاتنە
خوارەوەی ئایەتەکانی سورەتی مودەسیر، دەستیکرد بە بانگ کردنی خەڵک بۆ ئیسلام لە
گەورە و بچوک، و سەربەست و بەندە و پیاوان و ژنان و یەکەم کەس کە باوەڕی پێ ھێنا بە
پێی گێڕانەوەکانی سوننە خەدیجە کچی خووەیلیدی خێزانی و عەلی کوڕی ئەبوتالیبی
ئامۆزای بوو (بە پێێ گێڕانەوەکانی شیعە عەلی یەکەم کەس بووە کە باوەڕی پێ ھێناوە،
ئەو کاتە مناڵ بووە لە تەمەنی دە ساڵی یان ھەشت ساڵیدا بووە و دەژیا لە ژێر چاودێری
موحەمەدا)، و زەیدی کوڕی حارسە یەکەم پیاو بووە کە باوەڕی پێ ھێناوە و پاشان ھاوڕێی
نزیکی ئەبوبەکر باوەری پێ ھێنا (لە ھەندێک گێڕانەوەدا ھاتووە کە ئەبوبەکر پێش عەلی
باوەڕی ھێناوە و یەکەم پیاو بووە کە موسڵمان بووە) و بە موسڵمان بوونی ئەبوبەکر
ئیسلام دەرکەوت لە مەککە، یەکەم کەس بوو کە ئیسلام بوونی خۆی دەرخست، و دەستی کرد
بە بانگ کردنی ھۆز و نزیکەکانی بۆ ئیسلام و ئەوانەی بە بانگەوازی ئەبوبەکر ئیسلام
بوون، عوسمان کوڕی عەفان و عەبدول ڕەحمان کوڕی عەوف و تەڵحە کوڕی عوبەیدوڵڵا و
زوبێر کوڕی عەوام و سەعد کوڕی ئەبی وەقاس بوون.

موحەمەد لە سەرەتادا سێ ساڵ بە نھێنی بانگەوازی کرد، و لە یەکەمینی ئەو حوکمانەی
ھاتنە خوارەوە فەرمان کردن بوو بە نوێژکردن، موسڵمانان سەرەتا بە نھێنی کۆدەبونەوە
بۆ نوێژکردن و بە دیداری پێغەمبەر موحەمەد ئەگەیشتن کاتێک ژمارەیان گەیشتە سی ژن و
پیاو، موحەمەد ماڵی ئەڕقەمی کوڕی ئەبی ئەڕقەمی بۆ ھەڵبژاردن تا تیای کۆببنەوە بە
مەبەستی ڕێنمایی و فێربوون، و کاتێک ژمارەیان گەیشتە چل کەس، فەرمان کرا بە موحەمەد
بە ئاشکرا بانگەواز ڕابگەیەنێت.

دوای سێ ساڵ بانگەوازی نھێنی، موحەمەد دەستی کرد بە ئاشکراکردنی بانگەواز دوای
ئەوەی لەلایەن خواوە فەرمانی پێکرا، ئیبن عەباس بە پێی ڕیواتەیەکی زەھری دەڵێت؛
قوڕەیش لە دژی بانگەوازی موحەممەد نەوەستان تا ئایەتەکان لەسەر بت پەرستی ھاتنە
خوارەوە، لەگەڵ زیادبوونی ژمارەی ئەو کەسانەی کە دەچوونە ئیسلامەوە مەترسی دروستبوو
بۆ شێوازی ژیانی ئاینی لە مەککە و بە خراپی کار دەکردە لەسەر ھێزی ئابووری قوڕەیش،
بۆیە قوڕەیش دژی بانگەوازەکەی وەستان و داوایان لیدەکرد واز بھێنیت بەڵام موحەمەد
ڕازی نەبوو لە بەرامبەر ھیچ شتێک دەست لە بانگەواز ھەڵگرێت. ھەر لەبەر ئەوە قورەیش
وتیان: موحەمەد توشی جۆرێک لە شێتی بووە، و وتیان جنۆکە و شەیتان تێکیان داوە و
ھەروەھا پێیان وت ساحیر و شاعیرە. کاتێک زانیان بەمە ناتوانن ڕێگە لە بڵاوبوونەوەی
بانگەوازەکە بگرن بۆیە بڕیاری ئازاردانی موسڵمانانیان دا، و ھەر سەرۆک ھۆزێک ئازاری
ئەو کەسانەی دەدا لە ھۆزەکەی کە ئیسلام بوون، و بریاری ئازاردان و لێدانیان دا بۆ
ھەر یەکێک ئیسلام بێت. ھەتا گەیاندیانە ئەوەی کە ئازاری پێغەمبەر خۆشیان ئەدا.

کاتێک نەھامەتی زیادی کرد لەسەر موسڵمانان پێغەمبەر موحەمەد ڕێگەی پێدان کە کۆچ
بکەن بۆ حەبەشە لە ساڵی ٦١٥ز بۆ لای پاشا ئەسحەمەی نەجاشی لەبەرئەوەی ستەمی لە کەس
نەدەکرد، عوسمانی کوڕی عەفان و خێزانەکەی و نزیکەی ٨٠ پیاو کۆچیان کرد بۆ حەبەشە.
ئەمەش یەکەم کۆچکردن بوو لە ئیسلامدا و دواتر زۆربەی ئەوانەی کۆچیانکردبوو بۆ
حەبەشە ڕۆیشتن بۆ مەدینە دوای ئەوەی ئیسلام لە مەدینەدا جێگیر بوو.

کاتێک قوڕەیش زانییان موسڵمانان پارێزراون لای نەجاشی حەبەشە، و دوای ئەوەی عومەر
کوڕی خەتتاب و حەمزەی کوڕی عەبدولموتەلیب ئیسلام بوون، و ئیسلام بڵاوئەبوویەوە لە
نێو ھۆزەکاندا، ئەمە زۆربوو بەلایانەوە، کۆبوونەوە بۆ کوشتنی پیغەمبەر، قسەیان
لەگەڵ بەنی ھاشم کرد و داوایان کرد بیدەن بە دەستەوە، ئەوانیش ڕازی نەبوون، و کاتێک
قوڕەیش ئەمەیان زانی گەمارۆی بەنی ھاشمیان دا بەوەی کەس تێکەڵیان نەبێت و لەگەڵیان
دانەنیشێت و ھیچ مامەڵەیەکیان لەگەڵ نەکات تا موحەمەد ئەدەن بە دەستەوە. بۆ ئەمەش
نوسراوێکیان نوسی و بە کەعبەدا ھەڵیان واسی.

دواتر پێنج لە سەرکردەکانی قوڕەیش ھەوڵیاندا کۆتایی بەو گەمارۆیە بھێنن، پاشان
ئەبوتاڵیب کۆچی دوایی کرد لە ڕەمەزان یان شەوالی دەیەم ساڵی پێغەمبەرایەتی (٣ ساڵ
پێش کۆچی)، قوڕەیش نەیانئەتوانی ئازاری پێغەمبەر بدەن ھەتا ئەبوتاڵیب کۆچی دوایی
کرد، پاشان خەدیجەی خێزانی کۆچی دوایی کرد، پێغەمبەر زۆر خەمبار بوو بۆ لە دەستدانی
مامی و ھاوسەرەکەی لەبەر ئەوە ئەو ساڵ ناونرا ساڵی دڵتەنگی.

کاتێک قوڕەیش ئازاریان توند کرد لەسەر موحەمەد و ھاوەڵەکانی دوای وەفاتی ئەبوتالیب
مامی، موحەمەد دەرچوو بۆ تائیف و داوای لێکردن بێنە ناو ئیسلامەوە، بەڵام ئەوان زۆر
بە توندی ڕەتیان دایەوە و ڕازی نەبوون، پاشان موحەمەد تائیفی بە جێ ھێشت و بە
خەمباری گەڕایەوە بۆ مەککە لەبەرئەوەی کەس لە خەڵکی تائیف نەھاتن بە دەم
بانگەوازەکەیەوە.

لە دوای گەشتەکەی تائیف، ڕووداوی ئیسرا و میعراج یان شەوڕەو ڕوویدا بە پێی
بیروباوەڕی ئیسلامی، موسڵمانان بە سوننە و شیعەوە لەو باوەڕەدان، ئەم گەشتە لە
مزگەوتی حەرامەوە بۆ مزگەوتی ئەقسا واتە شاری بیت المقدس بە سواری بوراق و بە
ھاوەڵی جوبرەیل، لەوێ دابەزیوە و نوێژی کردووە، پاشان ئەو شەوە لە بیت المقدسەوە
ڕۆیشتووە بۆ ئاسمانی دنیا، و لەوێ ئادەمی بینیوە وسڵاوی لێکردوە و ئەویش وەڵامی
داوەتەوە، ھەر لە ئاسمان بەدیداری یەحیا و عیسا و یوسف و ئیدریس و ھارون و موسا و
ئیبراھیم گەیشتووە، پاشان بوراقەکە بەرزی کردۆتەوە بۆ لای خوا، و نوێژەکان لەو
شەوەدا فەڕز کراون. بە پێی ڕای ئیبن ئیسحاق خوا تەنھا ئیسرای بە ڕۆحی پێغەمبەر
کردووە، یان گەشتێکی ڕۆحی بووە، لە ھەمان کاتدا ھەندێ لە مێژوو ناسان وایدەبینن کە
موحەمەد بە ڕۆح و جەستەشی سەفەری کردووە. ھەر لەو ڕۆژەدا موحەمەد بە ھۆزەکەی
ڕاگەیاند بەڵام بە درۆیان خستەوە، باوەڕیان پێ نەکرد تەنھا ئەوان نەبێت کە باوەڕیان
بە بانگەوازەکەی کردبوو وەک ئەبوبەکر.

موحەمەد لە وەرزی حەجدا بانگەوازی ھۆزە عەرەبەکانی دەکرد بۆ لای خوا، و لە ساڵی ١١ی
پێغەمبەرایەتیدا بوو کە شەش لاوی یەسریب (مەدینە) ھاتن بۆ مەککە لە وەرزی حەجدا، و
ئەو لاوانە بەڵێنیان بە پێغەمبەردا کە پەیامەکەی بگەیەننە ھۆزەکانیان لە کاتێکدا
لای عەقەبە بوون، و لە وەرزی داھاتووی حەجدا، دوانزە پیاو ھاتن، پێغەمبەر بینینی و
ئەوانیش موبایەعەیان داپێی ئەمەش بە موبایەعەی عەقەبەی یەکەم ناسراوە. و لەوەرزی
سێیەمی حەجدا لە ساڵی ١٣ی پێغەمبەرایەتی، ساڵی ٦٢٢ز نزیکەی حەفتا کەسێک لە
موسڵمانانی یەسرب (مەدینە) ھاتن بۆ حەج، و کە گەیشتنە مەککە پەیوەندی نھێنیان بە
موحەمەدەوە کرد و ڕێکەوتن لەسەر ئەوەی موحەمەد و ھاوڕێکانی کۆچ بکەن بۆ مەدینە
ئەمەش بە موبایەعەی عەقەبی دووەم ناسراوە.

لە دوای بەیعەتی عەقەبەی دووەم، بارودۆخەکە توند بوو لەسەر موسڵمانان، پێغەمبەر
ڕیگەی بە موسڵمانان دا کە کۆچ بکەن بۆ مەدینە، و لە مەککە تەنھا پێغەمبەر و
ئەبوبەکر و عەلی کوڕی ئەبوتالیب مانەوە لەگەڵ ئەو کەسانەی لاواز بوون و توانای
کۆچکردنیان نەبوو.

کاتێک قوڕەیش دەرچوونی موسڵمانانیان بینی، ترسان موحەمەدیش دەرچێت، لە دارلندوە
کۆبوونەوە، و بڕیاری کوشتنی موحەمەدیان دا، جوبڕەیل ئەم ھەواڵەی گەیاند بە پێغەمبەر
و پێی ڕاگەیاند لە شوێنەکەی نەخەوێت، موحەمەد فەرمانی بە عەلی کرد بخەوێت لە
جێگەکەی تا ئەمانەتەکانی لایەتی بیگەڕێنێتەوە پاشان بڕوات بە دوایاندا، پاش ئەوە
پێغەمبەر چووە لای ئەبوبەکر و بەیەکەوە کۆچیان کرد و لە ڕۆژی دووشەممە دەی
ڕەیعولئەوەلی ٦٢٢ز موحەمەد خۆی چووە مەدینەوە لەگەڵ ئەبوبەکری ھاوەڵی، و پشتیوانان
پێشوازیەکی گەرمیان لێ کرد.

خەلیفە عومەری کوڕی خەتاب ئەم بۆنەیەی کرد بە سەرەتای مێژووی ئیسلامی، بەڵام
موحەڕەمی کرد بە سەرەتای ڕۆژژمێری کۆچیی لە جیاتی ڕەبیعولئەوەل لەبەرئەوەی ویستی
کۆچەکە لە موحڕەمدا دەستی پێکرد، بەڵام شیعە لەو بڕوایەدان کە ڕۆژژمێری کۆچی ھەر لە
سەردەمی موحەمەددا دانراوە.

یەکەم ھەنگاوی موحەمەد لە مەدینە فەرمانی پێکردن بە کردنەوەی مزگەوت کە ناسراوە بە
مزگەوتی پێغەمبەر، جێگەکەی بۆ ھەڵبژارد و دەستیان کرد بە بنیاتنانی مزگەوتەکە.
مەدینە لە پێش گەیشتنی پێغەمبەر بەدەست ناکۆکی سەد ساڵەوە دەیناڵاند لە نێوان ھۆزە
جیاوازەکانیدا، سەرکردەکانی مەدینە ھەستیان ئەکرد پێویستیان بە سەرکردەیەکی
یەکگرتوو ھەیە کە پەیوەندیەکانیان ڕێک بخات و ناکۆکی نێوانیان نەھێڵێت، ئەمەش وای
لێکردن موحەمەد قبوڵ بکەن وەک سەرکردەی مەدینە و پاڵپشتی و پارێزگاری لە خۆی و
کۆچکردووە موسڵمانەکان بکەن. و موحەمەد برایەتی خستە نێوان کۆچکردووان و پشتیوانان،
ھەر پشتیوانێک کۆچکردوویەکی ھەڵبژارد تا برای بێت و لەماڵەیدا بمێنێتەوە ئەمەش لە
ھەنگاوێکدا بوو بۆ دروستکردنی پەیوەندی بەھێزی کۆمەڵایەتی لە نێوانیاندا و بۆ
سڕینەوە ئەو دەمارگیریەی لە نێویاندا بوو. بەم شیوەیە پشتیوانان ماڵ و سەروەتیان
بەش کرد لەگەڵ کۆچکردووەکانی برایاندا.

ھەروەھا موحەمەد سەنەدێکی نوسیوە کە ناسرا بە دەستوری مەدینە، و لە سەنەدی ڕێکەوتنی
نێوان ھۆز و تیرە جیاوازەکانی ناو مەدینە دەچوو و ئەرک و مافەکانی دانیشتوانی
مەدینە دیاری کرا، و سەنەدەکە ٥٢ بەندی لە خۆگرتبوو، بیست و پێنج بەندیان تایبەت
بوو بە کاروبارە تایبەتەکانی موسڵمانان بیست و حەوتیان پەیوەست بوون بە پەیوەندی
نێوان موسڵمانان و خاوەن ئایین و دیانەتەکانی تر، و ئەم دەستورە ڕێگەی دەدا بە
خاوەن ئاینەکانی تر لەگەڵ موسڵمانان بژین بە سەربەستی، ھەروەھا باس لە ھاوپەیمانی
ھۆزە جیاوازەکان کرا بوو کاتێک مەدینە بکەوێتە بەر ھێرش، و دڵنیای سەربەخۆیی دارایی
ھەر ھۆزێکی تیا دووپات کرابوویەوە. زۆربەی بت پەرستەکانی مەدینە ئیسلام بوون،
تەنانەت سەرکردە گەورەکانیان وەک سەعدی کوڕی موعاز، تەنھا کەمایەتییەک مانەوە لەسەر
بت پەرستی کە ئەوانیش کاریگەریان دیار نەبوو.

لەگەڵ سەرەتای بوونی موسڵمانان لە مەدینە، خاخامەکانی یەھوود لە بەنی قەریزە و بەنی
قینقاع و بەنی نەزیر دەستیان کرد بە دوژمنایەتی موحەمەد، و ھەندێک لە پیاوەکانی
ئەوس و خەزرەج چوونە پاڵیان ئەوانەی لە سەرەوە خۆیان بە ئیسلام دەردەخست و
پێچەوانەی ئەوەیان دەشاردەوە، ناونران بە دوو ڕووەکان، لە دوای ئەوە خوا فەرمانی
جەنگی بە پێغەمبەر موحەمەد کرد[١٣]، دەستی کرد بە ناردنی نوێنەر و سریە، چووە
غەزووەوە و شەڕی کرد خۆی و ھاوەڵەکانی، ژمارەی ئەو غەزووانەی خۆی بۆی دەرچوو ٢٧
غەزوو بوو، لە ٩ غەزوویاندا خۆی جەنگاوە، و ژمارەی سریەکانی ٤٧ سریەیە، و لە ھەموو
ئەو غەزووانەیە موحەمەد بە دەستی خۆی کەسی نەکووشتوە تەنھا ئەبی کوڕی خەلەف نەبێت.

یەکەمی سریەکان حەمزەی کوڕی عەبدولموتەلیب بوو، لە مانگی ڕەمەزان لە سەری حەوتەم
مانگی کۆچییدا، سی پیاو لە کۆچگردووان دەرچوون، ڕێگەیان لە کاروانێکی قوڕەیش گرت،
بەڵام شەڕ ڕووی نەدا لە نێوانیان، پاشان سریەی عوبەیدەی کوڕی حاریس، و سریەی سەعد
کوڕی ئەبی وەقاس ڕوویاندا، پاشان لە مانگی سەفەری سەری دوانزەیەم مانگی کۆچییدا،
پێغەمبەر موحەمەد دەرچوو بۆ یەکەم غەزوو کە ئەویش غەزووی ودان بوو، پاشان
غەزووەکانی بوات و عەشیرە و بەدری یەکەم ڕوویاندا.

قوڕەیش ھەوڵیاندا تۆڵەی غەزووی بەدر بکەنەوە، دەرچوون لەگەڵ ژمارەیەک ھۆزەکاندا بە
٣٠٠٠ جەنگاوەر و ٢٠٠ سوارچاک و ٣٠٠٠ ووشترەوە، و لەو کاتانە ئەبووسوفیان کوڕی حەرب
سەرکردایەتی ئەکردن، و کاتێک ھەواڵەکە گەیشت بە موحەمەد خۆیان ئامادەکرد و پاشان
دەرچوون، و غەزووی ئوحد دەستی پێکرد لە ٧ی شەوالی ساڵی ٣ی کۆچی، سەرەتا شەڕەکە لە
بەرژەوەندی موسڵمانان بوو، ڕم ھاوێژەکان وایانزانی شەڕەکە کۆتای پێ ھاتووە، بێ
فەرمانی پێغەمبەریان کرد و شوێنەکەیان چۆڵ کرد، خالید کوڕی وەلید ئەوەی قۆستەوە و
ھاوسەنگی جەنگەکە گۆڕا بە بەرژەوەندی قوڕەیش، و ئازارێکی زۆریان بە موسڵمانان
گەیاند و لەم شەڕەدا حەممزەی مامی پێغەمبەر کوژرا.

دوای ئەوەی بەنی نەزیر کرانە دەرەوە لە مەدینە و ڕۆیشتن بەرەو خەیبەر، خەڵکیان نارد
بۆ لای قوڕەیش و ھانیان دان بۆ شەڕکردن لەگەڵ موحەمەد، ڕێکەوتن لەگەڵیان، قوڕەیش
٤٠٠٠ کەس و ٣٠٠ سوارچاکیان کۆکردەوە، کۆمەڵێکی تریش لە ھۆزەکان چوونە پاڵیان و
ھەموویان نزیکەی ١٠،٠٠٠ کەس بوون و ناونران بە ئەحزاب، و سەرکردەکەیان ئەبووسوفیان
بوو، لە ئەنجامدا شەڕی خەندەق یان شەڕی ئەحزاب کەوتەوە، لە شەوالی ساڵی ٥ی کۆچییدا،
و کاتێک موحەمەد بە ھەواڵەکەی زانی بە ڕاوێژکردن بە سەلمانی فارسی ھەستان بە
ھەڵکەندنی خەندەق لە شارەکەدا، و قوڕەیش و ئەحزابەکانی لەگەڵیان بوون گەمارۆیەکی
توندی شارەکەیان دا، تا ڕەشەبایەکی توند ھات بە سەر سەربازگەکانی ئەحزابدا و چۆڵیان
کرد.

لە مانگی زیلعەقدەی ساڵی ٦ک بەرامبەر ٦٢٨ز، موحەمەد فەرمانی کرد بە شوێنکەوتووەکانی
ئامادەکاری بکەن بۆ مەناسکی عومرە لە مەککە، دوای ئەوەی لە خەونیدا بینی خۆی و
ھاوەڵەکانی چوونە مزگەوتی حەرامەوە، ڕۆژی دووشەممە دەرچوون بە بێ چەک تەنھا چەکی
گەشتیار نەبێت، و کاتێک قوڕەیش بەوەیان زانی، بڕیاریان دا نەھێڵن بچێتە کەعبەوە،
٢٠٠ سوارچاکیان بە سەرکردایەتی خالیدی کوڕی وەلید نارد بۆ ڕێگەی سەرەکی مەککە،
بەڵام موحەمەد ڕێگەیەکی سەختتری ھەڵبژاردبوو بۆ ئەوەی ڕووبەڕوویان نەبێتەوە، تا
گەیشتە حودەیبیە لە دووری ٩ میل لە مەککەوە، پاشان ووتوێژ کەوتەوە لە نێوان
موسڵمانان و قوڕەیشدا.

لە ئەنجامی ئەم ڕێکەوتنەدا، موحەمەد ھەستا بە ناردنی نوێنەر بۆلای پاشاکانی جیھان،
و بانگی کردن بۆ ئیسلام بوون، یەکەم پەیامبەری نارد بۆلای نەجاشی پاشای حەبەشە،
کاتێک نوسراوەکەی پێ گەیشت، خستیە سەر چاوی و ھاتە سەر زەوی بۆی، موسڵمان بوو، و
پەیامبەری نارد بۆ لای قەیسەر ھەرقلی پاشای ڕۆم، و بۆ لای کیسرای پاشای فارس، کە
نووسراوەکەی دڕاند، ھەروەھا پەیامبەری نارد بۆ لای مقوقسی پاشای میسر، ھەروەھا
چەندین نوێنەری تری نارد.

لە جەمادی یەکەمی ساڵی ٨ک، غەزووی مۆتە ڕوویدا لە باشووری ئوردن، کە ھۆکەی کوژرانی
پەیامبەرەکەی پێغەمبەر بوو کە ناربووی بۆ پاشای بەسڕە تا بانگی بکات بۆ ئیسلام،
موحەمەد سوپایەکی ٣٠٠٠ کەسی نارد و لە بەرامبەریاندا سوپای ڕۆم ھەبوو بە
سەرکردایەتی ھەرقل و ١٠٠،٠٠٠ جەنگاوەرەوە، و لە ئەنجامی شەڕەکەدا موسڵمانان
کشانەوە.

لە ئەنجامەکانی ڕێکەوتنی حودەیبیە، ھۆزی خزاعە ھاتنە ھاوپەیمانییەکەی موحەمەدەوە، و
بەنوبەکر چوونە ھاوپەیمانییەکەی قوڕەیشەوە، و بەنی بەکر و خزاعە شەڕ و کوشتاری
سەردەمی نەزانی لە نێوانیاندا بوو، ماوەیەک بە ئیسلامەوە سەرگەرم بووبوون و پاشان
شەڕ لەنێوانیان دەستی پێکردەوە، و قوڕەیش یارمەتی بەنوبەکریان دا، بەمەش کۆتایی بە
ڕێکەوتنەکەیان لەگەڵ موسڵمانان ھات، پێغەمبەر موحەمەد سوپای کۆکردەوە و نزیکەی
١٠،٠٠٠ جەنگاوەر بە ڕێکەوتن لە ١٠ی ڕەمەزانی ساڵی ٩ک، و چوونە مەککەوە و فەتحیان
کرد، و سوپاکە گەیشتە کەعبە، چوونە مزگەوتەکەوە، و ئەو ٣٦٠ بتەی لە دەوری ماڵەکە
بوو ڕوخاندیان.

ماوەیەکی کەم دوای فەتحی مەککە، ھۆزەکانی ھوزان و سەقیف و لەگەڵ ھەندێکی بەنی ھیلال
ڕێکەوتن لەسەر شەڕکردن لەگەڵ موسڵمانان، کاتێک موحەمەد ئەوەی بیست دەرچوو لە مەککە
لە غەزووی حەنیندا لە ڕۆژی شەممە ٦ی شەوالی ساڵی ٨ک، و ١٢،٠٠٠ جەنگاوەر لەگەڵی
دەرچوون، و موسڵمانان لە ئەنجامدا سەرکەوتن و زۆربەی ھۆزی ھوزان ھەڵھاتن بۆ تائیف.

دوای غەزووی حەنین و لە ھەمان کاتدا، موحەمەد بەرەو تائیف ڕۆیشت بۆ دەرکردنی ھوزان
و سەقیف، و غەزووی تائیف ڕوویدا لە نێوانیان، سوپای ئیسلامی گەمارۆیان دان ماوەی ٤٠
ڕۆژ، پاشان وازیان لێ ھێنان.

لە ڕەجەبی ساڵی ٩ک، غەزووی تەبوک ڕوویدا کە دوایین غەزووی پیغەمبەر موحەمەد بوو،
دوای ئەوەی ھەواڵیان پێ گەیشت لە وڵاتی ڕۆمەوە کە پاشای ڕۆم و ھاوپەیمانە
عەررەبەکانی، سوپایەکیان پێک ھێناوە بۆ ھێرش بردنە سەر دەوڵەتی ئیسلامی، موسڵمانان
سوپایەکیان پێک ھێنا لە ٣٠،٠٠٠ جەنگاوەر بە ھاوڕێیەتی ١٠،٠٠٠ سوارچاک، بەڵام لەبەر
دووری ڕێگەکاکە و توندی گەرماکە تووشی سەختی بوون و کە گەیشتنە تەبووک، ٢٠ شەو
تیایا مانەوە، و کاتێک ڕۆمان و ھاوپەیمانەکانیان ھەواڵی کشانی سوپای ئیسلامییان
بیست ترسان و جیابوونەوە لە ناو سنووری وڵاتەکەیان، و موسڵمانان تەبووکیان بە جێ
ھێشت، و گەڕانەوە بەرەو مەدینە لە ڕەمەزانی ساڵی ٩ک.

لە دوای ئەوە، وەفدێکی سەقیف ھاتن بۆ مەدینە و ئیسلام بوون، ھەروەھا چەندین وەفد لە
ھۆزە عەرەبیەکانەوە ئەھاتن بۆ مەدینە و ئیسلام بوونی خۆیان ڕائەگەیاند و نزیکەی ٧٠
وەفد ھاتن لە نێوان ساڵەکانی ٩ک و ١٠کدا، بە شێوەیەک کە ساڵی ٩ک ناونرا بە ساڵی
وەفدەکان.

لە زیلعەقدەی ساڵی ١٠ک، پێغەمبەر موحەمەد ویستی حەج بە ئەنجام بگەیەنێت، دوای ئەوەی
٩ ساڵی لە مەدینە بەسەربرد بێئەوەی حەج بکات، مەدینە زۆر دڵخۆش بوون پێی، و ناونرا
بە حەجی ماڵئاوایی یان حەجی ئیسلام، لەبەرئەوەی ماڵئاوایی لە خەڵک کرد تیایدا و
دوایین حەجی بوو، و لەبەرئەوەی باسی ئەو شتانەی بۆ کردن کە حەرام یان حەڵاڵن، لە
ڕۆژی ٢٥ی زیلعەقدەی ساڵی ١٠ک، موحەمەد دەرچوو بەرەو مەککە لەگەڵ نزیکەی ١٠٠،٠٠٠
موسڵمانی ژن و پیاودا.

چووە مەککەوە لە ڕۆژی یەکشەممە ٤ی زیلحەجە، و چووە مزگەوتی حەرامەوە، دوای ئەوەی
مەناسیکەکانی حەجی ئەنجامدا، ووتاری حەجی ماڵئاوایی دا. لەم ھەڵوێستەدا و لەسەر
شاخی عەرەفە، ئەم ئایەتە قورئانییە دابەزی ﴿الْیَوْمَ أَکْمَلْتُ لَکُمْ دِینَکُمْ
وَأَتْمَمْتُ عَلَیْکُمْ نِعْمَتِی وَرَضِیتُ لَکُمُ الْإِسْلَامَ دِینًا﴾، واتە؛
ئەمڕۆ ئاین و بەرنامەکەتانم بەکۆتایی گەیاندو نازو نیعمەتی خۆمم بۆ تەواو کردن و
ڕازیم بەوەی کە ئیسلام ببێتە بەرنامەو دین و ئاینتان[١٤] لەگەڵ ئەوەی شیعە باوەڕیان
وایە ئەم ئایەتە لە کاتێکی تردا دابەزیووە.

یەکەم شت کە پێغەمبەر موحەمەد زانی کاتی وەفاتی نزیک بۆتەوە ئەوە بوو کە لە فەتحی
مەککەدا سورەتی نەسری بۆ دابەزی ﴿إِذَا جَاءَ نَصْرُ اللَّھِ وَالْفَتْحُ﴾ واتە؛
کاتێ یارمەتی و کۆمەکی خوا دێت، شاری مەککە ڕزگار دەکرێت و دەرگای ئازادی واڵا
دەکرێت[١٥]. لە کۆتاییەکانی مانگی سەفەری ساڵی ١١ی کۆچی، موحەمەد توشی تایەکی بەھێز
بوو، و نەخۆشییەکەی لێی توند بوو، و مۆڵەتی لە خێزانەکانی وەرگرت تا لە ماڵی
عائیشەی کچی ئەبووبەکر بمێنێتەوە.

وپێغەمبەر نوێژی بە موسڵمانان ئەکرد کاتێک نەخۆش بوو ١١ ڕۆژ و کاتێک نەخۆشییەکەی بە
تەواوی قورس بوو فەرمانی بە ئەبووبەکر کرد نویژیان پێ بکات، و ١٣ ڕۆژ دوای
نەخۆشییەکەی کۆچی دوایی کرد لە ڕۆژی دووشەممە ڕەیبعولئەوەلی ساڵی ١١ی کۆچی و لە
تەمەنی ٦٣ ساڵیدا کە ئەم بەروارەش بەرامبەرە لەگەڵ ٨ی حوزەیرانی ٦٣٢ز، لە ماڵی
عائشە نێژرا لە تەنیشت مزگەوتی پێغەمبەر.

لە دوای کۆچی دوایی پێغەمبەر موحەمەد موسڵمانان جیاواز بوون لەسەر ئەو کەسەی جێ
نشینی بێت، کۆمەڵێک موسڵمانان کۆ بوونەوە لە سەقیفەی بەنی ساعدە، سەعدی کوڕی عەبادە
خۆی پاڵاوت بۆ ئەو مەبەستە و پشتیوانان پشتگیریان کرد، لە ھەمان کاتدا عومەری کوڕی
خەتتاب ئەبوبەکری سدیقی دەستنیشانکرد بۆ ئەو مەبەستە، بە پێی ئەوەی کۆچکردووەکان لە
پێش ترن بۆ جێ نشینی، ئەمەش پشتگیری ھەموو موسڵمانانی لەسەر بوو کە لەویا کۆ
بووبونەوە، لە ھەمان کاتدا کۆمەڵێک لەو موسڵمانانەی کە لەو کاتەدا سەرگەرمی کفن و
دفنی پێغەمبەر بوون دوایی ناڕازیبوون، سووربوون لەسەر ئەوەی عەلی کوڕی ئەبوتالیب جێ
نشین بێت لەبەر ئەو نزیکایەتیەی ھەیەتی لەگەڵ پێغەمبەر[١٦].

دوای جێگیر بوونی دۆخەکە بۆ ئەبوبەکر، ئیشی کرد لەسەر پارستنی ئیسلام و دژایەتی
کردنی ئەوانەی لە ئیسلام پاشگەز بوونەوە پاش کۆچی دوایی پێغەمبەر، و ھەروەھا
ئەوانەی لەناوبرد کە بانگەوازی پێغەمبەرایتیان ئەکرد، ئەمەش ناسراوە بە شەڕی ڕەدە.
و ئەبوبەکر ھەستا بە ناردنی ھێزی سەربازی بۆ ناوچە جیاوازەکان. لە سەردەمی دووەم جێ
نشیندا عومەری کوڕی خەتاب و تەنھا لە ماوەی دە ساڵدا وڵاتی نێوان دوو ڕووبار و
وڵاتی فارس و شام و میسر فەتح کرا و دەوڵەتی خەلافەتی ڕاشدین دامەزرا.

بە پێی بیروباوەری موسڵمانان، قورئان موعجیزەی سەرەکی پێغەمبەر موحەمەدە کە بە
درێژایی سەردەمەکان کەس نەیتوانیووە ھاوشێوەی ئەوە بھێنێت لەگەڵ ئەو تەحەدایەی لە
قورئاندا ھاتووە،﴿قُلْ لَئِنِ اجْتَمَعَتِ الْإِنْسُ وَالْجِنُّ عَلَی أَنْ
یَأْتُوا بِمِثْلِ ھَذَا الْقُرْآَنِ لَا یَأْتُونَ بِمِثْلِھِ وَلَوْ کَانَ
بَعْضُھُمْ لِبَعْضٍ ظَھِیرًا﴾ واتە؛ ئەی محمد پێیان بڵێ: سوێند بە خوا ئەگەر ھەموو
ئادەمیزادو پەریەکان کۆ ببنەوەو (ھەوڵی بەردەوام بدەن تا) قورئانێکی وەکو ئەمە
دانێن و بیھێننە (مەیدان) ناتوانن کاری وابکەن و ناتوانن لە وێنەی بھێنن، ئەگەر چی
ھەموو لایەکیان ببنە پشتگیرو یارمەتیدەری یەکتر[١٧]. بە زۆری ئیعجازی قورئان لە
ڕەوانبێژی و ڕوون بێژییەکەیاتی، و ئیعجازی زمانەوانی یەکەم و گرنگترین ھۆکارەکانی
ئیعجازی قورئانە، کە چەندیین ڕوو دەگرێتەوە، لەوانە باشی دانانەکەی و کۆبوونەوەی
ووشە و ڕەوانبێژییەکانی، و ئەو وێنە ڕێکخستنە سەیر و شێوازە نامۆیەی کە جیاوازە لە
شێوازی قسەکردنی عەرەب و پەیڕەوەکانی ڕێکخستن و داڕشتنی کە لە پێش و دوایدا
ھاوشێوەی نەبووە. لە ڕووەکانی تری ئیعجازەکەی ئەو ھەواڵانەیە کە لە پەنھاندا
ھاتووە، و ھەوألی سەدەکانی ڕابردوو و پێشینەکان، و لەم دواییانەدا بزوتنەوەیەک
دروست بووە باوەڕیان بە ئیعجازی زانستی ھەیە لە قورئاندا، و ئەو ئایەتانە ڕوون
دەکاتەوە کە بیرۆکە زانستییەکانی ئاشکرا نەبوون تەنھا دوای ماوەیەکی دوور و درێژ
نەبێت لە دەرکەوتنی قورئان.

موسڵمانانی سوننە کۆن لەسەر ئەوەی موعجیزەی لەتکردنی مانگ ڕوویداوە بۆ پێغەمبەر
موحەمەد وەک یەکێک لە موعجیزە تاکەکان، ئەمەش لە پێش کۆچکردندا بووە بۆ مەدینە،
عەبدوڵڵا کوری مەسعود ئەڵێت؛ مانگ بوو بە دوو لەتەوە لەسەردەمی پێغەمبەردا بە شێکی
لەسەر شاخەکە و بەشێکی ئەولاتر، پێغەمبەر (د.خ) ووتی شایەت بن، ھاوەڵ دانەرەکان
ووتیان ئەمە جادووە. لەمەشدا ئایەتێکی قورئان ھاتۆتە خوارەوە، ﴿اقْتَرَبَتِ
السَّاعَةُ وَانشَقَّ الْقَمَرُ﴾ واتە؛ رۆژی قیامەت نزیک بۆتەوە و مانگیش لەت
بوو[١٨] بەڵام زۆربەی مێژوونوسە ڕۆژئاواییەکان ئینکاری ئەم موعجیزەیە دەکەن.

خێزانەکانی موحەمەد لە ئیسلامدا بە دایکەکانی باوەرداران ناسراون، و لە ژمارەی
خێزانەکانییدا جیاوازی ھەیە لەسەر دوو ووتە، یەکێکیان ئەڵێت دوانزەن یان یانزەن، و
ھۆی جیاوازیەکەش لە ماریە قبتییدایە، ئەوەی لەسەری ڕێکەوتوون لە یانزە خێزانەکەی،
شەشیان قوڕەیشین، ئەوانیش؛ خەدیجە کچی خوەیلد، سودە کچی زەمعە، عائیشە کچی
ئەبووبەکر، حەفسە کچی عومەر، ئوم سەلەمە، ئوم حەبیبە. خێزانە عەرەبییەکانی لە بێجگە
لە قوڕەیش چوارن، ئەوانیش؛ زەینەب کچی جەحش، جویریە کچی حارس، زەینەب کچی خەزیمە،
مەیموونە کچی حارس. و یەکێکیان عەرەب نیە ئەویش سەفییە کچی حەیی لە بەنی ئیسرائیلە،
و ماریە قبتی ئەمێنێتەوە کە لە میسرەوەیە، و کاتێک موحەمەد خۆی لە ژیاندا بووە
دووان لە خێزانەکانی وەفاتییان کرد ئەوانیش؛ خەدیجە کچی خوەیلد و زەینەب کچی خزیمە
بوون.

موحەمەد سێ کوڕ و چوار کچی ھەبووە، دایکی ھەموویان خەدیجە کچی خوەیلد بوو بێجگە لە
ئیبراھیم ئەو لە ماریە بوو، و ھەموو مناڵەکانی خۆی لە ژیاندا بوو وەفاتیان کرد
بێجگە لە فاتیمە، مناڵە کوڕەکانی ئەمانە بوون؛ قاسم (کە بووە بە نازناو بۆی
(ئەبووقاسم) و لە تەمەنی دوو ساڵیدا کۆچی دوایی کردووە) و عەبدوڵڵا و ئیبراھیم (ساڵ
و نیوێک لە مەدینە ژیا)، مناڵە کچەکانی ئەمانەبوون؛ زەینەب و ڕوقیە و ئوم کەلسوم و
فاتیمە، بەڵام شیعە فاتیمە بە تەنھا کچی موحەمەد دادەنێن، و سێ کچەکەی تر دەڵێن
تەنھا لە ماڵی پێغەمبەردا گەورەبوون، و لە ڕاستیشدا ئەوان کچی ھالە کچی خوەیلدی
خوشکی خەدیجە بوون،

زەینەب پێش کۆچ ژیانی خێزانی پێکھێنا لەگەڵ ئەبووعاس کوڕی ڕەبیع، بەڵام ڕوقیە و ئوم
کەلسوم خێزانی ھاوسەرییان لەگەڵ عوسمان کوڕی عەفان پێک ھێنا یەک لە دوای یەکتر، و
فاتیمە ژیانی خێزانی پێکھێنا لەگەڵ عەلی کوڕی ئەبوتالیب لە نێوان ھەردوو غەزووی
بەدر و ئوحد، و ھیچ کام لە کچەکانی مناڵیان نەبوو تەنھا فاتیمە نەبێت، و مناڵەکانی
حەسەن و حوسەین و زەینەب و ئوم کەلسوم بوون.

موحەمەد چەند موالییەکی ھەبوو، لەوانە؛ زەیدی کوری حارسە (پێغەمبەر لە خۆی گرتبوو
پێش ئیسلام) و کورەکەی ئوسامە، و سوبان کوری بجدد و ئەبوھیند، و ئەبولبابە، و
ئەبوڕافع، و لە ژنان ماریە قبتی بوو (لەگەڵ بوونی جیاوازی لەسەر ئەوەی کردوویەتی بە
خیزانی یان نا) و ڕیحان کچی زەید، و خزمەتکارەکانی ئەنەسی کوری مالیک بو ھەروەھا
ئەمانەش خزمەتیان ئەکرد، بیلال کوری ڕەباح، عەبدوڵلا کوری مەسعوود و ئەبووزڕی
غەفاری و ئەوانی تر.

موسڵمانان ھەستاون بە کۆکردنەوەی ئەوەی وەسفی پێغەمبەرەکەیان ئەکات کە لە
ھاوەڵەکانەوە بە میرات بۆیان ماوەتەوە لە کتێبەکانی شەمائلدا، و ناودارترینی ئەم
کتێبانەش شەمائلی موحەمەدییە کە تورمزی دایناوە، و فەرموودەیەکی زۆری داناوە لە
وەسفی پێغەمبەردا؛

لە خووی پێغەمبەر بوو کە ناوی شتومەک و چەک و پێویستییەکانی ئەنا، ناوی ئاڵاکەی
عیقاب بوو، و ناوی شمشێرەکەی شەڕی پێ ئەکرد زولفەقار بوو، و ھەروەھا شمشێری تری
ھەبوو وەک ڕسوب و قەزیب، و ناوی کەوانەکەی کتوم بوو، و ووشترەکەی ناوی قەسوا بوو،
بەو شێوەیە ھەموو شتەکانی ناو نابوو، و موسڵمانان زۆر لە کەرەستەکانیان پاراست ووە
بە درێژایی مێژوو، لە میسر لە مزگەوتێک ئاسەواری پێغەمبەر ھەبوو لە باشووری قاھیرە،
تا کاتی فەتحی عوسمانی ساڵی ١٥١٧ز، کاتێک سوڵتان سەلیمی یەکەمی عوسمانی چووە
قاھیرەوە، ھەموو ئاسەوارەکانی پیغەمبەری لەگەڵ خۆی برد بۆ ئەستەنبوڵ، و ھەتا ئێستا
لە مۆزەخانەی بابی عالی لە ئەستەنبوڵ پارێزراون.

بەڵام ئەوەی لە ئاسەواری پێغەمبەر بوو لە مەککە و مەدینە، موسڵمانان پاراست بوویان
تا کاتی دەرکەوتنی بزوتنەوەی وەھابی لە نەجد لە سەردەمی خەلافەتی عوسمانی، کە
وەھابییەکان دوای ئەوەی دەستیان گرت بەسەر حیجازدا، زۆربەی ئاسەوارەکانی
پێغەمبەریان لەناوبرد بە بانگەوازی ترسی دروست بوونی ھاوەڵ دانان، ئەمەش وایکرد
زۆربەی زانایانی سوننە و شیعە بانگەوازی پێویست بوونی پارێزگارییان کرد بۆ ئەوەی کە
ماوەتەوە و ڕێگە نەدریت لەناو ببرێت، لەو ئاسارانەی ڕوخێنران؛ مزگەوتی بەنی قەڕیزە
بوو، کە موحەمەد تیایدا نوێژی کرد کاتی گەمارۆدانی بەنی قەڕیزە، مزگەوتی ئەبووبەکری
سدیق، و شوینی لە دایکبوونی موحەمەد، و شوێنی ژیانی لە مەککە، و باخی ھاوەڵ سەلمانی
فارسی، و ماڵی ھاوەڵ ئەبوئەیووبی ئەنساڕی، و بیری عەین لزەرقا، و بیری ئەریس و بیری
حاء.

بە پێی زانیارییە ئیسلامییەکان، موحەمەد بەڕێزترین دروستکراو و پێشەوای ھەموو
مرۆڤایەتییە، و دوایین پێغەمبەری خوایە، باوەڕبوون پێی و باوەڕ بە پێغەمبەرێتییەکەی
پێویستە لەسەر ھەموو موسڵمانان و باوەڕ بە بێ ئەوە تەواو نابێت و ئیسلام ڕاست نابێت
لەگەڵ ئەم بڕوایەدا نەبێت، گوێڕایەڵ بوون بۆی و ڕازی بوون بە فەرمانەکانی پێویستە
لەسەریان، بەوەی کە گوێڕایەڵییە بۆ خوا. و پەیڕەوکردنی ڕەوشتەکانی.

ئیسلام خۆشویستنی موحەمەد بە یەکێک لە ئوسوڵەکانی ئیسلام و یەکێک لە مەرجەکانی
ڕاستی باوەڕ دادەنێت، موسڵمانان ڕێزێکی زۆریان لێناوە، و بە ڕێژەیەکی زۆر
مناڵەکانیان بە ناوی موحەمەد ناو دەنێن، کە ئامارەکان ئاماژە بەوە دەکەن، موحەمەد
بەربڵاوترین ناوە لە جیھاندا، و زۆرترین ناو بووە بۆ ناونانی لەدایکبووە نوێکان لە
بەریتانیا ساڵی ٢٠٠٩. زۆربەی موسڵمانان لە ھەموو وڵاتە ئیسلامییەکاندا ڕاھاتوون بە
ئاھەنگ گێڕان بە یادی لەدایکبوونی پێغەمبەر موحەمەد لە سەدەی شەشی کۆشی بەرامبەر
دوانزەی زایینییەوە، کۆڕ ئەبەستن بۆ گوێگرتن لە ژیاننامەکەی، و سەڵاوەتدان لەسەری،
و گوێگرتن لە وەسفەکانی، لە ھەمان کاتدا سەلەفییەکان ئەم بۆنەیە قبوڵ ناکەن و بە
دروستکراوی ئەزانن.

نەریتێک ھەیە لەناو یەھوودییدا، دان ئەنێن بە بوونی پێغەمبەری بێجگە لە
یەھوودییەکان، خوا ناردوونی بۆ ڕێنمایی کردنی میللەتەکانیان، لەوانە؛ بلعام و
ئەیووب کە عییبری نەبوون، تێڕاونینی زانا گەورەکانی یەھوود جیاوازییەکی گەورەیان
تێدایە دەرباری پێغەمبەر موحەمەد، زانای یەھوودی نسنائیل کوڕی فیوومی ئەڵێت، خوا
پێغەمبەری ناردووە کە پەیامەکانیان یەک ناگرێتەوە لەگەڵ ئەو بیروباوەڕانەی بۆ
پێغەمبەرەکانی یەھوودی ناردووە، فیوومی موحەمەد بە پێغەمبەرێکی ڕاستگۆ دادەنێت
بەڵام پەیامەکەی تایبەت بە [عەرەب] ئەزانێت بە شێوەکی تایبەت و بۆ یەھوودی دانانێت
لەبەر ئەوەی لەگەڵ تەورات یەک ناگرێتەوە[١٩][٢٠]. ئەوەی تێبینی دەکرێت تێڕوانینی
فیوومی قبوڵێکی فراوان نەکراوە لە نێو یەھوودەکانی سەردەمەکەییدا.

موسا کوڕی مەیموون یەکێک لە گرنگترین لاھووتییەکانی یەھوودە لە سەردەمەکانی
ناوەڕاستدا وای ئەبینێت کە موحەمەد ھەندێک لە بنەماکانی یەھوودی ھەڵبژاردووە لە
پەیامەکەیدا و پەرستشی تری بۆ زیاد کردووە، و مەیمون موحەمەد بە پێغەمبەرێکی
ناڕاستگۆ دادەنێت و بانگەوازی پێغەمبەرایەتییەکەی بە ناڕاست ئەزانێت لەبەر ئەوەی
پێچەوانەی نەرێتی تەوراتی یەھوودییە، ھەروەھا بوونی پێغەمبەرێکی نەخوێندەوار بەوە
دادەنێت کە ناتوانێت بگاتە پلەی پێغەمبەر[٢١] .[٢٢].

یوحنا دیمەشقی کە یەکەم مەسیحییە ڕای خۆی دابێت لەسەر موحەمەد بە پێغەمبەرێکی
ناڕاستگۆی داەنێت[٢٣]، بەڵام لەگەڵ ئەوەی ڕای ڕۆژھەڵاتییەکان لەسەر موحەمەد
کرانەوەیەکی گەورەی بەخۆیەوە بینی، کاتێک خەلیفەی عەبباسی مەھدی لە بەتریرکی نساتڕە
تیمۆساسی پرسی دەربارەی موحەمەد، وەڵامی دایەوە؛ «لەسەر ڕێگەی پێغەمبەران
ئەڕۆیشت»[٢٤]، بەڵام پیکدادانەکانی دواتری نێوانیان لەگەڵ موسڵماناندا لە ئەندەلوس
و فەلەستین بووە بە ھۆی دەرکەوتنی ئاڕاستەیەکی ڕەخنەگر لە ئیسلام و ئەم ئاڕاستەیە
تاوی سەند، دوای شەڕەکانی ئەورووپا لەگەڵ عوسمانییەکان. بەتایبەت لای پرۆستانتەکان.

بەرگریکەرەکانی کاسۆلیک لەسەرەتای سەدەی بیست وەسفی موحەمەد دەکەن بەوەی چاکسازێکی
کۆمەڵایەتییە، و ھیلیر بیلوک یەکێک لە دیارترینی ئەو کاسۆلیکە بەرگەریکارانیەە لە
سەرەتای سەدەی بیستدا، ستایشی پەیامی پێغەمبەر موحەمەدی کرد لەبەرئەو جێگە تایبەتەی
بۆ مەسیح و مەریمی دایکی دایناوە. لەکاتی بەستنی کۆمەڵگەی ڤاتیکانی دووەمەوە دەنگێک
دروست بوو لەناو کەنیسەی کاسۆلیکی بانگی ئەوە ئەکات کە دان بنرێت بە پیغەمبەرێتی
موحەمەد لە ژێر ئاکارە مەسیحییەکاندا ئەمەش بۆ دروستکردنی فرسەتێکی گەورەتری گفتوگۆ
لەگەڵ ئیسلام.

ڕەخنەگر و لێکۆڵەرەوەی سوری ‹ڕەنا قەبانی› ئەڵێت؛ لە سەدەکانی ناوەڕاستدا شەڕ تەنھا
لە نێوان ئیسلام و ئەورووپادا تەنھا لەو ناکۆکییە سەربازییەدا نەبووە کە لە تورکیا
یان ئیسپانیا ڕوویانداوە، بەڵکو جەنگێکی ڕۆشنبیریش ھەبووە، لە سەدەی دوانزەیەمەوە
ئەوروپا سووربوون لەسەرئەوەی ئیسلام وەک شارستانییەتێک قبوڵ نەکەن بەڵکو وەک ھێزێکی
دژ وەریانگرتووە، ئەمەش بوو بە ھۆی بڵاوبوونەوەی نەزانی و وونبونی وردبینی لە
وەرگێڕانەکاندا و دروستکردنی ئەفسانە و ئارەزووی دژانە، کە بوو بەھۆی بەرھەم ھاتنی
ئەدەبێکی دژ بە ئیسلام، کە یەکێک لە ڕووەکانی ئەوە بوو پێغەمبەر موحەمەد دوژمنی
مەسیحە[٢٥].

لەگەڵ سەردەمی ڕوناکبیری لە سەدەی حەڤدەدا و دەرکەوتنی پەیوەندی بازرگانی تایبەت لە
نێوان ئەورووپا و دەوڵەتی عوسمانییدا، لەگەڵ ئەو سەردانانەی بازرگان و ئەوروپییەکان
پێی ھەستان بۆ شارەکانی ڕۆژھەڵات بیرکردنەوەیان دەربارەی ئیسلام و پێغەمبەر گۆڕانی
بەسەردا ھات، ئەورووپا بەرھەمێکی نوێیان بە جێھێشت، ئەدیب و شاعیرە ڕۆژئاواییەکان
دەستیان کرد بە وەسفی پیغەمبەر و ستایش کردنی، بەڵام ھەندێک لەسەر بیروباوەڕە
کۆنەکانی سەردەمی ناوەڕاست مانەوە دەربارەی ئیسلام و ئەمەش بەردەوام بوو ھەتا سەدەی
بیست، و تا لە ئەنجامی ڕووداوەکانی ١١ی سێپتەمبەردا شەپۆلی ترس لە ئیسلام بەرز
بوویەوە، ئەمەش بەھۆی تێکەڵ کردنی ڕەفتاری توندڕەوە ئیسلامییەکان لەگەڵ پەیامی
ئیسلام بە شێوەیەکی گشتی[٢٦][٢٧].



https://ckb.wikipedia.org/wiki/%D8%A8%DB%95%D9%84%D8%AC%DB%8C%DA%A9%D8%A7

بەلجیکا یان بلژیک، بە ڕەسمی شانشینی بەلجیکا (بە ھۆڵەندی: Koninkrijk België و بە
فەڕەنسی: Royaume de Belgique) یەکێکە لە وڵاتانی ئەورووپا. ڕژێمی پادشایەتی تیایدا
حوکمڕانە، بۆیە بە وڵاتی پادشایەتی بەلجیکا ناودەبرێت. پایتەختەکەی شاری برۆکسلە.
بەپێی دوا ئامار، ژمارەی دانیشتوانی ١٠،٦ ملیۆن دەبێت[٣]. ساڵی ١٨٣٠ سەربەخۆیی
وەرگرتووە و ساڵی ١٩١٩ سنوورەکانی دیاریکراون.

ناوی ئەم وڵاتە لە Gallia Belgica وەرگیراوە کە پارێزگایەکی ئیمپراتۆریی ڕۆم بووە.
لە ڕۆژھەڵاتی کوردستان «بلژیک» و لە باشووری کوردستان «بەلجیکا» بەکاردەبردرێت.

دەکەوێتە سەر دەریای سەروو، سنووری وشکانی بە وڵاتانی ئەڵمانیا، فەڕەنسا، ھۆڵەندا و
لوکسەمبورگەوە ھەیە. ڕووبەری بەلجیکا نزیکەی ٣٠.٥٢٨ کیلۆمەتر دووجا دەبێت، لەڕووی
گەورەییەوە ١٣٧ھەمین وڵاتی دونیایە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی بەلجیکا ١١,١٤٤,٤٢٠ کەس بووە
کە دەکاتە ٠.١٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤١.٧
ساڵە. ھەروەھا ٩٨ لەسەدی دانیشتوانی وڵات لە شارەکان دەژین.[٤]



https://ckb.wikipedia.org/wiki/%D8%A6%DB%95%D8%AD%D9%85%DB%95%D8%AF%DB%8C_%DB%8C%DB%95%DA%A9%DB%95%D9%85

ئەحمەدی یەکەم کوڕی محەمەدی سێیەم کوڕی موڕادی سێیەم، لە نێوان ساڵانی ١٥٩٠ بۆ ١٦١٧
ژیاوە، چواردەیەم سوڵتانی عوسمانییە، شاعیر بوو و دیوانیکی چاپکراوی هەیە، لە ساڵی
١٦٠٣ز دەسەڵاتی گرتە دەست لە دوای مردنی باوکی، سەردەمەکەی سەردەمی شەڕ و یاخیبوون
و شۆرشەکان بوون دژ بە دەوڵەتەکەی.

حوکمی گرتە دەست لە تەمەنی ١٤ ساڵیدا، ئاگری شەڕ هەڵگیرسا بوو لەگەڵ دراوسێ
ئێرانییەکاندائەمەش هانی ئەوانەی دا کە ئەیانویست هەستن بە شۆڕش لەوانە بزوتنەوەی
جان پۆلاد کە تێکشکا و ڕایکرد بۆ ئیتالیا و فەخرەددین دوڕزی، سەدڕی ئەعزەم موڕاد
پاشا هەستا بە دەستگرتن هەموو یاخی بووەکاندا. شا عەباشی سەفەوی هەستا بە
داگیرکردنی ژمارەیەک شاری سەر بە دەوڵەتی عوسمانی، وەک تەبرێز و وان، و ئەحمەدی
یەکەم ناچار بوو ڕێبکەوێت لەگەڵ سەفەوییەکان، بە تایبەت دوای مردنی سەدری ئەعزەم
موڕاد پاشا، و یەکێک لە مەرجەکانی ڕێکەوتنەکە ئەوەبووکە عوسمانیەکان هەموو ئەوانە
بگێڕنەوە لەو خاکانەی کە سوڵتان سولەیمان قانونی غەزووی کردبوون کە بەغداشیان تێدا
بوو.

حکومەتی نەمسای کاسۆلیکی هەستا بە توندکردنەوە لەسەر هەنگارییە ئەرسەدۆکسییەکان،
ئەمەش وایکرد هەنگارییەکان بنێرن بۆ لای دەوڵەتی عوسمانی موسڵمان و داوای
دادپەروەرییەکەی بکەن و ڕزگاریان بکات لە دەستی نەمسا، و هەنگارییەکان ئەمیرێکیان
بۆ خۆیان هەڵبژارد، حکومەتی عوسمانی ئەمەی پێ باش بوو، یارمەتی دان بە هێزی سەربازی
بۆ ڕووبەڕوو بوونەوەی نەمسا و هێزە عوسمانی و هەنگارییەکان توانیان لە ماوەیکی
کەمدا فەتحی چەندین قەڵا بکەن، و نەمسا بۆ ئەوەی وا لە هەنگارییەکان بکات دەست لە
عوسمانییەکان بەربدەن، دابەزی لە هەموو خاکەکانی مەجارستان (هانگاریا) بۆیان و دانی
نا بە فەرمانڕەواکەیان وەک پاشای مەجەڕ و ئەمیری ترانسلڤانیا، بەمەش توانیان
هاریکاری مەجەڕی لەگەڵ عوسمانییەکان بوەستێنن، و لەبەر ناجێگیری بارودۆخی ناوخۆ و
سەرقاڵبوونی سوپای عوسمانی لە بەرەی ڕۆژهەڵاتەوە لەگەڵ ئێراندا، عوسمانییەکانی
ناچار کرد ڕێبکەوێت لەگەڵ نەمسادا کە بەمە نەمسا ڕزگاری بوو لەو جزیە ساڵانەی ئەیدا
بە دەوڵەتی عوسمانی.

بەڵام فەڕەنسا تایبەتمەندییەکانی بۆ تازە کرایەوە و گەیشتە سەروو تایبەتمەندییەکانی
ئینگلیز و بوندقییەکان، و حەقی پاراستنی مەسیحییەکانی قودس و دەوروبەری درا بە
پاشای فەڕەنسا.

هۆڵەندا توتن و ڕێگەکانی بەکارهێنانی بردە ناو دەوڵەتی عوسمانییەوە لە سەردەمی
سوڵتان ئەحمەدی یەکەم، فەتوا درا بە حەرامکردنی، و ئینکیشارییەکان هەستان بە شۆڕش و
خەلیفەیان لابرد و موستەفای یەکەمیان لە جێگەی دانا.

لە سەردەمەکەییدا شەڕی دەریایی کەوتەوە لە نێوان کەشتییە عوسمانی و ئەوروپییەکاندا،
و لە زۆربەی جارەکاندا بە بەرژەوەندی ئەورووپا کۆتایی ئەهات.

لەم سەردەمەدا یە کێک لە دیارترین هێماکانی خەلافەتی عوسمانی بنیاتنرا کەمزگەوتی
سوڵتان ئەحمەدە، و لە ڕۆژئاوا بە مزگەوتی شین ناسراوە لەبەر نەخشە شینەکانی
تیایەتی. و مزگەوتێکی سەرسوڕهێنەرە لە بیناسازییدا و لە ڕووناکییەکانی لە شەودا و
بە یەکێک لە گرنگترین و گەورەترین مزگەوتەکانی تورکیا و جیهانی ئیسلامی هەژمار
دەکرێت.



https://ckb.wikipedia.org/wiki/%D8%A6%D8%A7%D8%B1%D8%AC%DB%95%D9%86%D8%AA%DB%8C%D9%86

وڵاتی ئەرژەنتین یا ئەرجەنتین یەکێکە لە وڵاتەکانی ئەمریکای باشوور. پایتەختی ئەم
وڵاتە شاری بیۆنس ئایرسە. ژمارەی دانیشتوانی ئەو وڵاتە ٣٩،٩٢١،٨٣٣ کەسە.

پایتەختی ئەم وڵاتە شاری بیۆنس ئایرس کە ژمارەی دانیشتوانی ١١،٩٠٠،٠٠٠ کەسە. شارە
گرنگەکانی دیکەی کۆردۆبا ، لامانتزا ، جنرالسرمنتۆ، مورۆن، ڕۆزاریۆ و بەندەرە
گرنگەکانی لابلاتا، باھیا، بلتکا. ڕووبەری ئەم وڵاتە ٢.٧٢٦.٨٩٠ کیلۆ مەتر
چوارگۆشەیە. ژمارەی دانیشتوانی ئەم وڵاتە وەک مەزەندەی ساڵی ٢٠٠٦ ٣٩،٩٢١،٨٣٣ کەس
دەبێت. نەژادەکانی لە ئەرژەنتیندا سپی پێست ٨٥% کە زۆربەیان ئیسپانی و ئیتالین و
باقی ھێندین. پلەی زانینی نوسین و خوێندن ٩٥% و ئایینی فەرمی کاسۆلیکی ڕۆمانییە.

ڕژێمی دەسەڵات بە دەستوری ساڵی ١٨٥٣ ھەڵبژاردن ئەنجام دەدرێت و بە ھەڵبژاردنی سەرۆک
و جێگرەکەی بۆ ماوەی ٦ ساڵ بە پێشنیاری میللی لە ڕێگەی ھەڵبژاردنی کۆمەڵگای
ھەڵبژاردن، سەرۆک کۆمار و وەزیرەکان دەست نیشان دەکات و جێگری سەرۆک سەرپەرشتیی
ئەنجومەنی پیران دەکات و ھیچ دەسەڵاتی تری نییە. کۆنگرێس لە دوو ئەنجومەن پێک دێت:
یەکەم ئەنجومەنی پیران لە ٤٦ ئەندام پێکھاتووە، دووەم ئەنجومەنی نوێنەران لە ٢٥٤
ئەندام پێکھاتوە.

وڵاتی ئارجەنتین بە ٢٣ پارێزگا و ھەرێمێکی فیدڕاڵ دابەش کراوە. پارتە رامیاریەکان
لەم وڵاتەدا "پارتی یەکگرتووی مەدەنی رادیکاڵی"، "ناوەندی مام ناوەندی"، "پارتی
دار"، "بیرۆنی ڕاست ڕەو"، "بەرە لە پێناو دەوڵەتێکی یەکگرتوو"، "چەپی ناوەندی".
سوپای ئارجەنتین پێکھاتووە لە ١٣٥.٠٠٠ کەس.

١٠%ی سەرجەم زەوی ئەو وڵاتە بۆ کشتوکاڵ تەرخان کراوە و بەرھەمەکانی زەیتون، چۆنەری
شەکر، دانەوێڵە و میوە. بەرھەمە سروشتییەکانی ئەو وڵاتە خاوی ئاسن، قورقوشم، ئاسن،
زەنک، نحاس، نەوت، یۆرانیۆم و بەرھەمەکانی پیشەسازی خواردەمەنی ئامادە کراو،
ئۆتۆمبێل، مافورو کوتاڵ، داوو دەرمانە. ھەروا بەرھەمی کارەبای ٦٦.٥ ملیار کیلۆ وات
لە کاتژمێرێکدایە.

سامانی ئاژەڵ: ٥٤.٠٠٠.٠٠٠ چێڵ، ١٨.٠٠٠.٠٠٠ مەڕ، ٤.١٠٠.٠٠٠ بزن، ٢.٥٠٠.٠٠٠ بەراز و
٥٥.٣٠٠.٠٠٠ پەلەوەر

ئارجەنتین دووەم وڵاتە لە فراوانی روبەری لە کیشوەری ئەمەریکای باشوور لە دوای
وڵاتی بەرازیل دێت لە قەبارە و دانیشتوان. سنورەکانی بە کەنارەکانی ئەتلەس بۆ
سنووری شیلی و چیای ئەندێز، باکوری بۆلیڤیا و پاراگوای لە رۆژھەلاتی ئۆراگوای لە
باشوری (ئستیس ) کە وشکانیە، لە باشوری رۆژھەلاتی دوورگەی فۆکلاند. داوای
خاوەنداریەتی بەشێک لە ئاوی زەریای ئەتلەس دەکات.

ھەوای ئارجەنتین کەمەرەیی مام ناوەندیە پلەی گەرمی ١٦% لە ساڵدا. باکوری رۆژھەلات
شێی مام ناوەندییە، بەلام لە دەشتایی بامیاس وشکاتیە لە باشوور کەش و ھەوای بە ھێزە
کاردانەوەی ھەیە لەسەر ناوچەکە لە زۆربەی رۆژەکانی ساڵ.

ئارجەنتین لە لایەن گەرۆک (جوان دیازدی سولیس) لە ساڵی ١٥١٦ی زایینی گۆزرایەوە. لە
ساڵی ١٥٨٠ ئیسپانیەکان نیشتەجێی بیۆنس ئایرس بوونە. بەڵام لە دوای ئەوە ئارجەنتین
بوە وڵاتێکی کشتوکاڵی بە تایبەت لە رووی بە خێوکردنی ئاژەڵ. ساڵی ١٦٠٠ ھێزەکانی
بەریتانیا ھەوڵی داگیرکردنی ئارجەنتینیاندا. لە ساڵی ١٨٠٦ بەریتانیەکان لە وڵات
دەرکران. لەو کاتە ناپلیۆن چوە ناو ئیسپانیا بوە ھۆی ئەوەی کە ئارجەنتینیەکان
حکومەت دابمەزرێنن لە ژێر ناونیشانی ئەسپانی. لە ساڵی ١٨١٠. لە ساڵی ١٨١٦ ئارجەنتین
سەربەخۆیی خۆی راگەیاند. ئارجەنتین لە ھەردوو شەڕی جیھانی خۆی بێلایەن گرت. لە ساڵی
١٩٤٥ بووە یەکێک لە دامەزرێنەرانی ڕێکخراوی نەتەوە یەکگرتووەکان. ئارجەنتین ئەندامە
لە ڕێکخراوی نەتەوە یەکگرتووەکان وە ئەندامە لە رێکخراوی وڵاتانی ئەمەریکا.

ناوی ووڵاتی ئارجەنتین لە زێو (Silver) ەوە ھاتووە ، ئیسپانییەکان لەو بڕوایە
دابوونە کە خاکەکەی زێوی تیایە

یەکێکە لە نیشانە کانی میوزیکی وولاتی ئارجەنتین, سە ردە می زیرینی تانگۆ دە گە
رێتە وە بۆ (1930 تاکو ناوە راستی 1950 )



https://ckb.wikipedia.org/wiki/%D9%85%D8%AD%DB%95%D9%85%D9%85%DB%95%D8%AF%DB%8C_%D8%B3%DB%8E%DB%8C%DB%95%D9%85

محەمەدی سێیەم کوڕی موڕادی سێیەم کوڕی سەلیمی دووەم، سیانزەیەم خەلیفەی عوسمانی
بوو، لە نێوان ساڵانی ١٥٦٦ و ١٦٠٣دا ژیاوە و حوکمی گرتە دەست ساڵی ١٥٩٥، شاعیر بوو
و کوڕی بەندەیکی بە نەژاد بوندقی بوو، سولتان موڕاد هەڵیبژارد بۆ خۆی و
کاریگەرییەکی گەورەی هەبوو لە سیاسەتدا.

ڕوون دیاربوو بۆ سوڵتان کە دوورکەوتنەوەی لە سەرکردایەتی سوپا و هەڵ نەگرتنی
بەرپرسیارییەتیەکانی حوکم هۆکارن بۆ ئەو گەندەڵییەی لە وڵاتدا بڵاو بۆتەوە، بە
هاندانی ئەو زانایانەی لە دەوری بوون وەک شیخ سەعدەددین ئەفەندی هەستا بە
سەرکردایەتی سووپا، قەڵای ئارلوی سەختی فەتح کرد کە سوڵتان سولەیمان قانونی
نەیتوانی بوو فەتحی بکات، و ڕووبەڕووی سوپای نەمساووی مەجەڕی دوژمنکاری بوویەوە لە
ڕووداوی کرزت کە تێکی شکاندن و وێرانی کردن و ئەم شەرە چوێنراوە بەشەڕی موهاکسی
جیاکەرەوە و ئەمانەش هەمووی لە ساڵی ١٠٠٥ک ڕوویاندا، و شەڕ بەردەوم لە نیوان هەردوو
لادا بە بێ یەکلابوونەوە، و ئەمە ڕووی نەدابوو کە سوڵتان خۆی سەرکردایەتی سوپا بکات
لە دوای سەردەمی سولەیمان قانونییەوە.

محەمەدی سێیەم خاوەن باوەڕێکی ئیسلامی گەورە بوو، و لەو شەرەی کە فەتحی حوسن کەڕای
لێکەوتەوە زۆر لە یاریدەدەرەکانی هەڵهاتن و لەودا بوو سوڵتان بکەوێتە دیلی بەڵام
سەعدەددین ئەفەندی بیری خستەوە کە خۆی ڕابگرێت، و هەستا و پاڕایەوە لە خوا تا
سەرکەوتووی بکات و پاشان دەرچوو لەگەڵ دوژمنەکەی کەوتە شەڕەوە تا سەرکەوت بە
سەریاندا.

سولتان محەمەدی سێیەم لە جێگاکەی خۆی هەلئەسا کە ناوی پێغەمبەر محەمەد ئەهێنرا لە
ڕێزلێنان و پیرۆزییدا بۆی.

لە ڕۆژەکانی محەمەدی سێیەمدا یاخی بوونێک ڕوویدا لە ئەنادۆڵ کە سەربازە
هەڵاتووەکانی ڕووداوی کرزت هەڵیانگیرساند، دەوڵەت نەفی کردبوون بۆ ئەنادۆڵ و ناوی
نابوون بە هەڵاتوو، و شۆڕشەکەیان لە کاتێکی زۆر هەستیاردا هات، کە سەربازە
عوسمانییەکان سەرگەرمی شەر بوون لە هەرێمەکانی مەجارستان، بەڵام عوسمانییەکان
توانیان گەمارۆیان بدەن، سەرکردەکەیان خۆیدا بە دەستەوە لە بەرامبەر ئەوەی بکریتە
والی ئاماسیا، خەلیفە ڕازی بوو بەڵام دواتر گەڕایەوە و شۆڕشی نویی دەست پێکرد
سەرۆکی یاخیبووەکان کوژرا و براکەی حەسەن شێت (ئودلی حەسەن) سەرکردایەتی شۆڕشەکەی
گرتە دەست، و توانی ئەو سوپایە بشکێێت کە ئیستەنبوڵ ناردبووی، حکومەت زۆر دیاری
پێدا و پێشنیاری ویلایەتی بۆسنەی بۆکرد ئەویش ڕازی بوو، کە دەوڵەت ئەیویست خۆی و
سوپاکەی بەکار بهێنێت لە کەنارەکاندا بۆ سوود وەرگرتن لێی، و قەدەر لە ڕیزی
خەلیفەدا هات کە سوپاکەی حەسەن هیلاک بوون لە ڕووبەڕوو بوونەوەی بەردەوام لەگەڵ
سوپای نەمسا-مەجەڕ.

سولتان محەمەدس سییەم کۆچی دوایی کرد لە ساڵی ١٦٠٣ز و کوڕەکەی ئەحمەدی یەکەم جێگەی
گرتەوە.



https://ckb.wikipedia.org/wiki/%D8%B3%D9%88%DB%8C%D8%B3

سویس یان سویسڕا (بە ئەڵمانی: die Schweiz، بە فەڕەنسی: la Suisse، بە ئیتاڵی:
Svizzera، بە ڕۆمانی: Svizra، بە ئینگلیزی: Switzerland) وڵاتێکە لە ناوەڕاستی
کیشوەری ئەوروپادا، ئەڵمانیا دەکەوێتە باکووریی و فەرەنسا لە خۆرئاوای و ئیتالیا لە
باشووری و نەمسا و لینخیشتاین دەکەوێتە خۆرھەڵاتیەوە. سویسرا سیاسەتی دەرەکی بێ
لایەن بەکاردەبات کە مێژووەکەی دەگەڕێتەوە بۆ ساڵی ١٥١٥. بەیەکێک لە دەوڵەمەندترین
وڵاتانی جیھان دادەنرێت، ھەروەھا بە جوانترین وڵاتیش، شاری زیۆرخی سویسرا کە تا
ساڵی ٢٠٠٨ بە گەورەترین وڵاتی دادەنرا، بە خۆشترین و باشترین وڵات بۆ نیشتەجێ بوون
لە جیھاندا دانرا ئەمەش ھەشت ساڵ لەسەر یەک ھەمان پلەی وەرگرت.

خاکی سویسرا شاخییە بەگشتیی، بەنزیکەی ٧% ی ڕووبەرەکەی لە بەرزاییەکانی ئەلپییە،
ئەم کەرتەش ٣٠% ی دانیشتوان لەخۆ دەگرێت، و نزم دەبێتەوە بە شۆڕبووەکانی وەک بانی
سویسریی، ئەم شۆڕەبووەوانەش گەلێک دەریاچە لەخۆ دەگرێت، و چیاکانی ئەڵپ بەش دەبێت
بۆ کۆمەڵێک زنجیزە، بەرزترین لووتکە لە ئەڵپی سویسریی (مۆنتی رۆزا) و سویسرا بەشێک
لە چیاکانی جۆرا رادەپەڕێنێت بەجۆرێ کە بەشی باشووری رۆژھەڵاتی ئەم چیایانە دوای
دەکەون، ھەروەھا گەلێک دۆڵ و لێوار لەخۆ دەگرێت، ھەندێک سووچ کەلێنی دەکات، و بانی
سویسرا درێژ دەبێتەوە لەسەر شێوەی داڵان لەنێوان چیاکانی ئەڵپ و چیاکانی جۆرا دا،
ھەروەھا بەرزایی بانەکە لەشوێنێکەوە بۆ شوێنێکی تر دەگۆڕدرێت، و سروشتی شاخێتی خۆی
وای کردووە کە دەوڵەمەند بێت بە کۆمەڵێک دارستانی بەنرخی گەشتوگوزاریی. چیاکان
دەورەدراون بە گەلێک بەفرگری وەک (لێنچ) و (جورنرفیزچ)، ئەم بەفرگرانە سەرچاوەی
گشتوگوزاریی گرنگن، و بەناو سویسرا دا زریچەی خاوێن بڵاوە.

کەش و ھەوای سویسرا دەگەڕێتەوە بۆ چەشنی ناوەندیی ئەوروپا (کەش و ھەوای ئەڵپیی)
بەگشتی ساردە بەجۆرێ کە سەھۆڵ زۆربەی زەوییەکەی دادەپۆشێت لە زستاندا و دەگۆڕدرێت
بۆ بەفرگر کە سویسرییەکان بەکاریدەھێنن بۆ گەشتوگوزاریی خلیسکان لەسەر سەھۆڵ، لە
چیاکانی فێھن ـەوە ھەڵدەکات بۆ دۆڵەکان، بۆیە کاردەکاتە سەر کەش و ھەوای ناوچە
نزمەکان، و باران بارینیی بەخوڕ. سویسرا ھاوینێکی گەرمی ھەیە لە ناوچەی دۆڵەکان و
دۆڵە نزمەکان، بەڵام کەش و ھەوا بەگشتیی کەش و ھەوایەکی زۆر بەچێژ و خۆشە، جا گەر
بە زستانی سارد بێت یان بە ھاوینی گەرم بەجۆرێ کە سروشتی سەرنج راکێش و دیمەنە
جوانەکان چاوت پڕ دەکات و ناتوانیت لە جوانیی زۆرتر ببینیت بەجۆرێ کە ھەست بە
ھەڵگەڕانەوەکانی کەش ناکەیت.

بەپێی ئامارەکانی ساڵی ٢٠١٤ ژمارەی دانیشتوانی وڵاتی سویس ٨,١٥٧,٨٩٦ کەس بووە کە
دەکاتە ٠.١١ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٢.١
ساڵە. ھەروەھا ٧٤ لەسەدی دانیشتوانی وڵات لە شارەکان دەژین.[٦]

زۆربەی دانیشتوانی سویسرا لە ناوچەی بانەکان و شارە سەرەکییەکان دەژین، وەک جنێف،
زیۆرخ، بازڵ، لۆزان، چڕی دانیشتوانیش لە ناوچە بەرزەکاندا کەم دەبێتەوە. دانیشتوان
دەگەڕێنەوە بۆ کۆمەڵە ئەڵمانییەکان، و زۆرینەی دانیشتوانی سویسرا پێک دێنن، ٧٥% ی
دانیشتوانی سویسرا بە ئەڵمانی دەدوێن و قسەدەکەن، و لەنێو دانیشتواندا ڕەگەزی
فەڕەنسیی ھەیە، بەجۆڕی کە ٢٠% ی دانیشتوان بە فەڕەنیسیی قسە دەکەن، ھەروەھا ڕەگەزە
ئیتاڵییەکانیش ٤% پێک دێنن و بەھەمان رێژە دانیشتوان بە ئیتاڵیی قسە دەکەن، لە
سویسرادا ژمارەیەکی گەورە لە بیانییەکان ھەن کە خۆی دەدات لە یەک ملیۆن کەس، ٨٠%
ـیان لە دەوڵەتەکانی یەکێتی ئەوروپاوە ھاتوون بەپێی ڕاپۆرتەکانی نەتەوە
یەکگرتووەکان چینی پێکھاتە بیانییەکان بەھۆی ڕەگەزپەرستییەوە دەناڵن، بەتایبەتیی لە
ساڵەکانی کۆتاییدا بەھۆی بردنەوەوەی پارتی گەلی سویسریی لە ھەڵبژاردنە
فیدراڵییەکاندا، کە ئەم پارتە کەوتە نێو گرتنی دەسەڵاتی یاسایی دژ بە بیانییەکان و
نا ئەوروپییەکان.

سیاسەتی‌ دەرەوەی‌ سویسرا سیاسەتێکی‌ بێلایەنانەیە‌و ھەر ئەو سیاسەتەش وایکردوە کە
لە نەھامەتی جەنگەکانی‌ سەدەی‌ رابردو ھەردوو جەنگی‌ یەکەم‌و دووەمی‌ جیھانی خۆی‌
بپارێزێت. ساڵی‌ 1960 سویسرا بوبە ئەندامی‌ رێکخراوی‌ بازرگانیی‌ ئازادی‌
ئەوروپایی‌‌و ساڵی‌ 1963لە ئەنجومەنی‌ ئەوروپاشدا بوەتە ئەندام. بەڵام لە
راپرسیەکی‌ جەماوەریدا کەلە ساڵی‌ 1992 دا بەڕێوەچوو ھاوڵاتایانی‌ ئەو ولاتە رەتیان
کردەوە کە وڵاتەکەیان ببێتە ئەندامی‌ رێکخراوی‌ یەکێتی‌ ئەوروپا. سویسرا
بەشێوەیەکی‌ یاسایی‌ پایتەختی‌ نییە بەڵام لە رووی‌ کردییەوە شاری‌ (بیرن)ناوەندی‌
بەڕێوەبردنی‌ ئەو ولاتەیە. گەورەترین شاری‌ سویسرا زووریخو روبەرەکەی‌ 285 41 کم2
‌و ژمارەی‌ دانیشتوانکەی‌ زیاتر لە 7 ملیۆن کەسە‌و خاوەن سیستمێکی‌ فیدراڵی‌
پارلەمانیە .

Cite error: <ref> tags exist for a group named "note", but no corresponding
<references group="note"/> tag was found, or a closing </ref> is missing



https://ckb.wikipedia.org/wiki/%DA%BE%DB%86%D9%84%DB%95%D9%86%D8%AF

ھۆڵەندا یان ھولەند (بە زمانی ھۆڵەندی: Nederland، نیدەرلانت، بە زمانی
ئینگلیزی:Netherlands)، ((IPA:ˈnɛðərləndz). وڵاتێکە لە کیشوەری ئەورووپا کە بەشی
سەرەکیی حکوومەتی شانشینی ھۆڵەندا پێکدێنێت. پایتەختەکەی شاری ئەمستردامە.

«ھۆڵەندا» یان «ھۆڵاند» (Holland) ناوی ناوچەیەکی ڕۆژاوای ئەو وڵاتەیە و خۆیان بە
سەرانسەری وڵاتەکە «نیدەرلانت» (Nederland) ئەڵێن. گەرچی وشەی ھۆڵەندا کەوتووەتە
سەر زاری ژمارەیەک لە زمانەکان وەک عەرەبی و فارسی و تورکی و کوردی بەڵام خەڵکی
وڵاتەکە پێیان خۆش نییە ناوی ناوچەیەکی وڵاتەکەیان بە سەرانسەری وڵاتەکە بوترێ. لە
ڕۆژھەڵاتی کوردستان «ھولەند» و لە باشووری کوردستان «ھۆڵەندا» بەکاردەبردرێت.

داھاتی ئەم وڵاتە لە ساڵی ٢٠٠٦دا زیاتر لە ٥٠٠ملیار یۆرۆ بوە و ھەر لە ھەمان ساڵدا
گەشەی ئابوری ٣% بوە. نرخی ھەڵایسان لە ساڵەکانی ٢٠٠٥ بۆ ٢٠٠٧ بە ڕێژەی ٢% بوە.
ڕێژەی بێکاریش لەو ماوەیەدا نزیکەی ٢% بوە کە دەکاتە ٤٠٠ ھەزار کەس، بگرە کەمتریش.
ھۆڵەندا لە بەرھەمھێنان و ھەناردەکردنی گوڵ پلەی یەکەمی جیھانی ھەیە. ئاژەڵداری و
کشتوکاڵ دو کۆڵەکەی سەرەکی ئابوری ھۆڵەندان. لە گەڵ بچوکی روبەری وڵاتەکەشیان دیسان
ھۆڵەندیەکان رۆڵێکی کارا و بەرچاویان ھەیە لە بازرگانی و پیشەی بانکداری جیھانی.
ویلایەتە یەکگرتووەکانی ئەمریکا گەورەترین بازاری بەرھەمەکانی ھۆڵەندایە و ھەروەھا
وڵاتانی ئەندامی یەکێتیی ئەوروپا گەورەترین ھاوبەشە بازرگانیەکانی ئەم وڵاتەن.
ھۆڵەندا خاوەنی زیاتر لە نیوەی پشکی کۆمپانیای غاز و نەوتی شێلە‌و ئەوی دیکەشی بۆ
بەریتانیایە. ئەم کۆمپانیایە کە بەشە ھۆڵەندیەکەی بە رۆیاڵ داچ شێل ناسراوە لە
سەرانسەری جیھاندا لە بوارەکانی دۆزینەوەو ھەڵئێنجانی نەوت و غازی سروشتیدا چالاکە.
ھۆڵەندا بۆخۆشی خاوەنی ڕێژەیێکی بەرچاو لە غازی سروشتیە. پیشەسازی کەشتی و پاپۆر و
پیشەسازی کیمیایی وەک پیشەسازی ڕەسەن و سەرەکی ھۆڵەندایی‌ دەژمێردرێن. لە کۆمپانیا
گەورەکانی ئەم وڵاتە، کۆمپانیای‌ فلیپسە کە بۆ کەرەستەی‌ ئەلەکترۆنی و کۆمپانیای
ھاینکێن، کە یەکێکە لە گەورەترین کۆمپانیاکانی بەرھەم ھێنانی بیرە. دراوی ئەم وڵاتە
بەر لە گۆرینی بۆ یۆرۆ ، گیلدێر یان فلۆرۆن بو.

هۆڵەندا بە وڵاتی گوڵ ناسراوە و چەندین سەدەشە ئەو وڵاتە بە گەورەترین وڵاتی
هەناردەکاری گوڵ لە جیهان دادەنرێت. لە %60ی بازرگانیکردن بە گوڵ لە جیهاندا بەدەست
هۆڵەنداوەیە و تەنیا لە یەکێک لە کۆمپانیاکانی بەرهەمهێنانی گوڵیش لەو وڵاتە نزیکەی
100هەزار کرێکار کاردەکەن. [١]

دەسەڵاتی ھۆڵەندا پاشایەتی مەرجدارە کە لەوێدا شا یان شابانو واتە مەلیکە ھیچ
رۆڵکیان لە سیاسەتدا نیە و تەنیا ھێمایێکی نەتەوەیین. ئەم وڵاتە دو پەرڵمانی ھەیە و
سەرۆک وەزیر کە گرینگترین و بەرزترین پۆستی سیاسیە، لەو حیزبەی زۆرینەی کورسیێکانی
پەرڵمانی ھەیە ھەڵدەبژێردرێت.

ھەندێ لە پەرڵمانتاران لەو نەتەوە کۆچبەرانەن کە بە ساڵانە لەو وڵاتەدا دەژین وەک
ئاسیایی و ئەفریقی. بزوتنەوەی راستگەرایی توندرەو لە ھۆڵەَندا بە تایبەتی بەھۆی
زیادبونی رێژەی کۆچبەران لەم وڵاتەدا بەھێز بووە. کە لە ئاکامدا پارتیێکی وەکو
لیستی پیم فۆرتاین (L F P)، بخزێتە نێو پەرڵمان و حکومەتەوە. لەگەڵ کوژرانی پیم
فۆرتاین لە سەر دەستی ھاوڵاتییەکی ھۆڵەندی ئەو و پارتیێکەی لە شانۆی سیاسەت
دورکەوتنەوە. بەڵام خێرت ویلدروز و پارتی ئازادی لایەنگرانی پیم فۆرتاینیان
کۆکردەوە و پێکەوە چونە ناو پەرڵمان.

ویلدروز دژبەری ھەبونی موسوڵمانانە لە ھۆڵەندا. لەبەرئەوە وەک مەترسییەک کە لە
پەرەسەندندایە لە ئیسلام دەروانێت و پێیوایە دەبێ بەر بەم مەترسیە بگیردرێت.
کوژرانی دەرھێنەری ھۆڵەندی نێئۆ ڤۆن گۆگ لەلایەن پەنابەرێکی موسوڵمانەوە لە ساڵی
٢٠٠٤دا یارمەتی دایە پارتیە ئەنتی ئیسلامیێکەی ویلدروز تا بچێتە ناو پەرڵمانەوە. لە
مانگی ئاداری ٢٠٠٨دا کورتە فیلمێک بە ناوی فیتنەوە لە لایەن خیرت ویلدروزەوە بڵاو
کرایەوە کە نارەزایەتی زۆری لە ناوخۆ و لە دەرەوەی ھۆڵەندا لێکەوتەوە. لەم فیلمەدا
دەرھێنەر قورئان و ئیسلام وەک سەرچاوە و ھاندەری توندو تیژی دەناسێنێت. سەرۆک
وەزیری ئەوکاتی ھۆڵەندا پیتێر باڵکنێندێ کە لە پارتی دیمۆکراتی مەسیحییە ئەم فیلمەی
شەرمەزار کرد. بە پێچەوانەی دڵەراوکێکان، موسوڵمانانی ھۆڵەندا ھیچ دژکردەوەیێکی
توندیان لە بەرامبەر ئەم فیلمە نیشان نەدا ئەوەندە نەبێ بۆ دەربڕینی نارەزایەتی
خۆیان رێگەی یاساییان گرتەبەر. ھۆڵەندا ئەندامی کۆنی یەکیەتی ئەوروپایە و ھەروەھا
لە ڕیکخراوەی پەیمانی ناتۆشدا ئەندامە. ھۆڵەندا پشتگیری لە ھێرشی ئەمریکا بۆ سەر
ئەفغانستان و عێراقی کرد و ھەر ئێستاکەش ھێزەکانی ھۆڵەندا وەک بەشێک لە ناتۆ لە
ئەفغانستاندان. بەلژیک و ھۆڵەندا و لوکزامبورگ ئەندامی بێنۆ کوکسن. ئەمە ناوی
پەیمانێکی ھاوکاری ناوچەییە لە نێوان ئەم سێ وڵاتەدا و ئەم ناوە لە پیتی یەکەمی
ئەوڵاتانە وەرگیراوە. ئەم پەیمانە سەرچاوەی‌ پەیمانی ئەوروپای یەکگرتو و
یەکپارچەیە.



https://ckb.wikipedia.org/wiki/%DA%95%D9%88%D9%88%D8%B3%DB%8C%D8%A7

ڕووسیا (بە ڕووسی: Россия ، Rossiya) گەورەترین وڵاتی جیھانە کە لە ٨٣ ھەرێمی
فیدراڵ پێکھاتووە. پایتەختی ووڵات مۆسکۆ یە یەکێکە لە زلھێزترین ووڵاتی سەر زەوی

بەپێی ئامارەکانی ساڵی 2016 ژمارەی دانیشتوانی وڵاتی ڕووسیا 144ملیون کەس بووە کە
دەکاتە ۱.93 لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٨.٤
ساڵە. ھەروەھا ٧٤ لەسەدی دانیشتوانی وڵات لە شارەکان دەژین.[١]

ڕووسیا ٢١کۆماری ئۆتۆنۆمی ھەیە کە ھەندێکیان وەک چیچان وداغستان بەھۆی ئەوەی ھەوڵی
جیابونەوەیان ئەدا، لەم ساڵانەی دواییدا بە دەیان جار کەوتونەتە بەر پەلاماری سوپای
ڕووسیا. ڕووسیا تا بەر لەسەدەی ١٨ نە دەسەڵاتێکی ئەوەندە بە ھێزبو نە روبەرەکەشی تا
ئەو رادەیە فراوان بو، بەڵام لە سەرەتاکانی سەدەی 18 قەیسەری‌ ڕووسیا "پێتری مەزن"
ھەوڵێکی زۆریدا بۆ بەرەو پێشبردن و پێشخستنی ڕووسیا و فراوانکردنی خاکەکەی. لەساڵی
١٩١٧شۆرشی کۆمۆنیستی یا بەلشەفی بەرابەری‌ ڤلادیمیر لێنین لە ڕووسیا سەرکەوت و
کۆتایی بە دەسەڵاتی قەیسەرەکان ھێنا و یەکیەتی سۆڤیەت لە ڕووسیا دامەزرا.

ڤلادیمیر لێنین مرۆڤێک بو کە بەعەقڵی‌ خۆی‌ وبە فیکری‌ کارڵ مارکس و فرێدریش
ئەنگەڵس ، مێشکی‌ لایەک لە جیهانی داگیر کردو نیشتمانی‌ روسەکانی‌ ئەوەندەیتر
ناودار کرد. لنین یەکێک بوو لەو مێژووسازانەی‌ کە توانییان لەدوای‌ دەسەڵاتی‌
قەیسەرەکان ڕووسیا وەکو وڵاتێکی‌ بەھێز بێننە ناومەیدانی‌ سیاسەتی‌ نێودەوڵەتی‌،
بەڵام پاش تێپەڕبونی ٧٤ ساڵ لە دەسەڵاتی سۆسیالستی کە پڕ بوو لەململانێ لەگەڵ
رۆژئاوا کە بەشەری سارد ناسراوە.ئەم یەکێتیە لە ساڵی١٩٩١ دا ھەڵوەشایەوەو ئەوەی لێی
بەجێ ما فیدراسیۆنی ڕووسیایە.

ئابووری ڕووسیا پیشەشازیە و وزەی ئەم ئابووریەش لە گازی ناوخۆوە دابین دەکرێ.
ڕووسیا گەورەترین پاشکەوتی غازی سروشتی جیھانی ھەیە. ڕووسیا وەک حەوتەمین ئابووری
گەورەی دونیا دادەنرێ. ئابووری ئەم وڵاتە لە سەر بنەمای سەرمایەداری و کەرتی تایبەت
دامەزراوە کە ئەمەش بە پێچەوانەی ئابووری داخراوی سەردەمی سۆڤیەتە..

سەرۆک کۆماری ئێستای ڕووسیا "دیمیتری مێدڤیدێف"ە. بەڵام سەرۆک وەزیران ڤلادمیر
پوتین، دەسەڵاتداری راستەقینەی ڕووسیایە. سیاسەتی ئێستای ڕووسیا بریتیە لە ھاوکاری
و خۆ نزیککردنەوە لە رۆژئاواو رەواندنەوەی ناکۆکیەکانی نێوانیان. بەڵام پەلھاوێشتنی
ناتۆ بەرەو رۆژھەڵات و بە رەسمی ناسینی کۆسۆڤۆ لە لایەن رۆژئاواوە کاریگەری
نیگەتیڤی‌ ھەبووە لەسەر پەیوەندیيەکانی نێوانیان. لەم دوایانەشدا شەڕی ڕووسیا و
جۆرجیا ئەوەندەی دیکە ئەم پەیوەندیانەی ئاڵۆز کردوە.

پوتین کە ئێستا سەرۆک وەزیرانی ڕووسیایە بەیەکێ کە لە کەسیایەتیە دیارەکانی ناوی
سیاسەتی ئێستادا ھەژمار دەکرێت وە پۆتین وەرزشکارە و پشتوێنی‌ رەشی‌ ھەیە لە یاری‌
جۆدۆ. ئەو ناترسێت لەوەی‌ کە بچێتە ناو کافتریایەکی‌ شەوانەو لەگەڵ ھاوڵاتیانی‌
ئاسایی‌ مۆسکۆدا تەماشای‌ یاری‌ تۆپی‌ پێ بکات. بە نیوەروتی‌ وێنە دەگرێ‌ و باکی‌
نیە لەوەی‌ کە لە راگەیاندنەکاندا بڵاو بێتەوە.پۆتن متمانەی‌ بە خۆی ھەیە و یەکێک
لەو سەرۆکانەی‌ جیھانە کە جاربەجارجلوبەرگی‌ رەسمی‌ لەبەرناکات، لە پەیوەندییە
دیپلۆماتییەکانیدا بۆینباخ نابەستی‌ و جاری‌ واش ھەیە کە جاکەتەکەی‌ دەدات بەسەر
شانیدا. ئەمەش ئەو پیاوەیە کە بوەتە پاڵەوانی‌ سەردەمی‌ بوژانەوەی‌ ڕووسیا. پۆتین
لەبارەی شۆڕشی سووریاوە ووتی دەبێ تەنیا گەلی سووریا بڕیاردەر بێ نابێ ھیچ ھێز و
لایەنێ دژیان بوەستێت ھەر بۆیەش ڕووسیا لە ئەنجوومەنی ئاسایشی نەتەوە یەکگرووەکاندا
ڤیتۆیی خۆی بەکارھێنا دژی ھێرشکردنە سەر سووریا .



https://ckb.wikipedia.org/wiki/%D9%84%DB%8E%DA%98%DB%8C

لێژی یا لاری[١] (بە ئینگلیزی: Slope) لە ماتماتیکدا ئاڕاستە و ئەندازەی لێژایی
ھێڵێک دیاری دەکات. ئەگەر دوو خاڵی (x1,y1) و (x2,y2) لە ڕاستەهێڵەی (f(x دیاری
کرابێت. لێژیی (slope) ڕاستەهێڵە بە شێوەی خوارەوە ڕوون دەکرێتەوە.

وا دابنێ P = (1, 2) و Q = (13, 8) دوو خاڵ لە ڕاستەهێڵی (f(x بن ئەوا لێژیی هێڵ بە
شێوەی خوارەوەیە

شێوەی هاوکێشەی ئەو ڕاستەهێڵەی لێژییەکەیmە و بە خاڵی (x1,y1) دا دەڕوات بریتییە لە

تەنیا ڕاستەهێڵە نائەستوونەکان لێژییان هەیە لەمەشەوە ناتوانرێت هاوکێشەی ڕاستەهێڵی
ئەستوون بە شێوەی لاری-خاڵ بنووسرێت. هاوکێشەی ڕاستەهێڵی ئەستوون بە شێوەی x=k
دەنووسرێت کە k ژمارەیەکی ڕاستییە.

ئەگەر ( x , f ( x ) ) {\displaystyle (x,f(x))\!} خاڵێک لە ڕوونکردنەوەی فانکشنی y
= f ( x ) {\displaystyle y=f(x)\!} و ( x + h , f ( x + h ) ) {\displaystyle
(x+h,f(x+h))\!} خاڵێکی تر لە فانکشنەکە بێت، ئەوا Δ f ( x ) = f ( x + h ) − f ( x
) {\displaystyle \Delta f(x)=f(x+h)-f(x)\!} و لێژایی هێڵی لێکەوتی چەماوە بریتییە
لەو ڕاستەهێڵەی لێژاییەکەی یەکسانە بە m و



https://ckb.wikipedia.org/wiki/%D8%A6%DB%8C%D9%86%D8%AA%DB%95%D8%B1%D9%86%DB%8E%D8%AA

ئینتەرنێت سیستەمێکی جیھانگرە پێکھاتوو لە ڕایەڵە کۆمپیوتەرییەکانی پێکەوە بەستراو
کە بۆ ڕاژەگەیاندن بە ملیاردان بەکارھێنەری سەرانسەری جیھان چەپکە پرۆتۆکۆڵی
ستانداردی ئینتەرنێت (TCP/IP) بەکاردەھێنێت. ئینتەرنێت ڕایەڵەیەکی پێکھاتوو لە
ڕایەڵەکانی ترە کە داگری ملیۆنان ڕایەڵەی خۆماڵی و گشتی، زانستگایی، بازرگانی، و
حکومەتین و لە ڕێگای ڕیزێکی بەرین لە تەکنۆلۆژیاکانی ئەلەکترۆنیکی و تیشکیی تایبەت
بە ڕایەڵەوە پێکەوە بەستەرکراون. ئینتەرنێت ھەڵگری جۆراوجۆر سەرچاوەی زانیاری و
ڕاژەیە. ئەوانەی کە زۆرتر لە ھەموو جێگەی ئاماژەن، یەکێک بەڵگەنامە سەروودەقەکانی
پێکەوە بەستەرکراوی تەونی بەربڵاوی جیھانییە (کە سەرچاوەی زانیارین)، و ئەوی تر ئەو
پێکھاتە بنەڕەتییەیە کە پاڵپشتیی پۆستی ئەلەکترۆنیکی (ئیمەیل) دەکات (کە ڕاژەیەکە).

دەرکەوتنی ئینتەرنێت یەکەمجار بۆ پڕۆژەیەک بوو بە ناوی ئارپانێت (ARPANET)، بۆ
وەزارەتی ناوخۆی ولایەتە یەکگرتووەکان لە ساڵی ١٩٦٩، ئەم پڕۆژەیە بەتایبەتی دروست
کرابوو بۆ یارمەتیدانی سەربازی ئەمریکایی بەھۆی تۆڕی کۆمپویوتەرەوە.

لە ساڵی ٢٠٠٧ ژمارەی بەکارھێنەرانی ئینتەرنێت گەیشتە ١.٣١٩ بلیۆن کەس، و وڵاتی چین
لە ساڵی ٢٠٠٨ بە یەکەم وڵات دەرچوو لەڕووی زۆریی بەکارھێنەری ئینتەرنێت کە ٢٢١
ملیۆن کەس لەم وڵاتە ئینتەرنێت بەکاردەھێنن.



https://ckb.wikipedia.org/wiki/%D8%A6%DB%8C%D9%86%DA%AF%D9%84%DB%8C%D8%B2%DB%8C

زمانی ئینگلیزی، سەر بە خێزانی زمانەکانی ھیندۆ - ئەورووپاییە، بەشێکە لە خیزانی
زمانە جێرمەنییەکان، کە بۆ یەکەم جار لە وڵاتی ئینگەلتەرا سەری ھەڵداوە. لە ھەرە
زمانە دەوڵەمەندەکانی دنیایە و ژمارەیەکی زۆر لە خەڵکی جیھان ئەم زمانە دەزانن، کە
ھەژماردەکرێن بە نزیکەی ٥٠٠ ملێۆن ئاخێوەر و زمانی فەرمی زۆر لە وڵاتانی
دونیایە.[١] زمانی ئینگلیزی لە زۆربەی وڵاتاندا دەخوێندرێت و زمانی یەکەمی
ڕێکخراوەی نەتەوە یەکگرتووەکان و یەکێتیی ئەورووپا و ناتۆیە.

زمانی ئینگلیزی ھەر لە سەرەتای سەدەی ھەژدەھەمەوە پێشکەوتنێکی یەکجار گەورەی بەخۆوە
بینی لە ئەنجامی ئەو پێشکەوتنە ڕامیاری، سەربازی، زانستی، رۆشەنبیری و داگیرکەرانەی
بریتانیا و بریتانیای مەزن، دوایش لە ناوەراستی سەدەی بیستەم لە پاش پێشکەوتنەکانی
وڵاتە یەکگرتووەکانی ئەمەریکا[٢].



https://ckb.wikipedia.org/wiki/%D8%A6%DB%8C%D9%85%D9%BE%D8%B1%D8%A7%D8%AA%DB%86%D8%B1%DB%8C%DB%95%D8%AA%DB%8C%DB%8C_%D8%B9%D9%88%D8%B3%D9%85%D8%A7%D9%86%DB%8C

دەوڵەتی عوسمانی (بە عوسمانلی: دَوْلَتِ عَلِيّهٔ عُثمَانِیّه؛ بە تورکیی نوێ: Yüce
Osmanlı Devleti) ئیمپراتۆرییەکی ئیسلامی بوو کە لە ساڵی ١٢٩٩ەوە تا ساڵی ١٩٢٣، بۆ
ماوەی نزیک بە ٦٠٠ ساڵ بەردەوام بوو و دەسەڵاتداریی ئەکرد. عوسمانی یەکەم کوڕی
ئۆرتغرۆل دامەزرێنەری ئەو ئیمپراتۆرییە بوو.

دەوڵەتی عوسمانی لە سەدەکانی شانزە و حەڤدەدا گەیشتە لووتکەی ھێز و توانای خۆی.
زۆربەی خاکی ھەر سێ قاڕەکانی جیھانی کۆن، واتە ئەورووپا، ئاسیا و ئەفریقای
ئەگرتەوە، کە ھەموو ئاسیای ناوەڕاست، بەشێکی زۆری باشووری ڕۆژھەڵاتی ئەورووپا،
ڕۆژئاوای ئاسیا و باکووری ئەفریقای تێ ئەکەوت. ژمارەی ویلایەتەکانی دەوڵەتی عوسمانی
ئەگەیشتە ٢٩ ویلایەت. دەوڵەتێکی ئیسلامی بوو و پەیڕەویی شەریعەتی ئیسلامی ئەکرد.
لەبەر ئەوە، سوڵتانەکانی نەوەی عوسمان نازناوی "پێشەوای باوەڕداران" و "خەلیفەی
موسڵمانان"-یان ھەڵگرت. لە سەردەمی سوڵتان سولەیمانی یەکەم، لە ڕووی سیاسی و
لەشکرییەوە، دەوڵەتی عوسمانی گەورەترین ھێز بوو و قوستەنتینیەی پایتەختی ڕۆڵی
ئامرازی پێکەوەبەستنی ئایینی ئەبینی لەنێوان جیھانی ئەورووپای مەسیحی و ڕۆژھەڵاتی
ئیسلامیدا. لە دوای سەردەمی سوڵتانی ناوبراو، کە بە سەردەمی زێڕینی دەوڵەتی عوسمانی
دائەنرێت، لاوازی و بێھێزی دوڵەتەکەی گرتەوە. وردە وردە، ھەرچەن چەند ماوەیەکی
گەشەسەندن وچاکسازی تری بە خۆیەوە بینی، بەڵام، لە ئاستی ئەوەدا نەبوون بیگەڕێننەوە
بۆ ئاستی پێشتری.

لە ساڵی ١٩٢٣ دەوڵەتی عوسمانی کۆتاییی پێ ھات و کۆماری تورکیا دامەزرا کە لە
ئێستادا بە میراتگری ڕەسمیی دەوڵەتی عوسمانی دائەنرێت.

عوسمانییەکان ھۆزێکی تورک بوون، و تورکەکان سەرەتا لە ئاسیای ناوەڕاستدا نیشتەجێ
بوون. کاتێک مەغۆلەکان بە سەرکردایەتیی ھۆلاکۆخان خۆراسانیان گرت، سولەیمان، باپیری
عوسمان، ساڵی ١٢٢٠ کۆچی کرد بۆ وڵاتی ئەنادۆڵ و لە شاری ئەخلات نیشتەجێ بوون. لە
دوای مردنی سولەیمان، ئۆرتغرۆلی کوڕی جێگەی گرتەوە و لەگەڵ ھۆزەکەیدا ڕۆیشت بۆ شاری
ئەرزینجان کە مەیدانی شەڕی نێوان سەلجووقییەکان و خواڕەزمییەکان بوو. ئۆرتغرۆل
لەپێناو بەرژەوەندی سوڵتان عەلائەددینی سەلجوقی، سوڵتانی قۆنیە کاری ئەکرد و
یارمەتیی سوڵتانی ئەدا لە شەڕ دژی خواڕزمییەکاندا. لەبەر ئەوە، سوڵتان زەوییەکانی
بۆ جیاکردنەوە لە سنوری خۆرئاوای ئەنادۆڵ و بەتەنیشتی ڕۆمەوە و ڕێگەی پێدان کە
زەوییەکانیان فراوان بکەن لەسەر حسابی ڕۆم.

لە دوای ئۆرتغرۆل، عوسمانی کوڕی سەرکردایەتیی ھۆزەکەی گرتە دەست. عوسمان لە ساڵی
١٢٦٥، واتە ئەو ساڵەی کە مەغۆل بەغدایان داگیر کرد و خەلافەتی عەبباسییەکانیان
ڕوخاند و کارەساتێکی گەورەیان بەسەر ھێنان، لەدایک بوو. چالاکییە سەربازییەکانی
عوسمان ڕوویان کردە خاکەکانی بیزەنتی بۆ تەواوکردنی پەیامی دەوڵەتی سەلجووقی بە
فەتحکردنی ھەموو خاکی بیزەنتیەکان. ئەو لاوازییەی ئەو کاتە دەوڵەتی بیزەنتیی
گرتبۆوە یارمەتیی عوسمانی دا کە بە ئاسانی بە ئاراستەی ڕۆژئاوای ئەنادۆڵەوە بڕوات و
لە ڕووی بەڕێوەبردنەوە لێھاتووییی عوسمان لە دانانی سیستەمێکی بەڕێوەبەرایەتی بۆ
میرنشینەکەی دەرکەوت. لەم سەردەمەدا عوسمانییەکان ھەنگاوێکی باشیان نا لە گۆڕان لە
سیستەمی ھۆزەکییەوە بۆ سیستەمێکی بەڕێوەبەرایەتیی جێگیر. سوڵتان عەلائەددینی
سەلجووقی پێزانینی خۆی بۆ ھەوڵەکانی عوسمان دەربڕی ونازناوی عوسمان پاشای لێنا.

دوای ئەوەی عوسمان پێی جێگیر کرد، لە میرنشینەکەی خۆیدا دەستی کرد بە فراوانکردنی
وڵاتەکەی لەسەر حسابی بیزەنتیەکان. کاتێک مەغۆل دەستیان گرت بە سەر دەوڵەتی قۆنیەی
سەلجووقییەوە، عوسمان خێرا سەربەخۆییی خۆی لە سەلجوقییەکان ڕاگەیاند، کە بەمەش بووە
دامەززرێنەری ئەو دەوڵەتە تورکییە گەورەیە کە ھەر بە ناوی ئەوەوە ناونرا. عوسمان
وەک سوڵتانێکی سەربەخۆ حوکمی دەوڵەتە نوێکەی ئەکرد. پاشان، لە ساڵی ١٣٢٦دا ئۆرخانی
کوڕی شاری بۆرسەی فەتح کرد. ھەر لەو ساڵەدا، دوای ئەوەی کە بنەڕەتی دەوڵەتەکەی دانا
و ڕێگەی گەشەسەندن و بەرەوپێشچوونی بۆ کردەوە، عوسمان لە تەمەنی ٧٠ ساڵیدا مرد.

عوسمان نازناوێکی تری ھەبوو کە "قەرە عوسمان"ە بە مانای عوسمانە ڕەش؛ بەڵام لە
تورکیی عوسمانیدا بە مانای "ئازا"، "گەورە"، یان "مەزن" دێت.

ئۆرخان لەسەر ڕێڕەوی باوکی بەردەوام بوو لە فەتح و دەسەڵاتدا، وزۆر بە بەھێزی
شانشینەکەی ڕێکخست، کردی بە چەند ولایەتێک و بۆرسەی کردە پایتەخت، سکەی پارەی لێدا،
و سوپای ڕێکخست، لە لاوە مەسیحیە ڕۆمەکان سوپایەکی بەھێزیان دروست کرد بە سوپای
ئینکیشاری ناسراوە، و ئۆرخان ڕاھێنانی بەو لاوانە کرد زۆر بە باشی وتایبەتمەندی
گەورەی دا پێیان کە ئەمەش ھۆگر کردن بە بە کەسایەتی ئۆرخان و دڵسۆز بوون بۆی،
ھەروەک ئۆرخان ئیشی کرد لەسەر فراوانکردنی دەوڵەتەکەی، لەبەر ئەوە ئاسایی بوو کە
ناکۆکیەکی بەھێز دروستبوو لە نێوان عوسمانی و بیزەنتیەکان، لە ساڵی ١٣٣٧ز ھێرشی
کردە سەر قوستەنتینیەی پایتەختی بیزەنتیەکان، بەڵام نەیتوانی بیگرێت، لەگەڵ ئەوەشدا
ئەم غەزوە ترسی خستە دڵی ئیمپراتۆری ڕۆمەوە وھەوڵی ڕێکەوتنی دا لەگەڵ ئۆرخان و
کچەکەی خۆی کردە ھاوسەری ئۆرخان، بەڵام ئەمەش نەبووە ڕێگر لە وەستاندنی عوسمانیەکان
لەبەرەو پێشچوون، وپێیان جێگیر کرد لە نیمچە دوورگەی گالیبۆلی لە ساڵی ١٣٥٧ز، بەمەش
جارێکی تر مەترسی عوسمانی بۆ سەر قوستەنتینیە دووبارەکرایەوە، لە سەردەمی ئۆرخاندا
عوسمانیەکان یەکەم جێگیر بوونیان لە ئەوروپادا بینی، دەوڵەتی عوسمانی لە دیوارەکانی
ئەنقەرە لە ئاسیای بچوکەوە تا تراقیا لە بەلقان درێژ ئەبووبەوە، وبانگەوازکاران
بانگی دانیشتوانیان ئەکرد بۆ ئیسلام، ئۆرخان لە ساڵی ١٣٦٠ز کۆچی دوایی کرد و لە
دوای خۆی موردای یەکەم جێگەی گرتەوە.

دەستپێکی ئیشەکانی موڕادی یەکەم گرتنی شاری ئەنقەرە بوو، پیاوێکی ئازا وتێکۆشەر و
بەڕێز و لەخوا ترس بوو، یاسای خۆشئەویست و پەیڕەوی ئەکرد، دادپەروەربوو، سەرگەرمی
غەزو ودروستکردنی مزگەوت وفێرگا وخوێندنگاکان بوو، بەرەو پێش چوو لە ئاسیای بچوک و
ئەروپا لە ھەمان کاتدا، و ڕێکەوت لەگەڵ زۆر لە میرەکانی ئەنادۆڵ لە بەرژەوەندی
عوسمانیەکان و ھەندێکیانی ناچار کرد واز لە دەستکەوتەکانیان بھێنن بەمەش زۆر لە
دەستکەوتە تورکمانیەکانی خستە سەر دەوڵەتی عوسمانی، لە ئەوروپا ھێرشیان کردە سەر
دەستکەوتەکانی بیزەنیەکان و شاری ئەدەرنەیان فەتح کرد لە ساڵی ١٣٦٢زدا، وموراد
پایتەختی گواستەوە بۆ ئەدەرنە تا ببیتە خاڵی جوڵان و جیھاد لە ئەوروپادا، دواتر
چەند شارێکی تریان فەتح کرد وەک سۆفیا وسالۆنیک، بەم شێوەیە قوستەنتینیە
دەورەدرابوو بە عوسمانیەکان لە ھەموو لایەکەوە، لە ساڵی ١٣٨٥ز، ھێزە عوسمانیەکان
لەگەڵ ھێزە سربیەکان بە یەکیاندا لە ناوچەی قوسوە کە ئێستا بە (کۆسۆڤۆ) ناسراوە،
داستانێکی گەورە لە نیوانیان ڕوویدا کە بە سەرکەوتنی عوسمانیەکان کۆتایی ھات، بەڵام
سوڵتان موراد لە کۆتاییدا کوژرا لە سەر دەستی یەکیک لە سەربازە بریندارە سربیەکان.

لە دوای شەھیدبوونی موڕادی یەکەم، بایەزیدی کوڕی دەسەڵاتی گرتە دەست، کە ئازا
وبەڕێز وتێکۆشەر بوو لە پێناوی خوادا، گرنگیەکی زۆری دا بە کاروباری سەربازی
وھەوڵیدا بۆ گرتنی میرنشینە مەسیحیەکانی ئەنادۆل ولە ماوەی یەک ساڵدا دەستی بەسەردا
گرتن، بایەزید وەک بروسکە لە نێوان بەلقان و ئەنادۆڵ دا ئەجوڵا بۆیە ناونرا بە
(ھەورە بروسکە)، شاری ئەشھەری لە دەستی بیزەنتیەکان سەند کە دواین موڵکیان بوو لە
ئاسیای بچوکدا، بە تەواوی بولگاری گرت، سیگسمۆندی پاشای مەجەر ترسا لە فروانبوونی
عوسمانی، ھانای برد بۆ ئەورەپای ڕۆژئاوا وداوای لە پاپا (بۆنیفاسی نۆیەم) کرد کە
ھێرشێکی خاچپەرستی نوێ بکەنە سەر عوسمانیەکان بۆ ڕێگرتن لەبەر پێشچوونیان بۆ
ناوجەرگەی ئەوروپا، پاپای ناوبراو بەدەم داواکەوە چوو، لەگەڵ ژمارەیەک لە
فەرمانڕەواکانی فەڕەنسا وپاڤاریا ونەمسا وڕۆدس و کۆماری بوندقیە، وئینگلتەرا
یارمەتی سەربازی پێشکەشکردن، ھەردوو سوپای عوسمانی و ئەوروپی ڕووبەڕووبونەوە لە
ساڵی ١٣٩٦ز، وداستانێکی گەورە لە نێوانیان ڕوویدا وئەوروپیەکان تێک شکان وگەڕانەوە،
بایەزید دووجار قوستەنتینیەی گەمارۆدا، بەڵام قەڵاکانی ڕێگر بوون لەبەردەم ھێرشە
بەھێزەکانیدا، وبایەزید کاتێک گورزە نوێکانی وەشاندە ڕۆژئاوا، ئاگاداری ئەوەبوو کە
مەغۆل ئامادەکاری ئەکەن بۆ ئەوەی ھێرشی بکەنە سەر لە ڕۆژھەڵاتەوە، بەتایبەت دوای
ئەوەی پیاوێکی سەربازی بەھێزیان تیا دەرکەوت کە تەیمورلەنگ بوو لە نەوەی
جەنگیزخانەوە ھاتبوو، بایەزیدی ناوەندەکەی لە ئاسیای بچوک بەھێزکرد بۆ
ڕووبەڕووبونەوەی تەیمورلەنگ، بەم شێوەیە فشاری عوسمانیەکان لەسەر بیزەنتیەکان کەم
بوویەوە و ڕووخانی قوستەنتینیە لەسەردەستی عوسمانیەکان ٥٠ ساڵ دواکەوت، ولە ساڵی
١٤٠٢ز سوپای تەیمورلەنگ و بایەزید بەیەک گەیشتن لە (جوبق ئاباد) وداستانی تاحینە لە
نێوانیان ڕوویدا کە عوسمانیەکان شکان وبایەزید بە دیل گیرا و مەغۆلەکان بردیان بۆ
سەمەرقەندی پایتەختی دەوڵەتی تەیموری، دواین ڕۆژەکانی ژیانی لەوێ مایەوە ولە ساڵی
١٤٠٣ز کۆچی دوایی کرد.

لە دوای مردنی سوڵتان بایەزید، دەوڵەتی عوسمانی بووە چەند میرنشبنێکی بچوک وەک
ئەوەی دوای ڕوخانی سەلجووقیەکان ڕوویدا، زۆر لە ناوچەکان سەربەخۆیی خۆیان جیاکردەوە
لە عوسمانیەکان، و ژمارەیەکی کەم وڵات مانەوە لە ژێر ئاڵای دەوڵەتی عوسمانیدا، و
ئەوەی زیاتر مەترسی دروست کرد کوڕەکانی بایەزید ڕێ نەئەکەوتن لەسەر جێگرتنەوەی
یەکێکیان، و شەڕێکی زۆر لە نێوانیان ڕوویدا و دوایین سەرکەوتن نەسیبی محەمەدی کوڕی
بایەزید بوو، کە ناسراوە بە محەمەدی یەکەم یان محەمەد چەلەبی، پیاوێکی دانا ووریا
بوو وزۆر زانست وزانایانی خۆشئەویست وتوانی ھەندێک لە ناوچەکانی ئەنادۆڵ
بگەڕێنێتەوە بۆ دەوڵەتەکە کە لە دەستی دابوون. لە ساڵی ١٤٢١ز کۆچی دوایی کرد لە
تەمەنی ٤٣ ساڵیدا.

موڕادی دووەم لە دوای مردنی محەمەد چەلەبی باوکی دەسەڵاتی گرتە دەست لە تەمەنی ١٨
ساڵیدا کە زۆر تێکۆشانی لە ڕێگەی خوادا خۆشئەویست، و ناسرابوو بە خواپەرستی
ودادپەروەری، توانی دەستبگرێت بەسەر ئەو کێشە ناوخۆییانەدا کە دوژمنەکانی
عوسمانیەکان ئەیانویست ھەڵی بگیرسێنن، بەردەوام بوو لە گەڕانەوەی ئەو دەوڵەت و
میرنشینانەی کە جیابووبونەوە لە دەوڵەتی عوسمانی، وگەمارۆی قوستەنتینەی دا بەڵام
نەیتوانی بیگرێت، دواتر بەلقانی گەڕاندەوە بۆ دەسەڵاتی، زۆر شار و قەڵای گرت و
ھەوڵی گرتنی بەلەگرادی دا، کە ئەم ھێرشە ئاگاداریەکی تازە بوو بۆ ئەوروپا لە مەترسی
عوسمانی، ھێزە مەجەڕیەکان لە ھێزە عوسمانیەکانیاندا و تێکیانشکاندن ودەرئەنجام ڕۆحی
خاچپەرستی زیندووبوویەوە لە ئەوروپا وجەنگی ئاینییان لە دژی عوسمانیەکان ڕاگەیاند.

لە دوای مردنی موڕادی دووەم، محەمەدی کوڕی جێگەی گرتەوە، کە ناسراوە بە فاتیح و
باوکی چاکەکان، بەھێزی ودادپەروەری بەیەکەوە کەسایەتی محەمەد فاتیحیان پێک ئەھێنا،
لە تەسکترین خاڵ لە گەرووی بۆسفۆر قەڵایەکی بنیاتنا بەڕامبەر ئەو قەڵایەی بایەزیدی
یەکەم لەسەر کەناری ئاسیا بنیاتی نابوو، لەم کاتانەدا ئیمپراتۆری قوستەنتینیە ھانای
بردە بۆ وڵاتەکانی ئەوروپا کەس وەڵامی نەدایەوە تەنھا چەند شارێکی ئیتاڵیا نەبێت،
وپاپا پشتگیری خۆی دەربڕی بە مەرجێک ھەردوو کەنیسەی ڕۆژھەڵات وڕۆئاوای ببنە یەک،
قوستەنتین، ڕازی بوو، بەڵام خەڵک توڕە بوون لێی.

سوڵتان محەمەد بۆ ڕووبەڕووبونەوەی بیزەنتیەکان سوپایەکی گەورەی کۆکۆدەوە لە
گەشتیگەلی گەورە وتۆپخانە، بەم شێوەیە لە وشکانی ودەریاییەوە گەمارۆی دان، ٥٣ ڕۆژ
دوای گەمارۆ عوسمانیەکان چوونە شارەکەوە دوای ئەوەی بەشێکی زۆری دیوارەکانی دەوریان
ڕووخاند، لەگەڵ بیزەنتیەکان بەیەکیاندا وکوشتارێکی توند ڕوویدا لە نێوانیان، کە
ئیمپراتۆری بیزەنتی وزۆر لە سەربازەکانی تیاچوون، کاتێک فاتیح چووە شارەکەوە داوای
لە سەربازەکانی کرد شەڕ ڕابگرن، دوای ئەوەی کە دەستی گرت بەسەر بەرگری
بیزەنتیەکاندا و ئاڵای ئاشتی بەرز کردەوە، سوڵتان محەمەد ناونرا بە فاتیح و
موسڵمانان زۆر دڵخۆش بوون پێی لەبەرئەوەی ئەمە ھاتنەدی فەرموودەیکی پێغەمبەری
ئیسلام بوو کە فەرموویەتی (فەتحی قوستەنتینیە ئەکرێت، باشترین ئەمیر ئەو ئەمیرەیە و
باشترین سوپا ئەو سوپایەن)، سوڵتان محەمەد پایتەختی گواستەوە لە ئەدرنەوە بۆ
قوستەنتینیە و ناوەکەی گۆڕی بۆ (ئیسلامبۆل) واتە شاری ئیسلام یان تەختی ئیسلام،
سەربەستی ئاینی وئاسایشی بەخشی بە مەسیحیەکان، وئەوانەی کە لە ترسا ڕۆیشتبوون داوای
گەڕاندنەوەی لێکردن بۆ ماڵ وحاڵی خۆیان، ئیمپراتۆری بیزەنتی ڕوخا لەگەڵ فەتح کردنی
شارەکەدا دوای ئەوەی یانزە سەدە بەردەوام بوو، وسوڵتان محەمەد بەردەوام بوو لە
فەتحکردنی ئەوروپا، وڵاتی سربی گرت وفەتحی وڵاتی مورەی کرد لە باشوری یۆنان ھەروەک
ھەرێمی ئەفلاق و وڵاتی بەشناق وئەلبانیای گرت وبوندقیەی مل کەچکرد و ئەنادۆڵی
یەکخست لەڕێگەی دەستگرتن بەسەر ئیمپراتۆری تەڕابزۆنی ڕۆمی ومیرنشینی قەرمان،
ھەروەھا سوڵتان محەمەد ھەوڵی فەتحی ئیتاڵیای دا، بەڵام مردن مەودای نەدا لە ساڵی
١٤٨١ز، عوسمانیەکان ئەو لایەیان بە جێ ھێشت.

لە دوای مردنی سوڵتان محەمەد فاتیح، جم و بایەزیدی کوڕی بووە ناکۆکیان لەسەر تەختی
دەسەڵات، بەڵام لە ئەنجامدا بایەزید سەرکەوت، سوڵتان بایەزید بە سوڵتانێکی میانڕەو
ناسراوە ونەچۆتە شەڕەوە وەک بەرگریکار نەبێت، لەگەڵ کۆماری بوندقیە جەنگا لەبەر ئەو
ھێرشانەی ئەیانکردە سەر گەشتیگەلەکانی لە وڵاتی مۆرە، وجەنگا لەگەڵ مەمالیکەکان
کاتێک ویستیان کۆنترۆڵی ھەندێک لە ناوچەکانی دەوڵەتی عوسمانی بکەن، زۆر حەزی لە
کۆڕی زانا وئەدیبەکان ئەکرد، و لە سەردەمەکەیدا غەرناتە دوایین قەڵای موسڵمانان لە
ئەندەلوس ڕوخا، چەند کەشتیەکی نارد بۆ گواستنەوەی ئەندەلوسییە موسڵمانەکان بۆ
قوستەنتینیە وشارەکانی تر، ھەر لەم سەردەمەدا شیعەکان لە وڵاتی فارس دەرکەوتن کە
سەفەوییەکان بوون، وتوانیان بە سەرکردایەتی شا ئیسماعیل مەترس بۆ عوسمانیەکان دروست
بکەن لە ڕۆژھەڵاتدا،

لە کۆتایی سەردەمی بایەزیددا ناکۆکی لە نێوان کوڕەکانیدا دروست بوو لەسەر دەسەڵات
گرتنە دەست، بایەزید خەلافەتی دا بە ئەحمەدی کوڕی، بەمەش کوڕەکەی تری (سەلیم)
توڕەبوو، وشۆڕشی ڕاگەیاند بەسەر باوکیدا کە ئەم شۆڕشەش ھۆکاری سیاسی ومەزھەبی
وبازرگانی ھەبوو، کاتێک سەفەوییەکان دەستیان کردبووە بڵاوکردنەوەی مەزھەبی شیعە
لەسەر حسابی مەزھەبی سونە لە ئەنادۆڵدا، وڕێگەی بازرگانیان داخست لەگەڵ ھیند و
ڕۆژھەڵاتی ئەقسا، وڕێگەیان لە ڕۆیشتنی ھۆزە تورکمانەکان گرت لە ئاسیای ناوەڕاستەوە
بۆ ئەنادۆڵ و ئەوروپای ڕۆژھەڵات، وشا ئیسماعیل پشتگیری لە ئەحمەد ئەکرد بۆ حوکم
گرتنە دەست، لەبەر ئەوە سەلیم بێدەنگ نەبوو لەم دەست تێوەردانەی سەفەوییەکان لە
کاروباری عوسمانیەکان، وئینکیشاریەکانی سوپا فشاریان کردە سەر سوڵتان بایەزید تا لە
دەسەڵات دابەزێت بۆ سەلیمی کوڕی، بایەزید کۆچی دوایی کرد لە ساڵی ١٥١٢ز، سەلیم دوای
ئەوەی تەختی دەسەڵاتی گرتە دەست، پێی خۆی جێگیر کردو لەگەڵ وڵاتەکانی ئەوروپا
ڕێکەوت تا یەکلایی بێتەوە بۆ کێشەی سەفەوییەکان، کە مەترسیدارترین ئەزمە بوو
ڕووبەڕووی عوسمانیەکان بێتەوە دوای داستانی ئەنقەرە، سەلیم براکانی ومناڵەکانی
کوشتن تا ڕکەبەری نەبێت لە دەسەڵاتدا، ئاگربەستێکی دوور ودرێژی بەست لەگەڵ
وڵاتەکانی ئەوروپای دەوروپشتیا، پاشان ڕوویکردە ڕۆژھەڵات بۆ ڕووبەڕونەوەی سەفەوی
ومەمالیکەکان، شیعەکانی ئاسیای بچوک بە پاڵپشتی سەفەویەکان وەستان لە دژی دەوڵەتی
عوسمانی، سەلیم دەستی بەسەر ئەم شۆڕشەدا کرد و شیعەکانی گرت وچل ھەزاری لێ
لەناوبردن، پاشان ڕۆیشت بۆ ڕووبەڕوونەوەی شا، ھەردولا بەیەک گەیشتن لە شەڕی
چاڵدێراندا، وسوڵتان سەلیم سەرکەوت لەم جەنگە گەورەیەدا وسەلیم ڕۆیشتە پێشەوە
بەرەوە تەبرێزی پایتەختی سەفەوی ودەستی بەسەراگرت.

دوای سەرکەوتنیان بەسەر سەفەویەکاندا عوسمانیەکان ملیان بە مەمالیکەکان کەچکرد،
دوای ئەوە کە داستانی مەرج دابق ڕوویدا لە نێوانیان، وبە سەرکەوتنی عوسمانیەکان
کۆتایی ھات، پاشان ڕۆیشتن بەرەو میسر وجارێکی تر ڕووبەڕوەی مەمالیکەکان بوونەوە ولە
داستانی ڕیدانیە سەرکەوتن بەسەریاندا وچوونە میسرەوە بەسەربەرزی، لەو کاتانەدا
ناوچەی حیجاز ملکەچیان بۆ دەربڕی و لە ھەمان کاتدا دوایین خەلیفەی عەباسیەکان لە
میسر دابەزی لە دەسەڵات بۆ سوڵتانە عوسمانیەکان، بەم شێوەیە سوڵتانە عوسمانیەکان
بوونە خەلیفەی موسڵمانان وپێشەوای باوەڕداران، سوڵتان سەلیم کۆچی دوایی کرد لە ساڵی
١٥٢٠ز.

لە دوای سوڵتان سەلیم، سولەیمانی کوڕی دەسەڵاتی گرتە دەست لە تەمەنی ٢٦ ساڵیدا، کە
لە ڕۆژھەڵات بە (قانونی) ولەڕۆژئاوا بە (مەزن) ناسراوە وسەردەمەکی بە سەردەمی
زێڕینی دەوڵەتی عوسمانی ناسراوە، سوڵتان سەلیم سەرگەرمی فەتحی ڕۆژھەڵات بوو لە
ھەموو ژیانیدا، لەبەرئەوە ئاسایی بوو کە سوڵتان سولەیمانی کوڕی ڕووبکاتە ڕۆژئاوە بۆ
تەواوکردنی ئەو فەتحانەی کە پێشینەکانی دەستیان پێ کردبوو، سولەیمان شاری بەلگرادی
گرت لە ساڵی ١٥٢١ز، پاشان دەستی گرت بەسەر دوورگەی ڕۆدس لە ساڵی ١٥٢٣ز، ھەروەک بەشی
باشور وناوەڕاستی مەجەڕی خستە سەر دەسکەوتەکانی عوسمانیەکان بۆ ئەمەش سودی لە
بارودۆخی ئاڵۆزی ناوخۆی مەجارستان وەرگرت وھەروەک بارودۆخی دەرەوەش گونجاو بوو.

لەشکری عوسمانی ومەجەڕ بەیەکیاندا لە دۆڵی موھاج لە مەجەڕ سالی ١٥٢٦ز، لە
داستانێکدا کە ماوەی دوو سەعاتی خایاند، عوسمانیەکان سەرکەوتنێکی گەورەیان تیا بە
دەست ھێنا وپێیان جێگیر کرد لە وڵاتەکە بۆ ماوەیەکی زۆر، جان زابۆلیای پاشای
ترانسلڤیای کردە فەرمانڕەوای، ھەر لەو کاتانە فەردینادی پاشای نەمسا وەفدێکی نارد
بۆ لای سوڵتان تا دان بنێت بە موڵکی نەمسا لە مەجەر، سوڵتان گاڵتەی پێکردن و
نوێنەرەکانی بەند کرد، دوای ماوەیەک کە ئازادی کردن نامەیەکی لەگەڵا ناردن بۆ پاشای
نەمسا تا خۆی ئامادەکات بۆ ڕووبەڕونەوەی، سولەیمان لەگەڵ فەردیناد جەنگا بە
سوپایەکی بەھێزەوە، سولەیمان رۆیشت بەرەو ڤێیەنا وگەمارۆی ئەم شارەی دا لە ناو
جەرگەی ئەوروپا، کە ئازوقە بڕا لە سەربازە عوسمانیەکان وزستان ھات بەسەریاندا،
لەبەرئەوە سوڵتان گەڕایەوە وڵاتەکەی خۆی، ولەساڵی ١٥٣٢ز جارێکی تر گەمارۆی ڤێیەنای
دا، وئەمجارە ڕێکەوت لەگەڵ فەردیناند کە سوڵتان دان بنێت بە موڵکی نەمسا لە مەجەڕ
لەبەرامبەر سەرانەیەکدا نەمسا بیدات بە دەوڵەتی عوسمانی، ئەم ڕێکەوتنەی لەبەر
ئەوەکرد ئاڵۆزی کەوتە پەیوەندیەکانی لەگەڵ تەماسبی کوڕی شا ئیسماعیل سەفەوی شای
فارس، سوڵتان دەستی کرد بە ڕووبەڕوو بوونەوەی فارس وتەبرێزی پایتەختی فارسی گرت
وپاشان بەغدای گرت وچووە ناویەوە زۆر بە شکۆ وسەربەرزیەوە. عوسمانیەکان لە ڕۆژانی
سوڵتان سولەیمان چەند فەتحێکی دەریایی گەورەیان ئەنجام دا، بە چاکەی دەریاوان
(خەیرەدین بەڕبەڕوس)، کە لەڕۆژانی سوڵتان سەلیمدا جەزائیری خستە سەر دەوڵەتی
عوسمانی، سوڵتان سولەیمان خیرەدینی کردە ئەمیری دەریایی لە ساڵی ١٥٣٣ز، جارێکی تر
گەشتیگەلی عوسمانی زۆر ئازایانە ڕاپەڕاندەوە، توانی تونس لە ژێر دەستی ئیسپانیا دەر
بھێنێت ومل کەچی کات بۆ دەوڵەتی عوسمانی ئەگەر بۆ ماوەیەکی کەمیش بێت، لە فەتحە
دەریاییە گرنگەکانی سەردەمی سوڵتان سولەیمان، فەتحی تەڕابولسی ڕۆژئاوا بوو، سوڵتان
سولەیمان کۆچی دوایی کرد ساڵی ١٥٦٦ز، ودەوڵەتی عوسمانی ئەو کاتە لە بەرزترین ئاستی
تەواویدا بوو وبوونی پێویست بوو بۆ ھاوسەنگی سیاسی لە ڕۆژھەڵاتی ناوەڕاست
وئەوروپادا.

لاوازی دەوڵەتی عوسمانی گرتەوە و سەلیمی دووەم کە لە جێگەی سوڵتان سولەیمان قانونی
باوکی ھاتە سەر حوکم، لاواز بوو و نەیئەتوانی فەتحەکانی باوکی بپارێزێت وحاکمێکی
خاو ولاواز بووە، کە زیرەکی سەدری ئەعزەمی ئەو کاتە (محمد سەقلی)و گەورەیی وشان
وشکۆی دەوڵەتەکە بوو پاراستیان لەوەی یەک جار بکەێت، لە ئیشەکانی محەمەد سەقلی
سوپایەکی گەورەی نارد بۆ یەمەن ساڵی ١٥٦٩ز، وبۆ میسر بۆ کپکردنەوەی شۆڕشە
ناوخۆییەکان وچوونە شاری سەنعاء دوای ئەوەی قەڵاکانی فەتح کران، ھەر لە ئیشەکانی
فەتحی قوبرسیان کرد لە دەستی بوندقیەکانی سەند، وھەر لە سەردەمی سوڵتان سەلیمی
دووەمدا ڕووداوی لیبانتۆی دەریایی ڕوویدا، کە کاریگەریەکی خراپی ھەبوو بۆ وێنەی
ھێزی دەریایی و سوپای عوسمانی کە زۆربەی لەو باوەڕەدا بوون ھەرگیز تێک ناشکێن،
کورتەی ئەو ڕووداوەش ئەمە بوو، دوای زیادبوونی ممەترسی عوسمانی بوو لە دەریای
ناوەڕاستدا بۆ ئەوروپا دوای ئەوەی فەتحی قوبرس و ھەندیک ناووچەی دەریای ئەدریاتیکی
کران، پاشای ئیسپانیا ڕێکەوت لەگەل ھەریەک لە پاپا بیۆسی پێنجەم وگۆماری بوندقیە بۆ
ڕێگرتن لەبەرەو پێچوونی عوسمانیەکان، ٢٣٠ کەشتی و٣٠ ھەزار سەربازیان کۆکردەوە و
لەگەڵ عوسمانیەکان بەیەکیاندا لە یەکێک لەو داستانە گەورانەی کە لە مێژووی نوێدا
ڕوویاندا و بە تێکشکانی عوسمانیەکان کۆتایی ھات، بەڵام ئەمە ورەی محەمەد پاشا سەقلی
نەڕوخاند و خۆی ئامادەکرد بۆ ڕووبەڕونەوەیەکی نوێ لەگەڵیان، لەبەرئەوە بوندقیە
بەباشی زانی ڕێکەوتنی ئاشتی بکات لەگەڵ دەوڵەتی عوسمانی لە ساڵی ١٥٧٣ز، بەم شێوەیە
عوسمانیەکان یەکلایی بوونەوە بۆ شەڕی ئیسپانیا کە ھاتبووەوە بۆ داگیرکردنی تونس.

سوڵتان سەلیمی دووەم کۆچی دوایی کرد لە ساڵی ١٥٧٤ز، موڕادی کوڕی جێگەی گرتەوە، لە
سەردەمی ئەم سوڵتانەدا عوسمانیەکان دەستیان گرت بەسەر پۆڵەندا، وعوسمانیەکان
یارمەتی سوڵتانی مەڕاکیشیاندا بۆ سەرکوتکردنی ئەوشۆڕشەی کە پەنایان بۆ پورتگالیەکان
بردبوو، عوسمانیەکان سەرکەوتن بە سەریاندا و سوڵتانیان گەڕاندەوە بۆ حوکمی مەڕاکیش،
گرنگترین ڕووداوەکانی سەردەمی موڕادی سێیەم بەرەوپێشچونیان بوو لە ڕۆژھەڵاتدا،
لەسەر حسابی دەولەتی سەفەوی، شا تەماسبی یەکەم مرد بێ ئەوەی کەس لە جێگەی خۆی
دابنێت، کوڕەکانی بووە ناکۆکیان لەسەر دەسەڵات، سەدری ئەعزەم (محەمەد پاشا سەقڵی)
ھێرشێکی سەربازی نارد بۆ وڵاتی فارس بۆ فەتحکردنی شارەکانی، دەستیان گرت بەسەر
کەرەج وئازربایجانی باکور و پاشان وڵاتی داغستان. دوای ئەم غەزوانە دەوڵەتی عوسمانی
توشی شۆکێکی سیاسی بەھێز بوو، دوای ئەوەی سەدری ئەعزەم محەمدپاشا سەقڵی کوژرا ساڵی
١٥٧٩ز، ئاژاوە وڵاتەکەی گرتەوە وئینکیشاریەکان یاخی بوون، والیەکان کەوتنە ڕکابەری
لەسەر جێگەی سەدری ئەعزەم، ولە ساڵی ١٥٩٠ز عوسمانیەکان ڕێکەوتنیان کرد لەگەڵ
سەفەوییەکان، لەدوای ئەوە ئاسایش جێگیر بوو لە سنوری وڵاتەکە لای ڕۆژھەڵات و
ڕۆژئاواوە، ئینکیشاریەکان لە قوستەنتینیە و ولایەتەکان شۆڕشیان ھەڵگیرساند لەبەر
نزمبوونەوەی موچەکانیان، کە ئەمەش وای لە سەدڕی ئەعزەمە تازەکە (سینان پاشا) کرد
سەرگەرمیان کات بە شەڕ لەگەڵ نەمسا ومەجەڕ، بەھۆی ئاژاوەی ناو ئینکیشاریەکانەوە،
شکستیان خوارد، ھەندێک قەڵایان لەدەستدا، ھەرچەن دواتر سینان پاشا توانی
یانگێڕێتەوە، بەڵام بەرپرسەکانی ئەفلاق وبەگدان وترانسلڤانیا ھەلەکەیان قۆستەوە
وسەرکەوتن بەسەر سوپای عوسمانیدا وھەندیک شاریان لێ سەندن، مورادی سێیەم ساڵی ١٥٩٥
کۆچی دوایی کرد.

لە دوای موڕادی سێیەم موحەمەدی کوڕی دەسەڵاتی گرتە دەست، دەرچوو لەو ڕێڕەوەی کە لە
سەردەمی باپیرەی سەلیمی دووەمەوە پەیڕەو دەکرا، کە سەدری ئەعزەم سەرکردایەتی سوپای
ئەکرد، محەمەدی سێیەم خۆی سەرکردایەتی سوپای کرد ودەرچوو بۆ شەری مەجەڕ ونەمسا، و
سەرکەوت بە سەریاندا لە ڕووداوی کەرزت ساڵی ١٥٩٦ز، دواتر لە سەرەتای سەدەی خەڤدەدا
چەند شۆڕشێک لە ئەنادۆڵ دەرکەوتن، یەکێک لە سەرۆک تیپەکانی سوپای ئینکیشاری کە نەفی
کرا بۆ ئەنادۆڵ لەبەر جێگیر نەبوونی لە ڕووداوی کەرزتدا، بانگەشەی ئەوەی ئەکرد کە
خەوی بە پێغەمبەر محەمەد بینیوە ومژدەی سەرکەوتنی بەسەر عوسمانیەکان پێداوە، یاخی
بوو وشۆڕشی ڕاگەیاند لە دەوڵەت وچەند ئاژاوەیەکی نایەوە لەگەڵ براکەیدا، پاشان مرد
دوای ئەوەی بریندار بوو لە یەکێک لە شەرەکاندا، بەڵام براکەی بەردەوام بوو تاکو
دەوڵەت ولایەتی بۆسنەیان پێ بەخشی بۆ ئەوەی لەگەڵ ئەوروپیەکان بجەنگێت، ھەتا ھەموو
سوپاکەی تیاچوون لەو پێک ھەڵپژانە بەردەوامانەی لەگەڵ نەمسا ومەجەڕدا ڕوویاندا،
بەدوای ئەوەدا شۆڕشێکی خەیاڵی تر لە قوستەنتینیە ھەڵگیرسا کە داوای
قەرەبووکردنەوەیان ئەکردەوە لەو زیانانەی لە کە لە ئەنجامی شۆڕشی پێشتردا لێیان
کەوت، دەولەت بە یارمەتی سەرابازە ئینکیشاریەکان توانی بیانگێڕێتەوە بۆ گوێڕایەڵ
بوونی جارێکی تر.

دوای مردنی محەمەدی سێیەم چەند سوڵتانێکی لاواز وسەرەڕۆ دەرکەوتن، ھەرچەند چەند
کەسایەتیەکی بەھێزی وەک عوسمانی دووەم و مورادی چوارەمیان تیادا بوو.

سەردەمی چاکسازیی ڕاست ودروست لە سەردەمی سولتان سەلیمی سێیەم دەستی پێردکە لە
پێشەنگی چاکساز وسەرکردە ڕاستیەکانی دەوڵەتی عوسمانی دائەنرێت، وئەوانی دوای خۆی
ڕێگای ئەمیان گرت، وچاکسازیەکانی ھەموو ڕوویەکی ژیانی گرتەوە، لە بەڕێوەبردن
وڕۆشنبیری وئابوری وکۆمەڵایەتی وسەربازی. وخاوەن ڕۆشنبیریەکی فراوان بوو، کاتێک
ھاتە سەر حوکم سەروەتەکانی وڵات لە ئاستیکی نزمدا بوو، وعوسمانیەکان لەشەڕدا بوون
لەگەڵ نەمسا وڕوسیا بەڵام لێرەدا چاودێری قەدەر ھات وشۆڕشی فەڕەنسا ھەڵگیرسا،
ئیمپراتۆری نەمسا ترسا لەوەی بگاتە وڵاتەکەی ئەویش، ڕێکەوت لەگەڵ عوسمانیەکان
وبەلەگراد و وڵاتی سربی گەڕاندەوە بۆیان، سوڵتان سەلیم سودی لە پێشکەوتنی ڕۆژئاوا
وەرگرت و بیرۆکەی ڕژیمی سەربازی دانا لە جێگەی سوپای ئینکیشاری کە بووبونە
سەرچاوەیەک بۆ ئاژاوە و شکست وقەڵای نوێی بنیاتنا وکەشتی لەسەر شێوەی فەرەنسی
دروستکرد وداوای یارمەتی سویدی کرد بۆ دانانی تۆپخانە، وسەرچاوە زانتسیەکانی
بیرکاری و ھونەری سەربازی وەرگێڕا، ڕژێمێکی ھەڕەمی دانا بۆ سەرکردایەتی سەربازی،
ئاسایی بوو کە ناڕەزایی دروست بێت لەلایەن پارێزگارەکانەوە بۆ ئەم یاسا نوێیانە،
ئینکیشاریەکان شۆڕشیان لێکرد لەبەر ئەو یاسا سەربازیە نویێە وازیان نەھێنا بە
لابردنی سوڵتان بەڵکو کوشتیشیان لەسەر فەرمانی جێنشینەکەی.

لە گرنگترین ڕووداوەکانی سەردەمی سوڵتان سەلیمی سێیەم، ھەڵمەتە فەڕەنسیەکان بوو بۆ
سەر میسر بە سەرکردایەتی ناپۆلیۆن بۆناپارت، بەم شێوەیە دوژمنەکانی دوێنێ بوونە
ھاوڕێ وبە پێچەوانشەوە، ھاوڕێیەتی فەڕەنسی عوسمانی کۆتایی ھات کە لە سەردەمی سوڵتان
سلێمان قانونی کرابوو، وڕوسیا وبەریتانیا ڕێکەوتن لەگەڵ عوسمانیەکان بۆ دەرکردنی
فەڕەنسا لە میسر، ھەر لەم سەردەمەدا کۆمار سەربەخۆی یۆنان پێک ھات لە ژێر چاودێری
عوسمانیەکان.

لەم سەردەمە ڕووداوی گرتگ ڕوویدا لە ئاستی ناوخۆ ودەرەوە، ئەو لاوازیەی گەورەیەی
دەوڵەتی عوسمانی گرتبوویەوە دوو ئاڕاستەی تیا دەرکەوت، یەکەمیان، ئەگەڕایەوە بۆ ئەو
لاوازیەی دەوڵەتی عوسمانی گرتەوە بە ھۆی دوورکەوتنەوە لە ئیسلامەوە، ودووەمیان،
لاسایی کردنەوەیەکی کوێرانەی ئەوروپا تا عوسمانیەکان بگەن بە پێشکەوتن. لە ئەنجامی
ئاڕاستەی یەکەمیاندا بزوتنەوەی وەھابی دەرکەوت لە نیمچە دوورگەی عەرەبی،بانگەوازی
پاککردنەوەی ئیسلامی ئەکرد لە ھەموو ئەو شتانەی خۆیان پیا ھەڵواسیوە بە دریژایی
سەدەکان، سوڵتان محەمەد بە پێویستی زانی ئەم کۆمەڵەیە لەناو ببات کە ئەترسا وشەی
ئیسلام جیابکەنەوە، محەمەد عەلی پاشای والی میسری ڕاسپارد بە دەستگرتن بەسەریاندا،
ئەویش ئەوەی ئەنجامدا کە داوای لێکرابوو، وبزوتنەوەکەی لەناوبرد، ولە سەرەتای
سەردەمی مەحمودی دووەمدا چەند دەوڵەتێکی ئەوروپا سەربەخۆییان ڕاگەیاند لە دەوڵەتی
عوسمانی، کە سەرەتای جیابوونەوەی ئەوروپای ڕۆژھەڵات بوو لە دەوڵەتی عوسمانی، کاتێک
سربیەکان دووجار شۆڕشیان کرد وداوای سەربەخۆییان کرد، دووجار دەوڵەتی عوسمانی
لەناوی بردن، وپاشان بەڵێنی دا دەست وەرنەداتە کاروباری ناوخۆی سڕب، ودەسەڵاتی
عوسمانی لە سڕبدا تەنھا لەسەر یەک قەڵا بێت، خێرا بە دوای ئەوە عەلی پاشای والی
شاری یانیەی ئەلبانیا شۆڕشی کرد، سوڵتان سوپایەکی بۆ نارد توانیان دەستی بەسەرا
بگرن ولەسێدارەیاندا، کێشەکان لە کۆڵ دەوڵەتی عوسمانی نەبوونەوە، یۆنانیەکان
شۆڕشیان کرد بۆ سەربەخۆبوون، وئەو تیپە سەربازیە عوسمانیانەی نێرابوون بۆ
سەرکوتکردنیان تێک شکان، لەبەر ئەوە سوڵتان داوای لە محەمەد عەلی پاشای والی میسر
کرد شۆڕشی یۆنان خامۆش کات، کە ئەویش بەدەم داواکەوە چوو وکەشتی جەنگی نارد بۆ
یۆنان، وتوانی سەرکەوتنی گەورە بە دەست بھێنێت بەسەر یۆنانیەکاندا، لەگەڵ ئەوەی
یۆنانیەکان شۆڕشەکەیان سەرکەوت وسەربەخۆیی ولاتەکەیان جیا کردەوە لە دەوڵەتی
عوسمانی دوای ئەوەی یارمەتیانەی لە وڵاتە ئەوروپیەکانەوە پێیان گەیشت، ھەروەک
کەشتیگەلی عوسمانی تیک شکا لە شەڕی ناڤارین ساڵی ١٨٢٧ز لەسەر دەستی کەشتیە بەریتانی
وڕوسیەکان. ئەم سەردەمە جیا دەکرێتەوە بە دارمانی خێرای دەوڵەتی عوسمانی و لە
دەستدانی زۆربەی دەستکەوتەکانی لە ئەوروپادا، سوڵتان مەحمود چەند چاکسازیەکی گەورەی
ئەنجامدا تا دەوڵەتەکەی لە ئاستی ئەوروپای ڕۆژئاوادا بێت لەبەرەوپێشچوندا، یەکەم
ئیش کردی ھەڵوەشاندنەوەی ئینکیشاریەکان بوو، کە ھەوڵی یاخی بوونیان دا وکۆبوونەوە
لە مەیدانەکانی ئەستانە، عوسمانیەکان تۆپبارانیان کردن، وسوڵتان دوای ئەوەی دەستی
گرت بەسەر ئینکیشاریەکاندا، ڕژێمێکی سەربازی نوێی وەک ئەوروپیەکانی ڕاگەیاند،
ھەروەک سوڵتان چەندین خوێندنگەی نوێی دامەزراند ودەستی ھەیئەی ئیسلامی لابرد لەسەر
سەرپەرشتی فێربوون وخوێندکارانی ناردە دەرەوە بۆ خوێندن، وڕووی وڵاتی کردە
تەقالیدەکانی ئەوروپا تەنانەت لە جل وبەرگدا.

ڕوسیا بڕیاری شەری دا لەگەڵ عوسمانیەکان دوای ئەوەی دەوڵەتی عوسمانی دانی نەنا بە
بریارەکانی کۆنگرەی لەندەن کە ئاماژەی بە سەربەخۆیی یۆنان کرد، ڕوسیا توانی بەگدان
و ئەفلاق داگیر بکات وگەیشتە شاری ئەدەرنە وھەڕەشەی ڕوخانی ئەستانەی ئەکرد،
بەریتانیا وفەڕەنسا ھاتن بۆ ئەوەی ڕوس بوەستینن لەبەرەو پێشچوون لە ترسی بەرژەوەندی
خۆیان لە ڕۆژھەڵات، ڕێکەوتنی ئەدرنە ڕوویدا لە نیوان ڕوس و عوسمانی کە بڕیار درا
ڕوسیا زەویەکانی داگیری کردووە بگەرێنێتەوە بۆ عوسمانیەکان، بەرامبەر ئەوەی ڕوسیا
قەرەبوو بکریتەوە لەو زیانانەی لێی کەوتووە وچەند تایەتمەندیەکی ھەبێت، وڵاتی سڕب
سەربەخۆیی بدرێتێ ودەوڵەت ھەموو قەڵاکانی بۆ بگەڕێنێتەوە، و لە ناوەڕاستی ساڵی
١٨٣٠ز پەیوەندی نێوان عوسمانی و فەڕەنسیەکان تێکچوو جارێکی تر، کە فەڕەنسا دەستی
گرت بە سەر جەزائیردا بە بیانووی ڕێگرتن لە دوژمنایەتی موسڵمانان بۆ کەشتیە
بازرگانیەکانی، بەم شێوەیە دەوڵەتی عوسمانی جەزائیری بەتەواوی لەدەستدا لەگەل ئەو
بەرەنگاریە گەورەیەی بە سەرکردایەتی عەبدول قادر جەزائیری کردیان بۆ ماوەی ١٧ ساڵ
ناچاربوون خۆیان بەدەستەوە بدەن. لەدوای کەوتنی جەزائیر کێشەکان بەردەوام بوون لە
دەوڵەتی عوسمانی کە والی میسر محەمەد عەلی پاشا تەماعی فراوانکردنی دەسەڵاتی خۆی
گرتی لە کاتێکا بەھێزترین والی عوسمانیەکان بوو لە ڕۆژھەڵاتی عەرەبی، کە پیشتر
سوڵتان مەحمود بەڵێنی ولایەتی شامی بە محەمەد پاشا دابوو لە بەرامبەر خزمەتەکانیا
بەڵام دواتر پاشگەزبوویەوە لەو بەڵێنە کاتێک ھەستی کرد بوونی محەمەد پاشا لە شام
خۆی مەترسیە بۆ دەوڵەتی عوسمانی، محەمەد عەلی بڕیاری دا کە ولاتی شام بەزۆر بگرێت،
سوپاکەی نارد بەرەو فەلەستین وگرتی پاشان رۆیشت بەرەو کەنارەکانی لوبنان ویەک لە
دوای یەک گرتنی،وبەخێرایی ڕۆیشت بەرەو سوریای ناوەڕاست وباکور، وسوپاکەی ڕۆیشتن
بەرەو ئەنادۆڵ وھێزە عوسمانیەکانیان لە قۆنیە شکاند، کە ھەموو جیھان بینیان کۆتایی
دەوڵەتی عوسمانی نزیکە. لە دوای شکستی قۆنیە سوڵتان مەحمود داوای یارمەتی ئەوروپای
کرد، کەس داواکەی قبوڵ نەکرد ڕوسیا نەبێت، ١٥ ھەزار سەربازی نارد بۆ ئەستانە بۆ
بەرگری کردن، ئەمەش بەریتانیا وفەرەنسای ترساند لە کاریگەری ڕوسیا لەبەر ئەوە ھاتنە
نێوانیانەوە بۆ ڕێکەوتن لەگەڵ محەمەد عەلی پاشا، کە سوڵتان محەمەد عەلی کردە والی
میسر و دوورگەی کریت وفەلەستین ولوبنان وئەدەنە. بەم شێوەیە کاریگەری روسیا
بڵاوبوویەوە لە دەوڵەتی عوسمانیدا دوای ئەوەی ڕێکەوتن لەگەڵ عوسمانیەکان بیپارێزن
لە ھێرشی میسریەکان وئەوانی تر. دواین رۆژەکانی سوڵتان مەحمود ھەولی گەڕانەوەی میسر
و شامی دا و سوپایەکی نوێی کۆکردەوەوکاتێک لە فوراتەوە ھێرشی کردە سەر شام توشی
کارەساتێک ھاتن وسوپای میسری شکاندنیان لە شەڕی نەسیبین ساڵی ١٨٣٩ز، بەڵام سوڵتان
چەند ڕۆژێک پێش ئەوەی ھەواڵی ئەم شکاندنەی پێ بگات وەفاتی کرد.

سوڵتان عەبدول مەجیدی یەکەم لە دوای باوکی (مەحموودی دووەم) ھاتە سەر حوکم، لاویک
بوو لە تەمەنی ١٨ ساڵیدابوو، دەوڵەتی عوسمانی لە لێواری ڕوخاندابوو، بێ سوپا بوو بە
ھۆی شکستی سوپای عوسمانی بەرامبەر میسریەکان، ھێزە چەکدارەکانیان پەرش وبڵاوبوونەوە
وبێ کەشتیگەل بوون دوای ئەوەی کەشتیگەلە عوسمانیەکان ملکەچی کەشتیگەلە میسریەکان
بوون لە ئەسکەندەریە، سوڵتان ویستی خیرا ڕێبکەوێت لەگەڵ محەمەد عەلیدا بەڵام فەرنسا
پیی وت بە بێ ڕاوێژی ئەوان ھیچ بڕیارێکی لەسەر نەیات، وبەڵێنی دا بکەوێتە
نێوانیانەوە وسوڵتان ڕازی بوو، پاشان ھەر یەکە لە بەریتانیا وڕوسیا وپروسیا ونەمسا
کۆبوونەوە وڕێکەوتنێکیان کرد لەگەڵ عوسمانیەکان، بە محەمەد عەلیان وت تەنھا میسر بۆ
خیزانەکەی ئەو ئەبێت وعەکا ھەتا خۆی لە ژیاندایە لە ژێر دەستیا ئەبێت، محەمەد عەلی
ئەمەی ڕەتکردەوەو ونوێنەرە ئەوروپی ونوێنەری عوسمانیەکانی دەرکرد لە میسر، لەسەر
ئەوەوە ھێزە بەریتانی ونەمساوی وعوسمانیەکان ھێرشیان کردە سەر کەنارەکانی شام
وسەرکەوتنێکی گەورەیان بەسەر ھێزەکانی محەمەد عەلی ھینا بە سەرکردایەتی ئیبراھیم
پاشا، وناچاری گەڕانەوەیان بۆ میسر کرد، بەمە شام گەڕایەوە بۆ ژێر دەسەڵاتی
عوسمانی، سەرکردایەتێکی ناوی ھەبوو بەسەر میسرەوە، لە دوای ئەم کێشەیە دەوڵەتە
ئەورپیە گەورەکان ڕێکەوتێکیان لەگەڵ دەوڵەتی عوسمانی کرد ناسراوە بە ڕێکەوتنی
لەندەنی تایبەت بە گەرووەکان، کە یاسای ئەم ڕێکەوتنە مایەوە بەسەر گەرووە
عوسمانیەکانەوە بێ ئەوەی گۆڕانکاری جەوھەری تیا بکرێت تا جەنگی جیھانی یەکەم. لە
سەردەمی سوڵتان عەبدول مەجیددا چەند ئاژاوەیکی ناوخۆ ڕوویاندا، ودەوڵەتەکە ڕۆژ بە
ڕۆژ لاوازتر بوو، کە تەماعی دەوڵەتە ئەوروپیەکانی زیاد کرد بۆی، وئەوروپیەکان
پلانیان دانا بۆ دابەشکردنی لە داھاتوودا.

کێشەی ڕۆژھەڵاتی لە کۆتایی سەدەی ھەژدەوە ئەم شێوازەی ئێستای وەرگرت، لەگەڵ
ھاتنەدواوەی فراوانبونی عوسمانی لە ئەوروپادا ولەدەستدانی سەرکەوتنە سەربازەکانیان
بەسەر دەوڵەتە ئەوروپیەکاندا بە تایبەت لە بەرامبەر نەمسا وڕوسیا. بۆ ئەمەش سێ
ھۆکار ھەبووو لاوازی زۆری دەوڵەتی عوسمانی، ودەرکەوتنی چەند نەتەوەیەکی بچوکی
مەسیحی لە باڵکان، ئاژاوە ناوخۆییەکان لە ھەندێک لە ولایەتەکان، وھەموو ئەم
ھۆکارانە ڕێگەیان خۆش کرد بۆ ئەوروپا تا دەستێوەردان بکەن لە کاروباری ناوخۆی
عوسمانی وبە پێی بەرژەوەندی خۆیان بیجوڵێنن، و لەگرنگترین ئەو ڕووداوانەی ئەوروپا
سودیان لێوەرگرت، ئەو ئاژاوە تائیفیە بوو کە لە وڵاتی شام ڕوویدا لە چلەکانی سەدەی
نۆزدەدا، وگەیشتە لوتکە لە شاخی لوبنان، فەڕەنسا ھاتە ناوەوە بە بیانووی پاراستنی
کاسۆلیک بە تایبت موارنە، وبەریتانیا ھاتە ناوەوە بۆ پشتگیری دڕوز، وروسیا بۆ
پشتگیری ئەرسەدۆکس، چەند کوشتارگەیەکی گەورە ڕوویاندا لە ولاتەکەدا، دواتر جەنگی
قەڕم کە ساڵی ١٨٥٤ز دەستی پێکرد لە نیوان ڕوسیا ودەوڵەتی عوسمانی لە گرنگترین
قۆناغەکانی کێشەی ڕۆژھەڵات بوو، ئەم شەڕە قەیرانیکی دروست کرد لە ڕێکەوتنە
نێودەوڵەتیەکاندا، ھاوپەیمانیە سیاسیەکان گۆڕان، بەریتانیا وفەڕەنسا لەگەڵ دەوڵەتی
عوسمانی وەستان بۆ پاراستنی زەویەکانی لە دژی ڕوس. لە کۆتاییەکانی سەردەمی سوڵتان
عەبدول مەجیدی یەکەمدا، ئاژاوەیەکی تائیفی گەورە لە شام بڵاوبوویەوە لە دیمەشق
وبیقاع وشاخی لوبنان لە نێوان مەسیحی وموسڵمانەکان بە گشتی ودروز وموارنە بە
تایبەتی، کوشتارگەی گەورە ڕوویدا لە نیوانیان وژمارەی قوربانیەکان گەیشتە ١٢ ھەزار
کەس، نوێنەرەکانی بەریتانیا وفەڕەنسا ھەردوو لایان ھانئەدا بۆ تۆڵە سەندنەوە
وشۆڕشکردن، سوڵتان ترسا لە دەستێوەردانی دەرەوە، داوای لە بەرپرسە عوسمانیەکانی
دیمەشق وبەیروت کرد کە بەپەلە بێدەنگیانکەن، وبەباشی داواکەیان جێبەجێ کرد،
ودەوڵەتە ئەوروپیەکان فشاریان خستە سەر سوڵتان کە لیژنەیەکی نێودەوڵەتی دروست بکرێت
بۆ گەڕاندنەوەی ھێمنی بۆ شاخەکانی لوبنان ودیمەشق، ، سوڵتان عەبدول مەجید کۆچی
دوایی کرد ساڵی ١٨٦١ز، دوای ئەوەی چەند چاکسازیەکی باشی کرد، دیارترینیان فەرمانی
یەکسانی ئاینی بوو لە نێوان ھەموو دانیشتوانی دەوڵەتەکەیدا لە ساڵی ١٨٥٦زدا دەرچوو
و بارودۆخی عوسمانیەکانی باش کرد وژمارەی خوێندەوارەکانی زیاد کرد، کە دواتر
یارمەتی ژیانەوەی ئابوری دەوڵەتەکەی دا.

موبایەعە درا بە عەبدول عەزیزی یەکەم بۆ گرتنە دەستی خەلافەت دوای مردنی عەبدول
مەجیدی برای، لەم سەردەمەدا کەناڵی سوەیس کرایەوە وئەو شۆڕشەی لە دوورگەی کریت
ھەڵگیرسا خامۆشکرا، وئەم سوڵتانە زۆر ئەگەڕا بە وڵاتەکانی دەرەوەدا، سەردانی میسر
وفەڕەنسای کرد وھەوڵیدا ڕوسیا لە خۆی نزیک بکاتەوەتا ئەوروپا بترسێنێت، بەڵام لابرا
بە پێی فەتوایەکی شەرعی بەھۆی ئەوەی پارەی دەوڵەت بە فیڕۆ ئەدات.

لە دوای موڕادی پێنجەم موبایەعە درا بە عەبدول حەمیدی دووەم، لەو کاتانە وڵات بە
ئەزمەی گەورە وکێشەی ئابوریدا تێئەپەڕی،ئەزمەکان ھەڕەشەیان لە دەوڵەتەکە ئەکرد،
بیرۆکەی جیابوونەوە پەرەی سەند وبۆ نەتەوەیی مانایەکی نوێ دروست بوو و بیرۆکەکەی
گەشەی سەند لە ھەموو ولایەتەعوسمانیەکاندا،شۆڕش نوێ بوویەوە لە بۆسنەوھێرزۆگۆڤین،
وبەردەوام بوو لە بولگاریا، سڕب وشاخی ڕەش لە شەڕدا بوون لەگەڵ دەوڵەت، لەبەر ئەم
ھۆکارانە دەوڵەتە ئەوروپیەکان فرسەتیان ھێنا بێنە ناوەوە بەناوی ئەوەی ئاشتی بێننە
کایەوە. ڕوسیا ونەمسا ھانی سڕب وشاخی ڕەشیان دا تا شەڕ بکەن لە دژی عوسمانیەکان،
وروسیا بەڵێنی بە نەمسا وسڕب وشاخی رەشدا لەڕیزیاندا بوەستیت ئەگەر شەر بکەن لەگەڵ
عوسمانیەکان، وشەڕ ڕوویدا لە نێوانیان وسوپای عوسمانی توانیان سەرکەوتنیان بە سەردا
بھێنن، بەڵام دەستێوەردانی ئەوروپا شەڕەکەی وەستان، دەوڵەتە ئەوروپیە گەورەکان
لیستێکیان خستە بەردەستی دەوڵەتی عوسمانی بۆ باشتر کردنی بارودۆخی مەسیحیەکان،
دەوڵەت لیستەکەی ڕەتکردەوە، لەبەرئەوەی ئەمە دەستێوەردانی ڕاستەوخۆ بوو لە کاروباری
دەوڵەت، ڕوسیا فرسەتی ھێنا وئەم ڕەتکردنەوەیەی بە ھۆکارێکی تەواو دانا بۆ شەڕ،
ئەمجارە ئەوروپا یارمەتی خۆی پێشکەشی ڕوسیا کرد تا چی ئەویت بیکات بە عوسمانیەکان،
ئەفلاق وبەگدان وبولگاریای داگیرکرد وگەیشتە ئەدەرنە ونزیک بوویەوە لە ئەستانە،
وسوپاکەی ناردە ئەنادۆڵەوە، وسڕب وشاخی ڕەش شەریان ڕاگەیاند لە دژی دەوڵەتی
عوسمانی، عوسمانیەکان داوای ڕێکەوتنیان کرد وڕێکەوتنی سان ستیڤانۆیان لەگەڵ روسدا
کرد، کە تیایدا سەربەخۆیی سڕب و شاخی رەش وئەفلاق وبەگدان و بولگاریایان ڕاگەیاند،
دواتر ئەم رێکەوتنە گۆڕانکاری تیا کرا لە کۆنگرەی بەرلیندا، کە زۆر لە خاکەکانی
دەوڵەتی عوسمانیان دابڕی لێی، بڕیارەکانی کۆنگرەی بەرلین لاوازی دەوڵەتی عوسمانی
دەرخست، یەکە سیاسی ونەتەوەییەکان ئەم لاوازیەیان قۆستەوە، لەم کاتانەدا تونسیان لە
دەستدا کە فەڕەنسا داگیری کرد، پاشان قوبرسیان لە دەستا دوای ئەوەی بەریتانیا
گرتی،میسر وسۆدانیشیان لە دەستدا بە بیانووی پاراستنی دەوڵەتی عوسمانی. گرنگترین
ڕووداوەکانی سەردەمی عەبدول حەمید ئەزمەی ئەرمەنی وھەڵایسانی بزوتنەوەی سەھیۆنیەت
بوو، کە ھەستان بە شێواندنی وێنەی دەولەتی عوسمانی وسوڵتان عەبدول حەمیدی دووەم،
داوای بنیاتنانی دەوڵەتی یەھودیان کرد لە فەلەستین وھانی یەھودیان دا کۆچی بۆ بکەن،
بەڵام سوڵتان عەبدول حەمید بڕیاری ڕێ لێگرتنی بۆ دەرکردن، بەڵام لە کۆتاییدا لەژێر
فشاری دەوڵەتە ئەوروپیەکانا ھەڵیانوەشاند.

شەرانگێزی جەنگی جیھانی یەکەم دەستی پێکرد لە ساڵی ١٩١٤ز، کاتیک ئەرشیدۆق فڕانز
فەردیناند، وەرگری تەختی شاھانەی نەمساوی مەجەڕی لە سەرایڤۆی بۆسنەی سەر بە نەمسا
کوژرا لەسەر دەستی یەکێک لە نەتەوەییە سڕبیەکان، ئیمپڕاتۆری نەمسای مەجەڕی، سڕبیای
بە بەرپرسی ئەو کوشتنە دانا، ڕوسیا ھاتە ناوەوە بۆ پاڵپشتی سێربیا کە فەڕەنسا
پاڵپشتی ئەکرد وئەڵمانیا جوڵا لە دژیان، پاشان بەریتانیا ھاتە شەڕەکەوە دوای
ماوەیەکی کەم، وھاوپەیمانیەکان پێکھاتن، دەوڵەتی عوسمانی چووە پاڵ ئەڵمانیا ونەمسا
وبولگاریا، دوای ئەوەی ھیوای ئەوەیان لە دەستدا کە لە فەڕەنسا وبەریتانیا نزیک
بێنەوە، وشکستی خوارد لەوەی قەرزیان لێوەربگرێت، ودەوڵەتەکە لەرووی سیاسیەوە لادرا
دوای شەڕەکانی بەلقان وئیتاڵیا، ھیچ ھەڵبژاردنیکیان نەبوو بێجگە لەوەی ئەڵمانیا
نزیک ببنەوە کە بەرژەوەندی ئەبینی لە بڵاوبوونەوە لە ڕۆژھەلاتدا، لە ١٠ی ئابی ١٩١٤ز
دەوڵەتی عوسمانی بە تەواوی چووە شەری جیھانی یەکەمەوە، کاتیک رێگەی بە ئەڵمانیا دا
لە دەریای ناوەڕاستەوە بڕۆن بە گەرووی دەردەنیلدا بەروە دەریای ڕەش، ئەڵمانیا
سەرکەوتنی گەورەی بەدەستھێنا لەلای ڕوسیاوە، ئەمەش ھیوای خستە دڵی ئیتیحادیەکان بۆ
گەڕانەوەی ئەو زەویانەی لەرامبەر ڕوسدا لە دەستیان دابوو ھێرشیان کردە سەر
بەندەرەکانی ڕوسیا لە دەریای ڕەشدا، ڕوسیا شەری ڕاگەیاند لە دژی دەوڵەتی عوسمانی،
سوڵتان محەمەد شەری ڕاگەیاند وداوای لە موسڵمانان کرد بۆ تێکۆشان، بەڵام ئەوە
نەھاتە دی چونکە زۆربەی موسڵمانەکانی جیھان لەژێر دەستی ئیستعماری بەریتانیا
وفەرەنسادا بوون، ھێزە ئیستیعماریەکان زۆریان کردبوونە سەرباز لە سوپاکانی خۆیاندا،
سوپای عوسمانی لە زۆربەی لاوە چوونە شەڕەوە بێ ئەوەی ئامادەکاری تەواویان بۆ کرد
بێت، لەلای ڕوسیاوە تێکشکان، لە باشورەوە بەریتانیەکان لە فاوەوە ھاتنە کەنداوی
عەرەبی ودەستیان گرت بە سەر عێراقدا،بەڵام پڕۆسەی نۆکەندی سوێس پیش کاتی خۆی
تەقیەوەو عوسمانیەکان لەگەڵ میسریەکان ڕێکەوتن بۆ شەڕی بەریتانیەکان بەلام شکستیان
خوارد، کەشتیگەلی ھاوپەیمانان ھێرشیان کردە سەر گەرووی دەردەنیل لە ھەنگاوێدا بۆ
دەستگرتن بە سەر ئەستانە ودەرکردنی دەوڵەتی عوسمانی لە شەڕدا، ئەم کەشتیگەلە
گەورەیە نەیتوانی گەرووەکە بگرێت، عوسمانیەکان تێکیان شکاندن لە داستانێکی
وشکانیدا، کە تەنھا سەرکەوتنیان بوو لە بەرامبەر ئەو ھەموو بێھیوابوونەدا، لەم
شەڕەدا مستەفا کەمال دەرکەوت.

لەم کاتانە کیشەی ئەرمەن جارێکی تر سەری ھەڵدایەوە، ئیتیحادیەکان دانیشتووی ناوچە
ئەرمەنیەکانی ولایەتەکانی ڕۆژھەڵات و ئەنادۆڵی ڕۆژئاوایان گواستەوە بۆوڵاتی شام،بە
ئامانجی پاراستنی ژیانی خەڵکی وپاراستنی ھێزە چەکدارەکان لە ئەگەری ڕوودانی خیانەت
لەلایەن ئەوانەی کە پشتی ڕوسیا ئەگرن، ھەندێک لە ئەرمەن خۆبەخشانە چوونە سوپای
ڕوسەوە وژمارەیەک لە دانیشتووە موسڵمانەکانیان کوشت، لەبەر ئەوە ئەرمەنە
ڕاگوێزراوەکان دووچاری ئازاردان وکوشتن بوونەوە کە ئەم ڕووداوانەش ناسراون بە
(کوشتارگەی ئەرمەن). دوای شکستی عوسمانی لە میسردا پەیوەندی نھینی لە نێوان
بەریتانیەکان لە میسر و شەریف حسەینی کوری عەلی والی حیجاز و ھەندێک سەرکردەی
عەرەبدا ڕوویدا، ڕێکەوتن کە عەرەب شۆڕش بکەن لە تورک لە بەرامبەردا ھاوپەیمانان
سەربەخۆییان ئەدەنێ وخەلافەت ئەگەڕێننەوە بۆ عەرەب، لەسەر ئەم ڕێکەوتنە شەریف حسەین
شۆڕشی ڕاگەیاند لەسەر تورکەکان، لە حیجاز دەریانکردن وھێزەکانیان نارد تا ھاوکاری
بەریتانیا بکات بۆ گرتنی وڵاتی شام. لەم کاتەدا بەرگری تێک شکا لە بەلقان کە وای لە
حوکمەتی سۆفیا کرد داوای ئاگربەست بکات، بابی عالی ھەستی بە مەترسی ھەڵوێستەکە کرد
لەبەر ئەوەی شەرەکە نزیک بوویەوە لە زەویەکانی تورکیا، عوسمانیەکان ڕێکەوتنی
(مودرۆس)یان بەست لەگەڵ ھاوپەیمانان و لە شەڕ چوونە دەرەوە.

سوڵتان محەمەدی پێنجەم مرد چەند مانگێک پێش کۆتایی جەنگ، براکەی محەمەد
(وەحیدەدین)ی شەشەم ھاتە جێگای، مانگێک دوای ڕێکەوتننامەی مۆدرۆس ھێزە دەریاییە
بەریتانی وفەڕەنسی وئیتاڵی وپاشان ئەمەریکیەکان چوونە سەدەی زیڕینەوە، ھێزەکانیان
دابەزاند لە ئەستانە کە کردیانە بنکەیەک بۆ چالاکیە سەربازیەکانی ھاوپەیمانان،
ودەستیان گرت بەسەر بەندەرەکانی دەریای ڕەشدا، وخاکەکانی تورکیایان دابەشکرد،
فەڕەنسیەکان میرسین و ئەدەنەیان گرت، وئیتاڵیەکان ئەنتاکیە وکوشاداسی وقۆنیەیان
گرت، یۆنانیەکان ڕۆژئاوای ئەنادۆڵ وتراقیایان گرت، تورکەکان ملیان کەچ نەکرد بۆ
داگیرکاری وپڕۆژەکانی، شۆڕش لە ھەموو وڵات ھەڵگیرسا بزوتنەوەیەکی نەتەوەیی لەخۆ
ئەگرت کە مستەفا کەمال سەرکردایەتی ئەکرد، وحوکمەتێکی نیشتیمانی بە سەرۆکایەتی
مستەفا کەمال دامەزرا ھەموو یاساکانی حوکمەتی پێشووی ھەڵوەشاندەوە، وسولتان
وحوکمەتەکەی خستە دەرەوەی یاسا، سولتان ویستی دەست بگرێت بەسەر ئەم بزوتنەوەیە
بەڵام سەرکەوتوو نەبوو.

لەو ماوەیەدا سوڵتان ڕیکەوتننامەی سیڤەری ئیمزا کرد لەگەڵ ھاوپەیمانان، بەڵام
حوکمەتە کەمالیەکە ڕەتیان کردەوە وپلانیان دانا بۆ ڕزگارکردنی تورکیا وسوڵتان
داببڕن لە دەسەڵات، مستەفا کەمال توانی دوای چەند پێکدادانێکی توند لەگەڵ
یۆنانیەکان سەرکەوتوو بێت وزەویە داگیرکراوەکانیان لێ بسەنیتەوە، ئاگربەستێکی
نوێیان لەگەڵ ھاوپەیمانان گرێدا کە یۆنان دانی نا بە سەرکەوتنەکانی تورکیا، سوڵتان
وازی لە ژیانی سیاسی ھینا ووڵاتی بە جێ ھێشت بەرەو ماڵتا ڕۆیشت، لە ١٧ی تشرینی
یەکەمی ١٩٢٢ز.

دەوڵەتی عوسمانی کۆنتڕۆڵی زەویە بە پیتەکانی ھەموو دەوڵەتەکەی کردبوو، لەوانە دەشتی
بە پیتی وڵاتی شام و حەوزی ڕووباری دانووب، و حەوزی دیجلە و فورات، و دۆڵی نیل، و
دەستەکانی ئاسیای بچووک و باکوری ئەفریقیا، کە ئەم ناوچانە بە پێی خاکەکەی و بوونی
ئاو و زۆری بەرھەم ناسرابوون، بەرھەمی کشتوکاڵی ھەمە جۆر بوو، گەنم و ڕۆنی زەیتون و
میوە و بەر و بوومی وەک ترێ و ھەنجیر و قۆخ و سێو و بادەم و گێلاس وھەرمێ و زۆری
تر. بەرھەمی ئاژەڵی گرنگی لەوە کەمتر نەبوو، گرنگیەکی زۆر بە بەخێوکردنیان ئەدرا،
پیشەسازی خواردەمەنی لە ھەموو لایەکی دەوڵەتەکە بڵاو بوویەوە کە لە سەرچاوە ڕووەکی
و گیانەوەریەکان دەرئەھێنران دیارتریینیان پیشەسازی حەریر و خوری و سابوون بوو، و
لەسەردەمی زێڕینی دەوڵەتدا پیشەسازی سەربازی پێش کەوت لە دروستکردنی چەکدا.

سێ زمان بە زۆری بەکار دەھێنران لە دەوڵەتی عوسمانیدا، یەکەمیان تورکی بوو، کە
زمانی دایکیی تورکەکانە و زۆربەی دانیشتووانی ئەنادۆڵ و تراقیا پێی دەدوان لەگەڵ
موسڵمانەکانی بالکان بێجگە لە ئالبانیا و بۆسنیا، بە شێوەیەکی ئاسایی زمانی تورکی
بڵاو بوو لە ناو ڕۆشنبیرە ناتورکەکاندا بە تایبەت ئەوانەی فەرمانبەری دەوڵەت بوون،
و زمانی فارسی زۆر باو بوو لە نێو ڕۆشنبیرە عوسمانییەکان، و زمانی عەرەبی دووەم
گرنگی پێ دەدرا، کە زمانی لێدوانی دەوڵەتە عەرەبییەکانی ژیر حوکمی عوسمانی بوو،
لەگەڵ ئەوەشدا کە ھەموو نەتەوە موسڵمانە ناعەرەبەکان لەبەر ئەوەی زمانی ئایینی
ئیسلامە گرنگیان پێ داوە، زمانی تورکی زمانی ڕەسمی دەوڵەتی عوسمانی بوو، زمانی
تورکیی عوسمانی جیاوازە لە زمانی تورکیی ئێستا لەبەر کاریگەری فارسی و عەرەبی
لەسەری. ھەندێک زمانی تر بڵاو بوون لە دەوڵەتی عوسمانیدا بەڵام لە ئاستێکی کەمتردا،
وەک: کوردی، سربی، یۆنانی، ماجاری، ئەرمەنی و بولگاری. ھەندێک لە تایفەکان زمانی
تایبەتی خۆیان ھەبوو وەک سریانی و قەبتی بۆ مەسیحیە میسریەکان و عیبری بۆ
یەھوودەکان.

ئیسلام ئایینی ڕەسمی دەوڵەتی بوو، کە زۆربەی دانیشتووانی ویلایەتە ئاسیا و
ئەفریقییەکان ئیسلام بوون لەگەڵ زۆر لە ناوچەکانی بەلقان، لەسەر مەزھەبی سوننە
دەڕۆیشتن، و کەمایەتیکی شیعە ھەبوو بە شێوەیەکی گشتی لە عێراق و ھەندێک ناوچەی
شامدا، لەگەڵ ڕێژەیەکی کەم لە دروز و عەلەوی لە لوبنان و سووریا و ئوردن و
فەلەستین. عوسمانییەکان ڕێگەیان بە مەسیحی و یەھوودی دا کە نەریتە ئایینییەکانیان
بە سەربەستی بە جێ بھێنن لە ژێر چاودێری دەوڵەتدا، و عوسمانییەکان وەک ھەموو
دەوڵەتە ئیسلامییەکانی پێش خۆیان جزیەیان لە سەر دانیشتووانە ناموسڵمانەکان دانا لە
بەرامبەردا لێیان خۆش بوون لە خزمەتی سەربازی.



https://ckb.wikipedia.org/wiki/%D9%85%D8%A7%DA%B5%D9%BE%DB%95%DA%95

وێبگە (بە ئینگلیزی: Website) بەرھەڤۆکێکە لە وێبگەڕ پێوەندیدار کە تێکست، وێنە،
ڤیدیۆ، یان ئەوتر شتانی دیجیتاڵیان لەخۆیان گرتووە. ھەر وێبگەیەک لانی کەم لەلایەن
یەک ڕاژەکاری وێبەوە خانەخوێیی دەکرێ و بەھۆی تۆڕێک (وەکوو ئینتەرنێت یان تۆڕێکی
خۆماڵیی تایبەتی) و ناونیشانێکی ئینتەرنێتییەوە (پێی دەوترێ URL) لەبەردەستە.

وێبپەڕ (یان پەڕەی وێب) بەڵگەنامەیەکە، زۆرتر تێکستی سادەیە کە لەگەڵ فەرمانەکانی
ئێچ تی ئێم ئێڵ تێکەڵ کراوە. کاری فەرمانەکانی HTML دانی شێوازە بە پەڕەکە.
لەوانەیە وێبپەڕێک بەھۆی بەستەرەکانەوە گرێ درابێتە وێبپەڕەکانی وێبگەیەکی دیکەوە.

وێبپەڕەکان بە پرۆتۆکۆلی گواستنەوەی ھایپێرتێکست دەکەونە بەردەست. ئەو بەرنامەیەی
وێبپەڕەکان لە وێبگە دەگرێ و دەیاننوێنێ ناوی وێبگەڕە.



https://ckb.wikipedia.org/wiki/%D8%A6%D8%A7%D8%B3%DB%8C%D8%A7

ئاسیا گەورەترین و چڕترین کیشوەری جیھانە. ئەم وشکانییە ٨،٦٪ی گشت ڕووبەری زەوینی
(یان ٢٩،٩٪ی گشت ڕووبەری وشکانی) داپۆشیوە، و ٦٠ لە سەدی ئاپۆرەی مرۆیی پێکدێنێت.
ئاسیا لە نیوەگۆکانی ڕۆژھەڵات و باکووردا ھەڵکەوتووە.

٢- لە ھەموو لایەکەوە دەگات بە ناوچەکانی جیھان لە ڕێگای ئۆقیانووس و دەیاکانەوە
جگە لە لای ڕۆژئاوای نەبێت کە بە ڕێگای چیاکانی ئۆراڵ بە ئەوروپا دەگات کە زۆربەی
جوگرافیاناسان بە بەربەستی سروشتی دانانێن.

٣- لە کیشوەری ئاسیا دا جیاوازیەکی زۆر گەورە ھەیە لە چڕی دانیشتووان دا کە چڕی
دانیشتووانی لە ھەموو ناوچەکانی تری زەوی زیاترە، بەتایبەتیش لە ناوچەکانی دۆڵی
ڕووبارەکان دا وە لە باشووری ڕۆژھەڵاتی و ئەو ناوچانەی کە ئاوێکی زۆرو خاکێکی
بەپیتیان ھەیە.

٤- بە کیشوەری ئاسیا دەڵێن کیشوەری پێچەوانەکان لە ڕووی بارودۆخی سروشتی و ئادەمی
یەوە. بەرزترین لوتکە چیای جیھان لەسەر زنجیرە چیاکانی ھیمالایەیە کە لوتکەی
(ئەڤەرێست)ە وە تەخترین ناوچەی کیشوەرەکەش وەک چاڵاییەکانی ئوردن. لە بارەی
ئاووھەواشەوە ساردترین ناوچەکانی جیھان کەوتۆتە باکووری کیشوەرەکە لەگەڵ دەرکەوتنی
ناوچەیەکی گەرم و باراناوی بە درێژایی چوار وەرزی ساڵ وەکو ناوچەکانی ھێڵی یەکسانی،
ھەروەھا لە ڕووی ڕووەکی سروشتیەوە لە دارستانە چڕوپڕەکان بۆ ناوچەی وشک و بێ ڕووەک.

٥- لە کیشوەری ئاسیا دا جیاوازیەکی زۆری شارستانیەتی مرۆڤایەتی بەدی دەکرێت. زیاتر
لە ھەموو کیشوەرەکانی تری جیھان ئەمەش چ لە بواری کۆمەڵایەتی و ئایینی و زمانەوانی
بێت یان لە بارەی سروشتی دا وەکو خاک یان لە بارەی بەرزو نزمی ڕووی ھەواوە بێت. لە
باشووری ڕۆژئاوای دا نەتەوەکانی وەکو (کورد، عەرەب، تورک، فارس) بەربڵاون لەگەڵ
کەمایەتیەکانی تری وەکو (ئەرمەن، ئەزەری) ھەروەھا لە ھیندستان و پاکستان دا کۆمەڵە
مرۆڤێکی تری جیاواز لە ڕووی ڕوخسارەوە وەکو (بەنجانی، سیخ، بەنفالی، مەغۆلی) هه‌ن و
له‌ ڕۆژھەڵاتی ئاسیا دا بڵاون، ھەروەھا لە ڕووی ئایینشەوە جیاوازیەکی بەچاو ھەیە
وەکو (ئایینی پیرۆزی ئیسلام) کە لە ناوچەکانی باشووری ڕۆژھەڵات و باشووری ڕۆژئاوای
کیشوەرەکە نیشتە‌جێن، کە (٢٠%) ژمارەی دانیشتوانی ئاسیا پێک دەھێنن ھەروەھا لە
پاکستان و ئیندۆنیزیا. وە ئایینی مووسیەکان لە باشووری ڕۆژھەڵاتی کیشوەرەکە بڵاوە،
ھەر یەک لە (بۆرما، تایلەند، ژاپۆن، کۆریای باکوور و كۆریای باشوور) ھەروەھا ئایینی
مسیحییه‌ت لە ناوچەکانی ڕۆژئاوای باشووری کیشوەرەکە بڵاون.

ڕووی زەوی کیشوەری ئاسیا ڕوڵەتێکی جیاواز و جۆراوجۆری لێ دەردەکەوێت ئەمەش
دەگەڕێتەوە بە فراوانی ڕووبەرەکەی لەلایەک وە مێژووی جیلۆجی کۆن لەلایەکی ترەوە،
گرێی چیای بنچینەیی لێ دەردەکەوێت، چەند زنجیرە چیایەکی لێ جیادەبێتەوە، ھەرچەندە
ئەو گەروانەی دەکەونە نێوان ئەم چیایانەوە لەگەڵ ئەوەی فراوانیان لە چەند
کیلۆمەترێک تێناپەڕێت بەڵام لەگەڵ شاخەکان دا بوونەتە ھۆی دابڕانی دەشتەکانی ناوەوە
لەیەکتر، وە بەرزاییەکانی جۆراوجۆرن وەکو زنجیرە چیایە چەماوەییەکان و کێوو پارچە
تاوێری کۆن وەکو نیمچە دوورگەی عەرەبی و بانی (دکن) و پارچەکانی تر لە سیبریا
(باکووری ئاسیا).

چەند زنجیرە چیایەکی چەماوە کیشوەری ئاسیا لە گرێی چیاکان جیادەکەنەوەو
بانەچەماوەییەکان چەماوەی نوێ دەکەنە نێوان خۆیانەوە، گرێی ئەرمینيا لە ڕۆژھەڵاتی
تورکیا وە زنجیرە چیای (بۆنتسی) لێ جیادەبێتەوە بەرەو ڕۆژئاوا درێژ دەبێتەوە بە
درێژایی دەریای ڕەش لە باکووری تورکیا، وە زنجیرە چیاکانی (گورۆس) بە درێژایی
کەنارەکانی دەریای ناوەڕاست درێژ دەبنەوە لە باشووری تورکیا چیاکانی عێراق و شامی
لێ جیا دەبنەوە.

وە زنجیرە چیاکانی (قەوقاز) لە باکوری ھاوتەریبێتی، بەڵام زنجیرە چیاکانی (زاگرۆس،
کوردستان) لە ڕۆژئاواو لە باشوور دادرێژدەبنەوە و بانی ئێران دەکەوێتە نێوانیان وە
ئەم زنجیرە چیایانە بە گشتی لە باکووری ڕۆژئاوای و باشووری دا بەیەک دەگەن.

لە ڕۆژھەڵاتی بانی (تبت) گرێی چیای سێیەم دەردەکەوێت لەو شوێنەوە کە چیاکانی
(ھیمالایە و کۆنلن) لێ نزیک دەبێتەوە، وە چەند بەشێک لە چیاکانی (ھیمالایە) بەرەو
باشووری ڕۆژھەڵاتی ئاسیا درێژ دەبێتەوە لە دوورگەکانی ھیندی ڕۆژھەڵات دا دەبینرێت
وە بەشێکی تری بەرەو ڕۆژھەڵات درێژ دەبنەوە و بەشێکی تری لە باشووری ێین دەبینرێت،
وە بەرەو باکووری ڕۆژھەڵات درێژ دەبنەوە.



https://ckb.wikipedia.org/wiki/%DB%8C%DB%86%D9%86%D8%A7%D9%86

یۆنان (بە یۆنانی: Ελλάδα یان Ελλάς) وڵاتێکە لە باشووری ڕۆژھەڵاتی ئەورۆپا.
پایتەختیشی شاری ئەسینایە ، هاونیشتیمانانی یۆنان بەڕێژەی ٩٩% بە زمانی یۆنانی
دەدوێن لەگەڵ ئەوەشدا یۆنانیەکان لەزمانەکانی ئینگلیزی و فەڕەنسی و ئاڵمانی دەگەن و
ئەم سێزمانەش لە خوێندنگاکان دەخوێنن ، یۆنان لەساڵی ١٩٨١ بوو بە ئەندامی یەکێتیی
ئەورووپا وە یۆنان لە ئێستادا لەڕووی ڕامیاری و ئابوورییەوە هاوشێوەی ئەمریکا و
فەڕەنسا ووڵاتێکی سەرمایەداریە . دراوی ووڵاتی یۆنان یۆرۆ یە.

ڕووبەری یۆنان خۆی لە ١٣٠ کیلۆمەتر دووجا دەبینێتەوە کە هاوتایە لەگەڵ ڕووبەری
ئەردەن و فەلەستین.

بەپێی ئامارەکانی ساڵی ٢٠١٤ ژمارەی دانیشتوانی وڵاتی یۆنان ١١,١٢٨,٤٠٤ کەس بووە کە
دەکاتە ٠.١٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٣.٢
ساڵە. ھەروەھا ٦٢ لەسەدی دانیشتوانی ئەم وڵاتە لە شارەکان دەژین.[١٠] پەنابەران و
ئاوارەکانی ئەم وڵاتە ڕۆژانە لە زۆربوونە، پەنابەرانی ئەرمەنی سەد هەزار کەس دەبن و
پەنابەرانی هەنگاری سی هەزار کەس دەبن کە زۆریان لە ڕۆژهەڵاتی یۆنان نیشتەجێن بەڵام
پەنابەری تورکی زۆرترین ڕێژەن کەخۆی لە سەد و پەنجا هەزار پەنابەر دەدات.



https://ckb.wikipedia.org/wiki/%D8%A8%DB%86%D8%B4%D8%A7%DB%8C%DB%8C_%D8%A6%DB%8C%D9%82%D9%84%DB%8C%D8%AF%D8%B3%DB%8C

بۆشاییی ئیقلیدسی k-ڕەھەندی بریتییە لە بۆشاییی ئاڕاستەکراوی R k {\displaystyle
\mathbb {R} ^{k}} لەگەڵ لێکدانی سکالێر و نۆرمی ∥ x ∥ = ( ∑ i = 1 k x i 2 ) 1 / 2
{\displaystyle \|\mathbf {x} \|={\bigg (}\sum _{i=1}^{k}x_{i}^{2}{\bigg
)}^{1/2}} لێرەدا x = ( x 1 , x 2 , … , x k ) ∈ R k {\displaystyle \mathbf {x}
=(x_{1},x_{2},\ldots ,x_{k})\in \mathbb {R} ^{k}} .

R {\displaystyle {\mathbb {R}}} ، بۆشاییی ئیقلیدسی یەک ڕەھەندی یا تەوەری ژمارەی
ڕاستی و R × R {\displaystyle {\mathbb {R}}\times {\mathbb {R}}} یا R 2
{\displaystyle \mathbb {R} ^{2}} بۆشاییی ئیقلیدسی دوو ڕەھەندییە و ڕووتەختی
ئیقلیدسی یان سیستەمی پۆتانی کارتیزیان ناوەکانی دیکەیەتی. بە پەرەپێدانی ئەو
چەمکانە بۆشاییی ئیقلیدسی n-ڕەھەندی یا R n {\displaystyle \mathbb {R} ^{n}} و
ھەروەھا بێسنوور ڕەھەندی یا R ω {\displaystyle \mathbb {R} ^{\omega }} پێناسە
دەکرێن.

یەک خاڵ لە بۆشاییی دوو ڕەھەندی بریتییە لە جوتەڕێکخراوێک لە ژمارە ڕاستییەکان
وەکوو ( x 1 , x 2 ) {\displaystyle (x_{1},x_{2})} . ھەر بەم شێوەیە خاڵێک لە
بۆشاییی سێ ڕەھەندی بە شێوەی سێ ڕێکخراوە لە ژمارە ڕاستییەکان وەکوو ( x 1 , x 2 ,
x 3 ) {\displaystyle (x_{1},x_{2},x_{3})} و ھەروەھا n خاڵ لە ژمارە ڕاستییەکان بە
شێوەی n ڕێکخراوەی ( x 1 , x 2 , … , x n ) {\displaystyle (x_{1},x_{2},\ldots
,x_{n})} لە بۆشایی n-ڕەھەندی دیاری دەکرێن.



https://ckb.wikipedia.org/wiki/%DA%A9%DB%86%D8%B1%DB%8C%D8%A7%DB%8C_%D8%A8%D8%A7%D8%B4%D9%88%D9%88%D8%B1

کۆریای باشوور بە فەرمی کۆماری کۆریا وڵاتێکە لە ڕۆژھەڵاتی کیشوەری ئاسیا.
پایتەختەکی شاری سیئۆلە. کۆریای باشوور تەنیا هاوسنوورە لەگەڵ وڵاتی کۆریای
باکوور[١] وە سنوورەکانی دیکەشی لەگەڵ زەریاکانە. بەپێی ئامارەکانی ٢٠١٤ ژماری
دانیشتوانی وڵاتەکە ٥١.٣ ملیۆن کەس بووە[٢].

بەپێی ئامارەکانی ساڵی ٢٠١٤ ژمارەی دانیشتوانی کۆریای باشوور ٤٩,٥١٢,٠٢٦ کەس بووە
کە دەکاتە ٠.٦٨ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٩.٩
ساڵە. ھەروەھا ٨٤ لەسەدی دانیشتوانی وڵات لە شارەکان دەژین.[٣]

کۆریای باشوور و کۆریای باکوور لەمیانەی شەڕی جیهانیی دووەم لەڕۆژی ١٥ی ئابی ١٩٤٨
دوو وڵاتەکە لەیەکدی جیابوونەوە[٤]

تایکواندۆ کە ھونەرێکی جەنگی کۆریایییە، دەرکەوتوو بەر لە ٢٠٠٠ ساڵ پێش زاین.
یەکێکە لە پڕ بینەرترین وەرزشەکان، و گرنگییەکی زۆری پێ دەدریت.



https://ckb.wikipedia.org/wiki/%D9%85%D8%B1%DB%86%DA%A4

مرۆڤ یان مرۆ کەلە سەرەتادا شێوەی لە مەیمونی ئێستا چووە،بۆیە چەندین بیرۆکە
بڵاوکراونەتەوە کە بنەڕەتی مرۆڤ دەگەڕێتەوە بۆ مەیمون،بەناوبانگترینیان بیرۆکەی
داروینە،بوونەوەرێکە کە قامەتی راستە. یەکەم مرۆڤ بە پێێ لێکۆڵێنەوەی دێرین ناسان
دەگەڕێتەوە بۆ ٢.٣ تا ٢.٤ملیۆن ساڵ پێش ئەمڕٶ. دێڕین ناسان مرۆڤ لە ژێر چەندین ناوی
جیاوازدا پێناسە دەکەن، یەکەم مرۆڤ ھۆمۆ ھابیلیس، ھۆمۆ ئێرێکتووس(٩٥٠تا٩٠٠ھەزار ساڵ
پ.ئ)، ھۆمۆ نێئاندێرتال(٦٠٠تا٣٥٠ھەزار ساڵ پ.ئ) و ھۆمۆ ساپیەنە (٤٠ھەزار ساڵ پ.ئ).
ھۆمۆ ساپیەن کە لە ٤٠ھەزار ساڵ لەمەوپێشەوە سەری ھەڵداوە بە مرۆڤی مۆدێرن ناسراوە.
مێژووی یەکەم جیلی مرۆڤ کە لە درەخت دا بەزیوە. لە سەر دوو قاچ راوەستاوە، واتە
قامەتێکی راستی ھەبووە دەگەڕێتەوە بۆ یەک ملیۆن ساڵ پێش ئەمڕٶ واتە یەکەم شەپۆلی
ھۆمۆ ئێرێکتووس. ھۆمۆ ئێرێکتووس یەکەم مرۆڤێکە کە لە یەک ملیۆن ساڵ لەمەو پێشدا
ئەفریقا بە جێ دەھێڵێت و بە رەوە فەرانسە کۆچ دەکات. یەکەم شەپۆلی ھۆمۆ ئێرێکتووس
کە دەگەرێتەوە بۆ ٩٥٠ھەزار ساڵ لەمەوبەر ھێشتا گۆشتیان بە کاڵی دەخوارد وە لەگەڵ
شەپۆلی دووھەمدایە، واتە ٤٥٠ھەزار ساڵ لەمەوبەر کە ئەم مرۆڤە دەتوانێت ئاگر بە باشی
کۆنترۆڵ بکات و دەست بکات بە برژاندنی گۆشت. ئەمڕۆ دێرین ناسان دەڵێن بەڵگەگەلێکیان
دۆزیوەتەوە کە مێژووی کەشفی ئاگر و کۆنترۆڵ کردنی دەگەڕێتەوە بۆ یەک ملیۆن ساڵ
لەمەو بەر، بەلام ھێشتا دڵنیای تەواو لە نێوان دێرین ناسان نەھاتەوەت ئاراوە
سەبارەت بەم رێکەوتە*. پێش ھۆمۆ ئێرێکتووس بە سەردەمی ئۆسترالۆپیتێکووس (٣.٧ تا ٢.٥
ملیۆن ساڵ پ.ئ. رۆژئاوای ئەفریقا) ناسراوە کە زیاتر بە شامپانزە نزیکە تا مرۆڤ،
بۆیە لە دەستەی شامپانزەکان پێناسە دەکرێت. "لووسی" کە لە ساڵی ١٩٧٤ لە ئێتیۆپی
دۆزراوەتەوە نموونەیەکە لە ئۆسترالۆپیتێکووس. ھەموو ئەم مرۆڤانە بێجگە لە ھۆمۆ
ساپیەن لە ناو چوونە. لە نێوان ھۆمۆ ساپیەن و نێئاندێرتالدا پێوەندیەک ھەبووە. ئەم
دوو مرۆڤە نزیکەی ٤٠ھەزار ساڵ پ.ئ لە فەرانسە رووبەڕووی یەک دەبنەوە، ھیچ بەڵگەیەک
نییە کە باس لە ھەبوونی توند و تیژی لە نێوان ئەم دوو مرۆڤەدا بکات. بە دوای
جیابوونەی ئەم دوو مرۆڤە مووتاسیۆنێکی ژێنێتیکی روو دەدات و نێئاندێرتال بە تەواوی
لە ناو دەچێت. مرۆڤ چەندین جار لە ئەفریقاوە بە رەو شوێنەکانی تری جیھان کۆچی
کردوە. یەکێک لە ھۆکارەکانی ئەم ھەموو کۆچ کردنە نەبوونی کەش و ھەوایەکی
سەقامگیرانە بووە. سارد و گەرم بوونی کتوپڕی کەش و ھەوا مرۆڤی ناچار کردوە کە
بەردەوام جێگای ژیانی بگۆڕێت. بەڵگەکانی ئەم کۆچە لە، ئاسیا، ئۆقیانووسیە و
ئەمریکاش دۆزراوەتەوە.



https://ckb.wikipedia.org/wiki/%D8%A6%D9%88%D8%B3%D8%AA%D8%B1%D8%A7%D9%84%DB%8C%D8%A7

ئوسترالیا، بە فەرمی یەکیەتیی ھاوقازانجی ئۆسترالیا (بە ئینگلیزی: The Commonwealth
Of Australia)، وڵاتێکە لە نیوەگۆی باشووردا کە بریتییە لە خاکی سەرەکیی کیشوەری
ئۆسترالیا، دوورگەی تاسمانیا و زۆرێک دوورگەی بچووکی تری ناو ئوقیانوسەکانی ھیند و
پاسیفیک.

ئەم وڵاتە بە پانتایی ٧،٦٨٦،٨٥٠ کیلۆمەتری چوارگۆشە، شەشەمین وڵاتی گەورەی جیهانە،
ئوسترالیا یەکێکە لە وڵاتانی کۆمۆنوێلت و لە ساڵی ١٩٠١ دا سەربەخۆیی خۆی لە
بریتانیای گەورە وەرگرتووە. پایتەختی ئەم وڵاتە شاری کانبێرایە، شارێک کە پەرلەمانی
وڵات و ماڵی بەرێوەبەری گشتی تێدایە. ئەو بە شێوەیەکی دابەکی و لە جیاتی شاژن
ئێلیزابێتی دووەم بەڕێوبەرایەتی دەوڵەتی ئوسترالیای بەدەستە. بەڵام لە ڕاستیدا
سەرۆککۆماری هەڵبژێردراوی خەڵک وێڕای دەولەت و پەرلەمان بەڕێوەبردنی وڵاتیان لە
دەست دایە. ئوسترالیا لە ڕووی پانتاییەوە دووەم وڵاتی بەشداری ڕێکخراوی ولاتە
هاوسوودەکانە.

سیدنی و مێلبۆرن لەدوای یەک دوو گەورە شاری ئوسترالیان. ئەم ولاتە سنووری خاکی
لەگەڵ هیچ ولاتێک دا نیە و چوار دەوری لە ڕۆژهەڵات، ئۆقیانووسی ئارام، لە باشوور،
ئۆقیانووسی باشوور، لە ڕۆژاوا ئۆقیانووسی هیند و لە باکوورەوە چەندین دەریا و
کەنداوی لە خۆگرتووە. هەروەها ئوسترالیا خاکی سەرەکی ئۆقیانووسیا هەژمار دەکرێ کە
بچووکترین کیشوەری جیهانە.

بە پێی ئاسەوارە بەجێ ماوەکان، نزیکەی ٤٢،٠٠٠ ساڵ بەر لە ئێستا گرووپێکی خەڵکانی
راوچی باشووری ئاسیا، بۆ دۆزینەوە خواردن و ڕاوی ئاژەڵەکان، بەرە بەرە کۆچیان کردە
خاکە باشووریەکان و لە ڕیگای دوورگەکانەوە و هەروەها ئەم کاناڵانەی ئاسیا و
خاکەکانی باکووری ئوسترالیا پێک گرێ دەدەن، چوونە ناو باکووری کوینزلەند و دواتر بە
بڵاو بوونەوە لە ناو ئوسترالیا دا خەڵکی خۆجێیی ئوسترالیایان پێک هێنا، ئەم خەڵکانە
دەیان هەزار ساڵ دوور لە پەیوەندی لەگەڵ شوێنەکانی تری جیهان ژیاون.

پێشینەی مێژوویی هەوڵ بۆ گەیشتن بە مەڵبەندەکانی باشووری ڕۆهەڵاتی ئاسیا و
ئۆقیانووسیا دەگاتە هەزارەی یەکەمی پێش زایین. لەم کاتە دا هیندیە بوودایی و
هیندووەکان هەوڵێ داگیرکردنی دوورگەکانی ئیندۆنیزیا و دوورتریان دا و هەتا دوورگەل
لۆبۆکیش ڕۆیشتن، بەڵام لەگەڵ هێرشی موسڵمانەکان بۆسەر هیند لە سەدەی پازدەیەم دا،
پێشرەویەکانیان لەم ناوجەیە دا وەستا. کۆچبەری لە دوورگەکانی ئەم مەڵبەندە دا لە
لایەن چینییەکان و لە سەدەی نۆی زایینی دا دەستی پێکرد. بازرگانە چینییەکان لە
سەرەتاکانی سەدەی پازدەهەم دا مامەڵەیان لەگەڵ دوورگەکانی سۆماترا، جاوە، ماکاسار و
سێڵیبز دا هەبووە. لە کۆتایی دا ئەم بازرگانانە کەشتی زۆر گەورەی ماسیگرییان بەرهەم
هێناو هەتا کەنارەکانی باکووری ئوسترالیا ڕۆشتن، لە ساڵی ١٧٩٤ دا و لەگەل
گۆڕانکاریەکانی حکومەتی پیکەن و هاتنە سەر کاری گرووپێک کە دژی بازرگانی دەرەکی
بوون، ڕیگە لە پێشکەوتی چینییەکان بۆ دەریاکانی باشوور گیرا.

یەکەم جار هۆلەندییەکانی لە ساڵی ١٦٠٦ دا نیمچە دوورگەی کێیپ یۆرک (Cape York
Peninsula)یان لە باکووری کوینزلەند دا دۆزیەوە و لە دەیەکانی دواتر دا، زۆربەی
ناوچەکانی باکوور و ڕۆژاوای ئوسترالیایان بینی و تۆماریان کرد. ئەبێل تاسمان ئەم
مەڵبەندە نوێیەی هۆڵەندی نوێ ناو نا.[٤] گذاشت.[٥]هۆلەندییەکان بۆخۆیان زۆر حەزیان
بە مانەوە لە هۆڵەندی نوێ نەبوو و ئەم ناوچەیە هەتا چەند دەیەی دواتر دەست
نەخواردوو مایەوە.

لە ساڵی ١٧٧٠ کاپتن جێیمز کۆک دەریاوانی بەریتانی، ناوچەکانی دەورووبەری سیدنی لە
ڕۆژهەلاتی ئوسترالیا دا دۆزیەوە و تۆماری کرد. کاپتن ئارتور فیلیپ لە ١٨ی حوزەیرانی
١٧٨٨ وێرای ١١ کەشتی و ١٣٥٠ کۆچبەر و لەگەڵ ناونانی ناوچەکە بە نیو ساوت وێلز وەکوو
موستەعمەرەیەکی بەریتانیا، وەکوو فەرمانداری گشتی ئەم مەڵبەندە هەڵبژێردرا.

بریتانیەکان سەرەتا وەکوو وڵاتێکی وشک و دوورەدەست بۆ دوورخستنەوەی بەندکراوان و
تاوانباران دەیانڕوانیە ئوسترالیا. بۆیە زۆربەت میوانە نوێکان بە زۆری نێردرابوونە
نیو ساوت وێلز، بەڵام دانیشتوانی ویلایەتەکانی تر، زۆربەیان بە ویستی خۆیان کۆچیان
کرد.

لە ساڵی ١٩٠٠ دا، شاژن ڤیکتۆریا بە پێی یاسایەک سەربەخۆیی سیاسی بە ئوسترالیا
بەخشی، سەربەخۆیی وڵاتی ئوسترالیا بە شێوەیەکی فەرمی لە ١ی کانوونی دووەمی ١٩٠١ دا
ڕاگەیێندرا و لەوکاتەوە وەکوو مەڵبەندێکی هاوسوود یان هەرێمێکی سەربەخۆ بە حکومەتی
خۆجێیی بەڵام وێڕای وڵاتانی ژێر پشتیوانی بریتانیای لێهات. ئوسترالیەکان ئەم ڕۆژە
وەکوو ڕۆژی نیشتیمانی خۆیان دەناسن.[٦] لە ساڵی ١٩٠١ هەتاکوو ١٩٢٧ کە کانبێرا
درووست کرا، فیدراسیۆنی ئوسترالیا، مێلبۆرنی وەکوو پایتەختی کاتی هەژمار دەکرد.

ئەم وڵاتە لە شەڕی جیهانی یەکەم دا وەکوو لایەنگری بریتانیا شەڕی کرد و «ئەرتەشی
هاوبەشی ئوسترالیا و نیوزیلاند» یانیش بە کوورتکراوەی ئانزاک لە شەڕی گالیپۆلی و لە
وڵاتی تورکیای ئەمڕۆکە بەشدار بوو. بە گشتی زیاتر لە ٦٠،٠٠٠ ئوسترالی لە ماوەی شەڕی
جیهانی یەکەم دا گیانیان لە دەست دا.

لە شەڕی جیهانی دووەم دا چەند شوێنێکی باکوور و ڕۆژهەڵاتی ئەم وڵاتە لە لایەن
ژاپۆنیەکان بۆردوومان کرا و هێزەکانی ئەمریکا تیایدا دابەزین. بەڵام ئوسترالیا لە
زیانەکانی ئەم شەڕە دوور بوو. بە پێی یاسایەک لە ساڵی ١٩٨٦، ئوسترالیا ئوسترالیا بە
شێوەیەکی فەرمی دەستتێوەردانی شانشینی یەکگرتووی لە هەموو کارە سیاسی و
سەربازیەکانی وڵاتەکەی دا کۆتایی پێهێنا، ئوسترالیەکان لە ٦ی تشرینی دووەمی ١٩٩٩ بە
دەنگی زۆرینەی (٨٢٪) دەنگیان دا بە مانەوە لە ژێر فەرمانڕەوایی شاژن و هەروەها ڕازی
بوون شاژنی بریتانیا «بەڕێوبەری گشتی»یان بۆ دیاری بکات.

ئوسترالیا یان ئوقیانووسیا بە پانتایی ٦.٧ میلیۆن کیلۆمەتری چوارگۆشە، بچووکترین
کیشوەری جیهان هەژمار دەکرێ.[٧] ئوستراڵیا وڵاتێکی

ئوسترالیا خاکێکی ڕاستە و دەشتاوییە، ناوچەی ڕۆژاوای ئەم وڵاتە بانی ڕۆژاوای
ئوسترالیا و ڕۆژهەڵاتەکەی زنجیرە چیا جیاکەرەوەکانن، نێوان ئەم دووە، خاکێکی
دەشتاوی و ڕاست هەڵکەوتووە کە زیاتری وشک و بەتاڵ لە دانیشتوانە. بەرزترین خاڵی
ئوسترالیا، قووچکێکە لە چیا بەفرینەکان کە ٢٢٢٨ مەتر بەرزە و هەروەها نزمترین خاڵی
١٥- مەترە کە لە دەریاچەی ئێیر دا هەڵکەوتووە.[٨] درێژترین ڕووباری ئەم وڵاتە
ڕووباری دارلینگە کە درێژی زیاترە لە ٢٧٠٠ کیلۆمەتر و بە تێکەڵ بوون لەگەڵ ڕووباری
مووری کە دووهەم ڕووباری گەورەی ئوسترالیایە لە باشووری ڤیکتۆریا دا دەڕژێنە
ئۆقیانووسی باشوور.

ئوسترالیا کە وەکوو دوورگەیەکی گەورە لە ئۆقیانووسی ئارام دا هەڵکەوتووە. لە
تێڕوانینی زەویناسانەوە کۆنترین وشکی جیهان هەژمار دەکرێ. ئوسترالیا ئۆقیانووسی
ئارامی باشووری لە ئۆقیانووسی هیند جیا دەکاتەوە. درێژایی خاکە سەرەکیەکە لە باکوور
بۆ باشوور ٣،١٣٥ کیلۆمەتر و پانیەکەی لە ڕۆژهەڵات بۆ ڕۆژاوا ٣،٧٨٢ کیلۆمەترە.

وڵاتی ئوسترالیا وەکوو خاوەنی ٧٥٥ جۆری گیا، هەمەچەشن ترین وڵاتە لە ڕووی
ئێکۆسیستمەوە.[٩]

گەلهەی ئوسترالیا لە سەرژمێری کانوونی دووەمی ٢٠٠٨ بریتی بووە لە ٢٠،٠٠٧،٣١٠ کەس. و
بە چڕی ڕێژەیی ٦.٢ کەس لە هەر کیلۆمەتری چوارگۆشە دا یەکێك لە نزمترین ژمارەی ڕێژەی
چڕی دانیشتوانی لە جیهان دا هەیە

کەناری باشووری ڕۆژهەڵاتی ئەم وڵاتە چڕی دانیشتوانی زیاتری تێدایە بەرانبەر بە گشت
ویلایەت و مەڵبەند و ناوچەکانی تری ئەم وڵاتە. یەک لەسەر سێی دانیشتوانی وڵاتەکە لە
ویلایەتی نیو ساوت وێلز و یەل لەسەر چوارەکەی تر ویلایەتی ڤیکتۆریا دانە.
مامناوەندی نرخی گەشەی گەلهە لە ساڵ دا بریتیە لە ١.٢٢١ و لەڕاستیدا لە هەردوو
خوولەکێک دا کۆرپەیەکی نوێ لە ئوسترالیا دا لە دایک دەبێت.[١٠]

خەڵکی خۆجێیی ئوسترالیا نزیکەی نیو میلیۆن کەس مەزەندە کراون دوو و نیو لە سەدی
٢.٥٪ دانیشتوانی گشتی وڵاتەکە پێک دێنن.[١١]

پایتەختی ئوسترالیا شاری کانبێرایە و شارە گەورەکان بریتین لە سیدنی، مێلبۆرن،
بریزبێن، پێرس، ئەدێلاید و تاونزویل.

هەتا پێش هاتنی ئوروپاییەکان بۆ ئوسترالیا، خەڵکی خۆجێیی ئوسترالیا پابەندی ئایینی
سەرەتایی و کۆنی خۆیان بوون، بەڵام ئەمڕۆکە هەندێک لەم خەڵکە ڕوویان کردۆتە
مەسیحیەت. مەسیحیەت بەدەستی ئەورپیەکان هاتە ئوسترالیا و لەگەڵ سەرەتای کۆچیان لقی
جیاوازی ئەم ئایینە لەم وڵاتە دا دەستیان بە چالاکی کرد. لە سەدەی بیستەم لەگەڵ
کۆچی ژمارەیەکی کەم لە ئاسیاییەکان لە چین، باشووری ڕۆژهەڵاتی ئاسیا، هیند و
ڕۆژهەڵاتی ناوەڕاست، ئایین و بیروباوەڕەکانی بوودایی، ئیسلام، یەهوودیەت و ئایینی
بەھایی لە ئوسترالیا پەیدا بوون.

لە ئوسترالیا دین لە حکوومەت جیایەوە بە پێی یاسا، ئایین و بیروباوەڕ ئازادە و
هەرکەسێک ئایینە تایبەتەکەی خۆی بە شێوەیەکی ئازاد پەیڕەوی بکات، لە ساڵی ٢٠٠١،
زیاتر لە ٧٠٪ ئوسترالیەکان خۆیان بە مەسیحی ناساند و هەروەها زیاتر لە ١٥٪ پەیڕەوی
هیچ ئایینێک نین. بودیزم و ئیسلام هەرکامەیان بە دوو لەسەر سەت لە دوای ئەم ئامارە
دان.[١٢]

نزیکەی ٤٠،٠٠٠ ساڵ بەر لە ئێستا، (خەڵکی خۆجێیی ئوسترالیا) لە باشووری ئاسیا و
گینەی نوێوە چوونەتە ناو ئوسترالیا. بەپێی مەزندە سەرەتاییەکان، گەلهەی خۆجێییەکان
لە ساڵی ١٧٨٨ داو کاتێک کە ئەورووپییەکان چوونە ناو کیشوەرەکە نزیکەی ٣١٤٠٠٠ کەس
بووە بەڵام توێژینەوە نوێترەکان دەریدەخەن کە دەکرێ ئەم ژمارەیە ژیاتر و لە ٥٠٠،٠٠٠
تا یەک ملیۆن بووبێ و بە پێی دەسکەتە مێژووییەکان چڕی دانیشتوانیان زیاتر لە
کوینزلەند بووە، گەلهەی ئەم خەڵکە بەرە بەرە کەم بووەتەوە و ئێستا ڕێژەیەکی زۆر
کەمی وڵاتەکە پێک دێنن. بە پێی سەرژمێری ساڵی ٢٠١١ نزیکەی ٣٦٪ خەڵک ڕەگەزی خۆیان بە
ئینگلیز ناساندوە. ئیرلەندیەکان ١٠،٤٪، سکۆتلاندیەکان ٨،٩٪، ئیتالیەکان ٤،٦٪،
ئەڵمانیەکان ٤،٥٪، چینییەکان ٤،٣٪، هیندییەکان ٢٪، یۆنانییەکان ١،٩٪ و هۆڵەندییەکان
١،٧٪ لە پلەکانی تر دان. ڕێژەی خۆجێیەکان لەم سەرژمیریە دا بریتی بووە لە ٥٤٦،٠٠٠
کەس، واتا (٢،٥٪).

زمانی فەرمی وڵاتەکە زمانی ئینگلیزیە بە زاراوەی ئوسترالی کە هەندێک لە وشەی
خۆجێیەکانی ئوسترالیای تێکەڵ بووە، جیاوازێکی زۆر کەم لە زاراوەی شوێنەکانی
ئوسترالیا دا هەیە. زمانەکانی تری وەکوو زمانی ئیتالی و چینییش لە نێو کۆچبەرەکان
دا زۆر باوە.

ئوسترالیا وڵاتێکی پێشکەوتووە لەگەڵ ئابووریەکیپشت بەستوو بە بازرگانی و کشت و کاڵ.
لە نێو ژیاناوی ترین شارەکانی جیهان لە ساڵی ٢٠٠٨ داو بە پێی ڕیپۆرتی ئێکۆنۆمیست،
مێلبۆرن، دووهەم، پێرس، چوارەم، ئەدێلاید، حەوتەم و سیدنی، هەشتەم بوون.[١٣]بەرهەمە
سەرەکییەکانی ئەم وڵاتە بریتین لە قامیشی شەکر، پەمۆ، دانەوێڵە و گۆشت.[١٤]ئەم
وڵاتە کانزایەکی زۆری هەیە. هاوبەشە بازرگانیەکانی ئوسترالیا چین، ژاپۆن و کۆریای
باشوور و ویلایەتە یەکگرتووەکانی ئەمریکان. بە پێی ڕاپۆڕتی بانکی جیهانی ، ئەم
وڵاتە لە ساڵی ٢٠٠٥ دا، لە ڕووی بەرھەمی گشتی نیشتیمانی یان GDP لە پلەی پازدەیەمی
جیهان دا بووە[١٥] و هەروەها بە پێی ئەم ڕاپۆرتە پرۆگرامی گەشەپێدانی نەتەوە
یەکگرتووەکان یان هەمان UNDP، ئوستراڵیا لە ڕووی بنەمای پەرەسەندنی مرۆڤی لە ساڵی
٢٠٠٦ دا سێیەمین وڵاتی گەشەسەندووی دوونیا هەژمار دەکرا.[١٦]

ئوسترالیا وڵاتێکە لە کۆمەڵەی مەڵبەندە ھاوسوودەکان کە خاوەنی بەڕێوەبەرایەتی
پاشایەتی دەستوورخوازن و بەرزترین پلەی شاهانەی بەریتانیای گەورە واتا شاژن
ئێلیزابێتی دووەم، شاژنی ئەم وڵاتەش هەژمار دەکرێ. جێگری شاژن لەم وڵاتە بەڕێوەبەری
گشتی ئوسترالیایە کە ئەویش بە نۆرەی خۆی فەرماندار و پارێزگاری ویلایەتەکان
دەستنیشان دەکات. هەرچەندە بەڕێوەبەری گشتی بە پێی یاسای فەرمی وڵاتەکە دەستەڵاتێکی
زۆری هەیە، بەڵام لە کردەوە دا کەسی یەکەمی وڵات سەرۆک وەزیرانە کە لە ڕێگای
کردەوەیەکی دێمۆکرات هەڵدەبژێردرێ و دەوڵەت پێک دێنێت.

لە ئوسترالیا، خەڵک سەرەتا پاڵێوراوانی ئەنجومەنی نوێنەران هەڵدەبژێرن. سەرۆکی ئەم
پارتەی زۆرترین پاڵێوراوی هەیە وەکوو سەرۆک وەزیران ئەرکی پێک هێنانی کابینەی
حکومەتی پێ دەسپێردرێ. دەوڵەتی ئوسترالیا لە سێ لق پێک دێ: یاسادانان، جێبەجێکار،
دادوەری.

پەرلەمانی ئوسترالیا لە دوو ئەنجوومەن پێک هاتووە، سێنای ئوسترالیا (ئەنجومەنی
باڵا) و ئەنجومەنی نوێنەران (ئەنجومەنی خواروو)

لە ساڵی ١٩٩٦ تاکوو نۆڤەمبری ٢٠٠٧ پارتی لیبراڵ هێزی لەم وڵاتە لە دەست دابوو، و
جۆن ھۆوارد بۆ ماوەی یازدە ساڵ سەرۆک وەزیرانی ئەم وڵاتە بوو.[١٧] لە هەڵبژرادنی
فیدراڵی کە لە نۆڤەمبری ٢٠٠٧ دا بەڕێوەچوو، پارتی کرێکار توانی پارتی لیبراڵ
ببەزێنێ و بەم شێوەیە کێفین ڕۆد سەرۆکی پارتەکە وەکوو سەرۆک وەزیرانی نوێی
ئوسترالیا هەستا بە پێک هێنانی کابینەی دەوڵەت.[١٨]

لە مانگی جانواری ٢٠١٠ دا و دوای پاشەکشەی کێفین ڕۆد لە پۆستی سەرۆک وەزیران، خاتوو
جولیا گیلارد کە سەرۆکایەتی پارتی کرێکاری لە ئەستۆ بوو، توانی وەکوو یەکەم سەرۆک
وەزیرانی ئافرەت لە ئوسترالیا دەستەڵات بگرێتە دەست.[١٩]

لە فێبرواری ٢٠١٣ و لە دوای ڕەخنەگەلێکی زۆر کە لە سەرۆکی پارتی کرێکار واتا خاتوو
جولیا گیلارد گیرا و هەروەها لەسەر داواکاری ٣٠ لەسەر سەتی ئەندامانی پارتەکە، ئەم
خاتوونە بە هەڵبژاردنی ناو پارتەکەی بۆ دیاری کردنی سەرۆکایەتی پارتەکەیان رازی بوو
کە ئەنجامەکەی سەرکەوتنی کوین راد بوو. لە ٧ی سێپتەمبری ٢٠١٣ و لە هەڵبژاردنی
فیدرال، لایەنی فیدرالی ئوسترالیا سەرکەوت و لە ئەنجام دا سەرۆکی پارتەکەیان واتا
تۆنی ئەبۆت، وەکوو سەرۆک وەزیران داهاتووی ئوسترالیا هەڵبژێردرا، ئەو بیست و
هەشتەمین سەرۆک وەزیرانی ئوسترالیا هەژمار دەکرێ، بردنەوەی تۆنی ئەبۆت کۆتایی بە
شەش ساڵ سەرۆکایەتی پارتی چەپ گەرای کرێکار بەسەر ئوسترالیا دا هێنا.

لەگەڵ نیشتەجێبوونی ئەورووپییەکان لە ئوسترالیا و لە سەدەی ١٨ دا، شێوازی ژیانی
ئەورووپی بوو بە فەرهەنگی زاڵی ژیان لەم وڵاتە دا. زۆربوونی دەرکەوتنی چاند لە
ئوسترالیا لە لایەن یارمەتیە ماڵیەکانی دەوڵەوتەوە بوو ، ئەم یارمەتیانە بۆ هونەر،
خواردن و پەرەپێدانی کەرەستەکانی ئاسوودەیی ژیان بوو. شاری بچووک و گەورە درووست
بوون کە پڕ بوون لە بینای هونەری، گالێری و تیاتر. لە کۆتایەکانی سەدەی ١٩ دا
«مێلبۆرنی سەرسووڕهێنەر» marvelous melbourne پرگەلهەترین شاری ئوسترالیا و یەکێک
بوو لە دەوڵەمەندترین شارەکانی جیهان، هەروەها لە دوای لەندەن گەورەترین شار بوو لە
هەموو ئیمپراتۆریەتی بریتانیا، و گالێری و تیاتر و مپزەخانەی تێدابوو.

باشترین ئەندازیارانی بیناسازی خانەی ئۆپێرای سیدنی یان درووست کرد. ئۆپێرا، سەمای
بالێ، ئۆرکێسترسەمفۆنیەکان، ئەکتەرەکان، نمایشنامەنووسەکان، کۆمپانیا هونەریەکان و
هتد لە لایەن ئەنجومەنی ئوسترالیا پشتیوانیان لێدەکرا. دەوڵەتە فیدراڵەکان
سەرمایەیان خستە گەر بۆ پشتیوانی لە ڕادیۆ سەربەخۆکان کە لە ڕادیۆ و تەلەڤزیۆنی
نیشتیمانی جیا بوون. لە ئێستاش دا ئوسترالیا خاوەنی رۆژنامە و گۆڤارگەلێکی زۆرە کە
خزمەتێکی زۆر بە چاندی ناوچەکە دەکات. ئەمڕۆکە مێلبۆرن وەکوو پێتەختی فەرهەنگی
وڵاتەکە ناسراوە.

سینەمای ئوسترالیا زیاتر تیشکدانەوەی ژیانی ئوسترالیەکانە بە تایبەتی لە ناوچە
دوورەشاریەکان. سینەما یەکێکە لە ڕابواردنە تایبەتەکانی ئوسترالیەکان و ساڵۆنەکانی
سینەمای ئەم وڵاتە بەردەوام پڕن. پیشەسازی فیلمی ئوسترالیا لە ساڵی ١٩٠٦ و بە
فیلمێکی بێدەنگ لە مێلبۆرن دەستی پێکرد، ئەم وڵاتە ئەکتەرانی وەکوو نیکۆڵ کیدمەن،
ڕاسێڵ کرۆ، کێیت بلانشێت، مێل گیبسۆن، نائۆمی واتس، ھیت لێجەر، ھیوو جەکمەن، ئێرۆڵ
فلین، جوودێت ئەندێرسۆن، جێفری ڕاشی ناردۆتە جیهانی سینەما. پشکووتنەوە پیشەی سینمە
لە ئوسترالیا دەگاتەوە ١٩٧٠ و بە چەند فیلمێکی وەکوو "پیکنیک لە هەنگین ڕاک"(١٩٧٥)
بە دەرهێنەری پیتێر وێیر. هەندێ لە بەناوبانگترین فیلمەکانی ئوسترالیا لە جیان دا
بریتین لە: پیانۆ، کرۆکۆدایڵ دەندی، پریسێلا شاژنی بیابان، گالیپۆلی، مەدمەکس،
شاین.

مێژووی مۆسیقای ئورووپایی لە ئوسترالیا دەگەڕێتەوە ساتەوەختی نیشتەجێ بوونی
بریتانیەکان لەم کیشوەرە دا کە لەگەڵ خۆیان ئاوازە بە کۆمەڵەکانیشیان هێنان.
ئەمڕۆکە هەر شارێکی گەورە، خاوەنی هۆڵی ئۆرکێستر و ئۆپێرایە وێڕای کۆمپانیای
ڕادیۆیی ئوسترالیا. ئەستێرە و گەورەی مۆسیقایی و ڕێبەری ئۆرکێستری بە ناوبانگ لە
سرەتاسەری جیهان بەردەوام دەچنە ئوسترالیا و کۆبوونەوە دەکەن. ئوسترالیا لە ڕێگەی
دەنگی پاک و بێ هاوتای «نێلی مێلبا» و «جان ساترلەند» بۆمۆسیقای جیهان هەوڵێ
کۆکردنەوەی یارمەتی ماددی دەدات. ئوسترالیا لە بواری مۆسیقای خەڵکی (پاپ)، ڕاک و
مێتاڵ هونەرمەندی ناوداری هەیە. گرووپی مێتاڵی ئەی‌سی/دی‌سی (AC/DC) و گۆرانیبێژی
بەناوبانگی پاپ کایلی مینۆگ لەمانن. کایلی مینۆگ کە ئێستاکە نیشتەجێێ بریتانیایە لە
ساڵی ٢٠٠٧ «نیشانی ئیمپراتۆری بریتانیا» (OBE)ی لە شاژن ئێلیزابێتی دووەم وەرگرت بە
هۆی ئەو خزمەتە گرینگانەی بە بواری هونەری مۆسیقای کردووە.[٢٠][٢١] هەروەها ئەم
خانمە لە بەشێک لەسێریاڵی پڕبینەری «دوکتۆر هوو» (Doctor Who) بەشداری کرد کە لە
شەوی کریسماسی ٢٠٠٧ لە کەناڵێ بی بی سی بڵاو بوویەوە.[٢٢]

هەروەها گرووپی بەناوبانگی پاپ، فایڤ سیکێندز ئاف سامێر بنەچەی ئوسترالی هەیە و لە
سیدنی وەدی هاتووە.

سەمای بالێی کلاسیک لە لایەن سەماکارێکی بەناوبانگی لۆکاڵی بە ناوی «لۆرد رابێرت
هێڵپمەن» هاتە ئوسترالیا. ئەم یەکێکە لە بناخەداڕێژانی سەمای بالێ بە تایبەتی هی
کلاسیک لە ئوسترالیا دا.

وەرزش لە ئوسترالیا دا بە شێوەیەکی گرینگ و بەربڵاو ئەنجام دەدرێ بووەتە بەشێک لە
ژیان و چاندی خەڵکەکەی. ئوسترالیا یەکێکە لە میدالیاهێنەرترین وڵاتەکان ئۆڵەمپیک.
شاری مێلبۆرن وەکوو پایتەختی وەرزشی ئوسترالیا و خاوەنی نازناوی «شاری کۆتایی
وەرزشی جیهان»، هەموو ساڵێک میوانی زۆرێک له ڕووداوه گرینگه وەرزشیەکانی جیهانه.
وەکوو پێشبڕکێکانی ئۆتۆمبێلی فۆرمیوولا وان Australian F1 Grand Prix، کەرنەڤاڵی
بەناوبانگی ئەسبسواری مێلبۆرن کاپ Melbourn Cup و هەروەها پێشبرکێ جیهانیەکانی
تێنسی ئازادی ئوسترالیا Australian Open.

ئەم وەرزیشانەی جاماوەرێکی زۆر بەدوایان دایە لەم وڵاتە بریتین لە: ڕاگبی ١٥ کەسی،
ڕاگبی ١٣ کەسی، تۆپی پێی ئوسترالی (شێوازێکی تپانەی وەکوو ڕەگبی)، کریکێت و تۆپی
سەبەتە. جگە لەمە یانەی نیشتیمانی هۆکی سەر چێمەن، واتیڕپۆلۆ و بالەی کەناراوی
ئافرەتانی ئەم وڵاتە لە نێو باشترین یانەکانی جیهان دانە.

ئوسترالیەکان لە هەندێ وەرزیشی تاکەکسی وەکوو گۆڵف، مەلە و وەرزشە ئاویەکانی تر،
تێنیس و سکواش دا هاوتای وڵاتە پلە یەکەکانی جیهان دان.

لە ساڵانی ڕابردوو دا هەوڵێکی زۆر بۆ پەرەسەندنی وەرزشی تۆپی پێی ئەم وڵاتە
کراوە.[٢٣] لە دەیەی ١٩٩٠ ژمارەیەکی زۆر لە یاریزانە گرینگەکانی ئوسترالیا لە خولی
نایابی ئینگلتەرا دا یاری دەکەن. لەمانە هەری کیووڵ، مارک بۆسنیچ و مارک ڤیدۆکا.

ئوسترالیا میوانداری دوو خوولی ئۆڵەمپیکی ١٩٥٦ی مێلبۆرن و ئۆڵەمپیکی ٢٠٠٠ی سیدنی
بووە و یەکێک بووە لەم شەش وڵاتەی کە زیاتر لە جارێک میوانداری ئۆڵەمپیک بوون. ئەم
وڵاتە لە هەموو خوولەکانی ئۆڵەمپیک دا بەشدار بووە و ژیاتر لە هەموو شتێک دا لە
مەلە و ڕاکردن و مەیدان سەرکەوتوو بووە، لەگەڵ ئەوەی لە سەوڵ لێدان، پاسکیل سواری و
ئەسپ سواری دا سەرکەوتنی هەبووە. داوێن فریزێر، موورای ڕۆز، یان تۆرپ، گرانت هەکێت
و سوزی ئۆنیڵ لە مەلەوانی دا مارجوری جەکسۆن بێتی کاتبێرت، هێرب ئێلیۆت و ڕان کلارک
لە ڕاکردن و مەیدان دا لە سەرکەتووترین وەرزشوانە ئوسترالیەکانن. بەشکۆترین
سەرکەوتنی ئەم وڵاتە لە ئۆڵەمپیکی سیدنی ڕووی دا کە ٥٨ مەدالیایان بردەوە لەوانە
١٦ی زێڕ لە بیست بابەت دا. لە ئۆڵەمپیکی ئاتێن یش دا بە ١٧ مەدالیا پلەی چووارەمی
مەدالیاکانی کردە هی خۆی.[٢٤]

یاریەکانی وڵاتە هاوسوودەکان تا ئێستا ٤ جار لە ئسترالیا دا بەڕێوەچووە، ١٩٣٨ لە
سیدنی، ١٩٦٢ لە پێرس، ١٩٨٢ لە بریزبێن و ٢٠٠٦ لە مێلبۆرن. ئوسترالیا بە ١٠ قاڕەمانی
و لە ١٨ خوولی ئەم یاریانە دا لە خشتەی مەدالیاکان دا باشترین ئەنجامی وەرگرتووە.

هەروەها پێشبرکێکانی نێودەوڵەتی تێنیسی ئازادی ئوسترالیا هەمووساڵێک لە مێلبۆرن
بەڕێوەدەچی، یەکێک لە ٤ گرەند سلەمی تێنیسە، کاپی ئەسپ سواری مێلبۆرنیش وەکوو
یەکێکە لە پڕجەماوەرترین یاریەکانی ئوسترالیایە.

ھەڵەی ژێدەرەکان: <ref> tags exist for a group named "N", but no corresponding
<references group="N"/> tag was found, or a closing </ref> is missing



https://ckb.wikipedia.org/wiki/%DB%8C%DB%95%DA%A9%DB%8E%D8%AA%DB%8C%DB%8C_%D8%B3%DB%86%DA%A4%DB%8C%DB%95%D8%AA

یەکێتی سۆڤیەت (بە ڕووسی: Советский Союз)، بە فەرمی یەکێتی کۆمارە سۆشیالیستەکانی
سۆڤیەت (بە ڕووسی: Сою́з Сове́тских Социалисти́ческих Респу́блик)، دەوڵەتێکی
سۆشیالیستی[١] زلھێز بوو لە ئۆڕاسیا، کە لە ساڵی ١٩٢٢دا دامەزرا تاکوو ٢٥ی کانوونی
یەکەمی ١٩٩١ ھەڵوەشا و کۆتایی بە حکوومەتی کۆمۆنیستی ھات. یەکێتی سۆڤیەت دەوڵەتێکی
تاک-پارتی بوو[٢] لەلایەن پارتی کۆمۆنیستەوە حوکم دەکرا[٣][٤] لە دامەزراندیەوە
ھەتا ھەڵوەشانی لە کۆتاییەکانی ١٩٩١[٥].

لە ١٧ەی ئۆکتۆبەر ساڵی ١٩١٧ بە بە بڕیارو پلانێکی نەخشە بۆداڕێژراوی پێشوەختی
ڤلادیمیر لێنین [٦]و زۆرایەتی مەکتەبی سیاسی و کۆمیتەی ناوەندی حزبی سۆسیال
دیموکراتی کرێکاری ڕووسیابەلشەڤی و بە فەرماندەیی لیۆن ترۆتسکی[٧]، کرێکاران و
سەربازان و جوتیاران و ژنان و لاوانی ڕێکخراو لە حزبی بەلشەفی و شوراکاندا لە ھەموو
لایەکەوە ھێرشیان بردە سەر حکومەتی کرنیسکی کادیت و ھاوکارەکانی لە سۆسیال
شۆڕشگێڕەکان و مەنشەفییەکان و لە ماوەیەکی کەمدا و بە کەمترین زیانی گیانی، کە لە
ژمارەی پەنجەکانی مرۆڤێک تێپەڕی نەدەکرد، دەستیان بەسەر کۆشکی زستانەی حکومەت لە
پێترۆسبورگدا گرت و زۆربەی سەرانی حکومەتیان دەست بەسەر کرد. ئەمەش بووە سەرەتای
چەخماخەیەک بۆ ھێرش بردنە سەر زۆربەی ھەرە زۆری دامودەزگاکانی حکومەتی کرنیسکی لە
سەراسەری ڕووسیا بەم شێوە لە کەمترین ماوەدا حزبی بۆلشەڤی بۆ یەکجاری کۆتایی
بەدەسەڵاتی چەند سەدەی ئیمپراتۆری تزاری و ھەشت مانگەی حکومەتی بۆرژوایی کرنیسکی
ھێنا و لە جێگای دا دەسەڵات و حکومەتی کۆماری شورایی کرێکاران و جوتیاران و
سەربازان، کە ڕێکخراو بوون لە شوراکان و ئەرتەشی سوردا، ڕاگەیاند.

پێڕستی کۆمارەکانی سۆڤیەت لەمانە پێکھاتبوون[٨] کەلەدوای ١٩٩١ زۆرینەیان لەم یەک
دەوڵەتییە جیابوونەوە.



https://ckb.wikipedia.org/wiki/%DA%A9%DB%86%D9%85%D8%A7%D8%B1%DB%8C_%DA%AF%DB%95%D9%84%DB%8C_%DA%86%DB%8C%D9%86

کۆماری خەڵکی چین کە زۆرتر بە چین ناسراوە (بەچینی سادە: 中华人民共和国) (بەچینی کۆن:
中华人民共和国)ژمارەی دانیشوانەکەی بە زۆرتر لە ١.٣ ملیار کەسەوە مەزەندە کراوە بەمەش
دەبێتە پڕدانیشتووانترین وڵاتی جیھان ، چین کە لە ڕۆژھەڵاتی ئاسیادا ھەڵکەوتووە.
پایتەختی کۆماری خەڵکی چین شاری پەکینە.

لەئێستادا دەسەڵاتی چین لەسەر جۆری سۆشیالیستی کۆمۆنیستی دەڕوات وە سیستەمی مەرکەزی
پەیڕەو دەکات و ھاوکاتیش چین ووڵاتێکی تاک پارتیی وواتا فرە پارتی یان فرە حیزبی
نییە لە چین شی جین ثین سەرۆک کۆمارە وە سەرۆک وەزیرانیش ڤەن جیابائۆ

دوای وەرگرتنی دەسەڵات لەلایەن کۆمۆنیستەکانی چین لەسەر بیرۆکەی مارکس و ئەنگەڵس
ئابووریەکی پتەویان داڕشت تا وەکوو لە قەیرانەکانیان ڕزگار بن بە ھۆی زۆری فشاری
دانیشتووان، ئابووری چین ھەردەم بەرەو پێشەوە چووە بەتایبەتی زۆرینەی داھاتی بەرھەم
ھێنانەوە، ئابووری چینی لە پلەی دوەم دێت لەدوای ئەمریکا ئابوریەکەی لە ساڵی 2014
11,6 ترلیون دۆلار بووە

چین سێیەم گەورە ووڵاتی جیھانە لەڕووی ڕووبەرەوە ئەمەش لەپاش ڕووسیا و کەنەدا دێت ،
سنووری چین بە چواردە دەوڵەت لکاوە ئەوانیش لە ڕۆژھەڵاتی ئاسیا ھەریەکە لە ڤیەتنام
و لاوس و میانمار وە لە باشووریش ھەریەکە لە ھیندستان و نیپال و بووتان وە پاکستان
دێن وەھەروەھا لە ناوەڕاستی ئاسیاش چین بەستراوە بە ھەریەکە لە ئەفغانستان و
تاجیکستان و کازاخستان و قرغیزستان وە لە باکووری ئاسیا چین بە ھەریەکە لە کۆریای
باکوور و ڕووسیای فار ڕۆژھەڵات لکاوە

بەپێی ئامارەکانی ساڵی ٢٠١٤ ژمارەی دانیشتوانی کۆماری گەلی چین ١,٣٩٣,٧٨٣,٨٣٦ کەس
بووە کە دەکاتە ١٩.٢٤ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم
وڵاتە ٣٥.٧ ساڵە. ھەروەھا ٥٤ لە سەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%D9%85%D8%A7%D8%AA_%D8%AF%DB%95%DB%8C%D9%85%D9%86

ماتیو پەیج "مات" دەیمن (بە ئینگلیزی: Matt Damon) (لەدایکبووی ٨ی ئۆکتۆبەری ١٩٧٠)
ئەکتەرێکی بەرهەمهێنەر و نووسەری ئەمەریکییە. دەیمن ناوبانگێکی بەرچاوی بەدەستهێنا
کاتێ لەگەڵ هاوڕێی منداڵی خۆی بێن ئەفلێک هەستان بەنووسینی سیناریۆ فیلمی (Good
Will Hunting) کە دواتر توانیشیان خەڵاتێکی ئۆسکار بە هاوبەشی ببەنەوە، جگە لەوەش
دەیمن ڕۆڵی سەرەکیشی دەگێڕا لە فیلمەکە.دەیمن ناوی لە لیستی دەوڵەمەندترین ٤٠
ئەکتەر دونیادا هەیە. هەروەها توانیویەتی خەڵاتێکی ئۆسکار وگۆڵدن گڵۆبیش بباتەوە.لە
ساڵی ٢٠٠٧ دەیمن وەک قۆزترین پیاوی زیندوو دەستنیشانکرا لەلایەن گۆڤاری (پیوپڵ)ی
ئەمەریکیەوە.دەیمن لەساڵی ٢٠١٥ لە فیلمی مەریخیەکەدا ڕۆلێ بینی کە بەیەکێک
لەسەرکەوتووترین فیلمەکانی ٢٠١٥ دادەنرێت.جگە لەمانەش دەیمن لەساڵی ٢٠١٦ بۆ
چوارەمیش جار ڕۆڵی جەیسن بۆرن دەبینێتەوە لە بەشی پێنچەمی فیلمەکانی بۆرن.



https://ckb.wikipedia.org/wiki/%D9%84%DB%95%D9%86%D8%AF%DB%95%D9%86

لەندەن پایتەختی ئینگلەند و شانشینی یەکگرتوویە. بە پێی سەرژمێرییەکانی ساڵی ٢٠٠٧
ژمارەی دانیشتوانی ئەم شارە ٧,٥٥٦,٩٠٠ کەس بووە. شاری لەندەنی سەر ئاوی تایمزی
خوارووی شانشینی بەریتانیا، یەکێکە لە شارە گەورەکانی ئەورووپا و جیھان، ئەو شارە
کە مێژوویەکی کۆن و دێرینی ھەیە، لەساڵی (١١٠٠)دا نزیکەی (١٨٠٠٠) کەسی تێدا ژیاوە،
(٢٠٠) نەتەوە و کەلتووری جیاواز تێدایە. بەریتانیا کە لەماوەی (١٥٠) ساڵی رابردوودا
ناوەندێکی گرنگی بواری (سیاسی و ئابووری و رۆشنبیریی) جیھان و ئەوروپا بووە،
ژمارەیەکی زۆر زانکۆو پەیمانگەو شانۆو مۆزەخانەو یاریگای جۆراوجۆر لەخۆدەگرێت،
ھەروەھا بنکەی زۆرێک لەڕێکخراو و ئۆفیسە جیھانییەکانی تێدایە، جگە لەوەش وڵاتەکە
شوێن و مەنزڵی زۆرینەی پاشا و سەرکردە و زانا و فەیلەسوف و نووسەر و ھونەرمەندە
جیھانییەکان و نموونەی جیھانی کۆن و نوێیە لە شارستانییەتی ئەم سەردەمەدا.[١]



https://ckb.wikipedia.org/wiki/%D8%AF%DB%95%D9%88%DA%B5%DB%95%D8%AA%DB%8C_%D8%A6%DB%8C%D8%B3%D9%84%D8%A7%D9%85%DB%8C_%D9%84%DB%95_%D8%B9%DB%8E%D8%B1%D8%A7%D9%82_%D9%88_%D8%B4%D8%A7%D9%85

دەوڵەتی ئیسلامی کە پێشتر ناوی دەوڵەتی ئیسلامی عێراق و شام (بەعەرەبی: الدولة
الاسلامیة فی العراق والشام) بە کورتە ناوی داعش بوو، گرووپێکی ئیسلامی ڕاپەڕیوی
یاخی لە عێراق و سوریایە کە خۆیان بە وڵات و دەوڵەتێکی سەربەخۆ دەزانن و چندین
ناوچە لە باکووری عێراق و سوریا کۆنترۆڵ دەکەن. ئەم گرووپە لە لایەن ئەبوبەکر
بەغدادی، لە شۆڕشگێڕانی جیاوەبوو لە تۆڕی ئەلقاعیدە، بەڕێوە دەچێت. ئەم گرووپە
ھەنووکە لەگەڵ دەوڵەتانی عێراق، سوریا، ئەرتەشی ئازادیخوازی سوریا، کوردانی ڕۆژاوای
کوردستان و ھێزەکانی پێشمەرگە و پاراستنی ھەرێمی کوردستان لە شەڕدان.

داعش تا ئەو ڕادە توند و تیژە کە لەگەڵ گرووپە ئیسلامییەکانی تریشدا (وەک لقی
ئەننەسرە) بە شەڕ ھاتووە و لە (شوباتی ٢٠١٤)دا ئەیمەن ئەلزەواھیری، ڕێبەری
ئەلقاعیدە بە فەرمی ڕایگەیاند کە دەوڵەتی ئیسلامی عیراق و شام ھیچ پێوەندییەکی
بەوانەوە نییە.[١٣] داعش لە سوریادا سەرکەوتنی زۆری بە دەست نەھێنا و لە لایەن
بەرەی ئەننەسرەوە تێکشکانی زۆری بینی، بەڵام لە (حوزەیرانی ٢٠١٤)دا توانی شاری
مووسڵ، دووھەمین شاری گەورەی عێراق، داگیر بکا.[١٤]

دەوڵەتی ئیسلامی لە عێراق و شام (داعش) لە نیوەی دووھەمی ساڵی ٢٠١٣ نزیک بە ١٤٠٠
ماڵی لە عێراقدا خاپوور کرد. لەم ھێرشانەدا ١٩٩٦کەس گیانی لە دەست دا و ٣٠٢١ کەسیش
بریندار بوون.[١٥] ‎لە (کانوونی دووھەمی ٢٠١٤) دوای ئاگردانی خێوەتی ڕەخنەگرانی
سوننە لە پارێزگا سوننەکانی عێراق لە لایەن ھێزەکانی حکومەتی عێراق، ئەرتەش لە ھەر
دوو شاری ڕەمادی و فەلووجە پاشەکشەی کرد، ھێزەکانی "داعش" دەرفەتەیان بە ھەل زانی و
نیوەی شاری فەلووجە و بەشێک لە ڕەمادییان کۆنترۆڵ کرد و لەم دوو شارەدا پاسگەی ھات
و چۆ و پشکنینیان دامەرزاند. سەرەڕای بەرگری و خۆڕاگری عەشیرەکان[١٦][١٧][١٨][١٩]
ھێزەکانی داعش بەتەواوی دەستیان بە سەر فەلووجەدا گرت، بەڵام لە شەڕی ڕەمادیدا
فەرماندەی داعش دەکوژرێ[٢٠] و کۆنترۆڵی ھەر دوو شارەکە لە دەست دەدەن.[٢١][٢٢]

دەوڵەتی ئیسلامی-یە لە دوای ڕووخانی ئیمپراتۆرییەتی عوسمانی دروست بووبێت کە لە
[عێراق] و [سوریا] چەند ویلایەتێکیان بەدەستەوەیە و چالاکییان ھەیە بەپێی ئەو
نەخشەیەی ماوەیەکی زۆرە بڵاویان کردووەتەوە سوریا و پارێزگا سونییەکانی عێراق
دەگرێتەوە و نەخشەکە ھەرێمی کوردستان و پارێزگا شیعییەکانی عێراق و ناوچەیەکی سوریا
لەباکور لوبنان و ناوچەیەکی تر لەباکوری ناوچەی جۆلانی سوریا ناگرێتەوە، و لەساڵی
٢٠١٣ دامەزراوە بەڵام بناغەی ئەم دەوڵەتە دەگەڕێتەوە بۆ ساڵی ٢٠٠٦ کاتێک ڕێکخراوی
'ئەلقاعیدە لەبیلاد رافیدەین' لەلایەن ئەبو موسعەب ئەلزەرقاوی دامەزرا. گرووپەکە
پێک ھات و پشتگیریی دەکرێت لەلایەن گرووپە یاخیبووەکانەوە، لەنێویاندا ڕیکخراوەکانی
کە پێش خۆی ھەبوون وەک ئەنجوومەنی شورای موجاھیدین، ئەلقاعیدە، جەیش ئەلفاتیحین،
جوندئەلسەحابە، کەتیبەکانی ئەنساڕ ئەلتوحید وەلسونە، جەیش ئەلتائیفە ئەلمەسنووڕە، و
ھتد... و ھەندێکی تر لە گرووپە چەکدارە سونییەکان. ئامانجی ئەم گرووپە ئەوە بوو کە
خەلافەتێکی ئیسلامیی سوننی لەناوچە سوننە نشینەکانی عێراقدا دابمەزرێنێت، کە دواتر
ئەم ئامانجە سووریاشی گرتەوە.

لە لووتکەی جەنگی عێراقدا، ئامادەبوونی ھۆی لە پارێزگاکانی پارێزگای ئەلئەنبار،
نەینەوا، کەرکووک و زۆرینەی پارێزگای سەڵاحەدین و ھەندێک بەشی پارێزگای بابل و
پارێزگای دیالە و پارێزگای بەغدادا ڕاگەیاند. شاری بەعقووبەی بە پایتەختی خۆی
ڕاگەیاند. لەشەڕی بەردەوامی ناوخۆیی سوریادا، گرووپەکە ئامادەییەکی بەرفراوانیی لە
پارێزگاکانی پارێزگای ڕقە، ئیدلب و حەلەب ھەبوو.

دەوڵەتەکە بەرپرسیار ڕاگەیاندووە لە کوشتنی ھەزاران سەربازی عێراقی و ھەزاران
کارمەندی ھەواڵگری حکوومەتی عێراقی و کارمەندان و ھاوڵاتییانی حکوومەتەکانی
ھاوپەیمانە نێودەوڵەتییەکانی عێراق. سەرباری چەندین کشانەوە و بێ ھێزبوونی
ڕێکخراوەکە پێش بوونی بە دەوڵەتەکە لەکۆتا قۆناغەکانی جەنگی عێراقدا، و ئێستا
ژمارەی ئەندامانی دەگاتە نزیکە ١٤٠٠٠ ئەندام. لەسەرەتای مانگی [نیسان - ٢٠١٣]ەوە،
دەوڵەتەکە ئۆپەراسیۆنەکانی درێژکردۆتەوە بۆ ئەودیو سنوورەکانی عێراق و تا ناو
سووریا کە تێیدا دەستوەشاندنێکی سەربازی خێرای ئەنجامداوە کە بۆتە ھۆی دەست بەسەردا
گرتنی ناوچە گەورە و سەرەکییەکانی باکووری سووریا، بەجۆرێک کە "چاودێریگەی سووریی
بۆ مافی مرۆڤ" وەسفیان دەکات وەک "بەھێزترین ڕەوت".[٢٣]

نامەیەک و دواتریش تۆمارێکی دەنگیی لەلایەن ئەیمەن ئەلزەواھیرییەوە، سەرکردەی
ئێستای ئەلقاعیدە، لە ٢٠١٣دا کە تێیدا بەشی سووریا لە دەوڵەتی ئیسلامیی
ھەڵدەوەشێنێتەوە. بەڵام ئەمیر دەوڵەتی ئیسلامی، ئەبوبەکر بەغدادی ڕەتیکردەوە کە
پەیوەست بێت بەو فەرمانەوە ئەویش بەھۆکاری ئەوەی لەسەر بنەمایەکی فیقھیی ئیسلامی،
پاشان دەوڵەتەکە لەو کاتەوە ئۆپەراسیۆنەکانی لە سووریا بەردەوامە. لە
ڕاگەیەندراوێکی کانوونی دووەمی ٢٠١٤ ـشدا، ئەلقاعیدە ڕایگەیاند کە دەوڵەتی ئیسلامیی
لە عێراق و شام بەھیچ جۆرێک پەیوەندی پێیانەوە نەماوە و سەر بەوان نەماوە.

چەكدارانی رێكخراوی "دەوڵەتی ئیسلامی" بەنیازن هێرش بكەنە سەر شاری بەغدادی پایتەخی
عێراق‌و بۆ ئەو مەبەستەش پلان‌و بەرنامەیان داڕشتووە.ئەو پلانە خۆی لە چەن
هەنگاوێکدا دەبینێتەوە، كە تێیدا كاتژمێری سفریان دیاریكردووە بۆ هێرشەكە، هەنگاوی
یەکەم ئامادە بوونی ژمارەیەکی زۆری چەکدار لە ناو شاری بەغداد کە وەک "شانەی
نووستوو" کار دەکەن و لە کاتی هێرشی چەکداران بۆ سەربەغداد لە هەنگاوی دووهەمدا
دەکەونە کار و کۆنترۆڵی شار دەگرنە دەست.[٢٤]

سەرەتا تەنھا ناوی (دەوڵەتی ئیسلامی لەعێراق) بوو، بەڵام لەڕۆژی ٩ی نیسانی ٣٠١٣دا
فراوان کراو ناوەکە گۆڕا بۆ دەوڵەتی ئیسلامی لە عێراق و شام و پاشان لە ڕۆژی ٢٩ی
حوزەیرانی ٢٠١٤ ناوەکەی گۆڕدرا بۆ دەوڵەتی ئیسلامیی [٢٥][٢٦]



https://ckb.wikipedia.org/wiki/%D8%AA%DB%86%D9%BE%DB%8C_%D9%BE%DB%8E

تۆپی پێ یان تۆپان (بە ئینگلیزی:football) گرینگترین وەرزشی جیھانی
نوێیە[١][٢][٣][٤][٥] ، دووتیپ لەیەک یاری بەشدارن ھەریەکەکیشیان بەمەبەستی بردنەوە
دەیانەوێ گۆل لە تیپی بەرامبەریان تۆمارکەن وە ئەو تیپەی زۆرترین گۆڵ تۆمار دەکات
دەبێت بە براوەی یاری لەم یاریەدا ھەر تیپێک لەناو یاریگا لە ١١ یاریزان پێکدێت
[٦].

تا ئێستا دیار نیە یەکەم جار یاری تۆپی پێ لەکام ووڵات ئەنجام دراوە بەڵام
سەرچاوەکانی مێژوو ئەوە دەردەخەن کە ئەم یاریە لە ووڵاتانی میسر و چین و یۆنان و
بریتانیا لە ووڵاتی میسر مێژووی تۆپی پێ دەگەڕێتەوە ٣٠٠٠ ساڵ بەر لە ئێستایە کاتێ
یاریزانان بە تۆپی چەرمی بزن یاریان دەکرد وە وێنەکێشانی میسڕی وێنەی ئەم
یاریزانانەیان لەسەر پەرستگا و شوێنەکانی میسڕ کێشاوە وە چینیەکانیش بەر لە ٢٥٠٠ز
ئەم یاریەیان کردووە وەناویشیان ناوە تشو چوو وەھەروەھا مێژووناس و ئەفسانەی یۆنانی
ھیڕۆمیس لە بەشێ نووسراوەکانی باسی لەیاری کردنی سەربازە و سەرکردە یۆنانیەکانی
کردووە کە بۆ توانای جەستەیی ئەم یاریەیان کردووە بەڵام لەبەر ئەوەی تا ئێستا ھیچ
بەڵگەیەک نیە بی سەلمێنێت کە لەکام ووڵات کراوە بەڵام ئەوەی سەرنج بێت بەھۆی ئەوەی
یەکەم تیپ لە بریتانیا دامەزرا کەناوی شیفێڵد یونایتد کە تائێستا ئەم یانەیە ماوە
کەلەساڵی ١٨٥٧ز دامەزرابوو بۆیە بریتانیا بەوڵاتی دایکی تۆپی پێ ناسراوە وە
لەسەرەتای ھاتنی تۆپی پێ لەلایەن دەسڵات دارانی ئینگڵتەڕاوە دژایەتی کرا بەتایبەتی
پاشای ئینگڵتەڕا ئیدواڕد کە فەرمانی دا ھەرکەسێ ئەم یاریە بکات دەبێ دادگایی کرێت
دواتریش ھەر لە ئینگڵتەڕا دەستکاری یاساکانی تۆپی پێ کرا بەمەبەستی بەرەوپێشچوونی
یاریەکە نموونە لەساڵی ١٨٦٢ز لە قووتابخانەی بێرمینگھام لە ئینگڵتەڕا یاساکان
دەستکاری کران لەلایەن چاڵز ترینگ ، وە لەساڵی ١٨٦٩ز یاسایەک دەرچوو کە نابێ لەیاری
تۆپی پێ تۆپ بەدەست بگیرێت

لەیاری تۆپی پێدا ١١ یاریزان یاری دەکەن لە ھێڵەکانی گۆڵپارێز و بەرگری و ناوەند و
ھێرشبەر یاری دەکەن وە تەنیا گۆڵپارێزبۆی ھەیە تۆپ لەشوێنی دیاری کراوی خۆی تۆپ
بەدەستەوە بگرێت ، لە یاری فەرمی دا ھەر تیپێک دەتوانێت سێ گۆڕانکاری ئەنجام بدات
وە لە یاریگای تاتان پێک دێت لە ٦ یاریزان ، گۆڵپارێز و بەرگری و ناوەند و ھێرشبەر
وە گۆڵپارێز دەبێت بە هەڵدانی تۆپ بۆ دەرەوەی هێڵەکەی پاس بدات بە هاو تیمەکانی



https://ckb.wikipedia.org/wiki/%D9%85%DB%8C%D8%B3%D8%B1

کۆماری میسڕی عەرەبی (بە عەرەبی:جمهورية مصر العربية) وڵاتێکی عەرەبییە لە باکووری
کیشوەری ئەفریقا. بەشێکی بچووکی میسر لە کیشوەری ئاسیادایە. میسر لە وڵاتە
گرنگەکانی ڕۆژھەڵاتی ناوینە.ناوەندی ئەم وڵاتە شاری قاھیرەیە. ووڵاتانی دراوسێی مسڕ
بریتین لە ڕۆژئاواوە لیبیا وە لەباشوور سودانە وە لە باکوری ڕۆژهەڵاتدا ئیسرائیل،
کەرتی غەزە وە لە ڕۆژهەڵاتیشەوە دەریای سورە

وڵاتانی دراوسێی میسڕ بریتین لە ڕۆژئاواوە لیبیا وە لەباشوور سودانە وە لە باکوری
ڕۆژهەڵاتدا ئیسرائیل ، کەرتی غەزە وە لە ڕۆژهەڵاتیشەوە دەریای سورە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی میسر ٨٣,٣٨٦,٧٣٩ کەس بووە کە
دەکاتە ١.١٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٥.٥
ساڵە. ھەروەھا ٤٤ لەسەدی دانیشتوانی وڵات لە شارەکان دەژین.[١]

ڕووباری نیل درێژترین ڕووبارە لەجیهان ، بۆتە شوێنێکی گرنگ بۆ کەرتی کووشتووکاڵی وە
داهاتی ساڵانەی هەیە لە مەبەستی گەشت و گوزاری وێڕای بوونی هەڕەمەکان لەمیسڕ وە
بۆتە سەرچاوەیەکی گرنگ بۆ بەرهەمێنانی کارەبا.

لە ئۆکتۆبەری ١٩٦٧ز جەنگی عەرەب و جوو دەستی پێکرد لەم جەنگەیەدا ئیسڕائیل بە
هاوکاری چەند ووڵاتێکی ئەوڕووپا و سۆڤیەت و ئەمریکا توانیان لەم جەنگەدا سەرکەون وە
لەجەنگی ساڵی ١٩٧٣ دا شەڕ کەوتە نێوان میسڕ و ئیسڕائیل ئەم جەنگە ماوەی کەمتر لە
حەوتەیەکی خایاند، ئەنجامی ئەم جەنگە بریتیبوو لە داگیرکردنی بیابانی سینا لەلایەن
ئیسڕائیلەوە دواتر سەرۆکی ئەو کاتەی میسڕ ئەنوەر سادات گەیشتە ئیسڕائیل لەشاری
تەلئەبیب لەگەڵ سەرۆکی ئەوکاتی ئیسڕائیل مناحيم بيجن وە سەرۆکی ئەمریکای ئەوکات
جێمی کارتر کۆبۆوە ڕیکەوتنامەی سینا یان واژوو کرد ئەم ڕێکەوتنامەیەش پێکهات لەچەند
خاڵێک تیایدا میسڕ ڕازی بوو کە هیچی تر دژایەتی ئیسرائیل نەکات وە پشتگیری قەوارەی
زایۆنیش بکات لەبەرامبەردا ئیسرائیل بیابانی سینای بۆ میسڕ گەڕاندەوە دوا بەدوای
ئەمە پەیوەندی نێوان میسڕ و ئیسڕائیل بەردەوام بوو لەڕووی بازرگانی وە گواستنەوەی
غاز لەنێوان مسڕ و ئوردەن و ئیسڕائیل هەردوولا کوونسڵخانەیان کردەوە لە قاهیرە و
تەلئەبیب بەڵام دوا بەدوای ئەوەی لەبیابانی سینا پاسێکی نەفەرهەڵگری جووولەکە لە
بیابانی سینا ڕاگیرا کە سەرجەم سەرنیشینەکان جوولەکە بوون لەلایەن کەسانی نەناسراو
هێرشی کرایە سەر و سەرجەم سەرنشینەکانی کوژران وە دواتر لەلایەن چەکدارانی زایۆنی ٦
هاووڵاتی میسڕی کوژران پەیوەندی نێوان میسڕ و ئیسڕائیل ڕووی لەخراپی کرد تا ئەوەی
وای لێهات لەمیسڕ باڵیۆزخانەی ئیسڕائیل سوتێنراو تاڵانکرا وە لەجێگای ئاڵای
ئیسڕائیل ئاڵای میسڕ هەڵکرا دوای بەهاری عەرەبی و ئەگەری گرتنی دەسەڵات لەلایەن
مووسڵمانان پەیوەندی مسڕ و ئیسرائیل دیار نیە .

لەدوای تونس بەهاری عەرەبی گەیشتە میسڕ لە ٢٥ی ینایەری ساڵی ٢٠١١ لەدژی ئەو سیاسەتە
فەسادە و خراپی بژێوی ژیانی دانیشتیوان لەلایەن محمد حوسنی موباڕەکی سەرۆکی میسڕ کر
خەڵکی میسڕ ڕاپەڕین لە ئەنجامدا حوسنی موباڕەک وازی لە پۆستەکەی هێنا و لەئێستادا
دادگایی دەکرێت بەهۆی سیاسەتە خراپەکەی و کوشتنی هەزاران کەس لە خۆپشاندانەکەدا وە
لەمانگی ١٢ ی ٢٠١١ بەشێکی هەڵبژاردن کرا وە پێشبینی دەکرێ لایەنە ئیسلامیەکان
سەرکەوتن بەتایبەت لیستی برایانی مووسڵمان ( الاخوان مسلمین )



https://ckb.wikipedia.org/wiki/%D9%85%D8%A7%D8%AA%D9%85%D8%A7%D8%AA%DB%8C%DA%A9

بیرکاری یان ماتماتیک خوێندنی چەندێتی، پێکھاتە، واڵایی، و گۆڕانە. زانایانی
بیرکاری و فەیلەسوفان ڕای جیاوازیان ھەیە لەسەر پێناسی بیرکاری، ھەندێ لەو پێناسانە
لێرەدا ڕیزکراون[١]. یەکێ لەو پێناسانە پێناسەی بێرتراند ڕەسڵــە: بیرکاری بریتیە
لە ژیربێژیی ھێمایی (ڕەمزی).

بیرکاران بەردوەام بۆ شێوەئاساکان دەگەڕێن، گومانە تازەکان دەکەن بە ڕێسا، وە بە
ھەڵھێنجان لە پێناسەکان و بەڵگەنەویستەکانی بەچەشنی گونجاو ھەڵبژێردراو بناغەی
ڕاستی دادەڕێژن.

لەسەر ئەوەی کە ئاخۆ شتگەلی بیرکارانە (وەکوو ژمارەکان یان خاڵەکان) سروشتی و
خۆڕسکانە بوونیان ھەیە یان مرۆڤ خولقاندوویانی ھێشتا باس و گفتوگۆ دەکرێ. بیرکار
بێنجەمین پێرس ئاوەھا بیرکاری دەناسێنێ: "ئەو زانستەی کە ئەنجامە پێویستەکانمان بۆ
دەر دەکێشێ". لە لایەکی ترەوە، ئەلبێرت ئەینشتاین، دەڵێ: "تا ئەو شوێنەی کە
یاساکانی بیرکاری ئاماژە بە ڕاستەقینە دەدەن، بێگومان نین؛ وە تا ئەو شوێنەی کە
بێگومانن، ئاماژە بە ڕاستەقینە نادەن".

بە کەڵکوەرگرتن لە دەرھەستکاری و بە بەکارھێنانی ئاوەز، زانستی بیرکاری ھەرڕۆژ لە
گەشە و پەرەسەندندایە. گۆڕەپانەکانی ژماردن، پێواندن، تۆژینەوەی ڕێکخراوانەی
شێوەگەلی ئەندازەیی، و جووڵەی شتە فیزیکییەکان ھەرڕوژ بەربڵاوتر و بەرینتر دەبنەوە.



https://ckb.wikipedia.org/wiki/%D8%AF%D8%A7%D9%86%D9%85%D8%A7%D8%B1%DA%A9

دانمارک (بە دانمارکی: Danmark) یەکێکە لە وڵاتەکانی ئەوروپییە سکاندیناڤییەکان،
ئەکەوێتە باکووری کیشوەرەکەوە. سێ بەشی وڵاتەکە پێک دێت لە دوورگە. دانمارک سنووری
ھەیە لەگەڵ ھەریەک لە ئەڵمانیا لە باشوورەوە و لە لاکانی ترەوە دەوری گیراوە بە
دەریای باکوور لە ڕۆژئاواوە و دەریای باڵتیک و کەنداوی کاتیگات لە ڕۆژھەڵاتەوە
دەریای سکاگیراک لە باکوورەوە. پایتەختی دانمارک شاری کۆپێنھاگنە، کە گەورەترین
شارە لە سکاندیناڤیا.

بەپێی ئامارەکانی ساڵی ٢٠١٤ ژمارەی دانیشتوانی وڵاتی دانمارک ٥,٦٤٠,١٨٤ کەس بووە کە
دەکاتە ٠.٠٨ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤١.٣
ساڵە. ھەروەھا ٨٧ لەسەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%D9%84%D9%88%D9%82%D9%85%D8%A7%D9%86%DB%8C_%D8%AF%D8%A7%D9%86%D8%A7

لوقمانی دانا (بەعەرەبی: لقمان الحکیم)، پیاوێکی دانا و حەکیم بوو و کوڕێکی ھەبوو،
ناوی لە قورئان دا ھاتووە لە سوورەتێک بەناوی خۆی، سوورەتی لوقمان.

ڕای زۆربەی زانایان وایە کە لوقمانی دانا پێغەمبەر نەبووە، بەڵکو یەکێک بووە لە
بەندە ساڵح و چاکەکارانی خودا، زۆر حەکیم و دانا بووە بۆیە ھەرجارێک ناوی دێت وشەی
دانای بەدوادا دەوترێ[١]. پەند و وتەکانی بە یەکێک لە جوانترین وتەکان دادەنرێت
لەلای موسڵمانان.

لوقمانی کوڕی یاعور، دەگوترێ کە خوشکەزای یان پورزای ئەیوب بووە، لە (ئەسوان) بووە
لە میسڕ، خالیدی کوڕی ڕەبیع وتویەتی کە دارتاش بووە، وتراویشە کە بەرگدوور بووە،
چەند کەسێک ئاماژەیان بە سەردەمی کردووە بەوەی کە لەسەردەمی داود بوو تا سەردەمی
یونس کە ئەمە قسەی مێژوونووس (مەسعودی)ە، بەڵام لە قورئاندا ئاماژە بە سەردەم و
کاتەکەی نەکراوە[٢].

سوورەتێک بەناوی کراوە کە سوورەتی لوقمانە، کە تیایدا لوقمان ئامۆژگاری و وەسێت بۆ
کوڕەکەی دەکات کە قورئان پەندەکانی بە زیندوویی ھێشتووەتەوە، لە یەکەم
ئامۆژگاریەکانی ئەوەیە کە بە کوڕەکەی ڕادەگەیەنێ کە ھاوبەش بۆ خودا پەیدا نەکات و
شیرک نەکات چونکە بەڕاستی ستەمێکی زۆر گەورەیە.



https://ckb.wikipedia.org/wiki/%D9%84%DB%8C%DB%86%D9%86%DB%8E%D9%84_%D9%85%DB%8E%D8%B3%DB%8C

لیۆنێل مێسی (بە ئینگلیزی: Lionel Andrés Messi) لە ‌٢٤ حوزەیرانی ساڵی ١٩٨٧ لە
دایکبووە[١] [٢]لە تەمەنی 6 ساڵیدا دەستی کردووە بە یاریکردن[٣] لە شاری (فراندولی)
لەو یانەیەی کە باوکی لە ئارجەنتین بەڕێوەی دەبرد لەو کاتەدا سەرنجی خەڵکانی بۆ خۆی
راکئشاوە وە بە خێرایی برووسک و ناوبانگی دەرکردووە کە لەگەڵ برا گەورەکەی
(رۆدریغۆ) لە یانەکە دا یاریان کردووە ، دکتۆرەکان پشکنینیان بۆ میسی ئەنجامدا
بینیان دووچاری کەمبوونی (ھۆرمۆنی ئێسک) ھاتووە[٤] [٥] [٦] [٧][٨]کە دەبێتە ڕیگر لە
بەردەم بەردەوامی لە یاریکردن داو لە بەردەم گەشەکردنی. بۆ ئەم مەبەستە پێویستی بە
نەشتەرگەریەکی گەورە ھەبوو پارەیەکی زۆری دەویست کە لە توانای (ئارجەنتین) نەبوو ،
ئەمە و باوکی پەیوەندی بە چەند خزمێکی کرد لە ھەرێمی (کاتالۆنیا) ئەو سەفەرەیان کرد
بۆ (ئیسپانیا لەوێ یانەی بەناوبانگی (بەرشەلۆنا)ی ئیسپانی خستیە ژێر چاودێری کە
لەگەڵ یانەکەیان یاری بکات لە (ئەمریکای باشوور) . لە یەکەم دەرکەوتنی (میسی) بە
درێسی بەرشەلۆنا لە یاریەکەدا توانی (٥) گۆڵ تۆمار بکات و وەک یاریزانێکی بەتوانا
دەرکەوت لەوکات دا یانەی بەرشەلۆنە سەرسام بوو پێی خەرجی چارەسەرکردنی خستە ئەستۆی
لەو کاتەی درێژی میسی (١٤٠سم) بوو ، نەشتەرگەریەکەی بە سەرکەوتوویی بۆ ئەنجامدراو
درێژی گەیشتە ١٦٩ سم[٩]. میسی بەرامبەر ئەو چاکەیە باشترین یاری ئەنجامدا و توانی
(٣٧) گۆڵ تۆمار بکات بۆ بەرشەلۆنا ، وە ئەو چواردە مانگەیەی کە میسی لە بەرشەلۆنا
بووە ئەستێرەیەکی جیھانی تۆپی پێ .

لەساڵی ٢٠٠٤ یانەی ئیسپانی داوایی لە میسی کرد لە ھەڵبژاردەکەیان یاری بکات و
ڕەگەزنامەی ئیسپانیای پێ بەخشرا بەڵام میسی خۆشەویستی و لایەنگری بۆ ئارجەنتین بوو
[١٠]. ئەمە بووە ھۆی ئەوەی یاری بۆ گەنجانی ئەرجەنتین بکات بەرامبەر (پاراگوای)
ئەمجارە میسی یارییەکی بۆ بەرشەلۆنا ئەنجامدا بەرامبەر بە یانەی ئیسپانیۆل توانی بە
گۆڵێک سەرکەوتن بەدەست بھێنێ ، ئەمجارەیان لە یاری نێوان بەرشەلۆنا و باسیستی ساڵی
٢٠٠٤ - ٢٠٠٥ بچێتە ھۆڵەندا لەمەیان لەیاری پاڵەوانی لاوان بشداری کرد و توانا و
ھونەری کردنی بۆ جیھان دەرخست گەنجەکان پێی سەرسام بوون ڕاھێنەری کۆڵۆمبیا وەک
باشترین یاریزانی گەنج ناساندی لەو یاریەدا سەر کەوت ونازناوی یاریزانی قاچ زێڕینی
پێ بەخشرا بەو گۆڵانەی تۆماری کردن. میسی وەک یاریزانێکی بەناوبانگی جیھان ناسراو
پێشکەوت وەک ئەفسانەیەکی تۆپی پێ ناسرا. ھەندێک وەک مارادۆنا بەیاریزانێکی بەھرە
دار پێی سەرسام بوون ، ئەو یاریزانە وای دەزانی ئەوە خەونێکە بەڵام کۆششی و ھەوڵدان
بوو سەرکەوتنی مسۆگەر کرد .میسی ئەستێرەیەک بوو بەختێکی باشی ھەبوو کەوا فێربوو چۆن
ببێتە یاریزانێکی وا بەتوانا و بەناوبانگ ناوی بکەوێتە ناو گۆڤار و ڕۆژنامەکانی
ئارجەنتین . لە یاریەکی نێوان (ئارجەنتین و مەجەر) لە دوایی دوو خوولەک ناوبژیوان
کارتی سووری بە ڕوویدا بەرزکردەوە کە بووە ھۆی نیگەرانی میسی .

میسی لە کۆتایی یاری کردنی یانەکەیان بۆجامی جیھانی کە لەنێوان پاراگوای و
ئەرجەنتین بوو توانی لە تایمی دووەم بەشداری بکات بەڵام نەی توانی گۆڵی بەرامبەر
بکات بەڵام لەیاریەکی چاوەڕوانکراودا کەلە نێوان یانەی پیڕۆ ئەنجام دەدرێ
جەماوەرەکەی چاوەڕوانیەکی باشی لێدەکەن کەسەرکەوتن بەدەست بھێنێت میسی وەک مارادۆنا
بناسرێ و تیپەکەیان دڵخۆش بکا، وە ھەروەھا دۆستیکی خۆشەویستی ڕۆنالدینھۆ ی ئەستێرەی
تۆپی پیی بەڕازیلە ئەمەش بەھۆی ئەوەی ئەو کاتەی ڕۆنالدینھۆ لە بەرشەلۆنا] یاری
دەکرد ھاوکارێکی مەزنی میسی بوو کە پاسە جوانەکانی بۆ میسی بوونە ھۆی سەرەتای
دەرکەوتنی میسی و ناساندنی بە میدیاکان , کە میسی خودی خۆی دان بەم راستیەدا دەنێت
و دەلێت (ڕۆنالدینھۆ ھاورییەکی خۆشەویستمە وەک مامۆستای خۆم تەماشای دەکەم و شتی
زۆری لێوە فێربووم)

کاتێک تەمەنی پێنج ساڵان بوو دەستی کردن بە یاریکردن بۆ یانەیەکی ناوخۆیی بە ناوی
گراندۆلی [١١] [١٢]کە باوکی ڕاھێنەری ئەو یانەیە بوو . پاشان لە ساڵی ١٩٩٥ ڕوویکردە
یانەی نیویڵس ئۆڵد بۆیس کە لە شارەکەی خۆی ڕۆساریۆ بوو [١٣][١٤].

بە بەھرەیەکی زۆرەوە لەگەڵ یانەی نیولز دەرکەوت ، بە تێپەڕبوونی کات ھەست بە بچووکی
باڵای و خاوی لە گەشەی دەکرا [١٥]، ئەم کێشەیەش بە پلەی یەک خانەوادەکەی نیگەرانکرد
و بە پلەی دووەمیش یانەکە ، دایکی میسی لەو بارەیەوە دەڵێت : بەراوردمان لە نێوان
ئەو و خوشک و براکانی دەکرد بە ئاسانی ھەستمان بە بچوکی باڵای دەکرد بە بەراورد
لەگەڵ تەمەنی.

لە مانگی یەکی ساڵی ١٩٩٧ کاتێک تەمەنی ١٠ ساڵ بوو باڵای میسی لە مەترێک و ٢٧ سم
تێپەڕی نەدەکرد ، بۆ ڕوبەڕووبونەوەی ئەو کێشەیە خێزانەکەی بڕیاریاندا پیشانی
پزیشکێکی تایبەتمەندی بدەن سەبارەت بە بچوکی باڵای.

دیگۆ شوارزستاین پزیشکی بەرپرس لە نەخۆشخانەی شاری ڕۆزاریۆ دەڵێت : میسی یان بۆ
ھێنام و پێیان وتم ئەستێرەیەکی تۆپی پێی بەھرەدارە و دەبێت ئاگاداری بم ، ئەرکی من
یارمەتیدانی بوو لە گەشەکردنی ، پزیشکەکان دوای چەند پشکنینێک بۆیان دەرکەوت
ھۆکارەکەی کەمی بەرھەمھێنانی جینێکی تایبەت بە گەشەیە لە لەشی میسی ، چارەسەرەکەش
ئەوە بوو ڕۆژانە دەرزی تایبەتی بۆ بکرێت بۆ ماوەیەکی زۆر بۆ ئەوەی جێگای ئەو
ھۆرمۆنە بگرێتەوە کە لە لەشی میسی کەمبوو ، خێزانەکەی نیگەرانبوون کە کوڕە نۆ
ساڵانەکەیان دەبێت ڕۆژانە دەرزی لێبدرێت و ئازاری جەستەی بدرێت ، بۆ زیاتر لە دوو
ساڵ میسی ھەمووکات دەرزیەکی پێبوو تایبەت بە ھۆرمۆنی گەشەی دەستکرد کە لە ژێر کۆگای
جلەکانی دەیشاردەوە.

خوان کالۆس لیگۆپمان ھاوڕێی بنەماڵەکەیان ، درێژەی ئەو باسەی لایە و دەڵێت : ئەو
لەسەر جێگای نوستنەکەی پێش خەوتن دەرزیەکەی لە قاچی ئەدا و نەشی ئەھێشت کەس
یارمەتیبدات کاتێک تەنیا ٩ ساڵ بوو. ڕۆژ لە دوای ڕۆژ خێزانەکەی زیاتر نیگەرانبوون
بۆ کوڕەکەیان ، ڕوبەڕووی کێشەیەکی تر بوونەوە ، ئەویش پارەی مانگانەی دەرمانەکان
بوو کە ١٥٠٠ دۆلار بوو ، ەوە ئەو برەش لە توانای خێزانەیەکدا نەبوو دایکی میسی
دەڵێت: نرخەکەی زۆر گران بوو و لە توانای ئێمە نەبوو بیدەین ، وەزارەتی دارایی لە
ڕێگای دامەزراوەیەکی خێرخوازی و بە ھاوکاری کۆمەڵەی ئەپێندەر بۆ کاروباری
کۆمەڵایەتی بۆ ماوەی تەنیا دوو ساڵ یارمەتیان داین ، دواتر ڕەتیان کردەوە چی تر
یارمەتیمان بدەن. دوای بڕینی ھاوکاریەکە ، دەرمانەکە پێویست بوو بۆ میسی ھەم وەک
داھاتووی مرۆڤێک و ھەم وەک ئەوەی چارەنووسی یاریکردنی لە مەترسیدابوو . خێزانەکەی
لە ھەموو درگایەکیاندا بۆ پەیداکردنی پارەی دەرمانەکانی مێسی ، بۆیە باوکی میسی
ناچاربوو قسە لەگەڵ یانەی نیۆلز بکات و دوای ھەوڵێکی زۆرئەوان ڕازیبوون چەند
دەرمانێکی سەرەتایی بۆ دابین بکەن ، بەڵام ئەوەش بەردەوام نەبوو تەنیا بۆ چەند
مانگێک نەبوو ، ئەمەش دایکی میسی توڕەکرد و مسسێلیا کۆچێتینی (دایکی میسی)ی گەیاندە
بنکەی سەرەکی یانەکە و لەوێ چاوی بە ڕاھێنەر ئارنیستۆ ڤیچینۆ کرد ، دایکی میسی
لەوێدا ھەڕەشەی لێکردبوو وتبووی : قسەم لەگەڵ کردبوون سەبارەت بە دەرمانی لیۆ چەند
جارێک ، ئێمە بێزاربووین لە ھەستنەکردن بە بەرپسیاریەتی ئێوە و دابین نەکردنی
دەرمانەکان ، یەک شتت پێدەڵێم ، ناھێلم بگەڕێتەوە بۆ یانەکەی و ئەگەر نەتوانن
دەرمانەکانی بۆ ئامادە بکەن ڕوو دەکاتە یانەیەکی تر.

یانەی نیولز لەو شەودا ئەو کەسەی لەدەستدا کە دوای ١٠ ساڵ وەک باشترین یاریزانی
جیھان ھەڵبژێردرا و دایکی ھەڕەشەکەی بردە سەر و میسی نیۆڵزی بەجێھێشت. پێگەی
داھاتووی میسی ، یانەی ریڤەرپلەیت بوو ، باوکی میسی خۆرخی میسی لەگەڵ کوڕەکەی
پاسێکیان گرت و لە ڕۆساریۆوە بەرەو بۆینس ئایرس ی پایتەخت بەڕێکەوتن ، لە ڕۆژی
دواتر ڕوویانکردە یەکێک لە یاریگاکانی ڕاھێنانی تیپی لاوانی ریڤەرپلەیت کە نزیکبوو
لە یاریگای مۆنۆمنتالی تایبەت بە تیپی یەکەم و بۆ ئەوەی میسی بەشداری لە تێستێک
بکات لەگەڵ لاواندا خۆرخی میسی دەڵێت : یاریزانەکان ڕیزیان بەستبوو یەک لە دوای یەک
، کاتێک سەرەی میسی ھات کە بەڕێوبەرەکە کورتی باڵای بینی بێ ھیچ شتێک خستیە کۆتایی
ریزەکە ڕاھێنەرەکان دەستیان کرد بە تاقیکردنەوە وەرزشیەکان و کەسیان گرنگیان بە
میسی نەدا وەکو ئەوەی ھەر لەوێ نەبێت ، لە بەربەستەکە نزیکبوومەوە کە یاریگای لە
دەرەوە جیا کردبوەوە و داوام لە بەڕێوبەرەکە کرد بەشداری بە میسی بکات کە
تاقیکردنەوەکان بەرەو تەواوبوون ئەچوون بەڵام گوێی لێنەگرتم ، دوای چەند خولەکێک
یەکێک لە ڕاھێنەرەکان لە میسی نزیکووبوەوە و لێی پرسی لە کوێ یاری دەکەیت ؟ میسی
وەڵامی دایەوە لە ناوەندی ژمارە ٩ ، ڕاھێنەرەکە بێ باکانە وتی وەرە ناوەوە یاری بکە
، میسی بچووک دەستی بە یاریکرد و دوو خولەک تێپەڕی و کە تۆپ گەیشتە پێی میسی بە
جوڵانەوەیەک لە دوو یاریزان دەرچوو و تۆپێکی ئاراستەی گۆڵکرد کە گۆڵپارێزەکە بەزۆر
دەریھێنایەوە و بووە لێدانی کۆرنە ، دواتر بەڕێوبەرەکە بە دەنگێکی بەرزەوە وتی کێ
باوکی ئەم بچووکەیە ؟ خۆرخی میسی وەڵامی دایەوە : من باوکیم ، زیاتر لە باوکی
نزیکبووە و وتی : دەمانەوێت لە ڕیڤەر .

بەڵام کاتێک پشکنینی پزیشکی لە یانە تازەکەی بۆ ئەنجامدرا و تێیدا دەرکەوت کە کێشەی
گەشەی ھۆرمۆنی ھەیە ڕیڤەر مێسی دوورخوستەوە و گرێبەستی لەگەڵ واژۆ نەکرد. دوای
ڕەتکردنەوەی لەلایەن ریڤەر ، خێزانەکەی لە ھەموو کات زیاتر دڵنیابوون چارەسەرکردنی
کێشەی کوڕەکەیان لە ناو وڵاتی تانگۆ نابێت ھەواڵی بوونی کوڕێکی بەھرەداری تۆپی پێ
گەیشتە پایتەخی ھەرێمی کاتالۆنیا.

چیرۆکەکە ڕێڕەوێکی تری وەرگرت کاتێک یەکێک لە دۆزەرەوەکانی یاریزانە بەھرەدارەکان
لە ئارجەنتین کە ھاوکاری یانەی بەرشەلۆنەی دەکرد ، بە کارگێری بلوگرانای ڕاگەیاند
کەوا کەسێکی بەھرەدار ھەیە شایستەی ئەوەیە چاودێری بکرێت لە شاری رۆساریۆی
ئارجەنتینیە لە کانونی دووەمی ساڵی ٢٠٠٠ ڕاپۆرتێکی بەپەلە گەیشتە نوسینگەی جۆسیب
ماریا مینگیلا لە کارگێری یانەی بارسا کە دواتر خۆی پاڵاوت بۆ پۆستی سەرۆکی یانەکە
لە ساڵی ٢٠٠٣ و ١٨٧٦ دەنگی ھێنا ، ڕاپۆرتەکە سەبارەت بە لیۆ بوو ، ھەرچەندە سەرەتا
گرنگیەکی ئەوتۆی پێنەدا بەڵام ڕاپۆرت لە دوای ڕاپۆرت دەگەیشتە دەستی و سەرنجی
ڕاکێشا ، مینگێلا لەو کاتەدا باسەکەی گەیاندە کارگێری یانەکە لە سەروویانەوە خوان
گاسبارت بەڵام ڕەتی کردەوە باس لەو بابەتە بکرێت بەھۆی بچووکی تەمەنی بەڵام لە
ڕاستیدا ڕازینەبوونی پەیوەست بوو بە خۆپەرستی گاسپارت و نەبوونی بەرژەوەندی تایبەتی
خۆی کاتێک سەبارەت بە میسی وتی : تەنانەت ئەگەر ببێتە باشترین یاریزانی جیھانی
تاوەکو من سەرۆکی بارسا بم نایەت ، دواتر مینگیلا قسەی لەگەڵ کارلیس ریکساک کرد کە
ئەو کات پۆستی جێگری ڕاھێنەر لویس فانگال ی ھەبوو لە یانەکە ، بابەتی میسی لەگەڵ
ریکساک کردەوە ، بەڵام کاردانەوەی ئەو لە سەرۆکەکە زۆر باشتر نەبوو بە مینگیلای
وت : تۆ شێت بویت مینگیلا ، ئێمە پێویستمان بە یاریزانی ١٨ ساڵە بۆ ئەوەی بۆ تیپی
یەکەم یاری بکات نەک مناڵێکی ١٢ ساڵ. مێنگیلا سەرەڕای ڕەتکردنەوەی داواکەی
دەستبەردار نەبوو ، جارێکی تر بە تێلفۆن لە بەرشەلۆناوە پەیوەندی بە شاری سیدنی
ئوسترالیا کرد لە مانگی نۆی ساڵی ٢٠٠٠ و قسەی لەگەڵ ریسکاک کردەوە سەبارەت بە لیۆ
کە ئەو کات ریکساک لە سیدنی بوو بەھۆی یاریەکانی ئۆلۆمپی ، بە کاریگەری قسەکانی
مێنگیلا یاریدەدەری ڕاھێنەرەکە لیۆ و خێزانەکەی بانگھێشتکرد دوای گەڕانەوەی لە
سیدنی بۆ ئەوەی لە پایتەخی ھەرێمی کاتالۆنیا ئامادەبن بۆ تاقیکردنەوەی تواناکانی
میسی میسی و خێزانەکەی بۆ ماوەی دوو ھەفتە لە ھۆتێل پلازا مانەوە لە نزیک بینای
ئۆلۆمپی ، گەڕانەوەی ریسکاک لە سیدنی دوا کەوت و ئەوانیش بڕیاری گەڕانەوەیان بۆ
ئارجەنتین دابوو جەرەسی تێلفۆنێک بیسترا لە شەوی چوارشەمەی سێی مانگی تشرینی یەکەم
(مانگی دە) ، لەو ژوورەی کە باوکی میسی لێ بوو لە ھۆتێلەکە و مێنگیلا داوای
لێکردبوون یەک ڕۆژی تر بمێننەوە دوا دوو ھەفتەکە چونکە ریکساک بەیانی دەگەڕیتەوە
بەرشەلۆنا و خێزانەکەی لە یەکێک لە یاریگاکانی مەشقپێدانی نزیک کامب نوو ئامادە
دەبن رۆژی ھەینی ریکساک بە تایبەت و لەلایەن خۆیەوە میسی تاقی دەکاتەوە بە
ئامادەبوونی چەند ڕاھێنەرێک .

لە بەیانی ھەینی و لە یاریگای بچوککراوەی ژمارە ٣ ، یاریەک لە نێوان لاوانی بارسا
ئەنجامدرا بە بەشداریکردنی یاریزانێک لە وڵاتی تانگۆ کە ئەوانی تر زۆر لەو گەورە
تربوون ، ریکساک چەند خولەکێک دوای دەستپێکردنی یاریەکە گەیشتە ئەوێ ، لەگەڵ
گەیشتنی تۆپ بۆ لیۆ ئەو جوڵانەوانەی دەست پێکرد کە تا ئێستاش نەوەستاون ، لە چەند
یاریزانێک دەرچوو و گۆڵێکی تۆمارکرد ، ریکساک پرسیاری پێناسی ئەو یاریزانەی کرد کە
بەو باڵا بچووکە ئەو ئاستە بەرزە نیشان دەدەات ، وەڵامیان دایەوە : ئەوە ئەو
ئارجەنتینیەیە کە دەبوو تاقیتکردایەوە ، ڕاستەوخۆ ریکساک لەوێدا وتی دەبێت گرێبەستی
لەگەڵ واژوو بکەین بە زووترین کات بە بێ دواکەوتن ، پاشان لە باوکی پرسی چەند ڕۆژە
لە بەرشەلۆنان ؟ ئەویش وتی ١٥ ڕۆژ . ریکساک وتی : کاتمان بە فیرۆ داوە و دەبێت
بەزووترین کات گرێبەستی لەگەڵ واژوو بکەین .

دوای دوو ڕۆژ خێزانەکەی میسی جانتا و شتومەکەکانیان پێچاویەوە و گەڕانەوە ڕۆساریۆ ،
بەڵام لە بەرشەلۆنا واژووکردن وا ئاسان نەبوو بەھۆی ناڕەزایی ھەندێک لە کارگێڕەکانی
یانەکە ، کە بەھۆی بچووکی باڵای ھەندێکیان تەنانەت پێشنیاری ئەوەیان کرد ببێتە
یاریزانی تۆپی پێی بچوککراوە ، دوو مانگ تێپەڕی ھێشتا بلوگرانا گرێبەستی لەگەڵ
ئەستێرەکەی رۆزاریۆ واژوو نەکردبوو ، خێزانەکەی زوو زوو پەیوەندیان بە مینگیلا کرد
و کە مینگیلا لەو کاتەدا زۆری لە ریکساک دەکرد بە زووترین کات گرێبەستی لەگەڵ
واژووبکات بەھۆی ئەوەی چەند یانەیەکی تر ئەوروپی لەسەر ھێل بوون ، ھەردووکیان لە
یەکێک لە چێشتخانەکانی کەناری ڕووباری لابارپێلونیتا یەکیان بینی ، لەو چێشتخانە
بەرشەلۆناییە کە لە کۆمەڵگایەکی وەرزشی دەچوو ، دوای نان خواردن ریکساک کاغەزێکی
دەرھێنا و لەسەری نوسی : من کارلیس ریکساک یارمەتیدەری ڕاھێنەری یانەی بەرشەلۆنە بۆ
تۆپی پێ ، ڕایدەگەینم کە ئیلتیزام بە واژووکردنی گرێبەست دەکەین لەگەڵ لیۆنێل میسی
لە باری ڕێکەوتن لەسەر مەرجەکانی ڕێکەوتنامەکە و بەھاکەی لەلایەن ھەردوولا. ئەم
ھەواڵە گەیشتە بنەماڵەی میسی و ئێستا لە پێناو گرێبەست واژووکردن ، دەبوو میسی
ماڵئاوایی لەو شارە بکات کە لێی گەورە بوو بوو ڕووبکاتە بەرشەلۆنا .

خێزانەکەی کۆبونەوەیەکیان لە دەوری مێزێک گرێدا بۆ ئەوەی بڕیاری یەکلایی کەرەوە
بدەن ، میسی ئارەزووی خۆی بۆ گواستنەوەی بۆ خۆشەویترین یانەی خۆی کە بەرشەلۆنا بوو
دەربری ، لەسەر ئارەزووی خۆی بە فڕۆکەیەکی ھێلی ئیبریا ڕاستەوخۆ بەرەو ئیسپانیا
بەڕێکەوت و لە شاری بەرشەلۆنا لە یەکێک لە ھۆتێلەکان نیشتەجێ بوو نزیک لە یاریگای
کامبوونی جیھانی ، ھەرچەندە نزیکبوو لە کامب نوو بەڵام میسی ڕۆژانێکی یەکجار ناخۆشی
بەسەر برد لە سەرەتا ، سەرەڕای ئەوەی دەبوو خۆی زۆربەی کارەکانی بکات کە تەمەنی زۆر
لەوە بچوکتر بوو بتوانێت و سەرەڕای دووری لە نیشتمانی و خێزانەکەی و ھۆکارە
دەروونیەکانی تر.

میسی زۆر بەزووی لە گەڵ کلتوری تازەی ئیسپانیا ڕاھات ، خێزانەکەی لە خۆیانیان
دەپرسی ئایا ئەزموونی میسی لەگەڵ بارسا و ئەگەری سەرکەوتنی شایستەی ئەو ھەموو
ماندووبوون و ئازارەیە کە چەشتیان تاوەکو کوڕەکەیان گەیاندە ئەوێ ؟ دوا تر خۆرخی
میسی بڕیاریدا بگەڕێنەوە بۆ ڕۆزاریۆ و بە خێزانەکەی وت : من و ماتیاس و رۆدریگۆ
دەگەڕێینەوە بۆ رۆزاریۆ تۆ لێرە بمێنەوە لەگەڵ میسی لە بەرشەلۆنا و ھەر ئەوەش
ڕوویدا. دواتر میسی گرێبەستی پیشەگەری خۆی لەگەڵ بەرشەلۆنا لە مانگی سێی ساڵی ٢٠٠١
واژووکرد و لەو کاتەوە کاروانی ئەفسانەیی خۆی دەستپیێکرد و داھێنانەکانی سەری ھەڵدا
کە ھیچ سنورێکیان بۆ نیە.

ماکارینا لیمۆس یەکەم خۆشەویستی مێسی بوو کە دانیشتووی ھەمان ئەو شارەیە مێسی تێدا
لە دایک بوو . مێسی سەبارەت بە لیمۆس وتوویەتی کاتێک بەھۆی پێکان گەڕاوەتەوە
ئةرجەنتین پێش جامی جیھانی ٢٠٠٦ چاوی بە لیمۆس کەوتەوە و ناسیویەتی . وە ھەروەھا
جگە لە لیمۆس مێسی پەیوەندی لەگەڵ لوسیانا سالازار ھەبووە کە کچە نمایشکارێکی
ئارجەنتینیە . لە مانگی یەکی ٢٠٠٩ لە چاوپێکەوتنێکدا بۆ کەناڵی ٣٣ وتی :
خۆشەویستێکم ھەیە لە ئةرجەنتین دەژی و دڵخۆش و ئاسوودەم لەگەڵیدا. لەم دواییەشدا
لەگەڵ ئەنتۆنێلا ڕۆکوزۆ بینراوە کە ئەویش ھەر ئارجەنتینیە و خەڵک ڕۆساریۆییە و تا
ئێستاش لەگەڵ ئەوەدا پەیوەندی ھەیە. بەو پێیەی مێسی کەسێکە زۆر خۆی دەپارێزێت لە
دەزگاکانی ڕاگەیاندن و بەکەمی باسی ژیانی تایبەتی خۆی دەکات زانیاری ئەوتۆ لە
بارەیەوە لەبەر دەستدا نیە . لە ٢٠٠٨ کاتێک لیۆ ٢٠ ساڵ بووە پەیوەندی لەگەڵ
ئەنتۆنێلا ڕۆکوزۆ هەبوو ، دواجار هاوسەرگیری لەگەڵدا کرد و دوو منداڵیان هاتەو
دنیاوە . لە ٢ی مانگی ١١ی ٢٠١٢ تیاگۆی کوڕی لەدایکبوو ، وە لە ١١ی مانگی ٩ی ٢٠١٥
دووەم کوڕی بەناوی ماتیۆ لەدایکبوو کە لەیاری یانەکەی و بەرامبەر ئەتلەتیکۆ مەدرید
گۆڵەکەی پێشکەش بەو کرد .

وێنەی مێسی لەسەر بەرگی یاری ڤیدیۆیی (Pro Evolution Soccer ٢٠٠٩) [١٦] وە (Pro
Evolution Soccer ٢٠١١)[١٧] دانرا ، ھەروەھا لە کەمپینی ڕیکلام بۆ ھەردوو یارییەکە
بەشداربوو . وە ھەروەھا لە ھەمان یاری ساڵی ٢٠١٠ لەگەڵ تۆرێس بە ھاوبەشی لەسەر
بەرگی یارییەکە بوون[١٨]. مێسی گرێبەستێکی لەگەڵ کۆمپانیای ئەدیداس ھەیە و ڕیکلام
بۆ ئەو کۆمپانیایە ئەنجام دەدات[١٩][٢٠][٢١]. وە ھەروەھا لە ٢٠١٠ مێسی گرێبەستێکی
لەگەڵ ”ھێربا لایف” واژۆکرد کە سپۆنسەری دەزگا خێرخوازییەکەی مێسی دەکەن[٢٢][٢٣].
لە ساڵی ٢٠١٢ مێسی لە ١٠٠ کەسە بەناوبانگەکەی گۆڤاری تایمز ھەڵبژێدرا [٢٤]، کە
تایبەتە بەو ١٠٠ کەسەی کە لە ماوەی ئەو ساڵەدا زۆرترین کاریگەرییان لەسەر جیھان
ھەبووە . لە مانگی چواری ٢٠١١ ، مێسی پەیجی فەرمی خۆی لە فەیسبووک کردەوە ، کە لە
ماوەی چەند کاتژمێرێکدا زیاد لە ٦ ملیۆن ھاندەری کۆکردەوە و ئێستا پەیجەکەی مێسی
خاوەنی زیاد لە ٤٨ ملیۆن ھاندەرە[٢٥].

لە ساڵی ٢٠٠٧ ، دەزگای لیۆ مێسی دامەزراند ، کە دەزگایەکی خێرخوازییە بۆ پەرەپێدانی
خوێندن و تەندروستی مناڵان[٢٦] . مێسی لەوبارەیەوە دەڵێت ” کە کەمێک بەناوبانگ بووم
، ھەلی ئەوەم بۆ ڕەخسا کە یارمەتی ئەو مناڵانە بدەم کە پێویستیان پێیەتی ” .. بەو
پێیەی خۆی لە مناڵیدا ئازاری زۆری چەشتووە بەدەست باری تەندروستی و ھەژارییەوە ،
مێسی زۆر کەسێکی بە سۆزەوە بەرامبەر مناڵان و نەداران . ھەر مناڵێکی ئارجەنتین
چارەسەری لە وڵاتەکەی نەبیت ، دەزگاکەی مێسی دەیھێنیتە ئیسپانیا و بێ بەرامبەر
چارەسەری بۆ دەکات . لە ٢٠١٠/٣/١١ مێسی وەکو باڵوێزی UNICEF ی نیەتپاکی دەستنیشان
کرا . کاری مێسی پارێزگاریکردنە لە مافی مناڵان و لەو رووەشەوە بەرشلۆنە
یارمەتیدەرێکی گەورەی مێسیە ، چونکە بەرشەلۆنا و UNICEF پەیوەندییەکی پتەو لە
نێوانیاندا ھەیە [٢٧][٢٨].

لە نێوان ساڵانی ٢٠٠٠ بۆ ٢٠٠٣ مێسی یاری بۆ چەند یانەیەکی پلە بچووکەکانی بەرشەلۆنا
ئەنجامدا وەکو (بەرشەلۆنای بچووک – ب) ، (بەرشەلۆنا کادێتی ب ) ، ( بەرشەلۆنا
کادێتی – آ ) کە ھەموویان بەشێک بوون لە ئەکادیمیای لاماسیا. لەگەڵ کادێتی آ مێسی
٣٠ یاری ئەنجامداوە و ٣٧ گۆڵی تۆمارکرد. پاشان لە ساڵی ٢٠٠٣-٢٠٠٤ گوێزرایەوە بۆ
پلەیەکی بەرزتر کە ”بەرشەلۆنة جوڤێنیل – ب” بوو ، ھێندەی نەبرد لەوێش نەماوە و
پەیوەندی کرد بە ” جوڤینێل - آ ) لە وێ جوڤینێل – آ مێسی ١٤ گۆڵی لە ٢١ یاری
تۆمارکرد و سەرنجی مامۆستاکانی بۆخۆی ڕاکێشا. دوای تاقیکردنەوەی پێنج یانەی
ئەکادیمیای لاماسیا ، لە (٢٠٠٣/١١/٢٩) مێسی یەکەم یاری خۆی بۆ یانەی سێھەمی
بەرشەلۆنا ئەنجامدا کە ٥ گۆڵی لە ٨ یاری بۆ تۆمارکرد . پاشان لە ٢٠٠٤/٣/٦
گوێزرایەوە بۆ تیمی دووەمی بەرشەلۆنا کە لە خولی پلە دووی ئیسپانی یاری دەکرد .

مێسی لە ساڵی ٢٠٠٣ یەک یاری بۆ تیپی یەکەمی بەرشەلۆنة ئەنجامدا بەرامبەر پۆرتۆ کە
لەو کاتەدا تەمەنی ١٦ ساڵ و ١٤٥ ڕۆژ بوو . پاشان تێپەڕبوونی کەمتر لە ساڵێک لەگەڵ
تیپی دووەم . لە بەرواری (٢٠٠٤/١٠/١٦) ئەو کاتەی تەمەنی ١٧ ساڵ و ١١٤ ڕۆژ لەلایەن
فرانک ڕیکاردی ڕاھێنەری ئەوکاتەی بەرشەلۆنةوە بانگھێشتی تیپی یەکەمی بەرشەلۆنة کرا
و بەشداری لە یاری بەرامبەر ئیسپانیۆل کرد . بەوەش بووە سێھەم گەنجترین یاریزان لە
مێژووی بەرشەلۆنا کە یاری لە لالیگا کردبێت بەڵام پاشان لە ساڵی ٢٠٠٧ بۆیاک کریکیچ
ژمارە پێوانەییەکەی مێسی شکاند. مێسی ئەو کاتەی تەمەنی گەیشتە ١٧ ساڵ و ١٠ مانگ و ٧
ڕۆژ بووە گەنجترین یاریزان کە گۆڵی بۆ بەرشەلۆنا تۆمارکردبێت لە لالیگا ، بەڵام
دووبارە ئەو ژمارە پێوانەییەی لەلایەن بۆیانەوە شکێنرا ھەرچەندە مێسی خۆی گۆڵەکەی
بۆ دروست کرد. مێسی سەبارەت بە فران ڕیکارد دەڵێت :

لە نۆڤەمبەری ٢٠٠٥ ، بۆ دووەمجار لە ماوەی سێ مانگدا گۆڕانکاری لە گرێبەستەکەی مێسی
کرا . ئەمجارەیان موچەکەی بەرزکرایەوە و وادەی گرێبەستەکەشی تا ٢٠١٤ درێژکرایەوە .
ھەر لەو ساڵەدا مافی نیشتەجێبوون لە ئیسپانیا درا بە مێسی. ئەمەش ڕێخۆشکەر بوو بۆ
ئەوەی بتوانێت بەشداری لە خولی ئیسپانی پلە یەکدا بکات . لەو وەرزەدا ١٧ یاری لە
لالیگا ئەنجامدا و ٦ گۆڵی تۆمارکرد ، ٦ یاری لە خولی پاڵەوانەکان ئەنجامدا و گۆڵێکی
تۆمارکرد. ئەو وەرزەی خولی ئیسپانی ھەر لە مانگی سێ وە بۆ مێسی بە کۆتا ھات چونکە
تووشی پێکانێکی سەخت ھات لە یاری خولی پاڵەوانەکان بەرامبەر چێڵسی. بەرشەلۆناکەی
فرانک ڕیکارد و ڕۆناڵدینھۆ لەو ساڵەدا نازناوی خولی ئیسپانی و خولی پاڵەوانەکانیان
بەرز کردەوە.

مێسی لەو وەرزەدا بە تەواوی جێگای خۆی لە پێکھاتەی سەرەکی یانەی بەرشەلۆنە کردەوە ،
١٤ گۆڵی لە ٢٦ یاریدا تۆمارکرد. بەڵام لە ١١/١٢ لە یاری بەرامبەر ڕیاڵ زاراگۆزا
دووبارە پێکرا و بۆ ماوەی سێ مانگ دوورکەوتەوە . لە ٢/١١ لە یاری بەرامبەر ڕاسینگ
سانتاندێر گەڕایەوە یاریگاکان و وەک یاریزانی یەدەگ بەشداری لە یارییە کرد . پاشان
لە ٣/١١ لە کلاسیکۆی گەورە بەرامبەر ڕیاڵ مەدرید یەکێک لە باشترین ئاستەکانی خۆی تا
ئەو کاتە پێشکرد ، کاتێک ھاتریکی تۆمارکرد لەو یارییەی بەرشەلۆناوە بە ١٠
یاریزانەوە (٣-٣) لەگەڵ ڕیاڵ بەرامبەربوون .

بەوەش بووە یەکەم یاریزان ھاتریک لە کلاسیکۆ تۆمارکرد لە دوای ئیڤان زامۆرانۆ کە لە
ساڵی ١٩٩٤ تۆماری کردبوو. وە ھەروەھا لیۆ گەنجترین یاریزانە کە گۆڵی لە کلاسیکۆدا
تۆمارکردبێت . ھەر لەو وەرزەدابوو نازناوی مارادۆنای تازەی پێبەخشرا ، بە تایبەت
دوای تۆمارکردنەوەی گۆڵە مێژووییەکەی مارادۆنا لە یاری کۆپا دێل ڕەی بەرامبەر
خیتافی لە (٢٠٠٧/٤/١٨) کە ھاوشێوەی ئەو گۆڵە بوو مارادۆنا لە جامی جیھانی ١٩٨٦ لە
یاری بەرامبەر ئینگلتەرا تۆمارکرا و نازناوی جوانترین گۆڵی سەدەی پێبەخشرا .

دوای ئەو گۆڵە دەزگاکانی ئیسپانیا مێسیان ناونا مێسی دۆنە کە زیاد لە ٦٢ مەتری بڕی
و لە ٦ یاریزان دەرچوو ھاوشێوەی ]]مارادۆنا]] کە بە نزیکەیی لە ھەمان دوورییەوە بوو
وە لە ھەمان دووریشەوە گۆڵەکەی تۆمارکرد. دوای گۆڵەکەش بەرەو ئاڵای کۆڕنە ڕایکرد
ڕێک وەک ئەوەی ٢١ ساڵ پێش ئەو گۆڵە مارادۆنا کردی. دوای یارییەکە دیکۆی ھاوڕێی مێسی
سەبارەت بەو گۆڵە وتی ”ئەوە جوانترین گۆڵ بوو لە ژیانمدا بینیبێتم” .

جارێکی تر مێسی گەڕایەوە و گۆڵێکی دیکەی ھاوشێوەی مارادۆنا تۆمارکرد لە یاری
بەرامبەر یانەی ئیسپانیۆل. گۆڵەکە بە دەست تۆماریکرد ھاوشێوەی ئەو گۆڵەی مارادۆنا
لە چارەگی کۆتایی جامی جیھانی لە ئینگلتەرای تۆمارکرد .

دوای ڕۆیشتنی ڕۆناڵدینھۆ لە بلوگرانا ، مێسی لەلایەک درێسی ژمارە ١٠ی پێبەخشرا و
لەلایەکیش ئەرکێکی زیاتری پێدرا لە پێکھاتەی سەرەکی یانەکە . لە ٢٠٠٨/١٠/١ لە یاری
خولی پاڵەوانەکاندا بەرامبەر شاختار دۆنێتسک لە دواین ٧ خولەکی یارییەکەدا ٢ گۆڵی
تۆمارکرد کاتێک جێگای تێری ھێنری گرتەوە و شکستی گۆڕییەوە بە بردنەوە بە ئەنجامی
٢-١ .

لە یاری دوای ئەوە بەرامبەر بە ئەتلەتیکۆ مەدرید یاری کرد بە جەنگێکی دۆستانەی
نێوان مێسی و ئەگوێرۆ ناوبرا . مێسی لەو یارییەدا گۆڵێکی تۆمارکرد و گۆڵێکی دیکەشی
دروستکرد و سەرەنجام بەرسا ٦-١ یارییەکەی بردەوە . ھەروەھا لە یاری کلاسیکۆی
بەرامبەر ڕیاڵ مەدرید گۆڵی دووەمی بۆ یانەکەی تۆمارکرد و لەو یارییەی ٢-٠ بردیانەوە
. لە ساڵی ٢٠٠٨ بە کۆکردنەوەی ٦٧٨ خاڵ لە پلەی دووەمی باشترین یاریزانی جیھان ھات
لە دوای کریستیانۆ ڕۆناڵدۆ .

مێسی یەکەم ھاتریکی ساڵی ٢٠٠٩ی لە یاری جامی شای ئیسپانیا بەرامبەر ئەتلەتیکۆ
مەدرید تۆمارکرد لەو یارییەی ٣-١ بردیانەوە . مێسی دوو گۆڵی زۆر گرنگی تۆمارکرد
کاتێک لە نیوەی دووەمدا بەشداری لە یاری بەرامبەر ڕاسینگ سانتاندێر کرد و دۆڕانی
گۆڕییەوە بە سەرکەوتن لەو یارییەی بەرشە بە زەحمەت ٢-١ بردییەوە . کە دووەم گۆڵی
لەو یارییەدا گۆڵی ژمارە ٥٠٠٠ی بەرشەلۆنا بوو لە مێژووی لالیگا .

دوای بردنەوەی جامی سوپەری ئەوروپا ، پیپ گواردیۆلای ڕاھێنەری بەرشەلۆنا مێسی بە
باشترین یاریزان دانا کە لە ژیانیدا بینیبێتی . لە ٩/١٨ مێسی گرێبەستەکەی لەگەڵ
بەرشلۆنە تاوەکو ٢٠١٦ درێژکردەوە ، وە ھەروەھا سزای ھەڵوەشاندنەوەی گرێبەستەکەش بۆ
٢٥٠ ملیۆن یۆرۆ بەرزکرایەوە ، موچەکەشی بۆ ٩.٥ ملیۆن یۆرۆی ساڵانە زیادکرا کە لەگەڵ
زلاتان ئیبراھیمۆڤیج بوونە دوو خاوەن زۆرترین موچە لە مێژووی لالیگا .

لە ٢٠١٠/٨/٢١ مێسی ھاتریکی تۆمارکرد لە یاری جامی سوپەری ئیسپانیا بەرامبەر سیڤیلیا
و ٤-٠ بردیانەوە کە بارسا لە یاری چووندا ٣-١ تووشی شکست ھاتبوو ، بەمەش مێسی
نازناوی جامی سوپەری ئیسپانیای بۆ بەرشلۆنە ەبدەست ھێنا . وە ھەروەھا لە یەکەم یاری
خولی ئیسپانیدا بەرامبەر ڕاسینگ سانتاندێر دوای تەنیا ٣ خولەک لە سەرەتای یارییەکە
گۆڵی پێشکەوتنی تۆمارکرد .

ئەم وەرزە بۆ مێسی و هاوڕێکانی وەرزێکی مێژوویی بوو چونکە سێ نازناوە سەرەکیەکەی
ئەوروپایان بەدەستهێنا . سەرەتا یەکەم یاری لالیگای ئیسپانیا بە یاری بەرسێلۆنا و
ئیلیچ کە لیۆ دوو گۆڵی تۆمارکرد . لەگرنگترین ساتەکانی مێسی لەم وەرزە مێژووییە
توانی ببێتە گۆڵکاری مێژوویی خولی ئیسپانیا بەرامبەر سیڤیلییە بەتۆمارکردنی هاتریک
بە ٢٥١ گۆڵ ، زۆرترین گۆڵ دروستکردن لە مێژوویی لالیگا کە لە لویس فیگۆی تێپەڕاند ،
لە یاریەکدا لە ٨ی مانگی سێ بەرامبەر ڕایۆ ڤالیکانۆ توانی هاتریکێک لە ١١ خولەک
تۆمار بکات . لە ١١ی مانگی یەک بەرامبەر ئەتلەتیکۆ مەدرید بۆ یەکەمجار سێ هێرشبەرە
مێژووییەکەی بارسا سوارێز و نەیمار بە هاوبەشی لەگەڵ لیۆ گۆڵیان لەو یاریە تۆمارکرد
لەهەمان ساڵدا بە هەر سێکیان توانیان ١٢٢ گۆڵ تۆماربکەن کە زیاتر لە هەر یانەیەکی
ئەوروپا . لەیاری پێش کۆتایی خولی یانە پاڵەوانەکان بەرامبەر بایرن میونخ مێسی
توانی هەموو جیهان تووشی شۆک بکات کاتێک لە ٣ خولەک دوو گۆڵی مێژوویی و گرنگ تۆمار
بکات کە گۆڵی دووەمی لە تۆڕی بایرن بوو بە جوانترین گۆڵی ئەوروپا کاتێک بواتینگی بە
مراوغەیەک تێپەڕاند و یاریەکە (٠-٣) بە سوودی بارسا کۆتایی هات . لە ٣٠مانگی پێنجی
٢٠١٥ لەیاری کۆتایی شای ئیسپانیا بارسا بەرامبەر ئەتلەتیک بلباو لەو یاریەدا لیۆ
توانی نمایشێکی سەرنج ڕاکێش لەپێش هاندەران بکات کاتێک توانی دوو گۆڵ تۆماربکات و
گۆڵی یەکەمی لیۆ لەو یاریە بەیەکێک لەجوانترین گۆڵەکان دادەنرێت یاریەکە (١-٣)
بەسوودی بارسا کۆتایی هات و جامەکەیان بردەوە . لە ٦ی مانگی شەشی ٢٠١٥ لەیاری
کۆتایی خولی یانە پاڵەوانەکان بەرامبەر یۆڤانتۆس کە بارسا توانی (١-٣) یاریەکە
بباتەوە بۆ جاری پێنجەم نازناوەکە بباتەوە و مێسیش بۆ جاری چوارەم لە مێژوویی خۆیدا
، لەم یاریە لیۆ گۆڵی تۆمارنەکرد ، بەڵام گۆڵەکان لەڕێی پاسەکانی لیۆ بوو بەتایبەت
گۆڵی دووەم و گۆڵی بردنەوە کاتێک شووتێکی بەهێزی بۆ گۆڵپارێز نارد و بەڵام سوارێز
گەیشتە سەری و گۆڵی بردنەوەی تۆمار کرد ، لیۆ توانی بە ١٠ گۆڵ ببێتە گۆڵکاری خول و
بە ٦ ئەسیست ببێتە زۆرترین گۆڵدروستکەری خولی یانە پاڵەوانەکان ، لەبەر ئەم دەست
کەوتانەش خەڵاتی باشترین یاریزانی ئەوروپای پێدرا بۆ جاری دووەم لەمێژوویدا .

لە دەستپێکی وەرزی نوێدا مێسی لە یاری جامی سوپەری ئەوروپی بەرامبەر سیڤیلییە توانی
لەو یاریەدا دوو گۆڵ بەلێدانی ڕاستەوخۆ تۆماربکات و یاریەکەش (٤-٥) لەسوودی بارسا
کۆتایی پێهات . لەدوای ئەمە بەرامبەر ئەتلەتیک بلباو لەجامی سوپەری ئیسپانیا تووشی
شکست هاتن و جامەکەیان لەدەستدا . لە ١٦ی مانگی سێپتێمبەر توانی بگاتە ١٠٠ یاری لە
خولی یانە پاڵەوانەکان بە کەمترین تەمەن . لە ٢٦ی هەمان مانگ مێسی تووشی پێکانێکی
قورس هاتەوە لە ئەزنۆیدا کە وایکرد شەش بۆ هەشت هەفتە لەیاری داببرێت . لە ٢١ی
نۆڤەمبەر لەیاری کلاسیکۆ بەرامبەر ڕیاڵمەدرید گەڕایەوە و گێمی دووەم هاتە ناو یاری
و گۆڵی چوارەم لەڕێگەی لیۆ تۆمارکرا و یاریەکە (٠-٤) لەسوودی بارسا کۆتایی هات .
خۆشترین ساتەکان لەم وەرزە بۆ مێسی وەرگرتنی خەڵاتەکانی تۆپی ئاڵتوون و باشترین
یاریزانی ئەوروپا و باشترین یاریزانی لالیگا بوو کە لیۆ توانی بۆ پێنجەم جار
لەمێژوودا تۆپی ئاڵتونی بباتەوە ، کە ئەمەش وایکرد ببێتە یەکەم یاریزان لەمێژوودا
زۆرترین بالۆن دۆر بباتەوە وە شکاندنی زۆر ئەستەمە .. لەقۆناغی ١٦ی چامپیۆنس لیگ
بەرامبەر ئەرسیناڵ مێسی توانی لەیاری یەکەم ٢ گۆڵ تۆمار بکات و لەیاری دووەمیش
گۆڵێک بکات . بەڵام لەم وەرزە لیۆ لەچامپیۆنس لیگ لەقۆناغی ٨ نەیانتوانی بەربەستی
ئەتلەتیکۆمەدرید ببڕن و لەو قۆناغە ماڵئاواییان کرد . لەم وەرزەدا لیۆ لەگەڵ
یانەکەی توانی دوو نازناو بباتەوە ئەویش نازناوی خولی ئیسپانی و شای ئیسپانی کە
بەرامبەر سیڤیلییە (٠-٢) سەرکەوتن و لەیاریەکەدا مێسی دوو گۆڵی دروست کرد و
کۆتاییان بەو وەرزە هێنا و لەمانگی ٨ ڕووبەڕووی سیڤیلییە دەبنەوە لەیاری کۆتایی
سوپەری ئیسپانیا .

مێسی لە کۆتایی وەرزی ٢٠٠٥ – ٢٠٠٦ تووشی پێکان ھاتبوو بۆ ماوەی دوو مانگ و ترسی
ئەوە ھەبوو نەتوانێت بەشداری لە جامی جیھانی ٢٠٠٦ بکات . بەڵام لە وادەی خۆیدا لە
پێکانەکەی چاک بووەوە و بانگھێشتی تانگۆ کرا بۆ جامی جیھانی . لە یەکەم یاری
ئارجەنتین لە پاڵەوانێتییەکە بەرامبەر کۆت دیڤوار مێسی تەنیا بینەربوو لەسەر کورسی
یەدەگ و ئارجەنتین یارییەکەی بردەوە . لە دووەم یاری بەرامبەر سربیا و مۆنتینیگرۆ
مێسی بەشداری کردوو بووە گەنجترین یاریزان کە لە جامی جیھانی یاری بۆ ئارجەنتین
کردبێت کاتێک لە خولەکی ٧٤ جێگای ماکسی ڕۆدریگێزی گرتەوە. گۆڵێکی بۆ ھێرنان کریسپۆ
دروستکرد و وە گۆڵی شەشەمی یارییەکەی تۆمارکرد لەو یارییەی ٦-٠ بردیانەوە ، بەوەش
بووە بچوکترین یاریزان کە بە ماوەیەکی کەم دوای ھاتنە ناوەوەی گۆڵی تۆمار کردبێت .
وە بووە شەشەم بچوکترین یاریزان کە گۆڵی لە جامی جیھانی تۆمارکردبێت.

مێسی لە یاری بەرامبەر ھۆڵەندا لە پێکھاتەی سەرەکیدا بوو بەڵام یارییەکە (٠-٠)
بەکۆتا ھات. پاشان لە یاری بەرامبەر مەکسیک لە خولەکی ٨٤ بەشداریکرد و گۆڵێکی
تۆمارکرد بەڵام بە بیانووی ئۆفساید ڕەتکرایەوە پاشان لە کاتی زیادکراو بە گۆڵێکی
مێژوویی ماکسی ڕۆدریگێز ئارجەنتین (٢-١) یارییەکەی بردەوە. دوای تەواوبونی کاتی
ئاسایی (١-١). لە یاری چارەگی کۆتاییدا بەرامبەر ئەڵمانیا خۆزێ پیکەرمانی ڕاھێنەر ،
مێسی لەسەر کورسی یەدەگ ھێشتەوە و بەشداری پێنەکرد. سەرەنجام بە لێدانەکانی سزای
یەکلاکەررەوە ئەڵمانیا یارییەکەی بردەوە و ئارجەنتین ماڵئاوایی کرد .

یەکەم یاری مێسی لە کۆپا ئەمریکا بەرامبەر ویلایەتە یەکگرتووەکانی ئەمریکا بوو لەو
یارییەی ئارجەنتین (٤-١) سەرکەوتنی بەدەست ھێنا و مێسی ڕۆڵی گۆڵ دروستکەری بینی ،
لە خولەکی ٧٩ تێڤێز جێگای مێسی گرتەوە و ڕاستەوخۆ گۆڵێکی تۆمارکرد. دووەم یاری مێسی
بەرامبەر کۆڵۆمبیا بوو تێیدا لێدانیکی سزای لەسەر گیرا و کریسپۆ لێدانە سزاکەی
جێبەجێ کرد . پاشان فاوڵێکی لەسەر گیرا و خوان ڕۆمان ڕیکێڵمی لێدانە ڕاستەوخۆکەی
جێبەجێکرد و گۆڵی تۆمارکرد . دوای ئەوەی ئارجەنتین خۆی گەیاندە قۆناغی چارەگی
کۆتایی ڕاھێنەر پشووی بە مێسی دا لە یاری بەرامبەر پاراگوای و لە خولەکی ٦٤ ھاتە
ناو یاریگا و گۆڵێکی بۆ خافیێر ماسکێرانۆ دروست کرد . پاشان لە یاری بەرامبەر پیرۆ
لە پاسێکی ڕیکێلمی ، مێسی دووەم گۆڵی یارییەکەی تۆمارکرد و ئارجەنتین ٤-٠ بردییەوە
. پاشان لە قۆناغی پێش کۆتا بەرامبەر مەکسیک مێسی تۆپەکەی فڕیدایە پشت ئۆسڤاڵدۆ
سانچێز و ئارجەنتینی گەیاندە یاری کۆتایی جامەکە بەڵام لە یاری کۆتایی (٣-٠) بە
بەڕازیل دۆڕان .

سەرەتا بەرشەلۆنا ڕازی نەبوو ڕێگا بە مێسی بدات بەشداری لە ئۆڵۆمپیادی ساڵی ٢٠٠٨
بکات ، بەڵام مێسی قسەی لەگەڵ پیپ گواردیۆلا کرد کە تازە بووەوە ڕاھێنەری بەرشەلۆنا
و رەزامەندی ئەوی بەدەست ھێنا . مێسی گۆلی یەکەمی بۆ ئارجەنتین تۆمارکرد بەرامبەر
کۆتدیڤوار کاتێک (٢-١) بردیانەوە . پاشان لە یاری بەرامبەر ھۆڵەندا گۆڵێکی تۆمارکرد
و وە گۆڵێکی بۆ ئەنخل دی ماریا دروستکرد لە کاتی زیادکراودا . پاشان شکستیان بە
بەڕازیل ھێنا ٣-٠ و لە یاری کۆتایدا گۆڵێکی بۆ ئەنخل دی ماریا دروستکرد و ئارجەنتین
شکستی بە نێجیریا ھێنا و مەدالیای ئاڵتونی بردەوە .

مێسی لە یەکەم یاری ئارجەنتین لە جامی جیھانی تا کۆتایی یاری کرد لەو یارییەی (١-٠)
لە نێجیریایان بردەوە .چەندین جار نزیک بوو لە تۆمارکردنی گۆڵ بەڵام ئینییامای
گۆڵپارێز ھەموویانی ڕەتکردەوە. لە دووەم یاریدا (٤-١) شکستیان بە کۆریا ھێنا و مێسی
یارمەتی ھیگواینیدا بۆ ئەوەی لەو یارییە ھاتریک تۆماربکات. پاشان لە یاری بەرامبەر
یۆنان مێسی کاپتنی ئارجەنتین بوو ، یارییەکەیان (٢-٠) بردەوە و مێسی وەک باشترین
یاریزانی یارییەکە دەست نیشانکرا . لە قۆناغی ١٦ دا ، دروسکەری گۆڵێک بوو بۆ کارلۆس
تێڤێز لەو یارییەی ئارجەنتین (٣-١) سەرکەوتنی بەدەست ھێنا. تا ئەو کاتە ئارجەنتین
ئاستێکی زۆر بەرزی لە جامی جیھانی پێشکەش کردبوو . بەڵام لە قۆناغی چارەگی کۆتایی
تووشی شکستێکی مێژوویی ھات بەرامبەر ئەڵمانیا و (٤-٠) شکستیان خوارد و ماڵئاواییان
کرد .

مێسی بەشداری لە کۆپا ئەمریکای ٢٠١١ کرد بەڵام شکستی ھێنا لەوەی بتوانێت ھیج گۆڵێک
تۆماربکات [٢٩]لە بەرامبەردا سێ گۆڵی دروست کرد. وە ھەروەھا لە یاری بەرامبەر
بۆلیڤیا و کۆستاریکا بە باشترین یاریزان دەست نیشانکرا. ئارجەنتین لە قۆناغی چارەگی
کۆتایی بە لێدانەکانی سزای یەکلاکەرەوە دۆڕا بە ئۆرۆگوای و ماڵئاوایی کرد[٣٠].

لەساڵی ٢٠١٢ مێسی توانی لە ٩ یاری بۆ هەڵبژاردەکەی ١٢ گۆڵ تۆماربکات ، توانی
ڕیکۆردەکەی گابرێل باتیستوتا بشکێنێت کە لەساڵێکدا زۆرترین گۆڵ بۆ تانگۆ تۆمار بکات
. لەبەرواری ٢٩ی مانگی دووی ٢٠١٢ بەرامبەر هەڵبژاردەی سویسرا مێسی توانی هاتریک
تۆماربکات ، هەر لەهەمان ساڵ توانی بەرامبەر گواتیمالاش هاتریکێکی تر تۆماربکات و
لەیاری سوپەرکلاسیکۆ کەبەرامبەر بەڕازیلبوو هاتریکێکی مێژوویی تۆماربکات .

لەم جامی جیهانیە لیۆ توانی ئاستێکی بەرز پێشکەش بکات لەگەڵ هەڵبژاردەکەی ، یەکەم
یاری لەجامی جیهانی بەرامبەر هەڵبژاردەی بۆسنە لیۆ توانی بەگۆڵێک یارمەتی
هەڵبژاردەکەی بدات و یاریەکە (١-٢) ببەنەوە . لەیاری دووەمدا بەرامبەر هەڵبژاردەی
ئێران مێسی توانی لەدوا ساتەکاندا گۆڵێکی مێژوویی بۆ هەڵبژاردەکەی تۆماربکات و
سەرکەوتنی بۆ بەدەستبێنێت . لەیاری سێیەمدا توانی دوو گۆڵ لەهەڵبژاردەی نەیجیریا
بکات و یاریەکە (٢-٣) ببەنەوە . لەقۆناغی ١٦ بەرامبەر سویسرا مێسی لەکۆتا ساتی
یاریەکەدا بەئەسیستێک توانی گۆڵی بردنەوە بۆ هەڵبژاردەکەی دروستبکات و بگەنە قۆناغی
٨ ، لەم قۆناغە بەرامبەر بەلجیکا ڕووبەڕوبونەوە یاریەکە (٠-١) لەسوودی تانگۆ کۆتایی
هات . لەیاری پێش کۆتایی بەرامبەر هۆڵەندا یاریەکە بەبێ گۆڵ کۆتایی هات و یاریەکە
چووە لێدانە سزاکان و لیۆ بەیەکەم لێدانی سزا گۆڵی کرد و (٢-٤) لەسوودی تانگۆ
کۆتایی هات و توانیان بگەنە قۆناغی کۆتایی . لەیاری کۆتاییدا بەرامبەر ئەڵمانیا
بوونەوە و لەگێمێکی یاریەکە مێسی ٣ هەوڵی گۆڵی دا و بەڵام دانەیەک بەبیانووی
ئۆفساید ڕەتکرایەوە ، یاریەکە بەبێ گۆڵ چووە گێمی کاتی زیادکراو ، لەگێمی زیادکراوی
دووەم بەگۆڕانکاریەکی ئەڵمانیا ماریۆ گۆتزە گۆڵێکی تۆمارکرد لە کاتێکی کوشندە بەهۆی
ئەمەوە هەڵبژاردەکەی لیۆ بێ بەش بوون لەجامی جیهانی ، بەڵام مێسی بەباشترین
یاریزانی جامی جیهانی ٢٠١٤ هەڵبژێردا بە تۆمارکردنی ٤ گۆڵ و ئەسیستێک و زۆر مراوغەی
سەرکەوتوو و زۆرترین چانسی گۆڵکردن.

لە پاڵەوانێتی کۆپا ئەمریکا جارێکی تر هەڵبژاردەکەی لیۆ لەیاری کۆتایی تووشی شکست
بووەیەوە . لەیاری یەکەمی کۆپا ئەمریکا بەرامبەر پاراگوای یاریەکە (٢-٢) کۆتایی
پێهات لیۆ توانی گۆڵێک بکات و گۆڵێکیش دروست بکات و بەباشترین یاریزانی یاریەکە
دەستنیشان کرا . مێسی لەیاری ئۆرۆگوایی لەیاری دووەم توانی ئاستێکی بەرز پێشکەش
بکات و یاریەکە (٠-١) کۆتایی پێ بێت و لیۆ بۆ دووەم جار خەڵاتی باشترین یاریزانی
یاریەکەی پێ بەخشرا . لەقۆناغی ٨ بەرامبەر کۆڵۆمبیا توانیان بەلێدانەکانی سزا (٤-٥)
تانگۆ براوە ببێت ، لە یاری پێش کۆتایی بەرامبەر پاراگوای لیۆ توانی سێ گۆڵ بۆ
هەڵبژاردەکەی دروستبکات و بە (١-٦) تانگۆ بگاتە یاری کۆتایی . لەیاری کۆتایی کۆپا
ئەمریکا بەرامبەر چیلی مێسی دیسان نەیتوانی جامەکە بباتەوە بۆ هەڵبژاردەکەی
بەلێدانە سزاکان (١-٤) چیلی براوە بوو ، بەڵام مێسی توانی لێدانی سزای یەکەم
تۆماربکات و بەڵام یاریزانەکانی تر نەیانتوانی سەرکەوتووبن .

لیۆ لەم پاڵەوانێتیەدا لەگەڵ هەڵبژاردەکەی بەئاستێکی نایاب دەرکەوت ، لەیاری
یەکەمدا بەرامبەر هەڵبژاردەی چیلی بەهۆی پێکانەوە ڕاهێنەر یاری بەسەرکی پێنەکرد و
یاریەکەش (١-٢) بەسوودی تانگۆ کۆتایی هات . لەیاری دووەمدا بەرامبەر هەڵبژاردەی
پەنەما لیۆ لەگێمی یەکەم لەسەر کورسی یەدەگ بوو بەڵام گێمی دووەم بەشداریکرد و
توانی هاتریک تۆماربکات لەماوەی ١٩ خولەک . لە ١٨ی مانگی ٦ لەقۆناغی ٨ بەرامبەر
هەڵبژاردەی ڤەنزوێلا ، مێسی توانی دوو ئەسیست و گۆڵێک هەڵبژاردەکەی سەربخات بۆ پێش
کۆتایی کە بەو گۆڵە گۆڵەکانی لەگەڵ گابرێڵ باتیستوتای هاونیشتمانی یەکسانکردەوە ٥٤
گۆڵ . لەیاری پێش کۆتایی بەرامبەر هەڵبژاردەی ئەمریکای خاوەن یاریگا لیۆ دیسان چەند
ڕیکۆردێکی نوێی تۆمارکرد ، کەلەناو یاریە بە دوو ئەسیست و گۆڵێک هەڵبژاردەکەی
گەیاندە یاری کۆتایی ، بەو گۆڵە کۆی گۆڵەکانی لەگەڵ تانگۆ گەیاندە ٥٥ گۆڵ و پێش
باتیستوتا کەوت وەک گۆڵکاری مێژوویی و بە ١٢ ئەسیست یەکەم گۆڵدروستکەری مێژووییە
لەکۆپا ئەمریکا .

- جیانلویجی بۆفۆن گۆڵچی بەتوانای ئیتاڵی : "دەستم لەمێسی دا بزانم ئایا ئەویش وەک
ئێمە مرۆڤە."

- کارلۆ ئەنشیلۆتی ڕاهێنەری ئیتاڵێ ساڵی ٢٠١٣: "یەکەم باشترین یاریزانی جیهان مێسیە
و دووەم باشترین مێسیە بەپێکراوی."

- پیپ گواردیۆلا ڕاهێنەری ئیسپانی : "هاتمە بارسا مێسی بکەمە باشترین یاریزان ،
بەڵام ئەو منی کردە باشترین ڕاهێنەر."

- ئارسن ڤینگەر ڕاهێنەری فەڕەنسی : "لیۆ یاری کردنەکەی وەکو پلەیستەیشن وایە ، شتی
زۆر مەحاڵ دەکات"

- زڵاتان ئیبراهیمۆڤیچ یاریزانی سویدی : "دەبێت ناوی میسی لەسەر تۆپی ئاڵتونی
بنووسرێتەوە."

- ئەلێکس فێرگسۆن ڕاهێنەری سکۆتلەندی : "مێسی لەهەسارەیەکی ترەوە هاتووە و لەئاستی
پێلێ و مارادۆنادایە"

- کلینزمان ڕاهێنەری ئەڵمانی : "کاتێک یاری مێسیم بینی لەنزیکەوە ، زانیم کە بۆچی
ئاستی هەڵبژاردەکەی زۆر باشە"



https://ckb.wikipedia.org/wiki/%D8%B3%D9%88%D9%88%D8%B1%DB%8C%D8%A7

سووریا وڵاتێکە لە ڕۆژھەڵاتی ناوەڕاست؛ ئەکەوێتە باشووری ڕۆژاوای ئاسیاوە. لە
باکوورەوە لەگەڵ تورکیا و لە ڕۆژھەڵاتەوە لەگەڵ عێراق و لە ڕۆژئاواوە لەگەڵ لوبنان
و دەریای ناوەڕاست و لە باشوورەوە لەگەڵ ئەردەندا سنووری ھەیە. پایتەختی ئەم وڵاتە
شاری دیمەشقە. ١٥% سوریا کوردن , سەرۆک کۆماری سوریا بەشار ئەسەدە ، دانیشتوانی
سوریا ٧٤% ی ئیسلامی مەزھەب سوننەن و وە ١٢% عەلەوی (شیعەن) وە ١٠% شی فەلەن ،
ئابووری و داھاتی سووریا لەژێر سایەی پیشەسازی و گەشتیاری شوێنەوارەکانە ، ژمارەی
دانیشتوانی سوریا لەساڵی ٢٠٠٩ دا ٢١.٩ ملیۆن کەس بووە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی سووریا ٢١,٩٨٦,٦١٥ کەس بووە کە
دەکاتە ٠.٣٠ لەسەدی ڕێژەی خەڵکی جیھان. تەمەنی مام ناوەندی خەڵکی ئەم وڵاتە ٢٢.٦
ساڵە. ھەروەھا ٥٧ لە سەدی دانیشتوانی وڵات لە شارەکان دەژین. [١]



https://ckb.wikipedia.org/wiki/%D8%B2%D9%85%D8%A7%D9%86%DB%8C_%D8%B9%DB%95%D8%B1%DB%95%D8%A8%DB%8C

زمانی عەرەبی (بە عەرەبی: العربیة) گەورەترین زمانەکانی گرووپی زمانە سامییەکانە لە
بارەی قسە پێکەرانەوە، و یەکێکە لە زمانە ھەرە بەربڵاوەکانی جیھان کە ٤٢٢ ملیۆن کەس
قسەی پێ دەکات، و قسەپێکەرانی بەربڵاون لەو ناوچەیەی کە پێی دەوتری ناوچەی
ڕۆژھەڵاتی ناوەڕاست و باکووری ئەفریقا، لەگەڵ زۆرێک لە شوێنەکانی تری جیھان کە لە
دەوروبەری ئەم وڵاتانەن وەکوو: ئەھواز، تورکیا، چاد، مالی، سینیگال، ئێرتریا. زمانی
عەرەبی گرنگیەکی تایبەتی ھەیە لە لای موسڵمانان، چونکە زمانی قورئانە، و زۆربەی
زۆری خوداپەرستی لە ئاینی ئیسلامدا بەبێ زمانی عەرەبی ناکرێ[ژێدەر پێویستە] ،
ھەروەھا زمانی عەرەبی زمانێکی سەرەکیی بۆنەکانە لە چەند کڵێسایەکی کریستیانی لە
وڵاتە عەرەبیەکاندا. ھەروەھا زمانی عەرەبی زۆرێک لە کارە ئاینیەکان و بیرمەندیەکانی
جوولەکەکانی پێ نووسراوە لە سەدەکانی ناوەڕاستدا.

دوای بڵاوبونەوەی ئیسلام و پێکھێنانی چەند دەوڵەتێک، زمانی عەرەبی گرنگیەکی تایبەتی
وەرگرت و بووە زمانی ڕامیاری و زانست و وێژە بۆ چەند سەدەیەکی دوورودرێژ لەو
خاکانەی کە موسڵمانان بەڕێوەیان دەبرد.

زمانی عەرەبی کاریگەریەکی ڕاستەوخۆ یان ناڕاستەوخۆیی ھەبووە لە سەر زۆرێک لە
زمانەکانی وڵاتە ئیسلامیەکان، وەکوو تورکی، فارسی، زمانی ئوردوو، و ئەلبانی وزمانە
ئەفریقیەکان و زمانە ئەوروپیەکان وەکو ڕووسی ئینگلیزی، فەڕەنسی، ئیسپانی، ئیتاڵی، و
ئەڵمانی. ھەروەھا زمانی عەرەبی بە شێوەیەکی فەرمی یان نافەرمی دەخوێندرێت لە وڵاتە
ئیسلامیەکان و ئەفریقایەکانی دەوروبەری وڵاتە عەرەبیەکان.

عەرەبی زمانی فەرمییە لە ھەموو وڵاتە زۆربە عەرەبەکان ھەروەھا زمانێکی فەرمیە لە
وڵاتانی سێنیگال، مالی، چاد، ئێرتریا. ھەروەھا زمانی عەرەبی وەک یەکێ لە زمانە
فەرمیەکانی ڕێکخراوی نەتەوە یەکگرتووەکان دانراوە.

زمانی عەرەبی ٢٨ پیتی نووسراو لە خۆ ئەگرێ و ھەندێک لە زمانەوانانیش پێیان باشە
یپتی ھەمزە (ء) زیاد بکرێ بۆ پیتەکانی زمانی عەرەبی وببێتە ٢٩ پیت. عەرەبی لە
ڕاستەوە بۆ چەپ ئەنووسرێ ھەربەشێوەی زمانی فارسی و زمانی عیبری وبە پێچەوانەی
زۆربەی زۆری زمانەکانی تری جیھان،ولە سەرەوەی پەڕە بۆ خوارەوە دەنووسرێ.

زمانی عەرەبی تەنھا زمانە کە ووشەی (ضاد)ی تیادا بەکاردەھێنرێت تەنانەت زمانی
ئەلبانیش کە ئەم ووشەی تیادایە لە زمانی عەرەبیەوە وەرگیراوە لە کاتی گەیشتنی
داگیرکەرە عوسمانییەکان بۆ ئەو وڵاتە بۆ بڵاوکردنەوەی ئیسلام.



https://ckb.wikipedia.org/wiki/%D9%86%DB%95%D8%AE%D8%B4%DB%95_(%D9%85%D8%A7%D8%AA%D9%85%D8%A7%D8%AA%DB%8C%DA%A9)

فانکشن یان نەخشە [١] (بە ئینگلیزی: Function) یەکێک لە چەمکەکانی تیۆری کۆمەڵەکان
و ھەژماری جیاکاری و تەواوکارییە. بە دەستەواژەیەکی تر، ڕێسایەکی دیاریکراوە کە هەر
بەهایەک یەک و تەنیا یەک ئەنجامی دەبێت. هەر بەهایەکی ژمارەیی لە فانکشن بەکار هات
پێی دەوترێت دانە (Element)، ئەو بەهای فانکشن کە پێدەردەچێت پێی دەوترێت وێنە
(Image). [٢]

دەتوانین پەیوەندی لە کۆمەڵەی X {\displaystyle X} بۆ کۆمەڵەی Y {\displaystyle Y}
بە جوتەڕێکخراوەکانی ( y {\displaystyle y} و x {\displaystyle x} ) دەرببڕین کاتێک
x∈X و y∈Y دەتوانین بڵێین پەیوەندییەکە y {\displaystyle y} بە x {\displaystyle x}
دەبەستێتەوە (∈ دەخوێندرێتەوە دانەیە لە).

فانکشن بریتییە لە پەیوەندییەک لە کۆمەڵەی X {\displaystyle X} بۆ کۆمەڵەی Y
{\displaystyle Y} سیفەتی بنەڕەتی تایبەتی هەیە کە دوو دانەی y {\displaystyle y} و
z {\displaystyle z} لە Y {\displaystyle Y} دا یەکسان دەبن ئەگەر بە هۆی فانکشنەکە
بە هەمان دانەی x {\displaystyle x} لە X {\displaystyle X} بەسترابنەوە. بە
واتایەکی تر ئەگەر ( y {\displaystyle y} و x {\displaystyle x} ) و ( z
{\displaystyle z} و x {\displaystyle x} ) جووتە ڕێکخراوێک بێت لە کۆمەڵەی ئەو
جووتەڕێکخراوانەی فانکشنەکە پێکدێنن، ئەوا دەبێت y {\displaystyle y} = z
{\displaystyle z} . لەم پەیوەندییە بە x {\displaystyle x} دەوترێت گۆڕەکی ئازاد و
بە y {\displaystyle y} دەوترێت گۆڕەکی پەیوەست. فانکشنی f {\displaystyle f} لە
کۆمەڵەی X {\displaystyle X} بۆ کۆمەڵەی Y {\displaystyle Y} بە f : X → Y
{\displaystyle f:X\to Y} هێما دەکرێت. نموونەی ۱ فانکشن نانوێنێت، لەبەر ئەوەی
دانەی ۳ لە کۆمەڵەی X {\displaystyle X} بە دوو دانەی ( b {\displaystyle b} و c
{\displaystyle c} ) لە Y {\displaystyle Y} بەستراوەتەوە. بەڵام شێوەی ۲ فانکشن
دەنوێنێت. هەر چەند دوو دانەی جیاواز لە کۆمەڵەی X {\displaystyle X} بە یەک دانەی
دیاریکراو لە Y {\displaystyle Y} بەستراونەتەوە.

بوار (بە ئینگلیزی: domain)ی فانکشن بریتییە لە کۆمەلە بڕەکانی دەتوانین بە
فانکشنێک بدەین تا ئامانجی مەودا بەدەست بێت. بە دەستەواژەیەکی تر، ئەگەر فانکشنێک
بە شێوەی جوتە ڕێکخراو دیاری بکرێت، بڕەی یەکەمی جوتە ڕێکخراوەکان بواری
فانکشنەکەیە و بە شێوەی Df دیاری دەکرێت. بواری فانکشن بە ڕێگای ئاشکرا و ڕێگای
نائاشکرا دیاری دەکرێت، بە بەکار هێنانی ئەو هاوکێشە کە فانکشنەکە پێناسە دەکات.

مەودا (بە ئینگلیزی: range) بۆ هەر فانکشنێکی وەکوو f، بریتییە لە کۆمەڵەی ژمارە
ڕاستییەکان کە بەهایەکانی فانکشنەکە دەگرێتەوە، واتا کۆمەڵەی(f(a کە a لە بواری
فانکشنی f دایە. دەتوانێت مەودای فانکشنی f بە سەیرکردنی ڕوون کردنەوەکەی یا بە
سەیرکردنی ئەو هاوکێشەی پێناسەی دەکات دیاری بکرێت.



https://ckb.wikipedia.org/wiki/%D9%81%DB%95%DB%8C%D8%B3%D8%A8%D9%88%D9%88%DA%A9

فەیسبووک (بە ئینگلیزی: Facebook)، ماڵپەرێکی سەرھێڵی بەیەکگەیشتنی کۆمەڵایەتییە
بارەگاکەی لە (مینلۆپاڕک، کالیفۆرنیا) یە، ئەم تۆڕە کۆمەڵایەتییە لە ٤ی شوباتی ٢٠٠٤
بڵاوکرایەوە لەلایەن مارک زوکەربێرگ و بە ھاوشانی لەگەڵ ھاوڕێکانی لەزانکۆی
ئۆکسفۆرد ئەوانیش بریتی بوون لە Eduardo Saverin, Andrew McCollum, Dustin
Moskovitz وە Chris Hughes. مارک زوکەربێرگ و ھاوڕێکانی لەسەرەتادا تەنھا چەند
ئەندامێکی کەمیان ھەبوو لە ماڵپەڕەکەیان کە ئەوانیش بەشێکیان لە زانکۆی ئۆکسفۆرد
بوون، بەڵام دوایی ماڕک ئەم پڕۆژەیەی درێژە پێدا و گواستیەوە بۆ زانکۆی بۆستن. ماڕک
ھەوڵیدا یارمەتی ھاوڕێکانی بدات لە ھەردوو زانکۆکە بۆ ئەوەی ڕازیان بکات کە ببن بە
ئەندام لە ماڵپەڕەکەی و بەمشێوەیەش زۆرترین کەس بکات بە ئەندام، سەرەنجام ئەوانیش
ڕازیبوون و چەندەھا کەسی تری نزیکیان بانگێشت کرد بۆ ئەوەی ببن بە ئەندام لە
فەیسبووک. ماڕک لەو کاتەدا چەند یاسایەکی دانا یەکێکیش لەو یاسایانە دەیگوت کە
نابێت کەسی خوار ١٣ ساڵی ببێت بە ئەندام لە فەیسبووک چونکە ماڕک پێی وابوو کە بەم
شێوەیە دەتوانێت ئەندامی زیاتر کۆبکاتەوە، ناوی فەیسبووک لە گفتوگۆیەک دۆزرایەوە لە
زانکۆی ئەمەریکا بەھاوشانی لەگەڵ ھاوڕێکانی تری ماڕک. دوای خۆتۆمارکردن لە
فەیسبووک، بەکارھێنەر دەتوانێت ھەژماری کەسی دروست بکات، وە بەکارھێنەری دیکە بکات
بە ھاوڕێی، نامە بگۆڕێتەوە، نووسین و وێنە و ڤیدیۆ بڵاوبکاتەوە، ھەروەھا لە نووسین
و وێنە و ڤیدیۆ ھاوبەشی بکات، ئاگانامەی پێدەگات لەکاتی گۆڕانکاری ھاوڕێکانی لە
ھەژماری تاکەکەسی. بەکارھێنەر دەتوانێت شتی زیاتریش بکات لەوانە بچێتە پاڵ گرووپێک
(Join)، دەتوانێت تایبەتمەندی بدات بە ھاوڕێکانی وەک (ئەمە لەگەڵ من کار دەکات)،
(ھاوڕێی خۆشەویست) و ھی تر. فەیسبووک لە حوزەیرانی ٢٠١٤ زیاتر لە ١٫٣ بلیۆن
بەکارھێنەری چالاکی ھەبووە. فەیسبووک ساڵانە پێداچوونەوە بۆ یاساکانی دەکات بۆ
ئەوەی زیاتر بەھێزتری بکات.

ماڕک زوکەربێرگ ھەڵسا بە دروستکردنی پڕۆگرامێک بەناوی Facemash لە ٢٨ی تشرینی
یەکەمی ٢٠٠٣ کاتێک خوێندکاری ساڵی دووەم بوو لە زانکۆی ھارڤارد به‌به‌كارهێنانی
ڕەنگێکی سووری تۆخ. دوای ئەوە زوکەربێرگ دەستی کرد بە نووسینی کۆد بۆ ماڵپەڕە
نوێکەی لە کانوونی دووەمی ٢٠٠٤ بەھاوشانی لەگەڵ چەند ھاوڕێیەکی کە شارەزا بوون لە
داڕشتنی کۆد، و دوای ئەوەی تەواوی کرد لە ٤ی شوباتی ٢٠٠٤ ماڵپەڕەکەی بڵاوکردەوە
بەناوی TheFacebook لەسەر دۆمەینی www.thefacebook.com، دوای شەش ڕۆژ لە
بڵاوبوونەوەی ماڵپەڕەکەی، بەڕێوەبەرانی زانکۆی ھارڤارد زوکەربێرگ-یان تۆمەتبارکرد
بەوەی کە ئەوانی ھەڵخەڵەتاندووە و زوکەربێرگ گوتوویەتی کە خەریکی پڕۆژەیەکە بۆ
دروستکردنی ماڵپەڕێک بۆ زانکۆی ھارڤارد. دواتر بەڕێوەبەرانی زانکۆکە داوایان کرد
لەجیاتی ئەوەی زوکەربێرگ ماڵپەڕەکەی تەواو بکات، یارمەتی ئەوان بدات و ماڵپەڕێکیان
بۆ دروست بکات، بەڵام زوکەربێرگ ڕازی نەبوو بەمە و دەیویست ماڵپەڕەکەی فەیسبووک
تەواو بکات، دواتر بەڕێوەبەرانی زانکۆی ھارڤارد سکاڵایان لەسەر زوکەربێرگ تۆمارکرد
و سەرەنجام زوکەربێرگ بەبڕی ٣٠٠ میلیۆن دۆلار سزادرا. لەساڵانی دواتردا زوکەربێرگ
گرنگیەکی زۆری دا بە فەیسبووک و بەردەوام لە پەرەسەندن دابوو چەندەھا ھاوڕێی
زوکەربێرگ لە زانکۆکان ئامادەیی خۆیان دەڕبری کە یارمەتی بدەن، لەو کاتەدا تەنھا
قوتابیانی زانکۆی ھارڤارد دەیانتوانی ببن بە ئەندام لە فەیسبووک، بەم شێوەیە زیاتر
لە نیوەی خوێندکارانی زانکۆکە بوون بە ئەندام لە فەیسبووک. دوای ئەوە ھەر یەک لە
Eduardo Saverin (شارەزای بازرگانی)، Dustin Moskovitz (پڕۆگرام داڕێژەر)، Andrew
McCollum (شارەزا لە گرافیک)، لەگەڵ Chris Hughes چوونە پاڵ زوکەربێرگ بۆ ئەوەی
یارمەتی بدەن لە بەرەوپێشبردنی فەیسبووک. لە ئاداری ٢٠٠٤ فەیسبووک بڵاوبۆوە لە زۆر
لە زانکۆکانی Columbia, Stanford, وە Yale. دوای ئەوە لە زانکۆکانی Ivy League بڵاو
بوویەوە، بەھەمان شێوە لە زۆر لەزانکۆکانی Boston University, New York University,
MIT وە چەندەھا زانکۆی تر لە کەنەدا و ئەمەریکا بڵاو بوویەوە. لە ناوەڕاستی 2004،
Sean Parker (ڕاوێژکاری ناڕەسمی زوکەربێرگ) بوو بە سەرۆکی کۆمپانیای فەیسبووک. لە
حوزەیرانی ٢٠٠٤ فەیسبووک شوێنی کارکردنی گواستەوە بۆ Palo Alto, California. دوای
ئەوە فەیسبووک یەکەم وەبەرھێنانی کرد بە ھاوشانی لەگەڵ جێگری دامەزرێنەری PayPal
(پەیپاڵ) Peter Thiel. لە ساڵی ٢٠٠٥، کۆمپانیاکە دۆمەینی www.facebook.com ی کڕی بە
بڕی $٢٠٠٬٠٠٠ی ئەمەریکی. لە ئازاری ٢٠٠٥، ھاوبەشەکانی کۆمپانیای Accel بڕی ١٢٫٧$
میلیۆن دۆلاریان دا بە کۆمپانیای فەیسبووک، وە بەھەمان شێوە Jim Breyer بڕی ١$
میلیۆن دۆلاری دا بە کۆمپانیاکە. لە کانونی دووەمی ٢٠٠٩، ماڵپەڕی بەناوبانگی
Compete.com ڕایانگەیاند کە فەیسبووک زۆرترین بەکارھێنەر و سەردانکەری چالاکی
ھەبووە وەک تۆڕێکی کۆمەڵایەتی.

١. بەڕێوەبەران و ھاوبەشانی فەیسبووک ئەمە بەڕێوەبەران و ھاوبەشانی فەیسبووکە کە
ھەریەکەیان پشکیان ھەیە لە کۆمپانیاکە (ئاماری ساڵی ٢٠١٢):

بەپێی چەند ئامارێک فەیسبووک زیاتر لە ١٣٠ میلیۆن سەردانکەری ھەبووە لە ئازاری
٢٠١٠. ئەو وڵاتانەی کە زۆرترین جار سەردانی فەیسبووک دەکەن بریتین لە: کەنەدا ,
بەریتانیا , ئەمەریکا یابان ,



https://ckb.wikipedia.org/wiki/%D8%B4%DB%95%D9%88%DB%8C_%D9%82%DB%95%D8%AF%D8%B1

شەوی قەدر، یەکێکە لە شەوەکانی مانگی ڕەمەزان و بەرزترینیانە، کە موسڵمانان لەو
باوەڕەدان چاکترە لە ھەزار مانگ، و لەو شەوەدا قورئان دابەزیووە بۆ پێغەمبەر محەمەد
(د.خ).

لەو ئایەتانەی قورئان و فەرموودەکانی پێغەمبەر محەمەد کە دەربارەی ئەم شەوە ھاتوون،
ئەمانەی خوارەوەن؛

ئامۆژگاری موسڵمانان کراوە بەوەی ئەم شەوە ڕابگرن بە یاد و پەرستنی خوا و نەخەون تا
بەیانی لەبەر ئەو چاکە و گەورەیەی لەم شەوەدا ھەیە زیاترە لە ھەزار مانگ، بۆ زانینی
ئەم شەوە لە فەرموودەی پێغەمبەر ئیسلامدا ھاتووە کەوا فەرموویەتی بۆ شەوی قەدر
بگەڕێن لە دە شەوی کۆتایی ڕەمەزاندا[٦]، ھەروەھا لە فەرموودەی تردا ھاتووە
فەرموویەتی بە دوایدا بگەرین لە نۆیەم، و حەوتەم، و پێنجەم [٧]، بەم شێوەیە بە پێی
ھەندێک لە فەرموودەکان لە دە شەوی کۆتایی دایە و بە پێی ھەندێکی تر لە شەوە
تاکەکانی دە شەوی کۆتایی ڕەمەزاندایە.

ئەم شەوە چەند نیشانەیەکی ھەیە کە پێغەمبەر [محەمەد] ئاماژەی پێداون، لەوانە بەرە
بەیانی شەوی قەدر خۆر ھەڵدێت و تیشکی نیە، ھەروەکو تەشتێک تا ئەو کاتەی بەرز
دەبێتەوە[٨]، ھەروەھا شەوی قەدر شەوێکی بێ دەنگ و ڕوونە، نە گەرمە و نەسارد، خۆری
بەیانیەکەی لاواز و سور دەبێ [٩].



https://ckb.wikipedia.org/wiki/%D8%B3%DB%95%D9%84%DB%8C%D9%85%DB%8C_%DB%8C%DB%95%DA%A9%DB%95%D9%85

سوڵتانی غازی سەلیمی یەکەم، بە تورکی عوسمانی غازی یاوز سلگان سلیم خان ڕول و بە
تورکی نوێ Yavuz Sultan Selim Han I یان I. Selim، نۆیەم سوڵتانی دەوڵەتی عوسمانی
بووە ویەکەم سوڵتانی عوسمانی بوو کە نازناوی (پێشەوای باوەڕداران)ی ھەڵگرتووە،
حوکمی کردووە لە نێوان ساڵانی ١٥١٢ تا ١٥٢٠ز، ناسراوە بە یاوز واتە ئازا لای
تورکەکان لەبەر ئازایەتی ولێھاتوویی لە مەیدانەکانی جەنگدا ولای ڕۆژئاوا وبەتایبەت
لای ئینگلیز ناسراوە بە ڕووگرژ، بە پێی ئەوەی ھەندێک لە مێژوونوسان ئەڵێن ھەردەم
ڕوخساری گرژ بووە.

سەلیم حوکمی گرتە دەست دوای ئەوی کودەتای کرد بەسەر باوکیدا (بایەزیدی دووەم) بە
پاڵپشتی ئینکیشاری وخاقانی قەڕم، وسەرکەوتوو بوو لە دەرکردنی براکانی
ومناڵەکانیاندا ودەست گرتن بەسەریاندا تاکو ڕکەبەری نەبێت لە دەسەڵاتدا، لەم
سەردەمەدا سەفەوییە شیعەکان دەرکەوتن لە ئێران و ئازەربایجان، کە شەڕێکی گەورە لە
نێوانیان کەوتووە و بە سەرکەوتنی سوڵتان سەلیم کۆتایی پێھات، پاشان سەرنجی چووە سەر
مەمالیکەکان و غەزووی خاکەکانی کردن وبە تەواوی دەستی بەسەرا گرتن دوای ئەوەی ٢٦٧
ساڵ بەردەوام بوون.

سەردەمی سوڵتان سەلیم جیادەکرێتەوە لە سەردەمەکانی پێشتری بەوەی کە فەتحەکانی گۆڕی
لە ڕۆژئاوای ئەوروپیەوە بۆ ڕۆژھەڵاتی عەرەبی، ڕووبەری دەوڵەتەکە فراوان بوو و ھەموو
وڵاتی شام وعێراق ومیسر وحیجازی ئەگرتەوە، ھەروەھا لە دەرئەنجامی فەتحەکانی سوڵتان
سەلیم بوو کە دەوڵەتی عوسانی ئەو گەشەسەندنەی بەخۆیەوە بینی لە سەردەمی سلێمان
قانونی، دوای ئەوەی گرنگنرین ڕیگە بازرگانیە وشکانیەکان (ڕێگەی حەریر وتەوابل) بە
دەوڵەتی عوسمانیدا تێپەڕ دەبوون، وچەند بەندەرێکی گرنگی دەستکەوت لە ڕۆژھەڵاتی
دەریای ناوەڕاست ودەریای سوردا.

سەلیمی یەکەم کوڕی سوڵتان بایەزیدی دووەم کوڕی سوڵتان محەمەد فاتیحە و دایکی عائیشە
گوڵبەھار خاتوونە، لە دایک بووە لە ١٠ی تشرینی یەکەمی ١٤٧٠ز لە شاری ئەماسیا لەسەر
کەناری دەریای ڕەش لە ئەنادۆڵ، و یەکێک بووە لە ھەشت کوڕەکەی سوڵتان بایەزیدە دووەم
، کە پێنج کوڕی بە مناڵی مردوون ولەگەڵ سەلیمدا دوو کوڕی ماوەتەوە (کرکود وئەحمەد)،
کە زۆر جیاواز بوون لە بیروڕادا، کرکود زانست وئەدەب وھونەری خۆشئەویست وسەرگەرم
بوو بە کۆڕی زانست وخوێندنەوە، و ئەحمەد خۆشەویست بوو لای بەرپرسەکان وسەدری ئەعزەم
(عەلی پاشا) دڵسۆز بوو بۆی، بەڵام سەلیم حەزی لە شەڕ بووە وخۆشەویست بووە لای
سەربازەکان بە گشتی وئینکیشاری بە تایبەت، ولەبەر جیاوازی بیروڕای کوڕەکانی سوڵتان
بایەزید ترسا لەوەی ناکۆکی دروست بێت لە نێوانیان ، لەبەر ئەوە لە یەکی
دوورخستنەوە، کرکودی کردە والی یەکێک لە ولایەتە دوورەکان وئەحمەد بە والی ئەماسیا
وسەلیم بە والی تەڕابزۆن.

سەلیم حوکمی تەڕابزۆنی گرتە دەست لە تەمەنی ١١ ساڵیدا وبە وریاییەوە ماوەی ٢٩ ساڵ
حوکمی کرد لە ١٤٨١ تا ١٥١٠، لەسەرەتاوە دەرکەوتنی سەفەوییەکانی بینی لە ئێران و
ئازەربایجان وھەستی کرد جەماوەری سەفەوییەکان وردە وردە زیاد ئەکات ومەترسی بۆ
دەوڵەتی عوسمانی دروست ئەکات لە داھاتوودا، لە ماوەی حوکمی تەڕبزۆندا ھەڵمەتی بردە
سەر جۆرجیا چەند جارێک وغەزووی قارس وئەرزڕوم وئەرتەڤینی کرد وخستنیە سەر دەوڵەتی
عوسمانی، لە ئەنجامی ئەوەدا ھەموو جۆرجیەکانی ئەو شارانە ئیسلام بوون، وسەربازەکان
زیاتر پەیوەست ئەبوون بە سەلیمەوە لەبەر ئازایەتی وباشی ڕێکخستنی ئەو ھەڵمەتانە.

ئینکیشاریەکانی شارەکە شۆڕشیان کرد دوای دانانی ئەحمەد وڕازی نەبوون بەوە ودانیان
پیانەنا وداوایان لە سوڵتان بایەزید کرد لە سەلیم خۆشبێت و بیگەڕێنێتەوە بۆ ولایەتی
سەمەندەریە لەبەر ئەوەی زۆر ھۆگر بوون پێوەی وبە تاکە کەسیان ئەزانی کە ڕێگە لە
مەترسی سەفەوییەکان بگرێت، بە تایبەت کە شا ئیسماعیلی سەفەوی لایەنی سوڵتان ئەحمەدی
ئەگرت بۆ دەسەڵات گرتنە دەست، ئینکیشاریەکان ترسان لە دەست تێوەردانی سەفەوییەکان
لە کاروباری عوسمانی وبڵاوکردنەوەی مەزھەبی شیعە وەک ئەوەی لە ئێران وئازربایجان
کردیان، بەم شێوەیە سوڵتان بایەزیدیان ناچارکرد لە سەلیم خۆشبێت وبیگەڕێنێتەوە بۆ
ویلایەتەکەی ودواتر ئینکیشاریەکان سوڵتان بایەزیدیان ناچار کرد لە دەسەڵات دابەزێت
بۆ سەلیم، کە ناچار قبوڵی کرد ولە حوکم دابەزی لە ٢٥ی نیسانی ١٥١٢ز وسەلیم حوکمی بە
فەڕمی گرتە دەست لە ٢٣ی ئایاری ھەمان ساڵدا.

بنەماڵەی دەسەڵاتداری سەفەوییە شیعەکان دەرکەوتن لەسەر دەستی شا ئیسماعیلی یەکەم
کوڕی حەیدەر سەفەوی ساڵی ١٤٩٩ز، وتوانی مەترسی بۆ دەوڵەتی عوسمانی دروست بکات لە
ڕۆژھەڵات، وئیسماعیل مەزھەبی شیعەی سەپاند بەسەر خەڵکەکەدا وەکو ئاینی فەڕمی دەوڵەت
ڕایگەیاند، کە کاردانەوەیەکی توندی لێ کەوتەوە لە کاتێکدا زۆربەی شارە گەورەکانی
ئێران وەک تەبرێز سونە بوون.

دوای ئەوەی سوڵتان سەلیم لە کێشەی براکانی بوویەوە وئاشتی نامەی کرد لەگەڵ
دراوسێکانی بە تایبەت مەجەڕ، بە دوای ھۆکارێکدا ئەگەڕ بۆ شەڕ لەگەڵ سەفەوییەکان، و
لە وەڵامی ئەو کوشتارگەیەی سەفەوییەکان بەسەر سونەی عێراق وتەبرێز وئازربایجاندا
ھێناین، سوڵتان فەرمانی کرد بە کۆکردنەوەی شیعەکانی لە ولایەتە فارسەکان وڕۆژھەڵاتی
ئەنادۆڵ بوون وەک ئەڵێن ژمارەیان گەیشتۆتە چل ھەزار کەس لە قزڵباش، ھەموویانی کوشت،
وکاتێک شا ئیسماعیل ھانی ئەوانەی ئەدا تا شۆڕش بکەن لە دژی عوسمانیەکان، لەم کاتانە
سوڵتان سەلیم ھەموو سەرکردە جەنگی وزانا ووەزیرەکانی کۆکردەوە و ڕازی کردن بە
ڕاگەیاندنی حیھادی پیرۆز لە دژی دەوڵەتی سەفەوی لە ١٦ی ئازاری ١٥١٤ز، ٣ ڕۆژ دوای
ئەو کوبوونەوەیەوە سوڵتان لە سەرکردایەتی سوپایەکی گەورەدا دەرچوو لە ئەدەرنەوە بۆ
قوستەنتینیە بەرەو ئەنادۆڵ ڕۆژھەڵاتی تەبرێز دوای ئەوەی کاروباری پایتەختی دایە
دەست سلێمانی کوڕی.

لە بەھاری داھاتوودا سوڵتان سەلیم گەڕایەوە بۆ وڵاتی فارس و فەتحی قەڵای کوماش
ومیرنشینی زولقەدری تورکمانی کرد وگەڕایەوە بۆ قوستەنتینیە وئەرکەکەی بە جێھێشت بۆ
سوپاکەی، ولە کاتی گەڕانەوەی زۆر لە ئەفسەرە ئینکیشاریەکان لە ناوبرد لەبەر ئەوەی
ڕیگریان کرد لە بەرەو پێشچوون لە وڵاتی فارس وبۆ ئەوەی گەندەڵی ونا گوێڕایەڵی بڵاو
نەیتەوە لە ناو سوپا، ودوای گەڕانەوەی سوڵتان بۆ قوستەنتینیە، سوپای عوسمانی فەتحی
شارەکانی ماردین و ئۆرفە و رقە و موسڵ و سنجار وحوسن کێف وعیمادیە ودوورگەی ئیبن
عومەر، کە بەمەش بەشی ھەرە زۆری ھەرێمەکانی کوردستان مل کەچ بوون بۆ دەوڵەتی
عوسمانی، بەمەش ڕووبەوڕوو وەستا بوون لەگەڵ سەفەوییەکان لەبەر ئەوە قورس بوو بۆیان
بتوانن فراوان بن لەسەر حسابی دەوڵەتی عوسمانی، وھەموو ھۆزە کوردیەکان بە خواستی
خۆیان چوونە ژێر دەسەڵاتی عوسمانی وبەمەش ٢٣ شار لە ماوەیەکی کەمدا چووە سەر
دەوڵەتی عوسمانی، سوڵتان سەلیم ڕێکەوتنی ھاوڕێیەتی ودۆستایەتی وھاوپەیمانی بەست
لەگەڵ کوردەکان ئەمەش بە فەزڵی شێخ (ئیدریس بەدلیسی)بوو، کە سوڵتان کردبوویە
ڕاوێژکاری کارگێڕی ئەو ھەرێمانە لەبەر ئەو خزمەتەی پێشکەش بە سوڵتانی کرد.

بۆ ئەم ھەڵمەتە ھۆکاری جیاواز ھەبوو لەوانە، ناکۆکی لەسەر سنوری نێوان دوو
دەوڵەتەکە و ھەڵوێستی مەمالیکەکان لەسەر سەفەوییەکان وپەنادانی ئەو بەرپرسە
عوسمانیانەی ھەڵئەھاتن، وپەنابردنی خەڵکی شام بۆ عوسمانیەکان لە دەست زوڵمی
مەمەلیکەکان کە نامەیەکیان نوسی وداوایان لە سوڵتان سەلیم کرد ڕزگاریان کات لە دەست
مەمالیکەکان بۆ ئەو زوڵمەی ئەیکەن وڕێئەگرن لە جێبەجێکردنی شەریعەتی ئیسلامی،
سوڵتان نوێنەرێکی ناردە بۆ لایان ودڵنیایی کردن. ھەرچۆنێک بێت ھۆی ناکۆکیەکە لەوە
قوڵتر بوو، لەبەر ئەوەی سوڵتان سەلیم ئەیویست ھەموو وڵاتە سونەکان لەژێر ئاڵای
خۆیدا یەکخات، ومەمالیکەکان لەم فراوانخوازیەی سەلیم ترسان وھاوپەیمانیان لەگەڵ شا
ئیسماعیل سەفەوی بەستبوو.

سوڵتان سەلیم لە سەرکردایەتی سوپایەکی گەورەدا بەڕێکەوت بەرەو شام ولە نزیک حەلەب
لە دۆڵی مەرج دابقدا بەیکیاندا لە شەڕێکدا کە بە مەرج دابق ناسراوە وبەسەرکەوتنی
عوسمانیەکان کۆتایی ھات، ودوای ئەوە سوڵتان سەلیم زۆر بە ئاسانی فەتحی حەما وحومس
ودیمەشقی کرد، زاناکانی بینی زۆر بەباشی وسودی پێ گەیاندن و فەرمانی کرد بە
نوێکردنەوەی مزگەوتی ئەمەوی لە دیمەشق وکاتێک نوێژی ھەینی تێدا کرد، وتارخوێنەکە
ئەم ئاماژەیەی بۆ زیاد کرد (حاکمی حەڕەمە پیرۆزەکان) بەڵام سەلیم بەباشی زانی
ئاماژەیەکی ئاینی تر بەکاربھێنن کە ئەویش (خزمەتکاری حەڕەمە پیرۆزەکان)بوو، و
بەردەوام دوای خۆی سوڵتانەکان ئەو نازناوەیان وەرئەگرت، پاشان شاکانی ئال سعود
وەریان گرت لە سعودیەی عەرەبی لە سەدەی بیستدا. ھەروەھا سوڵتان پێشوازی لە وەفدێک
لە بەرپرسەکانی لوبنان کرد کە پیرۆزبایی سەرکەوتنیان لێکرد، وبە لە خۆگرتنی وڵاتی
شام ڕووبەری دەوڵەتی عوسمانی گەیشتە ٥،٢٠٠،٠٠٠ کم.

دوای سەرکەوتنی سەلیم بەسەر مەمالیکەکان ڕێگەی بۆ کرایەوە بۆ فەلەستین و میسر،
وھێزی ھەردوولا لای سنوری شام بە یەک گەیشتن وعوسمانیەکان غەزەیان گرت وڕۆیشتن تا
گەیشتنە نزیک قاھیرە، و پاشان لە ساڵی ١٥١٧ ھەردوولا لە شەڕێکی گەورەدا بەیەکیاندا
وبەسەرکەوتنی عوسمانیەکان کۆتایی ھات و ھەردوولا زەرەرێکی گیانی زۆریان لێکەوت. لە
٢٣ی کانونی دووەمی ساڵی ١٥١٧زدا سوڵتان چووە ناو قاھیرەوە، ونزیکەی مانگێک لە
شارەکە مایەوە و لەو ماوەیەدا سەردانی ھەموو مزگەوت وئاسەوارە مێژوویەکانی کرد
وکاتێک سوڵتان لە قاھیرە بوو شەریفی مەککە کلیلی حەڕەمە پیرۆزەکانی پێشکەش کرد وەک
ملکەچیەک وداننان بە دەسەڵاتی عوسمانی لەسەر خاکە پیرۆزەکان، بەمەش حیجاز بە بێ شەڕ
چوونە ژێر دەسەڵاتی عوسمانیەکان، ودوایین خەلیفەی عەباسیەکان لە قاھیرە کە دوای
غەزوی مەغۆل بۆ بەغدا چووبوونە قاھیرە دابەزی لە خەلافەت بۆ سوڵتان سەلیم، ولەو
کاتەوە سوڵتانە عوسمانیەکان بوون بە خەلیفەی موسڵمانان وپێشەوای باوەڕداران.

پورتوگالیەکان چالاک بوون لە کردارە سەربازییە دەریاییەکاندا لە شارەکانی مەغریبی
عەرەبی وزەریای ئەتڵەسی، و پلانیان دانا تا دەست بگرن بەسەر ئەو گەرووە گرنگانەی
جیھانی عەرەبی بە زەریای ھندیەوە ئەبەستن، کە بەمە ویستیان لە ئابوری میسر وبوندقیە
بدەن وتوانیان دەست بگرن بەسەر ھەندێک گەرووی گرنگدا ودوای دەستگرتنیان بەسەر
گەرووی ھورمز، ڕێکەوتن لەگەڵ شا ئیسماعیل لە دژی دەوڵەتی عوسمانی . وعوسمانیەکان
دوای ئەوەی دەستیان گرت بەسەر میسڕدا، خێرا ڕۆیشتن بۆ بەرەنگاری پورتوگالیەکان
وتوانیان مقادیشۆ وچەند شارێکی تر ئازاد بکەن و زەرەرێکی گەورە لە پورتوگالیەکان
بدەن، لەم کاتانە ئەستێرەی یەکێک لە سەرکردە موسڵمانەکان دەرکەوت کە (خەیرەدین
بەربروس پاشا)بوو، کە توانی شاری شرشالی جەزائیر بگرێت وپاشان گەڕایەوە تونس
ونوێنەری نارد بۆ سوڵتان سەلیم ودڵسۆزی وگوێڕایەڵی خۆی بۆ دووپات کردەوە.

دواتر دەستیان گرت بەسەر شاری جەزائیر وسوپا ئیسپانیەکانیان تێک شکاند، ھەروەھا
شاری تەلمیسانیان فەتح کرد، دواتر خەڵکی جەزائیر بە ناوی وتاربێژ وزانا
وبازرگانەکانیانەوە پەیامێکیان نوسی بۆ سوڵتان سەلیم و داوایان کرد بچنە ژێر ئاڵای
دەوڵەتی عوسمانیەوە ویارمەت بدرێن بۆ وەستان لە بەرامبەر پورتوگال و ئیسپانیا،
وخێرا سوڵتان چوو بە دەم داواکەیانەوە بەمەش ئەم ھەرێمە بووە ولایەتێکی دەوڵەتی
عوسمانی. لە سەرەتاکانی مانگی ئەیلولی ساڵی ١٥١٧ سوڵتان سەلیم گەڕایەوە بۆ
قوستەنتینیە بە ھاوەڵی دوایین خەلیفەی عەبباسی.

ئەو یاخیبوونەی ئینکیشاری گرتەوە لە دوای شەڕی چاڵدێران وڕەتکردنەوەیان بۆ
دواکەوتنی شا ئیسماعیل وشوێنکەوتووەکانی لە شاخەکانی ئێران کاریگەریەکی گەورەی
ھەبوو بۆ بڕیاری سوڵتان لە گۆڕینی رژێمی ئەفسەرەکان، بە تایبەت کە زۆربەی یاخی
بووەکان لە ئەفسەرەکان بوون، ولەسەروو ھەموویانەوە قازی سەرباز (جەعفەر چەلەبی)،
دوای ئەوە سوڵتان سەلیم قازی سەربازی کوشت لەگەڵ ھەموو ئەوانەی دەستیان ھەبوو لەو
ئاژاوەدا، وحەقی دانانی سەرکردەکەیانی دا بە خۆی بەوەش دەستی گرت بەسەریاندا بەڵام
ڕژێمی پێشتر سەرکردەی گشتی دیاری ئەکرا للەایەن کۆنترین ئەفسەرەکانی سوپاوە.

دوای ئەوەی سوڵتان محەمەد فاتیح فەتحی قوستەنتینیەی کرد، عوسمانیەکان دروسکردنی
بەندەر ومیناکانیان پشت گوێ خستبوو، فاتیح وبایەزیدی کوڕی ھەندێک لە کەشتیە
دەریاییەکانیان پاراست کە ئیشیان پاراستنی کەنار وئاوە ھەرێمیەکان بوو لە دەستدرێژی
وئیشی قەڕاسینەکان، سوڵتان سەلیم لە ئابی ساڵی ١٥١٨ز بڕیاری کردنەوەی وەرشەیەکی
دروستکردنی کەشتیگەلی دا کە پێک بێت لە کەشتی جەنگی گەورە بۆ ڕووبەڕووبونەوەی
کەشتیە پڕتوگالیەکان دوای ئەوەی مەترسی پرتوگال زیادی کرد بۆ سەر حیھانی عەرەبی و
ئیسلام، سوڵتان گەرووی قەرن زەھبی ھەڵبژارد بۆ ئەو مەبەستە، بەام سوڵتان پێش ئەوەی
بەرھەمی ئەو کەشتیە ببینێت کۆچی دوایی کرد.

سوڵتان چەندین بەرھەمی تەلارسازی ھەبوو لەگەڵ کەمی ماوەی حوکمەکەی وسەرگەرم بوونی
بە غەزوو وفەتحەوە بە دێژایی ژیانی، سوڵتان سەلیم ژمارەیەکی زۆر مزگەوتی بنیاتنا
وزۆری تری تازە کردەوە، لە دیارترینی ئەو مزگەوتانەش، مزگەوتی فاتح پاشا ومزگەوتی
بوستان لە دیاربەکر ومزگەوتی ئیبن عەرەبی لە دیمەشق و نوێکردنەوەی مزگەوتی ئەمەوی
بوون، ودەست کرا بە ئیش لە سەردەمەکەیدا بۆ کردنەوەی مزگەوتێک بە ناوی خۆیەوە،
بەڵام تەواو نەبوو تا وەفاتی کرد، ھەروەک چەندین فێرگە وتەکیە وگۆشەی بۆ سۆفیەکان
کردەوە، وجوانترین کەنیسەکانی قوستەنتینیەی کرد بە مزگەوت.

دوای گەڕانەوەی لە میسر سوڵتان سەلیم ھەستا بە ئامادەکردنی کەشتیگەلێکی دەریایی
گەورە بۆ گرتنی دوورگەی رۆدوس دوای ئەوەی سوڵتان محەمەد فاتیحی باپیرەی تەواوی
نەکردبوو، ھەروەھا بۆ ئەوەی ھێرش بەرێتە سەر مەجەڕ وبۆ ئامادەکاری جەنگ لەگەڵ شا
ئیسماعیل سەفەوی جارێکی تر لەسەر ئەو ھاوپەیمانیەی لەگەڵ پرتوگالیەکان کردبووی لە
دژی.

سوڵتان سەلیم لەگەڵ کەمی ماوەی حوکمەکەی، دەوڵەتی عوسمانی پێشخست بە شێوەیەک گەیشتە
ئەوپەڕی تەواوی وگەشەسەندن لە سەردەمی سلێمانی کوری، ناوی سوڵتان لە چەندین شوێن
نراوە لە ناو ودەرەوە تورکیا وەک مزگەوتی سوڵتان سەلیم ئازا لە شاری مانھایم لە
ئەڵمانیا، ولە ساڵی ٢٠١٠ فیلمێکی سینەمایی تورکی بە ناوییەوە دەرکرا کە باس لە
ژیانی ئەکات.



https://ckb.wikipedia.org/wiki/%D8%B2%D9%85%D8%A7%D9%86%DB%8C_%D9%84%D8%A7%D8%AA%DB%8C%D9%86%DB%8C

زمانی لاتینی یەکێکە لە زمانەکانی بنەماڵەی ئیتالیک و لە سەرچاوەی زمانی بنەڕەتی
ھیندوئەورووپاییەکان. ئەم زمانە لە ڕابردوودا لە بەشێک لە ئەورووپا قسەی پێ‌دەکرا و
لاتیۆم بە ناوەندی ئەم زمانە دەزانن. ڕۆڵی ئەم زمانە لە جیھاندا کاتێک گرنگ بوو کە
بوو بە زمانی فەرمی ئیمپڕاتۆرێتیی ڕۆمانی. لە سەردەمی ھاوچەرخدا زمانەکانی فەڕانسی،
ئیسپانیایی، ئیتالیایی، پورتوگالی، ڕۆمانیایی و ھتد ھەر لەم زمانە لاتینییە
سەرچاوەیان گرتووە. ھەروەھا لە زمانی ئینگلیزیشدا ژمارەیەک وشە ھەن کە لە
لاتینییەوە ھاتوون.

ئەم زمانە ئێستا لە ڤاتیکان زمانی فەرمیە و لە ڕابردووی نزیکیشدا لە زانکۆکانی
ئەورووپا زمانی زانست بوو. ھەروەھا ئێستاش زۆربەی سروود و وتارە ئایینیەکانی
خاچپەرەستی ھەر بەم زمانە بەڕێوە دەچێت.



https://ckb.wikipedia.org/wiki/%D8%AE%D9%88%DA%95%DB%95%D9%85_%D8%B3%D9%88%DA%B5%D8%AA%D8%A7%D9%86

خوڕەم خاسەگی سوڵتان (١٥٠٠ - ١٥٥٨) بە ناوی ڕاستەقینەی ڕۆکسێنێلا یان ئەلێکساندرا
لیسۆفسکا ژنی تاقانەی سوڵتان سولەیمان قانونی و دایکی سەلیمی دووەم.[١] خوڕەم
سوڵتان یەکێک بوو لە بەھێزترین ژنانی دەرباری عوسمانی، ئەو ڕۆڵێکی گرینگی ھەبوو لە
سیاسەت و بەڕێوەبەرایەتی ئیمپراتۆری و ئەم دەسەڵاتەی لە لایەن شووەکەیەوە بە دەست
ھێنا بوو. بە ھۆی ئەوە کە دایکی وەلیعەھدی (جێنشینی پاوشا) دەرباری عوسمانی بوو،
پێیان دەگوت خاسەگی سوڵتان. ئەو بە ڕەگەز خەڵکی وڵاتی ئۆکرانیا و ناوچەی رۆھتانیا
بووە.

لە زمانە ئەورووپاییەکاندا لە خوڕەم سەڵتان بە ڕۆکسێلانا (Roxelana) ناو براوە، لە
دەرباری عوسمانی پێی وتراوە خوڕەم(لە ڕیشەی فارسی و بە واتای کەسێکی شۆخ و شەنگ).
لە عەرەبیدا پێی وتراوە کەریمە (بە عەرەبی: كريمة) کە بە واتای خانمی خاون ڕێزە.

سەبارەت بە ڕۆژانی سەرەتایی ژیانی خوڕەم سوڵتان سەرچاوەگەلێکی باش لە بەردەستدا
نییە. بەڵام ھەر ئەوەندە زانراوە کە بە پێی نووسراوەکانی شاعرێکی پۆڵەندایی بە ناوی
"ساموێل تواردۆوسکی"، خوڕەم دەبێ کچی کەشەیەکی ئۆرتۆدۆکسی ئۆکرانییایی
بێت.[٢][٣][٤] شوێنی لە دایک بوونی ئەو شارستانی ڕۆھاتین لە ٦٨ کیلۆمەتری
باشووریی-ڕۆژھەڵاتی شاری لڤیڤ بووە کە ھەر لەم شارەدا و لە یەکێک لە تاڵانکردنەکانی
تاتارەکانی کریمە بۆ سەر ئەم شارستانە بە دیل(ئەسیر) گیرا و بۆ مامەڵەی دیلەکان
سەرەتا بردرا بۆ شارێک لە ناوچەی کریمەی ئۆکرانیا بە ناوی کەففا و دواتر بەرەو شاری
ئیستەنبوڵ، پایتەختی ئیمپراتۆری عوسمانی، بردرا و ھەر لەوێ بوو کە بۆ حەرەمخانەی
سوڵتان ھەڵبژێردرا.[٥][٦]

خوڕەم دوای ئەوە کە چووە نێو حەرەمخانە، زۆر زوو کەوتە بەر چاوی سوڵتان و ھەر ئەمەش
بوو بە ھۆی بەخێڵی کردنی دیکەی ژنانی حەرەمخانە. خوڕەم ببوو بە گرینگترین حەریفی
ماھیدەوران سوڵتان و دواتریس ببو بە خۆشەویسترین ھاوسەری سوڵتان سولەیمان و ژنی
فەرمی و قانوونی ئەو. خوڕەم لە ساڵی ١٥٢١ دا یەکەمین کوڕی خۆی بە ناوی "محەممەد"
(کە لە ساڵی ١٥٤٣ کۆچی دوایی کرد) ھاوردە دنیا، دوای محەممەد، لە ساڵی ١٥٢٤ سەلیمی
بوو کە دواتر بە ناوی سەلیمی دووەم بوو بە سوڵتانی عوسمانی. کاتێک کە سەلیم لە دایک
بوو، ماھیدەوران زۆر نیگەران بوو، بە ھۆی ئەوە کە ئیتر تەنھا کەسێک لە حەرەمخانە
کوڕی لە سوڵتان بووە نەما.[٧] ئەم ڕکابەرییەی نێوان ئەم دوو ژنە لە دەرباری
عوسمانیدا لە لایەن ئایشێ حەفسە سوڵتان کە دایکی سوڵتان سولەیمان بوو، بەرگری لێ
دەکرا،[٨] بەڵام لە ساڵی ١٥٣٤ و دوای کۆچی دوایی ئەو ململانێی نێوان ئەو دوو ژنە
ئاگری گرت و زۆرجار بۆ یەکتریان تێ وەشان، کار کێشای بەو جێگەی کە ماھیدەوران
چەپۆکی وەشان لە خوڕەم (وا دەردەکەوێت کە ویستوویەتی دەموچاوی خوڕەم بسووتینێت) و
سوڵتان سولەیمان بەم کارەی زانی و ماھیدەورانی لە کۆشکی حکوومەت دەر کرد و ڕەوانە
بوو بۆ ناوەندی ویلایەتی "مانیسا"، لای کوڕەکەی شازادە موستەفا.

دوای ئەم ڕووداوانە، ئیتر خوڕەم ببوو بە خاتوونی یەکەمی دەربار و کەس پێی نەدەوێرا.
بە ھۆی ئەوە کە سەردەمی حکوومەتی سوڵتان سولەیمان زۆر درێژخایین ببوو، ململانێ لە
نێوان کوڕەکانی ئەودا بۆ جێگری ئەو تەواو زۆر ببوو، یەکێک لە بەھێزترین ئەم کوڕانە،
موستەفا(کوڕی ماھیدەوران) بوو. لە بەر ئەوە کە خوڕەم بتوانیت کوڕەکەی خۆی بکات بە
جێگری سوڵتان لەگەڵ ڕوستەم پاشا(سەرۆک وەزیرانی دەربار) ببوو بە ھەڤاڵ و تێدەکۆشان
بۆ لەناوبردنی موستەفا. خوڕەم و ڕوستەم، موستەفایان بە ھەوڵدان بۆ بنیاد دانانی
شۆڕش تاوانبار کرد و کاتێک لە ساڵی ١٥٥٣ کە سوڵتان سولەیمان دەیویست ھیرش بکاتە سەر
دەوڵەتی سەفەوی، موستەفای لە بەر ترس لە سەرھەڵدان لە کاتی شەڕی ئێران، کوشت.[٩]

وا بڕوا کراوە کە خوڕەم ئەو کاتەی کە دەیویست شوو بکات بە سوڵتان سولەیمان دەبوایە
بھاتایەتە سەر ئایینی ئیسلام، کە بەم کارە دڵی سوڵتانی زۆر خۆشحاڵ کرد و ئەویش
لەبەر ئەم کارە، خوڕەمی لە دیلی ڕزگار کرد و کردی بە خاتوونێکی ئازاد. دوای ئەمە
خوڕەم لەگەڵ سوڵتان ھاوجێیی نەدەکرد و دەیوت کە لە ئایینە تازەکەی دا ھاوجێیی کردن
لەگەڵ پیاوی نامەحرەم ڕێگەی پێ نەدراوە، سوڵتانیش بۆ سێ شەو خۆی ڕاگرت و نەچووە لای
خوڕەم، بەڵام دوای ئەم ماوەیە، زەماوەندی لەگەڵ کرد و بە شەرعی بوون بە ھاوسەری
یەک.[ژێدەر پێویستە]

خوڕەم کاریگەریێکی ئەفسووناوی لە سەر سوڵتان بوو. ئەو دایکی پێنج کەس لە چواردە کەس
منداڵی سوڵتان بوو و دواتر لە دیلی ڕزگار کرا و بە شەرعی بوو بە ژنی سوڵتان کە ئەمە
لە سەردەمی ئۆرھان غازیەوە بۆ یەکەمین جار بوو کە سوڵتانێکی عوسمانی بە شەرعی ژنی
دەھێنا. ئەم پێشکەوتنەی خوڕەم لە دەربار ئەوەندە بەر دەوام بوو ھەتاکوو یەکێک لە
کوڕەکانی خوڕەم بە ناوی سەلیم بوو بە جێگری سوڵتان سولەیمان. ھەروەھا خوڕەم ببوو بە
ڕاوێژکاری سوڵتان سولەیمان و لە زۆر کاروباری دەرەوەی وڵات و سیاسەتەکانی ناوخۆدا
ڕاوێژکاری سوڵتانی دەکرد.[١٠] لە سەردەمی ژیانی خوڕەم، ئیمپراتۆری عوسمانی لەگەڵ
ناوچە پۆڵەندایینشینەکاندا لە ئاسایشدا بوو.

جگە لەو کارە سیاسیانە کە خوڕەم بەشداری تێیدا دەکرد، ئەو چەندین پڕۆژەی ھەرە
گەورەی بیناسازی لە مەککەەوە ھەتا ئورشەلیم بەڕێوە برد. ئەو مزگەوتێک، دوو دانە
خوێندنگەی قورئانی(مەدرەسە)، فەوارەیەک و نەخۆشخانەیەکی ژنانی لە نزیک بازاڕی
دیلفرۆشان(بەردەفرۆشان) لە ئەستەمبوڵ دروست کرد. ئەو مەستەراوێکی لە نزیکی مزگەوتی
ھاجیا سۆفیا بۆ خزمەتگوزاری موسوڵمانان دروست کرد. لە ساڵی ١٥٥٢ لە ئورشەلیم
چێشخانەیەک دروست کرا بۆ خۆراکدانی ھەژاران و فەقیران کە ناوی حەسەکی سوڵتان ئیمرات
بوو.

یەکێک لە بەرھەمەکانی خوڕەم کە ھەتا ئەوڕۆش شوێنەواری ھەر ماوە، گوڵدووریەکانی (بە
فارسی: گلدوزی) ئەوە کە بە دیاری ھەنێردراوە بۆ پاشاکانی وڵاتانی دراوسێ وەکوو
ئێران و پەڵەندا.

خوڕەم سوڵتان لە ١٥ی نیسانی ساڵی (ئەیپریل) ١٥٥٨ کۆچی دوایی کرد و لە مزگەوتی
سولەیمانیە لە شاری ئەستەمبول بە خاک سپێردرا.[١١]

خوڕەم خاسەگی سوڵتان یان ڕۆکسێنێلا(ئەو ناوەی کە لە ئەورووپا پێی ناسراوە) خانمێکی
زۆر بەناوبانگە لە تورکیا و ئەورووپا و چیرۆکی ژیانی زۆر جار بووەتە دەسمایە بۆ
کاری ھونەری نگارکێشان، موسیقانووسان (سیمفۆنی ژمارە ٦٣ی جۆزێف ھایدن)،
ئۆپرانووسان(وەکوو دێنیس سیکینسکی)، شانۆ و چەندین ڕۆمان کە زۆربەیان لە لایەن
نووسرانی ئۆکرانیاییەوە نووسراون بەڵام ھەندێک کەس لە سەر زمانگەلی ئینگلیزی و
ئاڵمانی و فەڕانسەوییش لە سەر ئەو چیرۆک و ڕۆمانیان نووسیوە.

لە ساڵی ٢٠٠٧دا موسڵمانانی یەکێک لە شارەکانی ناوچەی کریمە بە ناوی "ماریۆپۆل" لە
وڵاتی ئۆکرانیا مزگەوتێکیان بە ناوی ڕۆکسێنیلا کردەوە بۆ ڕێز گرتن و مانەوەی ناوی
خوڕەم.

لە تورکیا دەرھێنەرێک بە ناوی "موحتەشەم یوزیل" زنجیرە درامایەکی لە سەر
بەسەرھاتەکانی ژیانی خوڕەم ساز کرد کە تێیدا مەریەم سەحرا ئوزەرلی ڕۆڵی خوڕەمی
ھەبووە.



https://ckb.wikipedia.org/wiki/%D8%A6%DB%95%D8%B3%D8%AA%DB%95%D9%85%D8%A8%D9%88%DA%B5

ئەستەمبوڵ ( بە تورکی: İstanbul؛ عەرەبی: إسطنبول) گەورەترین شاری کۆماری تورکیایە
کە بەشێکی لە ئاسیا و بەشێکی لە ئەورووپایە. ئەم شارە پایتەختی دەوڵەتی عوسمانی
بووە و قوستەنتەنیەی پێ وتراوە. ٣٤رەم گەرەترین شاری جیھانە کە ڕووی ئابووریەیەوە و
گەورەترین شاری ئەوروپایە لە ڕووی دانیشتوانەوە. ئەستەمبوڵ دەکەوێتە باکووری
ڕۆژئاوای تورکیاوە . ئەستەمبوڵ و دەوروبەری پێکھاتووە لە ٣٩ شارۆچکە. وە یەکێکە لە
ھەرە شارە کۆنەکانی جیھان کە لە ساڵەکانی (٣٣٠ - ٣٩٥ز) مەرکەزی ئیمپراتۆری ڕۆم بووە
و (٣٩٥ - ١٢٠٤ز) پایتەختی ئیمپراتۆریی بیزانس بووە و (١٢٠٤ - ١٢٦١ز) بووەتە
پایتەختی ئیپراتۆریەتی لاتینی و لە کۆتایشدا لە (١٤٥٣ - ١٩٢٢ز) پایتەختی دەوڵەتی
عوسمانی بووە. لە (١٥١٧ - ١٩٢٤) کە دەوڵەتی عوسمانی ھەبووە بووەتە مەرکەزی
ئیسلامیەت.

بە درێژایی مێژوو کە چەندین جۆر میللەت لە ناویدا ژیاون چەندین جار ناوی گۆڕدراوە ،
ناوەکانی لە کۆنەوە ئەمانە بوون " بێزەنتە ، ئاوگوستا ئەنتۆنینا ، نۆڤا ڕۆما ،
کۆنستانتینۆپۆلیس ، قوستەنتینە و ئیسلامبول ئێستاش ئەستەمبوڵ "

مێژووی ئەستەمبوڵ لە ڕووی نیشتەجێبوونەوە دەگەڕێتەوە بۆ ٣٠٠ ھەزار ساڵ و لە ڕووی
شارەوە ٣ ھەزار ساڵ و وە مێژووی بە پایتەخت بوونیشی بۆ ١٦٠٠ ساڵ دەگەڕێتەوە. بە
درێژایی مێژوو ئەم شارە بووەتە شوێنی سەرەکی چەندین کلتوور و شارستانیەت و وە بە
درێژایی چەندین سەدە بووەتە شوێنی پێکەوە ژیانی چەندین ڕەچەڵەک و دین و زمان ، وە
فرە ڕەگەزی و فرە نەتەوەیی بەخۆوە بینیوە. وە لەم قۆناغە مێژووییەدا ڕۆڵێکی گەورەی
بینیووە و شارێکی بێ ھاوتا بووە . وە بە درێژایی قۆناغەکانی مێژوو ھەموو کات بووەتە
مەرکەز و شوێنێکی بە دەسەڵات و یەکێکە لە پایتەختە کەم وێنەکانی جیھان بۆ
نیشتەجێبوون.

زۆرترین ڕێژەی شوێنکەوتوانی ئایین لە ئەستەمبوڵ موسوڵمانەکانن. زۆربەی موسوڵمانانی
ئەم شارە سوننیین ، و ھەندێکیان شیعەن. لە ساڵی ٢٠٠٧ ژمارەی ئەو مزگەوتانەی کە لەم
شارە نوێژیان تیا دەکرا بە (٢٩٤٤) مزگەوت مەزەندە کراون.[١] ھەروەھا چەندین جۆری تر
بیر و باوەڕ لەم شارەدا ھەن لەوانەش : مەسیحیە یۆنانیەکان ، مەسیحیە ئەرمینیەکان ،
کاسۆلیکیەکان ، جولەکەکان.

ئەستەمبوڵ مەڵبەندی سەرەکی خەلافەتی عوسمانی بووە لە نێوان ساڵانی (١٥١٧-١٩٢٤). لە
ساڵی ١٩٢٤ کۆتایی بە دوا خەلافەتی عوسمانی ھات و حکومەتی کۆماری لەلایەن موستەفا
کەمال ئاتاتورک دامەزرا.

ئەستەمبوڵ گەورەترین شاری تورکیایە و پایتەختی پێشووی تورکیایە. بەھۆی ھەردوو جۆری
بازرگانی وشکانی و ئاوی و ھەروەھا گرنگی شوێنی ئەم شارەوە و ستراتیژی شوێنەکەی
بووەتە مەرکەزی بازرگانی لە وڵاتی تورکیا. ھەروەھا ئەم شارە مەرکەزی وەبەرھێنانە لە
تورکیا. لە ٢٠% وەبەرھێنانی تورکیا لەم شارەدایە. ھەروەھا لە ٣٨% بازرگانی شتومەک
پێکدەھێنێت. ئەستەمبوڵ بە شارۆچکەکانی دەوروبەریەوە بەرھەمەکانی وەک : میوە ، ڕۆنی
زەیتون ، سابون ، لۆکە ، توتن بەرھەم دەھێنێت.

مزگەوتی سوڵتان ئەحمەد بە تورکی ( Sultan Ahmet Camii ) بە عەرەبی ( مَسجِدُ
السلطان أحمد ) لە نێوان ساڵانی (١٦٠٩-١٦١٦) لەلایەن سوڵتان ئەحمەدی یەکەمی دەوڵەتی
عوسمانی و بە سەرپەرشتی ئەندازیاری بە توانای ئەو سەردەمە ( سەدەفکار محمد ئاغا)
دروستکراوە. بەھۆی شوێنەکەی و منارە بەرزەکانیەوە بووەتە یەکێک لە ھەرە شوێنە
بەناوبانگەکانی شاری ئەستەمبوڵ.

شاری ئەستەمبوڵ بەھۆی ئەو شوێنە مێژووییانەی کە لە سەردەمی ڕۆمەکان و دەوڵەتی
عوسمانی بەجێماون و ھەروەھا بەھۆی ئەو دەریاچەیەی کە پیایدا تێپەڕ دەبێ بووەتە
خاڵێکی گرنگی گەشت و گوزار لە وڵاتی تورکیا. بەپێی ئامارەکان لە ساڵی ٢٠٠٥ ( ٥
ملیۆن و ٣٤٦ ھەزار کەس) ڕوویان لەم شارە کردووە بۆ گەشتیاری کە نیو ملیۆنیان بە پێی
ئامارەکە زیاد بوون.[٢]

بە پێی وەزارەتی ئامار و سەرژمێری وڵاتی تورکیا لە ساڵی ٢٠١٠ ژمارەی دانیشتوانی
شاری ئەستەمبوڵ ( ١٣.٢٥٥.٦٨٥ ) کەسە ، بێجگە لە ملیۆنان گەشتیار کە ساڵانە دێن بۆ
ئەم شارە.[٣] بە پێی تۆماری ساڵی ٢٠١٠ حکومەتی تورکیا ئەم خشتەیە ڕێژەی تەمەن و
ژمارەی کەسەکان لە خۆ دەگرێت.

لەم سەردەمەدا وەرزشەکانی وەک دوو گۆڵی و باسکە و بالە لە ھەرە وەرزشە بە
ناوبانگەکانی ئەم شارەن. ھەروەھا یانەکانی گاڵاتاسارای و فەنەرباخچە و بەشیکتاش لە
ھەرە یانە بە ناوبانگەکانی تورکیا و ئەستەمبوڵن. یاریگای ئۆڵمپی ئەتاتورک کە پێنج
ئەستێرەیە گەورەترین یاریگای وەرزشە جیاوازەکانە لە تورکیا و بە یەکێک لە یاریگا بە
نرخەکان دەژمێردرێت لەلایەن (UEFA)وە. شاری ئەستەمبوڵ ھەڵبژێردراوە بۆ یاریە
ئۆڵمپیەکانی ساڵی ٢٠٢٠.[٥]



https://ckb.wikipedia.org/wiki/%DA%86%DB%8E_%DA%AF%DB%8C%DA%A4%D8%A7%D8%B1%D8%A7

شۆڕشگێڕ و ئازادیخوازی ئەرجەنتینی چێ گیڤارا، لە ساڵی ١٩٢٨ لە شاری رۆزارییۆی
ئەرجەنتین دا لە دایک بوو و لە ١٩٦٧ لە سەر کێوەکانی ئاند دا کوژرا.

بنەماڵەکەی چێ گیڤارا لە بنەرەتی باسک و ئیرلاندی بوون و بیرووڕایەکی چەپگەڕیان
ھەبوو. گەرچی لە نەخۆشیی ھەناسەتەنگی ئازاری دەبرد بەڵام توووانی بێتە وەرزشکار. لە
ماڵیان دا گرتووپەری ٣٠٠٠ پەرتووک ھەبوو کە بوونە ھۆی ئەوە چە بێتە خوێنەرێکی بەجۆش
و بەفڕ. لە ساڵی ١٩٥٣ دا لە زانکۆی بۆنۆس ئایرێسی پایتەختی ئارجێنتینا دا پزیشکی
خۆی تەواو کرد. کاتێک وا ھێشتا خوێندەکار بوو لەگەڵ ھەڤاڵەکەیەوە ئالبەرتۆ گرانادۆ
دەستیان بە رێوینگیکی لە ئامەریکای باشوور کرد. بیرەوەرییەکانی ئەو رێوینگییە وەکوو
رۆژنووسەکانی مۆتۆرسیکلە نووسراوە. پاشان، دەچێتە مەکسیکا و لەگەڵ فیدەل کاسترۆ
ئاشنا دەبێت و لەگەڵ ئەودا دەست بە شۆرشێک لە دژی رێبەری و دەسەڵاتداری دکتاتۆری
کووبا باتیستا بە ئارمانجی رزگاری دەکەن. بە ساڵان لە شاخ و کێوەکان و شەخەڵ و
جەنگەلەکان دا تێکۆشینی پێشمەرگایەتییان ھەبوو تاکوو کووبایان لە دەستی دیکتاتۆری
رەسکاند. دووای ئەم سەرکەوتنە چێ وەکوو وەزیری سنعەتەکان لە کووبا ھەلبژێردرا بەڵام
قەبولی نەکرد و بۆ درێژە دانەوە بە ئارمانجەکانی رێگای بۆلیڤییای پێش گرت
داکوو-وەھا کە خۆی دەیوت گەلێکی دیکەی ئامەریکای لاتین لە بندەستی دەستمایەداری
(ئیمپەریالیسم) برەسنێت و رزگار بکا.

لە رۆژی ٩ ئۆکتۆبەر ١٩٦٧، کاتژمێر ١٣:١٠ دا بە فەرمانی دەولەتی یەکگرتووی ئامەریکا
و سەرڤیسی ئاساییشەکەی و بە ئەرێنیتی سەرۆککۆماری ئەو سەردەمەی بۆلیڤییا، René
Barrientos، بە دەستی Mario Terán بە نۆ گوڵە کوژرا.

شۆرشگێری ناوداری کورد، ئاپۆ، لە وتارێک دا دەڵێ: «ھەتا کە مرۆڤایەتی بەرەو گەیشتن
درێژە دەکا و بەردەوامە، ناو و رێگای چێ ش بەردەوامە و درێژە دەکا». لە دیمەنی چێ
ژیار و ژیانی مرۆڤان دەبێت ھەر ئامێتەی تێکۆشین بێ. چێ بە ئایینی شۆڕشگێڕی دەژی و
دەویستی ھەرچێ مرۆڤە بەم جۆرە بژین. ئەو دەوووتی «راستەقینەتی و ھەقیقەت لە ھەر کوێ
داب ئێ، مرۆڤیش دەبێ لە وێ دا بێ»



https://ckb.wikipedia.org/wiki/%D9%88%DB%8C%D9%84%DB%8C%D8%A7%D9%85_%D8%B4%DB%8E%DA%A9%D8%B3%D9%BE%DB%8C%D8%B1

ویلیام شێکسپیر، ویلیام یان ویلیەم (بەئینگلیزی:William Shakespeare) (٢٦ی نیسانی
١٥٦٤ - ٢٣ی نیسانی ١٦١٦)، ھۆنراوەنووس و شانۆنووسێکی ئینگلیز بوو. بەشێوەیەکی
بەرفراوان بە گەورەترین نووسەرەکانی زمانی ئینگلیزیی دادەنرێت، ھەروەھا دیارترین
نووسەرەکانی دراما لە جیھاندا. زۆرین جار نازناوی (ھۆنراوەنووسی ئینگلتەرای
نەتەوەیی) و (ھۆنراوەنووسی ئافۆنی داستانیی) لێدەنرێت. کارەکانی زیندوون، پێک دێن
لە ٣٨ شانۆگەریی، ١٥٤ سۆناتا و دوو ھۆنراوەی گێرانەوەی دوورودرێژ، ھەروەھا
ژمارەیەکی تر لە ھۆنراوە. شانۆگەرییەکانی بۆ ھەموو زمانە زیندووە سەرەکییەکانی
جیھان وەرگێراون، و لەھەر شانۆگەرییەکی تر زۆرتر پێشکەش دەکرێن. شێکسپیر لەدایکبووە
و گەورە بووە لە سترادفۆرد ئابۆن ئافۆن، لەتەمەنی ١٨ ساڵییدا چۆتە ژیانی
ھاوسەرییەتییەوە لەگەڵ ئان ھاساوای، کە ٣ منداڵی لێی بوو، سوزانا و دووانەیەک کە
ھامینت و جۆدێس بوون. لەنێوان ساڵەکانی ١٥٨٥ بۆ ١٥٩٢ دەستی کرد بە پیشەیەکی
سەرکەوتوو لە لەندەن وەک ئەکتەر و نووسەر، و بەشێک بوو لە خاوەنی کۆمپانیای نواندن
کە ناوی پیاوانی لۆرد چامبرلین بوو، کە دواتر بە ناوی پیاوانی پادشا ناسرا.
دەردەکەوێت کە خانەنشین بووە و گەڕاوەتەوە بۆ سترادفۆرد لەدەوروبەری ساڵی ١٦١٣، کە
دوای سێ ساڵ پاش ئەو کۆچی دوایی کرد. تۆمارنامەیەکی کەم ماوە لەژیانی تایبەتیی
شێکسپیر.

شێکسپیر کارە ھەرە گەورە و ناسراوەکانی لەنێوان ساڵانی ١٥٨٩ بۆ ١٦١٣ بەرھەم ھێناوە،
بەشێوەیەک کە شانۆگەرییەکانی سەرەتای بەشێوەیەکی گشتیی کۆمیدی و مێژووی، ئەمانەش
شێوازێک بوون کە گەیانییانە رادەی ئاڵۆزبوون و ئاستی باڵا لە کۆتاییەکانی سەدەی
شانزەھەم. پاشان ھەستا بە نووسینی تراژیدی بەشێوەیە گشتی تا نزیکەی ساڵ ١٦٠٨ ـیش،
لەوانە ھاملێت، پادشا لیرو ماکبێس، کە ئەم کارانە بە باشترین کارەکانی زمانی
ئینگلیزیی دادەنرێت، و لە کۆتاییەکانیشدا ھەستا بەنووسین بەشێوەی کۆمیدیای تراژیدی،
بەناوی رۆمانسیات ـیش، ھەروەھا ھاوکاری و یارمەتی ھەبووە لەگەڵ شانۆنووسانی تر.
زۆرێک لە شانۆگەرییەکانی لەماوەی ژیانییدا لەبەرگی جۆروجۆردا دەرچوون و لەچاپ دراون
بەشێوەیەکی کوالیتیی بەرز. لەساڵی ١٦٢٣، دوو ھاوڕێ/ھاوکار ی کۆنی شانۆی ھەستان بە
بڵاوکردنەوەی پەڕەی یەکەم بۆی، ئەمەش چاپێک بوو کۆکرابووەوە بۆ کارە دراماتیکییەکان
بەشێوەیەک کە ھەمووی گرتەوە جگە لەو دوو شانۆگەرییەی کە ئێستا دەزانرێت کە ھی
شێکسپیر بوون. شێکسپیر ھۆنراوەنووس و شانۆنووسێکی ریزداری سەردەم و رۆژانی خۆی بوو،
بەڵام قورسییەتی بەرزنەبووە و ئەم ژیانەوەیەی ئێستای بۆخۆوە نەدیت تا سەدەی نۆزدە،
بەشێوەیەک کە رۆمانتیکییەکان ئەوپەڕی لێھاتوویی و زانایی شێکسپیرییان بینی، وەک چۆن
کە ڤیکتۆرییەکان بە پەرستن ئازایەتی شێکسپیرییان ئەپەرست گەیشتە ئەو رادەیەی کە
جۆرج بێرنارد شۆ وتی شێکسپیر (بتی ھۆنراوەنووسانی داستان)) ـە (Bardolatry) لەسەدەی
بیستەمدا. ئێستاش شانۆگەرییەکانی خاوەنی زۆرترین جەماوەرە و لەوپەڕیی ناوبانگدایە
بەشێوەیەکی بەردەوامیش لێکۆڵینەوەیان لەسەر دەکرێت، ھەروەھا دووبارە نمایشکردنییان
و دووبارە لێکدانەوەیان لەسەکۆ جیاوازە رۆشنبیریی و سیاسییەکان لەسەرانسەری جیھان.

ویلیام شێکسپیر کوڕی جۆن شێکسپیر بوو، درووستکەرێکی زۆر سەرکەوتوو بوو لە بواری
درووستکردنی دەستکێشدا، و ئەندامی شارەوانیش بوو، رەگەز و بنەڕەتی ئەگەڕێتەوە بۆ
سنێترفێڵد، دایکیشی ماری شێکسپیر، کچی دەوڵەمەندێک بوو کۆمەڵێکی زۆر زەوی ھەبوو.
شێکسپیر لە سترادفورد ئابۆن ئافۆن و وا دانراوە کە لە ٢٦ ی نیسانی ١٥٦٤ لەدایکبووە،
بەرواری لەدایکبوونی راستەقینە و دڵنیایی شێکسپیر تائێستا نەناسراوە، و سێیەم منداڵ
بووە لەنێو ھەشت منداڵدا. لەگەڵ نەبوونی ھیچ تۆمارنامەیەکی زیندوو بۆ ئەو ماوەیە،
بەڵام زۆربەی پەڕتووکەکانی ژیاننامە کۆکن لەسەر ئەوەی کە شێکسپیر لە قوتابخانەی
پادشای نوێ لە سترادفۆرد فێری خوێندن بووە، ئەویش قوتابخانەیەکی ئازاد بووە، لەساڵی
١٥٥٣ بەکرێگیراوە کە دووریەکەی چارەکە میلێک دەبوو لە ماڵەکەیەوە، خوێندنگەکانی
رێزمانی زمان جیاواز بوو لەڕووی ئاستەوە لەسەردەمی ئێڵیزابێسدا، بەڵام مەنھەجەکە
دەنووسرایەوە بەپێی یاسا لەسەرانسەری ئینگلتەرادا، بەوشێوەیەش خوێندنگە فێربوون و
خوێندنێکی ڕاست و بەھێزی دابین دەکرد لە رێزمانی زمانی لاتینی و کلاسیکێتی.
لەتەمەنی ١٨ ساڵیدا، لەگەڵ ئان ھاساوای چوونە ژیانی ھاوسەرێتییەوە کە لەوکاتەدا ئان
٢٦ ساڵ بوو، دادگای کەنیسە لەوکاتەدا مۆڵەتی ھاوسەرگیریی لە ٢٧ ی تشرینی دووەمی
١٥٨٢ ـدا دەرچووان. پاش ئەوەی بە چەند رۆژێک دوو ھاوسێ/دراوسێی ئان بەڵگەنامەیان دا
کە ھیچ رێگریی و تەگەرەیەک نییە لەبەردەم ھاوسەرگیرییەکەیان. پێدەچێت ھەردوو ھاوسەر
لەو کاتەدا بەپەلە ھاوسەرگیرییەکەیان رێکخستبێت، چوونکە راوێژکار و ڕسستەر رێگەی دا
بەخوێندنەوەی ھاوسەرگیرییەکە بۆ تەنھا جارێک لەبری سێ جار خوێندنەوەی بنەڕەت. رەنگە
سکپڕیی ئان لەوکاتەدا ھۆکار بووبێت بۆ ئەو پەلە پەلە، پاش شەش مانگ لە ھاوسەرێتی
منداڵێکییان بوو کە سوزانا بوو، کەدانراوە بە لەدایکبووی ٢٦ ی مایس ی ١٥٨٣. بەدوای
ئەودا دووانەیەکییان بوو کە کوڕێک بەناوی ھامنێت و کچێک بەناوی جودێس بوو ئەمەش لە
پاش دوو ساڵ. ھەروەھا ئەوانیش بە لەدایکبووی ٢ ی شوباتی ١٥٨٥ دانراون، بەڵام ھامنت
کۆچی دوایی کرد بەھۆی چەند ھۆیەکی نەزانراوەوە لەتەمەنی ١١ ساڵیدا، و نێژراوە لە
١١ی ئاب ی ١٥٩٦. پاش لەدایکبوونی دوانەکە، بێ لەچەند شوێنپێیەکی کەمی شێکسپیر ھیچی
تر نەبوو لەسەر مێژووی، تەنانەت وەک بەشێک لە بینراوەکانی شانۆگەرییەک لە لەندەن
ساڵی ١٥٩٢ باسکرا. و بەھۆی ئەم بۆشاییەوە، لێکۆڵەرەوان ئاماژە بەوە دەدەن کە
ساڵەکانی نێوان ١٥٨٥ و ١٥٩٢ -ساڵە لەناوچووەکانی شێکسپیرن-. لەھەوڵی نووسینی
ژیاننامە بۆ شێکسپیر لەم ماوەیەدا، سوود وەرگیرا لە بەسەرھاتە بۆ ھەڵبەستراوەکان.
نیکۆڵاس ڕۆ یەکەم ژیاننامەی شێکسپیری نووسیوە و ئەو ئەفسانەیەی سترادفۆردی
نوێکردۆتەوە کە دەڵێت لە شێکسپیر ھەڵھاتووە لە دادگا بەھۆی کەیسی ڕاوکردنی نایاسایی
ئاسک. جۆن ئۆبری ئاماژەی بەوەدا کە شێکسپیر بەڕێوەبەری قوتابخانەیەکی دەرشار/لادێ
بووە. ھەندێک لە زانایانی سەدەی بیستەم پێشنیاری ئەوە دەکەن کە شێکسپیر رەنگە وەک
بەڕێوەبەری قوتابخانەیەک دانرا بێت لەڕێگەی ھوگتۆن لە لانکشایرەوە، کە خاوەنی
زەوییە کاسۆلۆکییەکان بووە، و لە وەسیەتنامەکەیدا ناوبراو [ویلیام شیکشافت] ی
دیاریکردووە. و ھیچ بەڵگەیەکیش نین لەسەر ئەمانە و ھەم لەسەر ئەو ھەڵبەستر و
قسەڵۆکانەی دوای مردنی درووست بوون.

زۆر بەشێوەیەکی رێک و دیاریکراو، ڕوون نییە کەی شێکسپیر دەستی کردووە بە نووسین،
بەڵام بەڵگە و نیشانەکانی سەردەمەکان بەگشتی ئاماژە بەوە دەدەن کە زۆربەی
شانۆگەرییەکانی شێکسپیر لەسەر تەختەی شانۆی لەندەن بووە نزیکەی ساڵی ١٥٩٢، و زۆر
ناسراو بووە لە لەندەن لەو کاتەدا بەوەی کە ھێرشی کراوەتە سەر لەلایەن شانۆنووس
رۆبەرت گرینەوە، رەنگە ئەمەی خوارەوە دەقی رەخنەیەکی رۆبەرت بێت بۆ شێکسپیر:
قەلەڕەشێکی لەخۆبایی، لکاو بەپەڕمانەوە، لەگەڵ ئەوەی دڵی پڵنگ پێچراوە لەنێو یارییە
سووکەڵە تایبەتییەکانەوە، کە پێویستە وابێت بتوانێت قسە بکات بە پاراوییەتی ھۆنراوە
ئازاد ... زانایان کۆک نین لەسەر واتەیەکی دەقاودەقی ئەم وشانە، جگە لەوەی کە زۆرێک
لەزانایان وا دادەنێن کە گرین، شێکسپیر بەوە تاوانبار دەکات کە ویستوویەتی بگات
بەپلەی باڵاتر و بەرزتر لەوەی خۆی، لەھەوڵێکدا بۆ یەککردن و ھاویەککردنی پەڕتووکی
دەرچوانی زانکۆ، وەکو کریستۆڤەر مارلۆ، تۆناس ناش و خودی گرین خۆی. ھێرشی گرین
یەکەم یادەوەری باسکراوە لەژیانی شانۆیی شێکسپیر، و ھەندێک نووسەرەوەی ژیاننامە
پێیان وایە کە ئەو ژیانە شانۆییە لە کاتێکدا لە ناوەڕاستی ھەشتاکانی سەدەی
شانزدەھەمدا سەری ھەڵداوە تەنانەت پێش سەرھەڵدانی لێدوانەکانی گرین. لە ١٥٩٤ ـەوە،
شانۆگەرییەکانی شێکسپیر ئەنجام دەدرێت لەسەر دەستی پیاوانی گەورە چامبرلین بەتەنھا،
ئەمیش کۆمپانیایەکە کە خاوەندارێتی دەکرێت لەلایەن کۆمەڵێک ئەکتەرەوە، کە یەکێک
لەوانە خودی شێکسپیر خۆی بوو، کە بەزوویی بوو بە کۆمپانیای نواندن ی ناسراو لە
لەندەن. پاش کۆچی دوایی شاژن ئێلیزابێتی یەکەمی ئینگلستان لەساڵی ١٦٠٣، کۆمپانیاکە
لەلایەن پادشای نوێوە وەرگیرا، کە جەیمزی یەکەمی ئینگلستان بوو، کە ناوی
کۆمپانیەکەی گۆری بۆ پیاوانی شاھـ. لەساڵی ١٥٩٩، ھاوبەشێتیی لەنێوان ئەندامانی
کۆمپانیاکە درووست بوو لەسەر لای باشووری رووباری تێمز. ساڵی ١٦٠٨، ھاوبەشێتیی
دەستیگرت بەسەر شانۆی بلاکفریرزی داخراودا. ھەروھا تۆمارنامەی کڕدراوەکانی
شاھەنشاھیی و وەبەرھێنانەکانی شێکسپیر ئاماژە بەوە دەدەن کە کۆمپانیاکە کەسێکی
دەوڵەمەندی لێ درووستکردووە. ھەربۆیە لە ١٥٩٧ ـدا، دووەم گەورەترین خانووی
سترادفۆردی کڕی. و لەساڵی ١٦٠٥، ھەڵستا بە وەبەرھێنان بە بەشێتی لە یەکێک
لەدەزگاکاندا لە سترادفۆرد. ھەندێک لە شانۆگەرییەکانی شێکسپیر بەشێوەی چوارینە
دەرچوون، لە ١٥٩٨ ـەوە، ناوی بوو بە خاڵیێکی فرۆشتن. پاشان شێکسپیر بەردەوام بوو لە
نواندن لە شانۆگەرییەکانیی و شانۆگەرییەکانی تردا پاش ئەوەی وەک شانۆنووس سەرکەوتوو
بوو، بەشێوەیەک کە چاپی ١٦١٦ ی کارەکانی بێن جۆنسن دەرکەوت لەنێو لیستی دەستەی
ھونەرمەندانی نێو ھەموو پیاوێک لە خۆشی تایبەتی خۆی دا (١٥٩٨)، و لە سیھانۆسیشدا
(١٦٠٣)، ھەندێک زانایان وای دادەنێن کە شێکسپیر ناوی نەبووە لەنێو لیستی
ھونەرمەندانی رێوییە گەورەکەی جۆنسن لەساڵی ١٦٠٥ دا، ئەمەش وەک نیشانەیەک کە
پیشەکەی بەرەو کۆتاییەکانی دەڕۆیشت، شێکسپیر لە یەکەم پەڕگەی ساڵی ١٦٢٣ بەیەکێک لە
"ھونەرمەندە سەرەکییەکان لەنێو ئەو ھەموو شانۆگەرییانەدا" دادەنرێت، ھەندێکیشییان
یەکەم جارییان بوو پاش [فۆڵبۆنی|رێوییە گەورەکە]] نواندن بکەن، لەکاتێکدا کە ئێمە
ناتوانین بزانین ئەو دەور و ئەرکانە چی بوون کە بینیونی لە شانۆگەرییەکاندا. لە
١٦١٠ دا، جۆن دیفیز شاە ھیرفۆرد نووسیویەتی کە "مەبەست پاک" دەوری "پادشا"ی دیوە،
لە ١٧٠٩، رۆو ئەوەی گەیاند کە وەک لاساییکردنەوە شێکسپیر دەوری شەبەح باوکی ھاملێت
ببینێت. پاش ئەوە بەکاتێکی کەم لاساییکردنەوەکان وایان خواست کە دەوری ئادەم ببینێ
لە "وەک چۆن ئەو دەیەوێت ببێ". لەکاتێکدا زانیان لەسەرچاوەی ئەو زانیارییارانە
دوودڵن. شێکسپیر لەو کاتەدا دابەش بوو بەسەر لەندەن و سترادفۆرد دا لەماوەی کار
وپیشەی شانۆییدا، بۆیە ١٥٩٦ کە ساڵێک پێش ئەو ساڵە بوو کە خانووە گەورەکەی کڕی،
شێکسپیر لە ئەپریشیە سانت ھێلین دەژیا، نزیک بە رووباری تیمز، پاشان لەرێگەی ئەو
رووبارەوە گوازرایەوە بۆ ساوسوارک لەدەوروبەری ١٥٩٩، ئەوەش ئەو ساڵە بوو کە
کۆمپانیاکەی زۆرترینی بەخۆوە دیت لەوێ. لەدەروبەری ١٦٠٤، گەڕایەوە بۆ باکوری
رووبارەکە دووبارە، بۆ ناوچەیەک کاتدرئایی بۆڵسی پیرۆز، کە تێیدا کۆمەڵێکی زۆر
خانووی سەرنجراکێش ھەبوو، لەوێ ھەڵستا بە بەکرێ گرتنی ژوورێک یان چەند ژوورێک لە
کەسێکی فەڕەنسیی بەناوی کریستۆڤەر ماونت جۆی، کە درووستکەری قژی دەستکردی ئافرەتان
و داپۆشەکانی قژ بوو.

لەدوای ١٦٠٦-١٦٠٧، شێکسپیر ژمارەیەکی کەمتری لە شانۆگەریی نووسیی، وھیچیشییان
نەگێردرانەوە بۆی لەدوا ١٦١٣. دوایین سێ شانۆگەریی پاڵپشتیی کرد لەگەڵ جۆن فلێچر،
کە جێنشینی کرد وەک شانۆنووسێکی تایبەت بە پیاوانی شاھـ. شێکسپیر، لە ٢٣ ی نیسانی
١٦١٦ دا کۆچی دوایی کرد، لەدوای خۆی ژنەکەی و دوو کچەکەی بەجێھێشت، سوزانا شوویکرد
بە پزیشکێک لەساڵی ١٦٠٧، کە ناوی جۆن ھۆل بوو، ھەروەھا جۆدیس ـیش شوویکرد بە تۆماس
کوینی کە بازرگانی خواردنەوەی کھولیی بوو، ئەمەش بەدوو مانگ پێش کۆچی دوایی
شێکسپیر.

لە وەسییەتنامەکەیدا، شێکسپیر بەشی گەورەی سامانەکەی بەجێھێشت بۆ کچە گەورەکەی،
سوزانا. و رێنماییەکان وابوو کە تێپەڕبێت تا دەگاتە "یەکەم منداڵ لە جەستەی"،
خێزانی کوینیی سێ منداڵییان بوو، ھەرسێکییان بەبێ چوونە ناو ژیانی ھاوسەرییەتییەوە
مردن. بەڵام خێزانی ھۆل، یەک منداڵییان بوو کە ئێلیزابێس بوو، کە دوو جار شوویکرد
بەڵام لەھیچ جارێکییاندا منداڵی نەبوو، پاشان مردووە لەساڵی ١٦٧٠، کە کۆتا کەس بوو
لە رەچەڵەکی راستەوخۆی شێکسپیر. وەسییەتنامەکەی شێکسپیر زۆر بەکەمی باسی ئانی ژنی
تێدا بوو، کە دەبوو خۆکارانە سێ یەکی سامانەکەی بەربکەوتبا. بەڵام خاڵێک ھەیە
لێرەدا سەلێمێنرا، ئەویش بەجێھێشتنی "باشترین دووەم سیسەمی نووستن لام"، ئەمەش
بەجێھێڵدراوێک بوو کە زۆر جێی قەبڵاندن بوو. و زۆرێک لەزانایان ئەم بەجێھێڵدراوە
وەک سوکایەتییەک بۆ ئان دادەنێن، و ھەندێکی تر لەھەمان کاتدا وای دادەنێنی کە
"باشترین دووەم سیسەمی نووستن" دەبێ سیسەمی ھاوسەرێتی بێت. شێکسپیر نێژراوە لە
بەندەییگە لە کەنیسەی سالۆسی پیرۆز، پاش دوو رۆژ لە مردنی، لەسەر کێلی گۆڕەکەی
نووسراوێک ھەڵکەندراوە کە نەعلەت دەکات دژ لەجووڵاندنی ئێسکی شێکسپیر:

پاش ماوەیەک لەدوای ١٦٢٣، رێورەسمی ناشتنی یادەوریی بۆ کرا، لەگەڵ پەیکەرێکی
نیوەیی، ئەو پەیکەرە جیاوازی شێکسپیر درووست دەکات لەگەڵ نستیۆر، سۆکرات و فێرجیل.

زۆرینەی شانۆنووسەکانی ئەو سەردەمە ھاریکاریی یەکتریان دەکرد بەشێوەیەکی گشتی،
رەخنەگران گەیشتنە ئەو ئەنجامەی کە شێکسپیریش وەک ئەو شانۆنووسانە ئەو ھاریکارییەی
ئەنجامداوە بەتایبەتی لەسەرەتاکان و کۆتاییەکانی ژیانییدا. ھەندێک بگێڕەوە
دەگەڕێتەوە بۆ شێکسپیر وەک تیتوس ئاندرونیکۆس، ھەروەھا شانۆگەرییەکانی سەرەتای جێی
گفتوگۆ و لێدووانە، ھەندێک بیروڕاش ھەن کە دەڵێن ھەندێک لە شانۆگەرییەکان لەلایەن
کەسانی ترەوە دەستکاریکراون و خود خاوەندارێتی کراون. یەکەمین کارە تۆمارکراوەکانی
شێکسپیر بریتیین لە ریچاردی سێیەم و ھەر سێ بەشی ھێنریی شەشەم، کە زوو لە
نەوەتەکانی سەدەی شانزدەھەمدا نووسیونی، سەرتاپا بەشێوەی درامای مێژوویی.
شانۆگەرییەکانی شێکسپیر تائێستاش بە گران دادەنرێت، ھەرچەند لێکۆڵینەوە دەقییەکان
دەڵێن کە ھەریەک لە تیتۆس ئاندرونیکوس، کۆمیدیای ھەڵەکان، ماڵیکردنی پڵنگەکە، دوو
بەڕێز لە فیرۆنا دەشێن لە کارە سەرەتاییەکانی و زووەکان و ھەنگاوە یەکەمییەکانی
شێکسپیر بن. یەکەمین مێژووی، کە بەگشتی پشتبەستوو بوو بە چاپی ١٥٨٧ ی رافائێل
ھۆلینشد لە "رۆژانەی ئینگلتەرا، سکۆتلەندا و ئیرلەندا"، زەبەلاحێکە لە ئەنجامی
رووخێنەری دەستەڵاتی بێ ھێز یان گەندەڵ، و لێکردراوەتەوە وەک پاساو بۆ بنەڕەتەکانی
خێزانی تیودۆر. ھەروەھا شانۆگەرییەکانی کاریگەر بوون بە کاری شانۆیی
ئێلیزابێسییەکانی تر، بەتایبەتیی تۆماس کید و کریستۆڤەر مارلۆ، و لاساییکردنەوەکانی
درامای سەدەکانی ناوەڕاست، و شانۆگەرییەکانی سینیکا. بەھەمان شێوە کۆمیدیای ھەڵەکان
لەسەر بنەمای نموونەی کلاسیزمیی دامەزرابوو، بەڵام ھیچ سەرچاوەیەک نەدۆزرایەوە بۆ
ماڵیکردنی مێشەکە، ھەرچەندە کە پەیوەندیدارە بە شانۆگەرییەکی جیاواز کە ھەڵگری
ھەمان ناوە، و پێدەچێـت کە درێژکرابێتەوە لە چیرۆکێکی میللییەوە، وەکو چۆن دوو
بەڕێز لە فیروناوە تێیدا دوو ھاوڕێ رازیین لەسەر دەستدرێژیی سێکسیی، ئەوا چیرۆکی
"مێشەکە" لەسەر ماڵیکردنی رۆحی ژنێکی سەربەخۆیە لەلایەن پیاوێکەوە کە زۆبەی جار
رەخنەگرە ھاوسەردەم و دەرھێنەرەکان ھیلاک دەکات. شانۆگەرییەکانی شێکسپیر،
کلاسیکییەت و کۆمیدیای ئیتاڵییان بۆ یەکەم جار بەخشیوە، کە لەخۆگری چیرۆکی دووییە
دژدار و بەدوای یەکدا ھاتنی کۆمیدییە، بوار لە ناوەڕاستی نەوەتەکانی سەدەی
شانزدەھەمدا زۆرتر بووە بۆ کاری کۆمیدیی. خەونی شەوی ھاوین پوختەیەکی زۆر رەسەنی
رۆمانسییەتە، لەگەڵ بوونی چەندین گرتەی ھەزەلیی لەژیانی چینە نزمەکان. کۆمیدیای
شێکسپیر پاشکۆ بوو، ھاوسەنگ بوو لەگەڵ رۆمانسییەت، بازرگانی ڤینیسیا وێنەی جووتیاری
جوولەکەی تۆڵەسێنەرەوەی شیلوک لەخۆدەگرێت، کە گۆشەنیگا ئێلیزابێسییەکانی ئاوەژوو
کردەوە، بەڵام بۆ جەماوەری ئێستاکیی، رەنگە بە سووک سەیری بکەن. لێھاتوویی و
یارییکردن بە قسەوە لە "جعجعة بلا طحن" بەردەوامیی دەبینێت، لەگەڵ پاشبنەمای
لادێیانەی ساحرانە لە "چۆنت پێ خۆشە" و گاڵتەکردن و سەفای ئەوپەڕیی لە "شەوی
دوانزدەھەم" دا، ئەمەش زنجیرەیەک لە کۆمیدیای شێکسپیریی مەزن. پاش گۆرانییبێژییەکەی
ریچاردی دووەم، کە تاڕادەیەک ھەمووی بەشێوەی دێر و کۆپلە نووسراوە، شێکسپیر پەخشانی
کۆمیدیایی بە مێژوو ناساند لە کۆتاییەکانی نەوەتەکانی سەدەی شانزدەھەمی زایینیی،
وەکو ھێنریی چوارەم، بەشەکانی ١ و ٢ و ھێنریی پێنجەم. وای لێھات کەسایەتییەکانی
زۆرتر ئاڵۆز بوون و ئاڵوگۆری بەزەقی دەکرد لەنێوان گرتە کۆمیدیی و جدییەکاندا، و
ھۆنراوە و پەخشان. ئەم سەردەمە بەوشێوەیە و بە شانگۆرییەکی تر کۆتایی دێت. ڕۆمیۆ و
جولێت، رۆمانسییەتی دڵتەنگانەی بەناوبانگ، سەبارەت بە ھەرزەکارێکی سەرتا پڕ بە
سێکس، خۆشەویستیی و مردن/مەرگ. یۆلیۆسی قەیسەر، شێوەیەکی نوێی درامای پێشکەش کرد.
بەپێی لێکۆڵەرەوەی شێکسپیریی، جەیمس شابیرۆ، لە یۆلیۆسی قەیسەردا، "رەگەزە
جۆراوجۆرەکانی سیاسەت، کەسایەتی، رووداوە سەردەمییەکان، تەنانەت ھیواکانی خودی
شێکسپیر خۆی لە کردەی نووسیندا، وای کرد لەیەک بتکێن بۆ یەکتر."

لەسەرەتاکانی سەدەی حەڤدەھەمدا، شێکسپیر نووسراوێکی نووسی ناودەبرا بە
"شانۆگەرییەکانی کێشە"، ترۆیلۆس و کریسیدا، ھەموو شتێکی باش، بەباشی کۆتایی دێت و
گەلێک تراژیدیای تری بەناوبانگ. زۆرێک لە رەخنەگران پێیان وایە کە گەورەترین
تراژیدیای شێکسپیر، لووتکەی ھوونەرەکەی دەنوێنێت. رەنگە ھاملێت کە یەکەم پاڵەوانە،
زۆرترین لێدوانی لەسەر کرابێت لەچاو کەسایەتییە شێکسپیرییەکانی تر، بەتایبەت
مۆنۆلۆگە بەناوبانگەکەی "ئەبم یان نابم، ئەوە پرسیارەکەیە". بەپێچەوانەی ھاملێتی
گۆشەگیرەوە، پاڵەوانانی تراژیدیاکە، ئۆتۆلیۆ و شا لیر، ئەگەڕێنەوە لە ھەڵەی بڕیاری
بەپەلە. لەکۆتاییەکانیدا شێکسپیر رێرەوی گۆڕی بۆ رۆمانسییەت یان کۆمیدیای تراژیدی،
تێیدا سێ شانۆگەریی سەرەکی پێکھێنا: سیمبلین، چیرۆکی زستان، بۆران، بیریکلس ئەمیر
تایر ھاوکاری بوو. تراژیدیایەکی کەمتر، بەجۆرێ ئەم شانۆگەرییانە ترسناکتر بوون
لەشێوەزار لە کۆمیدیای نەوەدەکانی سەدەی شانزدەھەم، بەڵام کۆتایی دێن بە لێبووردەیی
و لێخۆشبوون لەھەڵە تراژیدییە گریمانەییەکان. ھەندێک لە بۆچووان، پێیان وایە ئەم
گۆڕانە لە ھزری شێکسپیردا و گۆران بۆ کۆمیدیای تراژیدیی، راستەوخۆ پەیوەستە بە
ئارام بوون و لەسەرخۆ بوونی ژیانی شێکسپیر بەڕاستیی، ھەرچەند ئەو شانۆگەرییانە
لەوسەردەمەدا شوێنێکی کەمییان لە بۆشایی کەمییەتی داگیرکرد.

روون نییە بۆ چ کۆمپانییەک شێکسپیر یەکەمین شانۆگەرییەکانی خۆی نووسیوە، بەجۆرێ کە
سەردێری پەڕەیەک لە چاپی '١٥٩٤ لتیتۆس ئاندرونیکۆس' ئاماژە بەوە دەدات کە
شانۆگەرییەکە لەلایەن سێ گرووپ و تیمی جیاوازەوە نوێنراوە. لەپاش تاعوونی ماوەی
نێوان ١٥٩٢ بۆ ١٥٩٣، شانۆگەرییەکانی شێکسپیر لەلایەن کۆمپانیا تایبەتییەکەی خۆیەوە
تایبەت بە شانۆ، پەردە و شۆردیچ ـەوە ئەنجام دراوە لە باکووری رووباری تێمز. لەوێوە
بینەران بەشی یەکەمی ھێنری چوارەمییان بینی، لیۆنارد دیگز ھەموو کەسی بانگھێشت کرد
بۆ تۆمارکردن و بینین، جگە لە فالستاڤ، ھاڵ، بوینز و ئەوانی تر.

لە ١٦٢٣ دا، جۆن ھمینگز و ھێنریی کۆندڵ کە دوو ھاوڕێی شێکسپیر بوون لە پیاوانیی
شاھـ، ھەستان بە بڵاوکردنەوەی پەڕگەی یەکەم، ئەمیش چاپێکی کۆکراوەی شانۆگەرییەکانی
شێکسپیر بوو، پێکھاتبوو لە ٣٦ دەق، لەنێوییاندا ١٨ دەق یەکەم جار بوو چاپ بکرێن.
بەکرداریی، زۆربەی شانۆگەرییەکان بەشێوەی چاپی چوارنەیی دەرکەوتن - نووسراوی
چاپکراو، درووستکراو لە پەڕەی وەرەقەی نووشتاوە دووجار، تا ببێتە چوار وەرەقە. ھیچ
بەڵگەیەک نییە لەسەر ئەوەی کە شێکسپیر رازیی بووبێت لەسەر ئەم چاپانە، کە پەڕگەی
یەکەم بە "روونووسی دزراو" وەسفی دەکات. ئالفرێد پۆلارد ھەندێکییان بە چوارینەی
خراپ وەسف دەکات، بەپێی دووبارە سواغدانەوەیان، یان تێکدراون، کە دەشێـت ھەندێکییان
لەڕێگەی بیرەوە لەھەندێک شوێندا بنیاد نرابنەوە. کاتێک ژمارەیەک چاپی شانۆگەرییەک
زیندوو بێت، ھەریەکەیان جیاواز دەبێت لەوی تر. رەنگە جیاوازییەکان لەسەر ھەڵەکانی
چاپ و روونووس بن، یان لە یادەوەرییەکانی ھونەرمەندان/نوێنەران و جەماوەران بێت،
یاخود لە لەخودی پەڕگەکانی شێکسپیر خۆیەوە بن. و لەھەندێک باردا وەکو ھاملێت و
ترویلوس کریسیدا، پێدەچێت شێکسپیر پێداچوونەوە لەدەقەکاندا لەنێوان وەشانە
چوارینەکان و پەڕگەکەدا کردبێت. بەجۆرێ روونووسی پەڕگەی "پادشا لیر" زۆر جیاوازە لە
چوارینەی ١٦٠٨ کە ئۆکسفۆرد شێکسپیر ھەریەکەیانی چاپکردووە، کە ناکرێت بێ وریایی
تێکەڵ کرابن.

پاش ١٥٠ ساڵ لەدوای مردنی شێکسپیر، گوومانەکان دەرکەوتن سەبارەت بە ھەندێک کار کە
خرابوونە پاڵ شێکسپیر. پاڵێوراوە جێگرتووە پێشنیارکەرەکان، فرانسیس بیکۆن،
کریستۆڤەر مارلۆ، ئێدوارد دی فیر و ئێرڵ ئێکسفۆرد، کە ھەریەک لە پاڵێوراوانی
جێگرەوە، رەتکرابوونەوە لەنێو ناوەندیی ئەکادیمیا بەشێوەیەکی
جیانگیرییانە/لەسەرانسەری جیھاندا. بەڵام گرنگییپێدانی میللیی ھەربەردەوام بوو، زۆر
بەتایبەتیی تیۆری ئۆکسفۆردیی، کە تا سەدەی بیست و یەک بەردەوام بوو.

ھەندێک لە زانایان دەڵێن کە ئەندامانی خێزانی شێکسپیر کاسۆلۆکیی بوون، لەکاتێکدا کە
پەیڕەوکردن و بەجێھێنانی کاسۆلۆکییەت دژ بە یاسا بووە. دایکی شێکسپیر، ماری ئاردن،
بە دڵنیاییەوە لە خێزانێکی کاسۆلۆکی خوداناس بووە، رەنگە دیارترین و بەھێزترین
بەڵگە لەسەر ئەوە، بەیاننامەی کاسۆلۆکی واژوو کراو لە جۆن شێکسپیر ـەوە، بێت. کە
لەساڵی ١٧٥٧ لە نێو تەختە بەسەریەکدا ھەڵچنراوەکانی ماڵە کۆنەکەی خۆی لە شەقامی
ھینلی دۆزرایەوە. ئەو بەڵگەنامەیە لە ئێستادا ونە، لەگەڵ ئەوەشدا، زانایان لەسەر
درووستیی ئەو بەڵگەنامەیە ناکۆکن. لەساڵی ١٦٠٦ دا، ویلیام شێکسپیر ی کوڕی سوزانا
لەنێو ئەو لیستەدا نەبوو کە ئاماژەی بە سەردانکەرانی جەژنی فوسح لە سترادفۆرد
کردووە، بەواتایەکی تر ئامادەی ئەو جەژنە نەبووە و نەچووە، کەجەژنێکی
کاسۆلۆکییەکانە. زانایان بەڵگە بۆ ھەردووک لەگەڵ بوون و دژایەتی کاسۆلۆکیی بوونی
شکێسپیر دەدۆزنەوە لە شانۆگەرییەکانییەو، بەڵام راستی ئەوەیە رەنگە گەیشتن بە
ئەنجام، ئەستەم بێت.

زانیاریی کەم ھەیە لەسەر چالاکیی سێکسیی شێکسپیر. لە تەمەنی ھەژدە ساڵیدا، ئان
ھاساوای ٢٦ ساڵی ھێناوە، سکپڕبووە. سوزانا، یەکەم منداڵییان بووە لە سێ منداڵ، پاش
شەش مانگ لەدایکبوو لە ٢٦ ی ئایاری ١٥٨٣، لەگەڵ ئەوەشدا، خوێنەران بە درێژایی
سەدەکان لە سۆناتاکانی شێکسپیرەوە ئاماژە بەوە دەدەن کە سۆناتاکانی بەڵگەن بۆ ئەوەی
کە کوڕێکی گەنجی خۆشویستووە. و ھەندێک گرتە خۆی وەک ئامرازێک دەخوێنێتەوە بۆ
دەربڕین لە ھاوڕێیەتییەکی بەھێز نەک خۆشەویستییەکی سێکسیی.

شانۆگەرییەکانی شێکسپیر ٣٦ شانۆگەریی نووسراو لەسەر پەڕەی یەکەم لەخۆ دەگرێت کە
لەساڵی ١٦٢٣ نووسراونەتەوە، ڕیزبەندیی کراون بەپێی بەرزیی بۆ نزمیی لە کۆمیدییەکان،
مێژووییەکان و تراژیدییەکان. دووان لە شانۆگەرییەکان ڕیزبەند نەکران لە پەڕەی یەکەم
دا، کە دوو پیاوچاکە نزیکەکە و بیریکڵز بوون، ئێستا وەک بەشێک لە شوێن پێی
قبووڵکراون، زانایانیش لەسەر ئەوە ڕێککەوتن کە شێکسپیر بە درووستکردنییانەوە ھیلاک
بووە. لەکۆتاییەکانی سەدەی نۆزدەھەمدا، ئێدوارد داودن چوار لە کۆمیدیایەکانی کۆتایی
ڕیزبەند کرد وەک رۆمانسییەکان ئاماژەی پێدان، ھەرچەند کە زۆربەی زانایان ناویدەنێن
"کۆمیدیای تراژیدیی". ئەم شانۆگەرییانە و دوو پیاوچاکە نزیکەکە بەستراون بە
ھێماکراوی ئەستێرەوە (*) لەخوارەوە. لەساڵی ١٨٩٦ دا فرێدریک س. بواس زاراوەی
شانۆگەرییەکانی کێشەی درووستکرد بۆ وەسفکردنی چوار شانۆگەریی: کارەکان بە
کۆتاییەکانییانەوە، صاعە بصاع، ترۆیلۆس و کریسیدا و ھاملێت. نووسی، "'دراما بە
تاکێتی خۆی لە بابەت و سروشتی دا، ناتوانێت بە توندی کۆمیدیی یان تراژیدیی بێت'".
"'لەبەرئەوەی رەنگە زاراوەی لەجێ ون بکەین لە شانۆی ئەمڕۆدا، و پێکەوە ھاوپۆلییان
بکەین وەک شانۆگەرییەکانی کێشە ـی شێکسپیر'". زاراوەکە زۆر لەسەری گفتوگۆ کراوە و
جێبەجێ کراوە ھەندێک جار لەسەر شانۆگەرییەکانی تر، تا ئێستاش بەکاردێت، ھەرچەندە کە
ھاملێت تەواو و کۆتا وا ھاوپۆل کراوە کە تراژیدیایە. شانۆگەرییەکانی کێشە بە ھێمای
خەنجەرێکی بەیەکداچوو ئاماژەی پێکراوە (‡). ئەو شانۆگەرییانەی کە شێکسپیر
بەشێوەیەکی بەشیی نوسیونی بە خەنجەر (†) ھێماکراون لە خوارەوە.



https://ckb.wikipedia.org/wiki/%D9%86%DB%95%D8%AA%DB%95%D9%88%DB%95_%DB%8C%DB%95%DA%A9%DA%AF%D8%B1%D8%AA%D9%88%D9%88%DB%95%DA%A9%D8%A7%D9%86

نەتەوە یەکگرتووەکان (بە ئینگلیزی: United Nations) ڕێکخراوێکی نێونەتەوەییە نزیکەی
ھەموو وڵاتە سەربەخۆکانی جیھانی لەخۆ گرتووە.

رێکخراوی نەتەوە یەکگرتووەکان لە ڕێکەوتی ٢٤ی تشرینی یەکەمی ١٩٤٥دامەزرا لە شاری
سانفرانسیسکۆ لە ویلایەتی کالیفۆرنیای ئەمریکا[٣].

پاش سەرنەکەوتنی ریکخراوی کۆمەلەی نەتەوەکان لە ڕوونەدانی شەری جیھانی دووەم، وە لە
بەر ترسی ئەوەی کە مرۆڤ لەوانەیە شەرێکی تری لە ھەمان جۆر دروست بکات، رێکخراوی
نەتەوە یەکگرتوەکان دامەزرا تا جێگای ریکخراوی کۆمەلەی نەتەوەکان بگرێتەوە.

رێکخراوی نەتەوە یەکگرتوەکان کە رێکخراوێکی جیھانی نێونەتەوەیی‌یە، بیرۆکەی درووست
بوونی دەگەرێتەوە بۆ ١٢ی جوونی ١٩٤١، کاتێک وڵاتە ھاوپەیمانەکانی ئەوکات، ھەر یەک
لە ویلایەتە یەکگرتووەکانی ئەمەریکا و ئینگلتەرا، رێککەوتننامەیەکیان مۆر کرد بۆ
"ئیش کردن لە گەل یەکتری و ھەروەھا لەگەل خەلکانی سەربەخۆ، لە کاتی جەنگ و
ئاشتی[٣]. ئەمە بە یەکەم ھەنگاو دەژمێردرێت لە دروستبوونی ئەم رێکخراوە.

لە ١٤ی ئۆگەستی ساڵی ١٩٤١، لە کۆبوونەوەیەکی نێوان سەرۆک وەزیرانی ئەوکاتی
بەریتانیا، وینستۆن چێرچیل، لەگەل سەرۆکی ویلایەتە یەکگرتووەکانی ئەمەریکای ئەوکات،
فرانکلین ڕۆزڤێڵت، بڕیاری دەست پێشخەری کۆمەلێک ھەنگاو درا. ئەم دۆکۆمێنتە واژوو
کرا لە نێوان ھەردوو ناوبراو لە سەر کەشتی‌یەک "لە شێوێنێکی ناو دەریا". ئەم
دۆکۆمێنتە ناودەبرێت بە پەیمانی ئەتلەنتیک. کە دوایی کاری بۆ کرا و ئەو رێکخراوەی
لێکەوتەوە کە ئێستا ئەیبینین.

یارمەتی دانی نەتەوەکان بۆ کارکردن لەگەل یەکدا بۆ باشترکردنی باری گوزەرانی
ھەژاران، سەرکەوتن بەسەر برسیەتی و نەخۆشی و نەخوێندەواری وە بۆ ھاندانی ڕێز بۆ ماف
و ئەرکی یەکتر.

ھەر دەوڵەتێکی ئاشتی خواز کە پاپەندبوونی خۆی بۆ پەیماننامە و بڕیارەکانی نەتەوە
یەکەگرتوەکان دەربڕیبێت دەتوانێت ببێتە ئەندامی ئەو رێکخراوە.

ھەڵەی ژێدەرەکان: <ref> tags exist for a group named "lower-alpha", but no
corresponding <references group="lower-alpha"/> tag was found, or a closing
</ref> is missing



https://ckb.wikipedia.org/wiki/%D8%A8%DB%95%D8%B1%D9%84%DB%8C%D9%86

بەرلین (بە ئینگلیزی: Berlin) پایتەخت و یەکێک لە شازدە ھەرێمەکانی وڵاتی
ئەڵمانیایە. بە دانیشتوانێکی ٣،٦ میلیۆن کەس لە ناو سنووری شارەکەدا، بەرلین
گەورەترین شاری ئەڵمانیایە. دووەم قەڵەباڕخترین شار و حەوتەم قەڵەبارخترین ناوچەی
نیشتەچیبوونە لە یەکێتیی ئەورووپا.[٢] شوێنی لە باکووری خۆرھەڵاتی ئەڵمانیایە و
ھەروەھا ناوەندی ناوچەی نیشتەجێبوونی مەزنی بەرلین-براندەنبورگ
(Berlin-Brandenburg)، کە ٥ ملیۆن کەسی کۆکردۆتەوە و کە لە پتر لە ١٩٠ نەتەوە
پێکھاتوون.

یەکەم جار بە بەڵگەوە لە سەدەی سێزدەھەم ھێنراوەتە کە بەرلین بە سەرکەوتوویی بوو بە
پایتەختی شانشینی پروسیا (١٧٠١–١٩١٨)، ئیمبراتۆریەتی ئەڵمانی ١٨٧١-١٩١٨، کۆماری
وایمار (Weimar) ١٩١٩-١٩٣٣، و سێھەم Reich ١٩٣٣-١٩٤٥. دوای جەنگی جیھانی دووەم،
شارەکە دابەش کرا بەرلینی خۆرھەڵات بوو بە پایتەختی ئەڵمانیای خۆرھەڵات لەو کاتەی
کە بەرلینی خۆرئاوا بوو پارچە خاکێکی تەریک، کە دەوروپشتی بە شوورەی بەرلین گیرابوو
(١٩٦١-١٩٨٩). دوابەدوای یەکگرتنەوەی وڵاتی ئەڵمانیا لە ساڵی ١٩٩٠، شارەکە پێگەی خۆی
ناسییەوە وەک ‌‌پایتەختی ھەموو ئەڵمانیا بە میواندارێتی ١٤٧ باڵوێزخانەی بیانی.

بەرلین ناوەندێکی گەورەی کەلتوری، ڕامیاری، میدیایی و زانستییە لە ئەوروپا.
ئابوورییەکەی بە سەرەکی بنەمای لە کەرتی خزمەتگوزارییە، کە شتی زۆر لە خۆ دەگرێت
وەک کارگەی داھێنەر، ڕێکخراوی پیشەیی ڕاگەیاندن، خزمەتگوزاری ژینگەیی، کۆنگرێس و
شوێنی ڕێککەوتننامە.



https://ckb.wikipedia.org/wiki/%D8%A8%DB%8E%D9%86_%D8%A6%DB%95%D9%81%D9%84%DB%8E%DA%A9

بێنجامین گێزا ئەفلێک بۆڵت (لەدایکبوونی ١٥ی ئۆگەستی ١٩٧٢) ناسراوە بە " بێن
ئەفلێک" ، ئەکتەرێکی ئەمەریکیە کە نووسەر و دەرهێنەر و بەرهەمهێنەری
فیلمیشە،توانیویەتی دوو خەڵاتی ئۆسکار و سێ خەڵاتی گۆڵدن گڵۆب بباتەوە.

ئەفلێک ژیانی پیشەگەری نواندنی لە تەمەنی منداڵیدا دەستپێکرد ، دوای ئەوەی لە
زنجیرەی پەروەردەیی (The Voyage of Mimi)یدا دەدەکەوت،دواتر لە فیلمەکانی (Dazed &
Confused , Chasing Amy , و Dogma) دەرکەوت.ئەفلێک ناوبانگەکەی تەشەنەی کرد دوای
ئەوەی لەگەڵ هاوڕێی منداڵی خۆی مات دەیمن توانیان خەڵاتێکی تۆسکار و خەڵاتێکی گۆڵدن
گڵۆب بۆ فیلمی (Good Will Hunting) ببەنەوە.دواتر لە هەندێک فیلمی بەهێزی وەک
(Armageddon - ١٩٩٨) و (Pearl Harbor - 2001) و (The Sum of All Fears - 2002)
بەژداری کرد.ئەفلێک بۆ یەکەمجار لەساڵی ٢٠٠٥ ڕۆڵی پاڵەوانی کۆمیک (دێردێڤیل)ی بینی
لە فیلمی (Daredevil) و دواتر بۆ فیلمی (HolywoodLand) پاڵێوراو کرا بۆ بردنەوەی
خەڵاتی گۆڵدن گڵۆب.ئەفلێک یەکەم کاری دەرهێنانی لەساڵی ٢٠٠٧ بوو بوو ئەویش بۆ فیلمی
(Gone Baby Gone) کە هەر لەنووسینی خۆشی بوو ، و بەلای چاودێرانەوە فیلمێکی
سەرکەوتوو بوو.داوتر فیلمێکی تریشی نووسی و دەریهێنا بەناوی (The Town) کە ئەویش
سەرکەوتنێکی بەرچاوی هەبوو ، بەڵام فیلمەکەی ساڵی ٢٠١٢ (ئاڕگۆ - Argo) کە فیلمێکی
سیاسی بوو چیڕۆکەکەشی ڕاستی بوو  ،توانی خەڵاتێکی گۆڵدن گڵۆب و خەڵاتێکی ئۆسکار و
خەڵاتێکی بافتاش بۆ باشترین فیلمی ساڵ و باشترین دەرهێنەر.لەساڵی ٢٠١٤ بەشداری لە
فیلمی (کچی کۆچکردوو - Gone Girl) کرد کە ڕۆڵگێڕانەکەی بەدڵی چاودێران بوو.لەساڵی
٢٠١٦ وادانراوە کە ئەفلێک ڕۆلی باتمان ببینێ لە فیلمی (باتمان دژی سوپەڕمان)دا و لە
فیلمی دەستەی خۆكوژیشدا.هەر لەهەمان ساڵیشدا بێن ڕۆلی سەرەکی لە فیلمی (The
Accountant)یش گێڕا.

ئەفلێک ئەندامی حیزبی دیموکراتی ئەمەریکیە ، و برا بچووکەکەشی کەیسی ئەفلێک ئەکتەرە
و لە هەردوو فیلمی (Good Will Hunting - Gone Baby Gone)دا پێکەوە کاریان
کردووە.سەبارەت بە پەیوەندیەکانی بێن ئەفلێک سەرەتا لەگەڵ گوێنث پاڵتڕۆودا پەیوەندی
خۆشەویستی هەبوو و دواتر جێنیفەر لۆپێز،ئەفلێک لە ٢٩ی تەمووزی ساڵی ٢٠٠٥دا لەگەڵ
ئەکتەر جێنیفەر گاڕنەردا ژیانی هاوسەرگیری پێکهێناو و دوو منداڵیشیان بووە ، دواتر
لە ٣٠ی تەمووزی ٢٠١٥ لەیەکتری جوودا بوونەوە.



https://ckb.wikipedia.org/wiki/%D8%A6%DB%8C%D9%86%D8%AF%DB%86%D9%86%DB%8C%D8%B2%DB%8C%D8%A7

ئێندۆنیزیا (بە فەرمی کۆماری ئێندۆنیزیا)، وڵاتێکە ئەکەوێتە باشوری ڕۆژھەڵاتی
ئاسیا، ئێندۆنیزیا ١٧،٥٠٨ دوورگە لە خۆ ئەگرێت، و ژمارەی دانیشتوانی ئەگاتە نزیکەی
٢٣٨ ملیۆن کەس، چوارەم وڵاتی جیھانە لە ڕووی ژمارەی دانیشتوانەوە، گەورەترین وڵاتی
ئیسلامییە لە جیھاندا کە زۆرترین ژمارەی موسڵمانان لە خۆ ئەگرێت، پایتەختەکەی
جاکارتایە، و سنوری وشکانیەکەی لەگەڵ پاپوا گینێی نوێ و تەیمووری ڕۆژھەڵات و
مالیزیادا ھاوسنوورە، و وڵاتەکانی تری دەوروپشتی سینگاپور و فلیپین و ئوسترالیا و
زەویە ھیندیەکانە.

ناوی ئێندۆنیزیا لەدوو وشەوە ھاتووە، وشەی (ئیندۆ)ی لاتینی کە بەمانای ھیند یەت و
وشەی یۆنانی (نیسۆس] کە بە مانای دوورگە یەت، واتە دوورگەی ھیند، ئەم ناونانە
ئەگەڕێتەوە بۆ سەدەی ١٨، پێش پێکھێنانی کۆماری ئێندۆنیزیا، لە ساڵی ١٨٥٠ زانای
ئینگلیزی جۆرج ئیرل پێشنیاری زاراوەی ئیندۆنیزیەکان و زارەوەی مالایۆنیزیەکانی کرد
بۆ دانیشتوانی ئەرخەبیلی ھیندی یان مەلایۆ، و ھەروەھا یەکێک لە خوێندکارەکانی ئیرل،
ئەم زاراوەی بەکار ھێنا بۆ ئەرخەبیلی ھیندی، ناوی ئێندۆنیزیا زۆر بڵاو بوو لە
سەرەتای سەدەی بیست، و کۆمەڵە نیشتیمانییە ئیندۆنیزییەکان ئەم زاراوەیان وەک
دەربڕینێکی سیاسی بەکارھێنا، و یەکەم زانای ئیندۆنیزی کە ئەم زاراوەیەی بەکارھێنا
ھجر دیونتارا بوو کاتێک نووسیگەی ڕۆژنامەوانی ئیندۆنیزی دامەزراند ساڵی ١٩١٣.

بازرگانی پیشکەوت لە دوورگەکان مالایۆ بە ھۆی ھیند و عەرەب و فارس و چینییەکان کە
شتو مەکەکانیان ئەفرؤشت لە کەنارەکانی ئاسیادا و ئەم بازرگانییە لە چینەوە
درێژدەبووبەوە بۆ نیمچەدوورگەی عەرەبی.

ئیسلام گەیشتە ئیندۆنیزیا لە ڕێگەی بازرگانە موسڵمانەکانی ھیند و دوورگەی
عەرەبییەوە، و وردە وردە ئیسلام لە ناویاندا بڵاوبویەوە، لە کۆتاییەکانی سەدەی
سیانزەی زایینی حاکمە ناوخۆییەکانی ئیندۆنیز موسڵمان بوون. پاشان بە ھێواشی ئیسلام
بڵاوبوویەوە لە ھەموو دوورگەکانی ئیندۆنیزیادا، و ھەتا ئێستا بڵاوبوونەوەی
بەردەوامە و ڕێژەی موسڵمانان تیایدا لە ئێستادا ئەگاتە زیاتر %٨٥.

بازرگانە ئەورووپیەکان گەیشتنە دوورگەکانی ھیندی ڕۆژھەڵاتی لە سەرەتای سەدەی
شانزەوە، و پێش ئەوە ھەندێک گەشتیار نەبێت ئەورووپیەکان سەردانیان نەکردبوون،
پورتوگالییەکان لە نیو ئەورووپادا بۆ یەکەم جار پەیوەندییان دامەزراند لەگەڵ
ئیندۆنیزیا. لەبەرئەوەی موسڵمانەکان دەستیان بەسەر زۆربەی بازرگانییەکانی
کەنارەکاندا گرتبوو پرتوگالییەکان بەشەڕ ئەھاتن لەگەڵیان لەبەرئەوەی ئیسلامیان بە
دوژمنی مەسیحییەت دائەنا، بەڵام بە تێپەڕبوونی کات ئیسلام زیاتر پەرەی ئەسەند و
پورتوگال تەنھا یەک موستەعمەرەیان مایەوە تا ساڵی ١٩٧٥.

ساڵی ١٦٠٠ کۆمپانیای ھیندی ڕۆژھەڵاتی بەریتانی دامەزرا و ساڵی ١٦٠٢ لە شارەکانی
ھۆڵەندادا کۆمپانیای ھیندی ڕۆژھەڵاتی ھۆڵەندی دامەزرا، و ئەم دوو کۆمپانیا ھۆڵەندی
و بەریتانییە بوو بە ناکۆکییان لەسەر دەستگرتن بەسەر بازرگانی دوورگەکانی ھیندی
ڕۆژھەڵاتی. گەیشتنی ئەورووپیەکان کاریگەری زۆری ھەبوو لە میژووی ئیندۆنیزییادا،
ھۆڵەندییەکان بە کەشتیگەلی گەورەوە ھاتن و فەرمانڕەوا ناوخۆییەکانیان مل کەچ کرد تا
بازرگانیان لەگەڵدا ببەستن بە پێی مەرجی خۆیان.

لە ماوەی سەدەی حەڤدەدا ھۆڵەندییەکان دەسەڵاتیان گرت بەسەر ڕۆژھەڵاتی ئیندۆنیزیادا،
کەوتنە ناکۆکی لەگەڵ شانشینی ماتارامی موسڵمان و ساڵی ١٦٧٤ ھۆڵەندییەکان ھەندێک
ناوچەی ماتارام و جاوەیان وەرگرت لە بەرامبەر ئەوەی یارمەتی شا بدەن لە
ڕووبەڕووبونەوەی یاخی بووەکاندا.

کۆمپانیای ھیندی ڕۆژھەڵاتی ھۆڵەندی داڕما لە ماوەی پێکدادانەکانی میژووی
ئەورووپیدا، لە ماوەی ١٨٠٢ تا ١٨١٥ شەڕی ناپلیۆن ھەڵگیرسا بوو، فەڕەنسا دەستی گرت
بەسەر ھۆڵەندا و بەریتانیا لە شەڕدا بوو لەگەل فەڕەنسا، و بەریتانیا دەستی گرت
بەسەر ھیندی ڕۆژھەڵاتی ھۆڵەندی، و سالی ١٨١٦ جارێکی تر ھۆڵەندا دەستی گرت بەسەر
جاوەدا و شێوازی نوێی بەکارھێنا لە کشتوکاڵ و باجداناندا.

لەبەرئەوەی ئیندۆنیزییەکان یەکگرتوو نەبوون لە بەرامبەر ھۆڵەندییەکان یەک لە دوای
یەک دوورگەکانی ئەکەوتە ژێر دەسەڵاتی ئیستیعماری ھۆڵەندی. خوێنەوارە ئیندۆنیزییەکان
دەستیان کرد بەوەی لە خۆیان بپرسن بۆ لە ژێر ئیستیعماری ھۆڵەندادا بژین، و ئەو
ھەستەیان تیا دروستبوو کە پێویستە ھۆڵەندا دەرکەن و سەربەخۆیی بە دەست بھێنن، وەک
نەتەوەکانی تر، ڕیکخراوە نیشتیمانییەکان دەستیان بە دامەزراندن کرد لە ھیندی
ڕۆژھەڵاتی لە سەرەتای سەدەی بیستدا و ھەموویان داوای سەربەخۆیی تەواویان ئەکرد. و
ھەندێکیان داوای بەشداری ئیندۆنیزییەکانیان ئەکرد لە دەسەڵاتدا.

ھۆڵەندا رێگەی دا بە گەشەکردنی بزوتنەوە نیشتیمانییەکان، نەتەوەییە ئیندۆنیزییەکان
دەوڵەتێکیان ڕاگەیاند کە ھەموو زمانی ئیندۆنیزی یەک بخات، لە کۆنگرەیەکدا کە ساڵی
١٩٢٨ لە جاکارتا بەستیان، سوکارنۆ وەک دیارترین سەرکردە نەتەوەییەکان دەرکەوت،
ھۆڵەندییەکان گرتیان ساڵی ١٩٢٩ و ساڵی ١٩٣١ ئازادیان کرد و ساڵی ١٩٣٣ جارێکی تر
دەستگیریان کردەوە لەگەڵ محەمەد حاتا.

ژاپۆن ئیندۆنیزیای داگیرکرد ساڵی ١٩٤٢، دەسەڵاتی گرنگیان دا بە ئیندۆنیزییەکان و
ھۆڵەندییەکانیان لێ ئەبوارد، ھەروەھا ژاپۆنییەکان ھەندێک دان پێدانانیان دابوو بە
سەرکردە نەتەوەییەکان تا زیاتر قبوڵ بکرێن، سوکارنۆ سوودی لەم فرسەتە وەرگرت تا
لەگەڵ سوپای ژاپۆنییدا لە دژی ئیستیعمار بجەنگن، لە ١٤ی ئابی ١٩٤٥ ژاپۆن خۆی دا بە
دەستی ھاوپەیمانانەوە، لە ١٧ی ئابی ھەمان ساڵدا سوکارنۆ و حاتا کۆماری ئیندۆنیزیای
سەربەخۆییان راگەیاند، بەڵام ھۆڵەندییەکان دانیان نەنا بەم ڕاگەیاندنە.

دوای خۆبەدەستەوادانی ژاپۆن ھێزە بەریتانییەکان گەیشتنە ئیندۆنیزیا، و بینییان
حکومەتی نەتەوەییان پێک ھێناوە، کاتێک ھۆڵەندییەکان گەڕانەوە، ھێزە بەریتانییەکان
ئیندۆنیزیایان بە جێھێشت لە کۆتایی ١٩٤٦دا کاتێک ھۆڵەندی و ئیندۆنیزییەکان
ململانێیان بوو لەسەر دەسەڵات.

شەڕی سەربەخۆۆی لە ماوەی سێ ساڵی دواتردا ھەوڵێکی بێووچانی بە خۆوە بینی و لە سالی
١٩٤٦ ھۆڵەندی و ئیندۆنیزییەکان گەیشتنە ڕێکەوتنێک کە سەربەخۆییەکی سنورداری ئەدا بە
ئیندۆنیزییەکان لە چوارچێوەی یەکێتی ھۆڵەندی، و لە کانوونی یەکەمی ١٩٤٩ کۆماری
ئێندۆنیزیای فیدڕالی لە دایکبوو، سەرۆکی یەکەمی سوکارنۆ بوو و سەرۆک وەزیران محەمەد
حەتا بوو.

ئیندۆنیزیا بوو بە ئەندام لە نەتەوە یەکگرتووەکان لە ٢٨ی کانوونی دووەمی ١٩٥٠،
بەمەش دانپیانانی نێودەوڵەتی بە دەستھێنا. سەرەتا حکومەت لە ژێر دەستووری یەکێتی
ھۆڵەندادا ئیشی ئەکرد ، فەرمانڕەواکانی ئیندۆنیزیا لە ئابی ١٩٥٠ دەستووریان گۆڕی و
ھەڵبژاردنی پەرلەمانی ساڵی ١٩٥٥ز پاڵێوراوەکانی نزیکەی ٣٠ پارت بەشدارییان تێداکرد
و ئەمەش تاکە ھەڵبژاردنی پەرلەمانی بوو لە سەردەمی سوکارنۆ.

کاتێک مالیزیا پێک ھات ساڵی ١٩٦٣، ئیندۆنیزیا ناکۆک بوو لەگەڵی لەسەر ھەردوو
دوورگەی سرواک و سەباح کە بە دوورگەی ئیندۆنیزییان دادەنان، و سوپایان نارد بۆ ئەو
مەبەستە، بەڵام ئەم ھەوڵە شکستی ھێنا لەبەر پاڵپشتیکردنی سەربازی بەریتانیا بۆ
مالیزیا، و ئێندۆنیزیا لە نەتەوە یەکگرتووەکان کشایەوە ساڵی ١٩٦٥ لەسەر ھەڵبژاردنی
مالیزیا بۆ ئەندامێتی ئەنجومەنی ئاسایشی نێو دەوڵەتی.

ساڵی ١٩٦٥ سوھارتۆ بوو بە سەرۆکی سوپا بە بی ویستی سوکارنۆ دوای ئەوەی دەستی گرت
بەسەر ھەوڵێکی کودەتادا ھەندێک لە ئەفسەرە شیوعییەکان سەرکردایەتییان ئەکرد،لە دوای
ئەوە ھێزی ڕاستی بە دەست سوھارتۆ بوو، لە ساڵی ١٩٦٦ ویستیان ناکۆکی لەگەڵ مالیزیا
کۆتایی پێ بھێنن و ئەندامێتییان لە نەتەوە یەکگرتووەکان بگەڕێننەوە، لە ئازاری
١٩٦٧دا سوکارنۆ ناچارکرا دەسەڵات بداتە دەست سوھارتۆ.

لە سالی ١٩٩٨ ئەزمەیەکی ئابووری وڵاتی گرتەوە، پەرلەمان جارێکی تر سوھارتۆی
ھەڵبژاردەوە بەڵام لە ٢٠ی ئایاری ھەمان ساڵدا پارتی فەرمانڕەوا ڕایگەیاند ئەیەوێت
سوھارتۆ لاببات.

ئێندۆنیزیا بەشیکە لە ئەرخەبیلی مەلایۆ لە باشووری ڕۆژھەڵاتی ئاسیا، ئەو دەوڵەتەیە
کە زۆرترین دوورگە لە خۆ دەگرێت لە جیھاندا، ژمارەی دوورگەکانی ئەگاتە ١٧٥٠٨
دوورگە، نزیکەی ٦٠٠٠ دوورگەیان دانیشتوانی لەسەرە، لەوانە دوورگەی جاوە، کە بە
چڕترین ناوچەکانی جیھان دادەنریت لە ژمارەی دانیشتواندا، چڕی دانیشتوان تیایادا
دەگاتە ٢٠٠ کەس لە میلێکی چوارگۆشەدا. ھێڵی ئیستیوا پیایدا تێپەڕ دەبێت.

ھەروەھا ئێندۆنیزیا ئیریان جایا ئەگەرێتەوە کە بەشێک لە گینیای نوێ پێک دەھێنێت.
گینیای نوێ بە دووەم دوورگەی گەورە دادەنرێت لە جیھاندا، بەشی ڕۆژئاواکەی بە ئیریان
جایا ناسراوە و بە یەکێک لە کەرتەکانی ئێندۆنیزیا دانراوە، بەڵام بەشی ڕۆژھەڵاتەکەی
دەوڵەتی پاپوا گینێی نوێ پێک دەھێنێت، ئیریان جایا بە کەمترین ناوچەی ئێندۆنیزیا
دانراوە لە ڕووی گەشە و ژمارەی دانیشتوانەوە و چری دانیشتوان تیاییدا لە دوو کەس لە
یەک کم² تێناپەڕیت.

ئێندۆنیزیا بەشدارە لە سنووردا لەگەڵ مالیزیا لە باکوورەوە (سنووری نێوانیان ئەگاتە
١٧٨٢کم)، لە رۆژھەڵاتەوە ھاوسنورە لەگەڵ پاپوا گینێی نوێ (سنووری نێوانیان ئەگاتە
٨٢٠کم)، ھەروەھا لەگەڵ تەیمووری ڕۆژھەڵاتدا (سنووری نێوانیان ئەگاتە ٢٢٨کم).

سەرۆک کۆمار بە سەرۆکی حکومەت دادەنرێت لە لە ئێندۆنیزیا، بە پێی ئەو دەستکارییانەی
لە دەستووردا کرا ساڵی ١٩٩٩، کۆمەڵەی نەتەوەیی ڕاویژکاری لە ٧٠٠ ئەندام پێک دێت،
٥٠٠ ئەندامیان نوێنەرە ھەڵبژێردراوەکان خەڵکن، و ١٣٥ ئەندامی کەرت و ناوچەکان و ١٦٥
ئەندامی کۆمەڵە پیشەیی و کۆمەڵایەتییەکانی ترن. و خەلک ٤٦٢ ئەندام ھەڵدەبژێرن و ٣٨
ئەندامی تریان لە ھیزە چەکدارەکان دادەنرێت و کە ئیشەکانی ئەم کۆمەڵەیە ھەڵبژاردنی
سەرۆکی حکومەتە بۆ ماوەی پێنج ساڵ و دوو تەنھا بۆ دووجار یەک کەس ھەڵدەبژێردرێتەوە.

پایتەختی ناوچەکە جاکارتایە لەگەڵ ئەوەی شارە بەڵام وەک کەرت بەڕیوە دەبڕیت لە رووی
کارگێڕییەوە.

تەیمووری رۆژھەڵات، کەرتێکی ئیندۆنیزی بوو دوای ئەوەی پورتوگالییەکان چۆڵیان کرد
سالی ١٩٧٦، و ئێندۆنیزیا وازی لە سەرکردایەتی کردنی ھینا ساڵی ١٩٩٩، لە دوای
ماوەیەکی بەڕێوەبردنی ئینتیقالی لەلایەن نەتەوە یەکگرتووەکانەوە، ساڵی ٢٠٠٢ وەک
دەوڵەتێکی سەربەخۆ ناسرا.

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئیندۆنیزیا ٢٥٢,٨١٢,٢٤٥ کەس
بووە کە دەکاتە ٣.٤٩ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە
٢٨.١ ساڵە. ھەروەھا ٥٣ لە سەدی دانیشتوانی وڵات لە شارەکان دەژین.[٥] %٦٠ی چڕی
دانیشتوانی ئێندۆنیزیا دەکەوێتە دوورگەی جاوە لەگەڵ ئەوەی ڕووبەری جاوە تەنھا
لە %٧ی ڕووبەری ئێندۆنیزیا پێک دەھێنێت لەبەرئەوە حکومەت ھانی کۆچکردن دەدات لە
جاوەوە بۆ ناوچەکانی تر، ھەروەھا گەورەترین شارەکانی ئێندۆنیزیا بە جاکارتای
پایتەختەوە ھەر دەکەوێتە جاوەوە، لە ھەمان کاتدا کەمترین چڕی ژمارەی دانیشتوان
ناوچەی ئیریان جایایە.

لە سالی ١٩٤٥ ئەوانەی خوێندەوارییان ھەبوو کەمتربوون %١٠ی دانیشتوان، حکومەت
پڕۆگرامێکی تایبەتی گرتە بەر بۆ ھاندانی خوێندن لە گوندەکان و ڕێژەی خوێنەوارەکان
لەوانەی کە لە سەرەوەی تەمەنی سیانزە ساڵیدا بوو گەیشتە سێ بەشی دانیشتوانی، حکومەت
خوێندنی سەرەتایی بە بێ بەرامبەر دابین دەکات بۆیان، ھەروەھا پاڵپشتی خوێندنگە
تایبەتەکان دەکات، و بە پێی یاسا مناڵان پێویستە بچنە خوێندنگەی سەرەتاییەوە بۆ
ماوەی شەش ساڵ، ھەندێک ناوچەکانی ئێندۆنیزیا کێشەیان ھەیە لە کەمی خوێندنگە و
مامۆستاکان ئەمەش بە ھۆی ئەو زیادبوونە خیرایەی لە ژمارەی دانیشتواندا ڕوو ئەدات.

زیاتر لە ٨٧%ی دانیشتوانی ئێندۆنیزیا ئیسلامن، ئەوانی تر لەسەر ئاینی ترن وەک
مەسیحی و بوزی و ھیندۆسی.

برنج بە خواردنی سەرەکی دادەنرێت لە ئێندۆنیزیا، برنج ئەخۆن زۆربەی کات لەگەڵ گۆشت
و ماسی و سەوزە، خواردنەکانیان خۆش دەکەن بە شیر و گوێزی ھیندی و زەیت، و ئەو
گۆشتەی لە ئێندۆنیزیا دەخورێت گۆشتی گامووسی ئاوی و مانگا و مریشکە، ھەروەھا
گەنمەشامی بە خواردنی سەرەکی دادەنرێت لە ھەندێک لە ناوچەکاندا.



https://ckb.wikipedia.org/wiki/%D8%B9%DB%95%D8%B1%DB%95%D8%A8%D8%B3%D8%AA%D8%A7%D9%86%DB%8C_%D8%B3%D8%B9%D9%88%D9%88%D8%AF%DB%8C

عەرەبستانی سعوودی (المملکة العربية السعودية) وڵاتێکی عەرەبییە لە ڕۆژهەڵاتی
ناوەڕاست، ڕووبەرەکەی ٢،١٤٩،٦٩٠ کیلۆ مەتری چوارگۆشەیە و ژمارەی دانیشتووانی نزیکەی
٢٧،١٢٣،٩٧٧ کەس دەبێت. لە باکوورەوە لەگەڵ هەریەکە لە عێراق، ئوردن و کووەیت
دراوسێیە، لە باشوورەوە هاوسنوورە لەگەڵ یەمەن و عەممان لە رۆژهەڵاتیەوە وڵاتانی
قەتەر، بەحرەین و ئیمارات و کەنداوی فارس هەیە، لە رۆژئاواشەوە دەریای سوور تەواوی
سنوورەکەی گرتووەتەوە.

عه‌ره‌بستانی سعودی یه‌کێکه‌ له‌ وڵاته‌ ئایینی وداخراوه‌کانی ڕۆژهەڵاتی ناوه‌ڕاست،
سه‌رده‌مانێک پاشایه‌تییه‌کی دواکه‌وتو بوو له‌ قوژبنی بیابانێکی‌ چۆڵ و هۆڵدا،
به‌ڵام ئێستاکه‌ له‌سایه‌ی سامانی زۆر و زه‌به‌نی‌ نه‌وته‌وه‌ بوه‌ته‌ یه‌کێک له‌
وڵاته‌ ده‌وڵه‌مه‌نده‌کانی جیهان. جگه‌ له‌ نه‌وت ئایینی‌ ئیسلام و هه‌بونی‌ ماڵی‌
خوا و مه‌زاره‌ پیرۆزه‌کان له‌و وڵاته‌ بوه‌ته‌خێر و به‌ره‌که‌ت و به‌سه‌ر
سعودییه‌کاندا رژاوه‌. ساڵانه‌ ملیۆنان مرۆڤی‌ موسڵمان له‌ نه‌ته‌وه‌ و ولاته‌
جیاوازه‌کانه‌وه‌ رووده‌که‌نه‌ عه‌ره‌بستانی سعودی بۆ مەرامی (حەج و عومرە) و
ئه‌مه‌ش واتای‌ قازانجی‌ گه‌وره‌یه‌کی‌ ئابوریی‌ و سیاسییه‌ بۆ ئه‌و وڵاته‌.

ناوی عه‌ره‌بستانی سعودی له‌ بنه‌ماڵه‌ی سعوده‌وه‌ وه‌رگیراوه‌ که‌ له‌سه‌ده‌ی‌ 18
دا ده‌سه‌ڵاتیان گرته‌ ده‌ست. حیجاز که‌ شوینی له‌دایک بونی حه‌زره‌تی‌ محه‌مه‌ده‌،
به‌لانکه‌ی ئیسلام ده‌ژمێردرێ و به‌شێکه‌ له‌ عه‌ره‌بستای سعودی.ئه‌مه‌و پشتگیری
کردنی‌ بنه‌ماڵه‌ی سعود له‌ تێگه‌یشتنێکی توندڕه‌وانه‌ له‌ ئایینی‌ ئیسلام ،
وایکردوه‌ عه‌ره‌بستان سیمایه‌کی زه‌قی ئایینی به‌ خۆوه‌ بگرێ. شا عه‌بدولعه‌زیز
ناسراو به‌ شێری نه‌جد دوای ئه‌وه‌ی حیجازی له‌ژێر ده‌سه‌ڵاتی بنه‌ماڵه‌ی هاشمی
ده‌رهێنا، له‌ ساڵی 1923 دا وڵاتێکی یه‌کگرتووی له‌ سه‌ر ناوی بنه‌ماڵه‌که‌ی خۆی
دامه‌زراند.له‌ دوای مردنی ئه‌و له‌ ساڵی ١٩٥٣ ، یه‌ک له‌ دوای یه‌ک کوڕه‌کانی
شوێنی ئه‌ویان گرته‌وه‌.

بەپێی ئامارەکانی ساڵی ٢٠١٤ ژمارەی دانیشتوانی وڵاتی عەرەبستان ٢٩,٣٦٩,٤٢٨ کەس بووە
کە دەکاتە ٠.٤١ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٧.٩
ساڵە. ھەروەھا ٨٣ لەسەدی دانیشتوانی وڵات لە شارەکان دەژین.[١]

ده‌سه‌ڵاتی تاک لایه‌نه‌ی بنه‌ماڵه‌ی سعود‌ بووه‌ هۆیه‌ک تا حاکمه‌ یه‌ک
له‌دوایه‌که‌کانیی، بتوانن به‌ درێژایی سه‌ده‌ی بیست ته‌رکیزێکی زیاتر بخه‌نه‌ سه‌ر
ئاوه‌دانکردنه‌وه‌و به‌ره‌پێش بردنی عه‌ره‌بستانی‌ سعودی. به‌رژه‌وه‌ندی ئه‌م
بنه‌ماڵه‌یه‌ وای ده‌خواست تا هێمنی له‌ناوچه‌که‌دا سه‌قامگیر بێت و هێزه‌
رادیکاڵه‌کان سه‌رکوت بکرێن، هه‌ر بۆیه‌ له‌ پاش شه‌ڕی یه‌که‌می‌ که‌نداو
به‌رپرسانی‌ سعودیە پێشوازییان له‌ مانه‌وه‌ی هێزه‌کانی ئه‌مریکا کرد له‌
وڵاته‌که‌یاندا. پێده‌چێت به‌گژداچونی توندی دژبه‌ره‌کان هۆکارێک بوبێ بۆ
ده‌رکه‌وتن وبه‌هێزبونی گروپه‌ به‌رهه‌ڵستکاره‌کانی وه‌ک قاعیده‌ به‌ سه‌رکردایه‌تی
ئوسامه‌ بن لادن. گروپه‌ توندڕه‌وه‌کان، ناره‌زایی ده‌ربڕینی خه‌ڵکیان
له‌به‌رامبه‌ر هه‌بونی هێزه‌کانی ئەمریکا له‌ ناوچه‌که‌دا وه‌ک هه‌لێک قۆستۆته‌وه‌.
له‌ دوای په‌لاماره‌ تیرۆریستیه‌کانی ١١ سێپته‌مبری ‌٢٠٠١ که‌زۆرینه‌ی
ئه‌نجامده‌ره‌کانی‌ هاووڵاتی سعودیە بوون، جارێکی دیکه‌ کاربه‌ده‌سته‌کانی‌ ریاز
ڕووبه‌رووی دوو پرسیاری‌ گرنگ بوونه‌وه‌: ئایا به‌ پێی سروشتی خۆیان له‌ئاستی ناوخۆ
گوشاره‌ ئه‌منییه‌کان زیاد بکه‌ن، یان داواکارییه‌کانی سه‌باره‌ت به‌ ئازادی و
کۆمه‌ڵگایه‌کی کراوه‌، له‌به‌ر چاوبگرن؟ دوای ته‌قینه‌وه‌ خۆکوژییه‌کانی مانگی
ئایاری‌ ٢٠٠٣ له‌ ریاز که‌ ٣٥ کوژراوی لێکه‌وته‌وه‌ که‌ ژماره‌یه‌کیان بیانی‌ بوون،
هه‌ندێ له‌ سعودییه‌کان ئه‌م کرده‌وه‌یه‌یان به‌ په‌لاماری ١١ی‌ سێپته‌مبری‌
عه‌ره‌بستان له‌ قه‌ڵه‌مدا. هه‌ر له‌و کاته‌ به‌دواوه‌ له‌ لایه‌ک داواکارییه‌کان
بۆ چاکسازی سیاسی زیاتر بون و له‌ لایه‌کیتریشه‌وه‌ رێژه‌ی ئه‌و په‌لاماره‌
تێرۆریستیانه‌ی که‌ زیاتر هاوڵاتیانی بیانیان ده‌کرده‌ ئامانج روویان له‌ زیادبون
کرد. سه‌باره‌ت به‌و رووداوانه‌ش هه‌زاران که‌س له‌ لایه‌ن هێزه‌کانی ئاسایشی
سعودیەوه‌ ده‌سگیرکراون. به‌رێوه‌چونی هه‌ڵبژاردنه‌ هه‌رێمیه‌کانی ساڵی ٢٠٠٥ وه‌ک
یه‌که‌م نموونه‌ی دیموکراسییه‌کی سنوردار ده‌ژمێردرێت له‌و وڵاته‌دا. به‌ڵام هێشتا
رێگه‌ به‌هه‌بونی پارت و ریکخراوی سیاسی و چالاکی سیاسی نادرێت له‌و
وڵاته‌دا.له‌به‌ر ئه‌وه‌ش ته‌نیا چه‌ن که‌سێک ئه‌ویش له‌ده‌ره‌وه‌ی وڵات له‌م
بواره‌دا چالاکن وئه‌و که‌سانه‌ش که‌ له‌ ناوه‌وه‌ به‌ ئاشکرا داوای چاکسازی
ده‌که‌ن مه‌ترسی گرتنیان له‌سه‌ره‌.

سه‌رۆکی وڵات و سه‌رۆکی حکومه‌ت: مه‌لیک عه‌بدوڵا کوری عه‌بدولعه‌زیزه‌.
عه‌ره‌بستان له‌ساڵی ١٩٢٣وه‌ له‌لایه‌ن بنه‌ماڵه‌ی سعوده‌وه‌ به‌ڕێوه‌ ده‌برێ. شا
عه‌بدوڵا له‌ ساڵی ٢٠٠٥ جێگه‌ی زڕبراکه‌ی خۆی واته‌ شا فه‌هدی‌ گرته‌وه‌ که‌ هه‌ر
له‌و ساڵه‌ دا کۆچی دوایی کردبو. شا عه‌بدوڵا له‌ساڵی ١٩٢٤ له‌ دایک بوه‌و له‌ سه‌ر
دابونه‌ریتی ره‌سه‌ن و کۆنی عه‌ره‌ب په‌روه‌رده‌ کراوه‌ و هۆگری شێوازی ژیان و
نه‌ریته‌ عه‌شایه‌رییه‌کانه‌ و باس له‌وه‌ ده‌کرێ کات وساتێکی زۆر له‌ سارا و
بیابان به‌سه‌رده‌بات. له‌ساڵی ١٩٨٢ بوه‌ جێگر یان وه‌لیعه‌هدی مه‌لیک فه‌هد و
سه‌ررۆکایه‌تی ئه‌رکانیشی گرته‌ ئه‌ستۆ و به‌و هۆیه‌شه‌وه‌ بوه‌ته‌ به‌هێزترین
که‌سایه‌تی له‌سعودیە. له‌ نیوه‌ی ده‌یه‌ی ١٩٩٠ به‌ملاوه‌ ئه‌مه‌ شا عه‌بدوڵا بو
که‌ هه‌مو کاروباری وه‌ڵاتی به‌ڕێوه‌ ده‌برد. ده‌نگۆی ئه‌وه‌ بڵاو بوه‌ته‌وه‌ که‌
شا عه‌بدوڵا به‌ هاوکاری هه‌ندێک له‌ئه‌ندامانی بنه‌ماڵه‌که‌ی ده‌سه‌ڵاتی حه‌وت
زڕیراکه‌ی دیکه‌ی سنوردارکردۆته‌وه‌ که‌ به‌هێزترین کوتله‌ن له‌ بنه‌ماڵه‌ی
ده‌سه‌ڵاتداردا. شا عه‌بدوڵا به‌ دژبه‌ری گه‌نده‌ڵی ماڵی و ئیداری ناسراوه‌،
وده‌وتری لایه‌نگری چه‌شنێک له‌ ریفۆرمه‌ که‌ دژایه‌تی نه‌بێت له‌ گه‌ڵ
نه‌ریته‌کانی سعودیەدا. له‌ جیهانی عه‌ره‌بدا وه‌ک داکۆکی کاری به‌رژه‌وه‌ندیه‌
گشتییه‌کانی عه‌ره‌ب ناسراوه‌و گه‌لێک جار ره‌خنه‌ی له‌ ئه‌مریکا گرتووه‌ له‌به‌ر
لایه‌نگری ئه‌و ولاته‌ له‌ ئیسرائیل و ڕه‌خنه‌شی له‌ ئیسرائیل گرتووه‌ له‌سه‌ر
داگیرکردنی فه‌له‌ستین. جێگری سه‌رۆکی جکومه‌ت: شازاده‌ سوڵتان کوری
عه‌بدولعه‌زیز‌ە وه‌زیری ده‌ره‌وه‌ش: شازاده‌ سعود فه‌یسه‌ڵ کوری عه‌بدولعه‌زیزه‌
وه‌زیری ناوخۆ ئه‌و ولاته‌ش به‌ده‌ستی‌ شازاده‌یه‌کیتری‌ بنه‌ماڵه‌ی‌ سعوده‌وه‌یه‌
به‌ناوی‌ نایف کوڕی عه‌بدولعه‌زیز

له‌ گه‌ڵ ئه‌وه‌دا که‌ سعودیە له‌ پێشه‌نگه‌کانی بواری کاناڵه‌ ئاسمانیه‌ پان
عه‌ره‌بیه‌کانه،‌ به‌ڵام راگه‌یاندنی ئه‌م وڵاته‌ زۆر به‌ وردی چاودێری ده‌کرێ.
رێگه‌ به‌ هیچ جۆره‌ ره‌خنه‌یه‌ک نادرێت له‌بنه‌ماکانی ئایین یان له‌ سه‌ر
ده‌سه‌ڵات و بنه‌ماڵه‌ی سعود. له‌ساڵی ٢٠٠٣ راگه‌یاندنی ئه‌م وڵاته‌ که‌ش و
هه‌وایێکی تاراده‌یه‌ک کراوه‌ی به‌ خۆوه‌ بینی و هه‌ندێ بابه‌ت که‌ پیشتر
قه‌ده‌‌‌‌غه‌ بوون بڵاوده‌کرانه‌وه‌. ره‌نگه‌ ئه‌م پێشکه‌وتنه‌ رێژه‌ییه‌ش له‌به‌ر
روداوه‌کانی ١١ سێپته‌مبر و مه‌ترسی سه‌رهه‌ڵدانی‌ تیرۆرزمی ناوخۆیی بوبێ.
به‌رپرسیاری سه‌رجه‌م ئه‌و به‌رنامانه‌ی له‌م وڵاته‌دا بڵاوده‌کرێنه‌وه‌ له‌
ئه‌ستۆی راگه‌یاندن و هه‌واڵنیریه‌ ره‌سمیه‌کانی حکومه‌ته‌ که‌ له‌ چوار که‌ناڵی
ته‌له‌فزیۆنی‌ پێکهاتوون که‌ یه‌کیان که‌ناڵی هه‌واڵیی الخبریه‌یه‌. وه‌زیری
که‌لتورو زانیاری گشتی سه‌روکایه‌تی لیژنه‌ی چاودێری رادیۆ و ته‌له‌فزیۆنه‌کانی
وڵات ده‌کات. گه‌رچی ئه‌م وڵاته‌ بازارێکی گه‌وره‌ی کاناڵه‌ ئاسمانیه‌ پان
عه‌ره‌بیه‌کانه‌ و سه‌رمایه‌داره‌ سعودیه‌کان خاوه‌نی هه‌ندێک له‌م که‌ناڵانه‌
ئاسمانییانه‌ن وه‌ک که‌ناڵی mbc که‌ نوسینگه‌که‌ی له‌شاری دوبه‌ی ئیماراته‌، به‌ڵام
رادیۆ و ته‌فزیۆنه‌ ئه‌هلییه‌کان ناتوانن له‌ سعودیە نوسینگه‌ بکه‌نه‌وه‌.
دانیشتوانی رۆژهه‌ڵاتی سعودیە ده‌توانن سه‌یری که‌ناڵه‌ ته‌له‌ویزیۆنیه‌کانی
وڵاتانی که‌نداو بکه‌ن که‌ که‌شێکی کراوه‌تریان هه‌یه‌. سه‌رجه‌م رۆژنامه‌کان
ته‌نیا به‌پێی نوسراوی ره‌سمی که‌ له‌لایه‌ن بنه‌ماڵه‌ی ده‌سه‌ڵاتداره‌وه‌ بۆیان
ده‌رده‌چێ مافی بڵاوکردنه‌وه‌یان ده‌بێ. له‌سعودیە به‌ده‌یان رۆژنامه‌ وگۆڤار
بڵاوده‌کرێنه‌وه‌.هه‌روه‌ها رۆژنامه‌ عه‌ره‌بییه‌کانی وڵاتانی دیکه‌ش به‌مه‌رجێک
له‌ژێر سانسۆر ده‌ربچن ده‌گه‌نه‌ به‌رده‌ست خوێنه‌رانیان. رۆژنامه‌کان بۆ
بڵاوکردنه‌وه‌ی هه‌واڵی هه‌ستیار و گرنگ سیاسه‌تی ده‌زگا هه‌واڵنیریه‌ ره‌سمییه‌کان
ره‌چاو ده‌که‌ن.



https://ckb.wikipedia.org/wiki/%D8%A6%DB%8E%DA%A4%DB%95%D9%86%DB%8E%D8%B3%DB%8E%D9%86%D8%B3

ئێڤەنێسنس (بە ئینگلیزی: Evanescence • ئای پی ئەی: /ˌɛv.æn.ˈɛs.ɛns/) گرووپێکی
ڕۆکی ئەمریکییە‌، شوێنی دامەزرانی شاری لیتل ڕاکی ویلایەتی ئارکنساسە، لە ساڵی١٩٩٥
لەلایەن گۆرانیبێژ و پیانۆژەن ئەیمی لی و گیتارژەن بێن موودییەوە دامەزرا.[١][٣]
دوای تۆمارکردنی چەند ئەلبومێکی سەربەخۆ گرووپەکە یەکەم ئەلبومی درێژخایەنی
ستودیۆیان بڵاوکردەوە بەناوی فۆڵێن لە ڕێگەی تۆمارەکانی وایند-ئەپەوە. فۆڵێن زیاتر
لە ١٧ ملیۆن کۆپی لێ فرۆشرا لە جیھاندا[٤] یارمەتی گرووپەکەشی دا بۆ بردنەوەی ٢
خەڵاتی گرامی لە کۆی ٧ جار کاندیداکردن و ھەروەھا بەدەست ھێنانی ژمارە ٦ی باشترین
ئەلبومە فرۆشراوەکانی ١٠ ساڵی ڕابردووی CBS.[٥] دوای ساڵێک ئێڤەنێسنس یەکەم ئەلبومی
ڕاستەوخۆی بڵاوکردەوە بەناوی ھەرشوێنێک جگە لە ماڵەوە، کە زیاتر لە ١ ملیۆن کۆپی لێ
فرۆشرا لە ھەموو جیھاندا. لە ٢٠٠٦دا گرووپەکە دووەم ئەلبومی ستودیۆی بڵاوکردەوە
بەناوی دەرگا کراوەکە، کە زیاتر لە ٥ ملیۆنی لێ فرۆشرا.[٤]

گرووپەکە چەندجارێک گۆڕانکاری بەسەردا ھاتووە: دەیڤد ھاجێز لە ٢٠٠٢دا گرووپەکەی
بەجێھێشت و دۆزەرەوەی گرووپ بێن موودی لە ٢٠٠٣ (لە نیوەی گەشتەکەی فۆڵێن دا)،
بەیسژەن ویڵ بۆید لە ٢٠٠٦ و بەدوایدا جان لیکامپت و ڕاکی گرەی لە ٢٠٠٧دا و تێری
باڵسامۆ لە ٢٠١٥، لە ئەنجامدا ھیچ کامێک لە سێ ئەلبومەکانی ستودیۆی ئێڤەنێسنس ھەمان
ئەندامانی لەخۆ نەگرتووە، کۆتا دوو گۆڕانکاری بووە ھۆی وچانێکی درێژخایەن بۆ
گرووپەکە. بیلبۆرد پلەی حەفتا و یەکەمینی بە ئێڤەنێسنس داوە لە لیستی باشترین
ھونەرمەندانی دەیە.[٦]

ئێڤەنێسنس دواتر بە سێھەم ئەلبومیانەوە کە سەرکەوتنێکی گەورەی بەدەست ھێنا، لەگەڵ
نوێترین لاین-ئەپی گرووپەکە دەرکەوتنەوە، ئەلبومی ئێڤەنێسنس کە سێھەم ئەلبومی
ستودیۆی گرووپەکەیە و بە ناوی گرووپەکەوە ناو نراوە لەبەر «خۆشەویستی ئەیمی لی بۆ
ئێڤەنێسنس.» کە لە ١١ی تشرینی یەکەمی ٢٠١١ بڵاوکرایەوە. ئەلبومەکە ژمارە ١ی بەدەست
ھێنا لە بیلبۆرد ٢٠٠ بە ١٢٧٬٠٠٠ فرۆشەوە[٧] ھەروەھا لە ژمارە ١ی چوار لە چارتەکانی
تریش مایەوە وەک: زە ڕۆک ئەلبومز، دیجیتاڵ ئەلبومز، ئاڵتەرنەیتڤ ئەلبومز و ھارد ڕۆک
ئەلبومز. گرووپەکە ساڵی ٢٠١٢یان بەڕێکرد بە گەشتەکەیان بۆ ئەلبومەکە لە پەنا چەند
ھونەرمەند و گرووپێکی تریشدا وەک زە پریتی ڕێکلێس و فەیر تو میدلاند. ھەر لە ھەمان
ساڵدا ترۆی مەکلاوەرن وەک ئەندامێکی فەرمی گەڕایەوە بۆ ناو گرووپەکە. دوای کۆتایی
ھاتنی گەشتی ئەلبومەکە، گرووپەکە دووبارە بۆ ماوەیەکی درێژخایەن لە گوێگرەکانیان
دابڕان.

لە ساڵی ٢٠١٥ گرووپەکە وای بڵاوکردەوە کە پشووەکەیان کۆتایی پێھاتووە و دووبارە
دەستدەکەنەوە بە گەشتکردن، لە ھەمان کاتیشدا، ئەوان بڵاوکردنەوەی ئەلبوم و کاری
نوێیان ڕەتکردەوە چوونکە ئەیمی لی خەریکی بەرھەمێکی تەنیایی بوو، بەڵام لە
چاوپێکەوتنێکی لاودوایەر گوێگرەکانی دڵنیا کردەوە کە «ئێڤەنێسنس لە داھاتوودا
ھەیە.» ھەر لە ھەمان ساڵدا بڵاوکرایەوە کە تێری باڵسامۆ کە ئەندامێکی فەرمی
ئێڤەنێسنس و یارمەتیدەری نووسینی ئەیمی لی بووە لە ساڵی ٢٠٠٣ەوە، گرووپەکەی
بەجێھێشتووە و جێن ماجورا جێی گرتۆتەوە.

ئێڤەنێسنس لە لایەن گۆرانیبێژ و پیانۆژەن ئەیمی لی وە گۆرانیبێژ و گیتارژەنی پێشوو
بێن موودی دامەزراوە. ئەو دووانە لە ساڵی ١٩٩٤ یەکتریان ناسی لە کامپێکی گەنجان لە
لیتل ڕاک، کاتێک کە موودی گوێی لە لی بوو گۆرانی «ئەتوانم ھەمووشتێک بکەم بۆ
خۆشەویستی» دەوت لەسەر پیانۆکەی.[٩] یەکەم گۆرانیان پێکەوە ناوی «تەنیایی» و «پێمی
ببەخشە» بوون و ھەردووکیان نووسراوی دەستی لی بوون، وە «تێگەیشتن» و «نەمرەکەم»
ھەردووکیان نووسراوی دەستی موودی بوون و ھەردووکیان گۆڕانکاریان تێداکردوون. دوو
گۆرانییان لەسەر ڕادیۆی ناوخۆ پەخشکرا و خەڵکی دەستیانکرد بە ناسینیان و ھەردووکیان
بیریان لە کۆنسێرتێک کردەوە، دوای ماوەیەک گرووپەکە کۆنسێرتێکی ڕاستەوخۆیان
ئەنجامدا و بوون بە بەناوبانگترین گرووپ لەو ناوچەیە.

دوای ھەڵسەنگاندنی ناو وەکو: ‌«خواستی منداڵانە» و «بریندارکراو» گرووپەکە
ئێڤەنێسنسی ھەڵبژارد کە بە مانای کاڵ بوونەوە یاخود ون بوون دێت. (لە وشەی ئێڤەنێسی
زمانی لاتینی وەرگیراوە کە بە مانای ون بوون یاخود نەمان دێت).[١٠] گرووپەکە دوو
تۆمارکراوی درێژخایەنیان بڵاو کردەوە یەکەمیان بە ناوی گرووپەکەوەیە «ئێڤەنێسنس» کە
لە ساڵی ١٩٩٨بڵاو کرایەوە کە نزیکەی ١٠٠ کۆپی لێ درووستکرا و لە کۆنسێرتەکاندا
دابەشکرا و دووەم تۆمارکراوی درێژخایەنیش بە ناوی «لە خەوتوو دەچێت» و بە «چرپە»
ناسراوە لە ساڵی ١٩٩٩ بڵاو کرایەوە وە ھەروەھا تۆمارکراوێکی درێژخایەنی تریشیان
ھەبوو کە ناسرابوو بە میستری کە لە ساڵی ٢٠٠٣ بڵاو کرایەوە لە ئەلبومی ئۆریجن کە
٢٫٥٠٠ کۆپی لێ فرۆشرا. لە چاوپێکەوتنێکی سەر ڕادیۆدا، موودی و لی ھانی
گوێگرەکانیاندا کە گۆرانییە کۆنەکانیان لە ئینتەرنێتەوە دابگرن.[١١][١٢]

یەکەم چاوپێکەوتنیان لەگەڵ کۆمپانیاکان لەگەڵ ئاردین ستودیۆس بوو لە مێمفیس و زۆریش
بە دڵیان بوون. دەرھێنەر پیت ماتیوس ھەندێک لە گۆرانییەکانی بۆ ھاوڕێکەی، دیانا
مێڵتزەر لێدا لە وایند-ئەپ ڕیکۆردز.[١٣] کاتێک کە گوێی لە گۆرانی نەمرەکەم بوو،
گرووپەکە سەرنجی ڕاکێشا و بوو بە سپۆنسەریان و وتیشی کە ئەو دەیزانی کە «سەرکەوتنی
گەورە بەدەست دێنێت» نووسەرەکانی وایند-ئەپ ڕیکۆردز هەرچەندە کە وتیان ئەندامانی
گرووپەکە جیاواز و بەھرەمەندن، بەڵام هەر پێیان وابوو ھێشتا گەنجن و دەبێت وانەیان
پێ بگوترێتەوە، وتیشیان کە «ئەگەر کات و هەلیان بدرێتێ، ئەوا دەتوانن دەنگێکی
سەرسامکەریان هەبێت»[١٣] کاتێک کە گرووپەکە گرێبەستیان کرد لەگەڵ کۆمپانیاکە،
نێردرانەوە بۆ لۆس ئانجلۆس و باڵەخانەیەکیان پێ درا، بۆ ئەوەی بتوانن لەوێ کاروباری
خۆیان بەڕێوە ببەن. لەوێ لی وانەی نواندن و ڕێکیی دەنگی خوێند. دوای نزیکەی دوو ساڵ
دەرھێنەر دەیڤ فۆرتمان بە کرێ گیرا بۆ دەرھێنانی یەکەم ئەلبومیان بە ناوی فۆڵێن[١٣]
لە سەرەتادا کۆمپانیای بڵاوکردنەوەکە ڕەتیکردەوە کە ئەلبوومەکە بڵاوبکەنەوە مەگەر
ئەوەی گۆرانیبێژێکی نێرینە زیادبکەن بۆ گرووپەکە، ئەیمی لی لە پۆستێکدا ڕایگەیاند
«ئەوان دەیانویست بە من بڵێن کە تۆ تەنھا کچی ئەم جۆرە گۆرانیانە بڵێت، کەس گوێت لێ
ناگرێت بە تەنھا دەبێت گۆرانیبێژێکی نێرینە ھەبێت لە ئەلبومەکە.» کاتێک کە گرووپەکە
بەم مەرجە ڕازی نەبوون، بەڕێوەبەرانی کۆمپانیاکە دەستیان هەڵگرت لە
داواکارییەکەیان، بەڵام هێشتاش سوور بوون لەسەر ھەبوونی گۆرانیبێژێکی نێرینە لە
تاکی ئەلبومەکە بمھێنە بۆ ژیان. هەرچەندە لی ئەمەشی پێ خۆش نەبوو بەڵام هەر ڕازی
بوو.[١٤]

دواتر لە ساڵی ٢٠٠٣ ئەندامانی گرووپەکە پێکھاتبوون لە ئەیمی لی و بێن موودی
ھاوڕێکانی جان لیکامپت، ڕاکی گرەی و ویڵ بۆید کە ھەموویان کاریان لەسەر
گۆرانییەکانی پێشوویان کردبوو. کاتێک گرووپەکە خەریکی ڕێکخستن و چاککردنی ئەلبومەکە
بوون ئۆفەرێکیان بەدەست ھێنا لە لایەن کۆمپانیا نینتێندۆ بۆ ئەوەی ھەندێک لە
گۆرانییەکانیان پەخش بکەن لە «نینتێندۆ فیوژن تور» بە خۆشحاڵییەوە ئۆفەرەکەیان
وەرگرت و لەساڵی ٢٠٠٣ نینتێندۆ کۆنسێرتێکی بۆ کردن.[١٥]

ئەلبومی فۆڵێن ٤٣ ھەفتە لە چارتەکانی ١٠ باشترین ئەلبوم مایەوە[١٦]، ٧ بڕاوانامەی
پلاتینەمی پێبەخشرا لە ویلایەتە یەکگرتووەکان[١٧] و زیاتر لە ١٧ ملیۆن کۆپی لێ
فرۆشرا لە جیھاندا.[٥] ئەلبومەکە دوای ئەوەی لە ١٠ باشترین ئەلبوم نەما، بۆماوەی
١٠٤ ھەفتە لە (٢٠٠ باشترین ئەلبوم) مایەوە.[١٨] وە یەکێک لەو ٨ ئەلبومانە بوو کە بۆ
ماوەی ساڵێک لەسەر چارتی (٥٠ باشترین ئەلبوم) مایەوە.[١٩]

لە ٢٢ی تشرینی یەکەمی ساڵی ٢٠٠٣ بێن موودی گرووپەکەی بەجێھێشت، وەک و لی و موودی
دەڵێن بەھۆی جیاوازی ھونەرییەوە بووە.[٢٠] لە کاتی چاوپێکەوتنێک دا دوای چەند
مانگێک لی وتی «ئێمە گەشتین بە بڕیارێک ئەگەر شتێکمان نەگۆڕیایە، نەمان دەتوانی
ئەلبومێکی دیکە بکەین» ئەمە یەکسەر بووبە دوودڵیەک لە نێوان گوێگرەکانی ئێڤەنێسنس
چونکە موودی و لی لە ئەلبومی فۆڵێن گوتویانە کە ئەوان باشترین و نزیکترین
ھاوڕێن.[٢١] لی وتی کە ئەوە شتێکی باش بوو کە ئەو ڕۆیشت لەبەر ئەو گرژییەی لە
گرووپەکەدا دروست ببوو.[٢١] لە چاوپێکەوتنێکی تردا، لی وتی «نازانم، من چاوەڕێی
ئەمەم دەکرد، ئەو کەسێکە کە ئارەزووی لە ناوبانگ و ناودارییە و من وا نەبووم، من
ئارەزوم دەکرد شتێک بکەین کە جیاواز بێت و ئەویش دەیەویست ئەوە بکات کە خەڵکی
حەزیان لێیە گوێیان لێبێت، بۆیە ئەوە بەشێکی زۆری هۆکاری ئەوەی کە ئێستە نووسین زۆر
خۆشترە ئەوەیە کە بیر لەو شتانە ناکەینەوە، کارەکان زۆرتر دەربارەی ئەوەن کە
'حەزمان لە چییە؟'، 'چی خۆشە؟' و 'دەمانەوێت چی بکەین کە جیاواز بێت؟'» تێری
باڵسامۆ ئەندامی پێشووی «کۆڵد» جێی موودی گرتەوە.[٢٢][٢٣]

تاکی ئێڤەنێسنس «بمھێنە بۆ ژیان» بە یارمەتی گۆرانیبێژ پۆڵ مەککۆی ئەندامی «١٢
ستۆنس» یەکێک بوو لە سەرکەوتووترین گۆرانی گرووپەکە لە ھەموو جیھاندا، توانی بگاتە
ژمارە ٥ لە بیلبۆردی (باشترین ١٠٠ گۆرانی).[٢٤]

لە بەریتانیا بۆ ماوەی مانگێک پلەی پێنجەمی بەرکەوت[٢٥] و بووبە ساوندتراکی فەرمی
WWE No Way Out ٢٠٠٣. یەکێکی تر لە ھەرە بەناوبانگترین تراکی ناو ئەلبومەکە
نەمرەکەم بوو کە چووە ژمارە حەوتی باشترین ١٠ گۆرانی لە بەریتانیا و ویلایەتە
یەکگرتووەکان[٢٤] وە ھەردوو گۆرانییەکە لە فیلمی «دەیردێڤڵ» بەدی دەکرێن. «بمھێنە
بۆ ژیان» ئەو تراکە بوو کە بووە ھۆی بردنەوەی «باشترین نواندنی ڕۆک» و ھەروەھا
بردنەوەی باشترین ھونەرمەندی نوێ لەلایەن باندەکەوە.[٢٦] دوو تاکەگۆرانییەکەی تری
ئەلبومی فۆڵێن بریتین لە ژێرکەوتن کە لە ژمارە ٥ی بیلبۆردی باشترین ١٠ گۆرانی
بەریتانیا بوو[٢٤] وە دەبەنگی ھەمووان لە ژمارە ٣٦ی «ڕۆکی مۆدێرنی ویلایەتە
یەکگرتووەکان» مایەوە.[٢٤] ئەلبومی فۆڵێن لە ژمارە ٦ی باشترین فرۆشراوی ١٠ ساڵی
ڕابردووە.

لە ساڵی ٢٠٠٤، ئێڤەنێسنس ئەلبومێکی نوێی بڵاوکردەوە بە ناوی ھەرشوێنێک جگە لە
ماڵەوە کە کۆنسێرتەکانی پاریسی تێدابوو ھەروەھا ڤیدیۆی پشت کامێراشی تێدا
بڵاوکرابۆوە کە پێک ھاتبوو لە مەشق کردنی گرووپەکە پێش کۆنسێرتەکە و چاوپێکەوتنی
گرووپەکە لەگەڵ گوێگرەکانیان. و ھەر لە ھەمان ئەلبوم لی کەڤەرێکی بۆ گۆرانی «بێ
باک» کرد کە تایبەت بوو بە گرووپی ڕۆکی کۆرن.[٢٧]

یەکێک لە ئەندامی کۆمپانیاکە ١٤ی تەمموزی ساڵی ٢٠٠٦ وای بڵاو کردەوە کە ویڵ بۆید
گرووپەکەی بەجێھێشتووە لەبەر ئەوەی نەیویستووە کە «گەشتێکی گەورەی تر بکات» و
ئارەزووی کردووە «لە خێزانەکەیەوە نزیک بێت.» دواتر ئەیمی لی خۆی پۆستێکی کرد بۆ
ئەوەی بە گوێگرەکانی بڵێت لە ماڵپەڕێکی نا فەرمی ئێڤەنێسنس.[٢٨] لەکاتی
چاوپێکەوتنێکی لەگەڵ MTV ئەیمی لی ڕایگەیاند کە تیم مەککۆرد ئێستە جێی ویڵ بۆید
ئەگرێتەوەو بەیس لێدەدات، ھەر دواتریش لە ١٠ی ئابی ساڵی ٢٠٠٦ لە ماڵپەڕەکەی خۆیاندا
بڵاوی کردەوە.[٢٩]

ئەلبومەکە لەبەر چەند ھۆیەک دواخرا، یەکێک لە سەرەکیترین ھۆکارەکان ئەیمی لی بوو کە
ئارەزووی نەکرد پەلە بکات و گۆڕانکاری ھونەری تێدا ئەنجام بدات، ھۆکارەکانی تریش
ئەوەبوون کە گیتارژەن تێری باڵسامۆ تووشی ڕووداوێک ببو ھەروەھا بەڕێوەبەرەکەی
پێشویان لەدەستدا.[٢٧] ھەرچەندە ئەیمی لی لە بڵاوکراوەیەکدا وتی کە ئەلبومەکە لە
مارتی ٢٠٠٦ تەواو دەبێت[٣٠]، بەڵام دواخرا لەبەر ئەوەی کۆمپانیای تۆمارەکانی
وایند-ئەپ ویستی گۆڕانکارییەک لە تاکی ئەلبومەکە بکات کاتێک بانگم بکە کە بە ھۆشیت
کە لە ھەردوو ڕادیۆی ڕۆکی مۆدێرن و ڕۆکی جۆراوجۆر لە ٧ی ئابی ساڵی ٢٠٠٦ پەخش کرا.
ئەلبومەکە لە ١٣ تراک پێکھاتووە و بەناوی دەرگا کراوەکە، کاتێک لە ئەیمی لیان پرسی
بۆچی ئەو ناوەی ھەڵبژاردووە لە چاوپێکەوتنێکدا وتی «لەبەر ئەوەی لە ساڵی ٢٠٠٦ لە
کاتی دروست کردنی ئەلبومەکە، زۆر دەرگای نوێ کرایەوە لە ژیانم دا، ئەوەش ھۆکاری
سەرەکییە» ئەلبومەکە لە کەنەدا و ویلایەتە یەکگرتووەکان بڵاو بۆوە لە ٣ی تشرینی
یەکەمی ساڵی ٢٠٠٦[١٦]، لە بەریتانیا لە ٢ی تشرینی یەکەمی ساڵی ٢٠٠٦ لە ئوسترالیاش
لە ٣٠ی ئەیلولی ساڵی ٢٠٠٦ بڵاو بۆوە.[٣١] ئەلبومەکە ٤٤٧٬٠٠٠ لێ فرۆشرا لە ویلایەتە
یەکگرتووەکان لە یەکەم ھەفتەدا، وە چووە ژمارە یەکی باشترین ٢٠٠ ئەلبومەکانەوە، وە
بوبە ٧٠٠ھەمین ئەلبووم کە بچێتە ژمارە یەکی چارتەکە لە ساڵی ١٩٥٦ وە.[١٨][٣٢]

کلیپی گۆرانییەکی «کاتێک بانگم بکە کە بە ھۆشیت» لە لۆس ئەنجیلس گیراوە کە ئەیمی لی
تێیدا ڕۆڵی «کڵاو سور» دەبینێت، ئەلبومەکە لە ئایتیوونز بڵاو بۆوە ھەر لە ساڵی
٢٠٠٦.

لە ٤ی ئایاری ساڵی ٢٠٠٧ جان لیکامپت ڕایگەیاند کە لە گرووپەکە دەرکراوە، وە وتیشی
کە دوای ڕۆیشتنی ئەو ڕاکی گرەییش وازی لە گرووپەکە ھێناوە.[٣٣] دواتر کۆمپانیای
تۆمارەکانی وایند-ئەپ لە ٢٧ی ئایاری ساڵی ٢٠٠٧ ڕایگەیاند کە دوو ئەندامی نوێ بشداری
گرووپەکەیان کردووە بە ناوی ویڵ ھەنت و ترۆی مەکلاوەرن.[٣٤] وا گوترابوو کە ھەنت و
مەکلاوەرن ھەتاکو کۆتای گەشتی فامیلی ڤالیوز لەگەڵ ئێڤەنێسنس دەبن[٣٥]، بەڵام
ھەردووکیان تاکو کۆتای گەشتی دەرگا کراوەکە مانەوە.[٣٦]

لە مانگی حوزەیرانی ساڵی ٢٠٠٩ ئەیمی لی لە بڵاو کراوەیەکدا ڕایگەیاند کە ئەوان
خەریکی نووسینی گۆرانی نوێن بۆ ئەوەی لە ساڵی ٢٠١٠ بڵاوی بکەنەوە، وتیشی کە ئەم
ئەلبومەیان تایبەت دەبێت «باشترو بەھێزترو سەرنج ڕاکێشتر ئەبێت»[٣٧] ئێڤەنێسنس
کۆنسێرتێکیان کرد لە مانھەتانی نیویۆرک لە مانھەتان سێنتەر گراند باڵڕوم لە ٢٠٠٩
لەگەڵ گرووپی «سیڤیڵ توایلایت.» پسوڵەکان لەماوەی پێنج خولەکدا فرۆشران. وەک
ڕاھێنانێک وابوو بۆ کۆنسێرتە گەورەکەیان لە فێستیڤاڵی ماکویناریا لە ساۆ پاولای
بەڕازیل.[٣٨][٣٩][٤٠]

ئێڤەنێسنس گەڕانەوە ناو ستودیۆ لە ٢٢ی شوباتی ٢٠١٠ بۆ تۆمار کردنی ئەلبومەکە.[٤١]
دواتر ویڵ ھەنت گەڕایەوە بۆ گرووپەکەو چێلۆژەن دەیڤد کامپبێڵیش کە پێشتر لە ئەلبومی
«دەرگا کراوەکە»دا کاری کردبوو گەڕایەوە.[٤٢][٤٣][٤٤] ڕۆژی بڵاو کردنەوەکەی لە
لایەن دەرھێنەر ستیڤ لیڵیوایت دیاری کرا[٤٥]، دواتر ئەیمی لی وتی کە «ئەو کەسێکی
باش نەبوو بۆ ئەم کارە» بۆیە نیک ڕاسکیولونێکس جێی گرتەوە.[٤٦]

ئەوکاتەی کە گرووپەکە خەریکی تۆمارکردنی ئەلبومەکە بوون بڕیار وابوو کە لە ئاب
یاخود ئەیلولی ٢٠١٠ بڵاوبکرێتەوە[٤٧] بەڵام لە ٢١ی حوزەیرانی ساڵی ٢٠١٠ ئەیمی لی لە
ماڵپەڕێکی نا فەرمی ئێڤەنێسنس بڵاویکردەوە کە بۆ ماوەیەکی کاتیی ستودیۆیان بەجێ
ھێشتووە بۆ ئەوەی کاری زیاتر لەسەر ئەلبومەکە بکەن. ھەروەھا ئاماژەی بەوەش کرد کە
کۆمپانیای تۆمارەکانی وایند-ئەپ بە «ھەندێک کاتی سەخت دا» تێپەڕ بوون ئەمەش دەبێتە
ھۆی دواخستنی ئەلبومەکە.[٤٨][٤٩] گرووپەکە دەستیان بە تۆمارکردن کردەوە لە مانگی
نیسانی ٢٠١١، گرووپەکە ئەوەشی ئاشکرا کرد کە ئەلبومەکە لە مانگێکی ساڵی ٢٠١١
بڵاودەکرێتەوە بەڵام «ھێشتا دیاری نەکراوە.»[٥٠][٥١]

دواتر لە ١٢ی حوزەیرانی ساڵی ٢٠١١ ئەیمی لی لەسەر تویتەرەکەی بڵاوی کردەوە کە ڕۆژی
بڵاوبوونەوەی ئەلبومەکە ١١ی تشرینی یەکەمی ٢٠١١ دەبێت. وە یەکەم تاکی ئەلبومەکە
ناوی چیت دەوێت دەبێت.[٥٢] ئەلبومەکە لە «بلاکبێرد ستودیۆ» تۆمار کراوە لە
ناشڤیڵ[٥٣] لە کاتی چاوپێکەوتنێکی ئەیمی لی لەسەر کەناڵی !Karreng ئەیمی لی وتی کە
ناوی ئەلبومەکە بە ناوی گرووپەکەوە خۆی ئەندرێت ئێڤەنێسنس[٥٤][٥٥] وتیشی ئەم ناوەی
بۆیە ھەڵبژاردووە لەبەر خۆشەویستیەکەی بۆ ئێڤەنێسنس. وە ھەروەھا زۆرێک لە ئەندامانی
گرووپەکە بەشدار بوون لە نووسینی گۆرانیەکان، کە پێشتر ئەمە ڕووی نەداوە، ئەوەش
ھۆکارێکی تر بوو.[٥٥] دەڵێت «ئەمە یەکەم جارە شتێکی وا ببێت، من پێشتر زۆر لەم شتە
ئەترسام، بەڵام لە کۆتایدا ئەلبومێکی زۆر نایاب دەرچوو وە زۆریش بەدڵم بوو» چەند
ناوێکی تریشی ھەیە وەک زی ئۆشنس[٤٦]، کوێست فۆر فریدۆم و فۆڵین ئین ڵۆڤ.[٥٦]

گەشتەکەی ئەلبومی ئێڤەنێسنس لە ١٧ی ئابی ٢٠١١ دەستی پێکرد، یەکەم کۆنسێرتیان لە
«وار مێمۆریال ئۆدیتۆریوم» بوو لە ناشڤێڵ[٥٧]. دواتر گرووپەکە لە «ڕۆک ئۆن زە
ڕانج»ی وینپینگ دووەم کۆنسێرتیان کرد لە ٢٠ی ئابی ٢٠١١[٥٨]، بەدوایدا لە «ڕۆک ئین
ڕێۆ» لە ٢ی تشرینی یەکەم.[٥٩] دوای چەند کۆنسێرتێکی ئێڤەنێسنس لە باکووری ئەمریکا،
ئەوان گەشتێکیان کرد بۆ ئەورووپا و سەردانی پاریس، ئەڵمانیا و بەریتانیایان کرد بۆ
چەند کۆنسێرتێک. ئێڤەنێسنس کۆنسێرتێکیان کرد لە «نۆبڵ پییس پڕایز کۆنسێرت» دوو لە
گۆرانییەکانیان پێشکەش کرد کە بریتی بوون لە «بمھێنە بۆ ژیان» و «لە بەھەشتدا ون
بووم.»[٦٠]

ئێڤەنێسنس گەشتەکەیان وەستاند بۆ ئەوەی بەشداری لە گەشتی کارنیڤاڵ ئۆف مادنس بکەن
لەپاڵ ھونەرمەندەکانی وەک ھەیڵستۆرم، کاڤۆ، نو مێدێسن و شیڤێڵ. ئەم گەشتە لە ٣١ی
تەممووزی ٢٠١٢ دەستی پێکرد لە سپرینگفیڵدی ئیڵینۆی و بەردەوام بوو تاکو ٢ی ئەیلولی
٢٠١٢، کۆتایی پێ ھات لە بەفەڵۆی نیویۆرک. گەشتەکەی ئێڤەنێسنس دەستی پێکردەوە لە
تشرینی یەکەمی ٢٠١٢ لەگەڵ چەند وەستانێکدا لە باشووری ئەمەریکا، کۆستا ریکا و
پاناما. گەشتەکە لە ٩ی لە تشرینی دووەمی ٢٠١٢ کۆتایی پێھات لە لەندەن لە مەیدانی
'«وێمبڵێی.» لی ڕایگەیاند کە پلانی گرووپەکە ئەوە بوو کە پشویەکەی درێژخایەن بدات
دوای گەشتەکە، وتی «لە کۆتایی گەشتێکی دوورو درێژ پێویستە بێیتەوە سەرخۆت. پێم وایە
دوای گەشتەکە پشویەک دەدەین و بیر لە ھەمووشتێک دەکەینەوە.»[٦١]

لە تشرینی یەکەمی ٢٠١٣، تۆمارەکانی وایند-ئەپ بەشێک لە کەتەلۆکی ھونەرمەندەکانی
فرۆشت، کە ئێڤەنێسنس و تۆمارکراوەکانیانیشی لەخۆ گرتبوو، بە کۆمپانیای بایسیکیل
میوزیک[٦٢] لە ٣ی حوزەیرانی ساڵی ٢٠١٤ بڵاو بۆوە کە ئەیمی لی سکاڵای لەسەر
تۆمارەکانی وایند-ئەپ تۆمار کردووە بەھۆی ئەوەی کە ١.٥ ملیۆن دۆلاری گرووپەکە
قەرزارە.[٦٣] لە ئاداری ساڵی ٢٠١٤ بە تویتەرەکەی بڵاوی کردەوە کە تۆمارەکانی
وایند-ئەپ چیتر کۆمپانیای تۆمارکردنی ئەوان نییەو ئێستا ئەوان سەربەخۆن.[٦٤]

لە ٢٧ی نیسانی ٢٠١٥ بڵاوکرایەوە کە ئێڤەنێسنس کۆنسێرتێکیان لە ئۆزفێستی جاپان
کردووە[٥٣]، کە یەکەم کۆنسێرتیان بووە لەکاتی پشووەکەیانەوە.[٦٥] لە ٧ی ئابی ھەمان
ساڵ، لی بڵاوی کردەوە کە گیتارژەن تێری باڵسامۆ گرووپەکەی بەجێ ھێشتووەو ئێستا
گیتارژەن و گۆرانی بێژی ئەڵمانی جێن ماجورا جێی گرتۆتەوە.[٦٦] لە تشرینی یەکەمی
٢٠١٥، لی لە چاوپێکەوتنێکدا وتی کە ئێڤەنێسنس لە ٢٠١٦دا بەردەوام دەبێت لە کۆنسێرت
کردن بەڵام لەڕووی تۆمارکردنی ئەلبومێکی نوێ، بەتەمای ئەلبومێکی سۆڵۆیەو (واتە ھەر
ئەیمی لی بە تەنھا) و ئێستا بەتەمای ئەلبومێکی نوێ نییە بۆ ئێڤەنێسنس.[٦٧]

لە ١٣ی ئەیلوولی ٢٠١٦دا گرووپەکە بڵاوکردنەوەی بۆکسێکی ڤینیڵیان ڕاگەیاند بە ناوی
دوایین کۆکراوە کە ھەموو ئەلبومەکانی گرووپەکەی لەخۆگرتووە کە تاکو ئێستا
بڵاوکراونەتەوە بە فەرمی، ئەلبومی ئۆریجنیش یەکێکە لەوان، ھەروەھا بڵاویانکردەوە کە
جارێکی تر گۆرانی «ھەتا لە مردنیشدا» دووبارە تۆمارکراوەتەوە بەشێوازێکی نوێ و
بۆکسەکە بەپێی ئەیمی لی «لەگەڵ چەند وێنەیەکی نەبینراودا دێن» و «پیتی e لەسەری
ھەڵکەندراوە کە لەتاریکیدا دەدرەوشێتەوە.»[٦٨][٦٩] بەرھەمەکە لە کانوونی یەکەم
٢٠١٦دا دەخرێتە بازاڕەکانەوە.[٧٠]

لە ١٨ی شوباتی ٢٠١٧دا، ئەلبومی چرپە ونبووەکان لە ئایتیوونز، سپۆتفای و ئەنگامی بە
فەرمی بڵاوکرایەوە.[٧١][٧٢][٧٣]

لی وتی کە ئەو گۆرانییەکی نووسیوەتەوە بۆ فیلمی بەناوبانگی ٢٠٠٥ مێژووی نارنیا:
شێرەکە، جادووگەرەکە و دۆلابی جلەکە کە ناوی لەکرایمۆسابووە و بەڵام ڕەتکراوەتەوە
بەھۆی تاریکی گۆرانییەکەوە.[٧٤] لی وتیشی بۆیە شتێکی باشتر بوو بیکاتە ئەلبومی
دەرگا کراوەکەوە.[٧٥] بەڵام دەرھێنەری فیلمەکە وتی کە ئەوان نەیانزانیوە کە یەکێک
لە گۆرانیەکانی ئێڤەنێسنس ھەڵبژێردراوە بۆ ساوندتراکی فیلمەکە.

لە ٢٠١٠ ئێڤەنێسنس تاکێکیان بڵاوکردەوە بەناوی «جارێکی تر پێکەوە» کە بۆ ئەلبومی
«دەرگا کراوەکە» نوسرابۆوە بەڵام بڵاو نەکرابۆوە، بۆیە دواتر بە دیجیتاڵی
بڵاوکرایەوە دوای بومەلەرزەکەی «ھەیتی» وەک داوای لێبوردنێک بۆ قوربانیەکانی
ڕووداوەکە.[٧٦]

ئێڤەنێسنس بە گرووپێکی ڕۆک و مێتاڵ ناسراوە، بەڵام ھەندێک لە گرووپە ڕۆکەکان و
میدیاکانی تر بە گۆتیک مێتاڵ ناویان دەبەن، مێتاڵ یاخود ڕۆکی گۆتیکی بریتییە لە
جۆرێک لە مۆسیقای ڕۆک/مێتاڵ کە ناسراوە بە تاریکییەکەی و خەمباریەکەی، زۆرێک لە
ھونەرمەندانی ئەم جۆرە مۆسیقایە سوود لە ڕووداوەکانی ژیانیان وەردەگرن بۆ
یارمەتیدانی گۆرانییەکانیان ھەروەک ئەیمی لی خۆی، کە لە چاوپێکەوتنێکدا وتی «من
تەنھا لەکاتێکدا دەتوانم گۆرانییەکانم بنووسم کە غەمباربم، لە کاتێکدا کە دڵم
خۆشبێت ھەست بەوە ناکەم کە توانای نووسینەوەی گۆرانیم ھەبێت و حەز دەکەم ڕابکەم.»

نیو یۆرک تایمز، ڕەف گاید و ڕۆڵینگ ستۆن پێناسەی ئێڤەنێسنس دەکەن وەک گۆتیک
مێتاڵ[٣][٧٨][٧٩]، بەڵام میدیای تر وەک IGN و سپین بە گۆتیک ڕۆک ناویان
دەبەن.[٤٢][٨٠] ھەروەھا بەراوردکراون بە گرووپی نیو مێتاڵ وەک لینکین پارک[٨١][٨٢]
و گرووپی سیمفۆنیک مێتاڵ وەک نایتویش و ویتن تێمپتەیشن[٨٣] ھەروەھا گرووپە مێتاڵە
کۆتیکەکان وەک لاکیونا کۆیڵ[٨٤] لە ماڵپەڕی فەرمی ئێڤەنێسنس ئەوان ھەر بە سادەیی بە
جۆری مۆسیقاکەیان دەڵێن «ڕۆک.»

ئێڤەنێسنس لە سەرەتادا لە فرۆشگا کریستیانییەکان پرۆمۆت دەکران. دواتر گرووپەکە
ڕوونیان کردەوە کە ئەوان نەیان دەویست کە بەشێک بن لە کریستیان مێتاڵ و نەیاندەویست
بەو چەشنە مۆسیقایە بناسرێن.[٨٥]تێری ھێمینگس، سی.ئی.ئۆی مۆسیقای کریستیان
پرۆڤیدێنت سەریسوڕما لە بڕیاری گرووپەکە و ڕایگەیاند «ئەوان بەڕوونی تێگەیشتبوون کە
مۆسیقاکان لەم کەناڵە کریستیانانەدا دەفرۆشرێن.»[٨٦] دوای ئەوەی زۆرێک لە فرۆشگا
کریستیانەکان دەستیان ھەڵگرد لە فرۆشتنی بەرھەمەکانی ئێڤەنێسنس، بەڕێوەبەری
وایند-ئەپ، ئالان مێڵتزەر کۆبوونەوەیەکی ئەنجامدا لە ساڵی ٢٠٠٣ و بە فەرمی داوای
کرد کە ئەم کارە ئەنجام بدەن.[٨٧] لە ساڵی ٢٠٠٦دا، ئەیمی لی بە بیلبۆردی ڕاگەیاند
کە ئەوان «ھەر لە سەرەتاوە دژی ئەو بڕیارە بوون کە بە 'گرووپێکی کریستیان'
بناسرێن.» و «ئەوە شتێکی بێن بوو.»[٨٨]



https://ckb.wikipedia.org/wiki/%D8%A6%DB%8C%D9%86%DA%AF%D9%84%D8%AA%DB%95%D8%B1%D8%A7

ئینگلستان یان ئینگلتەڕا (بە ئینگلیزی: England) بەشیکە لە بریتانیای مەزن و
پایتەختەکەی شاری لەندەنە. خەڵکی ئینگلستان بە زمانی ئینگلیزی دەدوێن وە پێشیان
دەوتریت ئینگلیز. ئینگلستان هاوسنوورە لەگەڵ وێڵز و سکۆتلاند ، شاری لەندەن یش
گەورەترین شاری ووڵاتەکەیە لەپاش ئەمیش بێرمینگهام و لیدز و مانچستەر بەپلەی دووەم
و سێیەم و چوارەم دێن لەڕووی گەورە شاری ووڵاتەکەن ، ئاڵای ووڵاتەکە سپیە و خاچێکی
سووریشی تێدایە.

زمانی ئینگلیزی، سەر بە خێزانی زمانەکانی ھیندۆ - ئەورووپاییە، بەشێکە لە خیزانی
زمانە جێرمەنییەکان، کە بۆ یەکەم جار لە وڵاتی ئینگەلتەرا سەری ھەڵداوە. لە ھەرە
زمانە دەوڵەمەندەکانی دنیایە و ژمارەیەکی زۆر لە خەڵکی جیھان ئەم زمانە دەزانن، کە
ھەژماردەکرێن بە نزیکەی ٥٠٠ ملێۆن ئاخێوەر و زمانی فەرمی زۆر لە وڵاتانی
دونیایە.[١] زمانی ئینگلیزی لە زۆربەی وڵاتاندا دەخوێندرێت و زمانی یەکەمی
ڕێکخراوەی نەتەوە یەکگرتووەکان و یەکێتی ئەورووپا و ناتۆیە.

زمانی ئینگلیزی ھەر لە سەرەتای سەدەی ھەژدەھەمەوە پێشکەوتنێکی یەکجار گەورەی بەخۆوە
بینی لە ئەنجامی ئەو پێشکەوتنە ڕامیاری، سەربازی، زانستی، رۆشەنبیری و داگیرکەرانەی
ئینگەلتەرا و بریتانیای مەزن، دوایش لە ناوەراستی سەدەی بیستەم لە پاش
پێشکەوتنەکانی وڵاتە یەکگرتووەکانی ئەمەریکا[٢].

گرنگترین وەرزش لە ئینگلترا((تۆپ پێ))و((هونەری جەنگی تایکواندۆ)) بەر
چاوە،هەڵبژاردەی نشتیامانی ئینگلستان لە جامی جیهانی فیفای ١٩٦٦ توانیویەتی
پاڵەوانیەتیەکە بباتەوە کە ئەمە گرینگترین دەستکەوتیانە لە یاری تۆپانێ جگەلەمەش
ووڵاتەکە میوانداری ئۆڵەمپیادی هاوینەی ٢٠١٢ ی کرد لەشاری لەندەن کە لەگشت یاریەکان
٦٥ مێدالیایان بەدەست هێنا



https://ckb.wikipedia.org/wiki/%D8%A6%DB%8C%D8%B3%D8%B1%D8%A7%D8%A6%DB%8C%D9%84

ئیسرائیل (بەعیبری: יִשְׂרָאֵל‎، بەعەرەبیی: إسرائیل، بەئینگلیزی: Israel)،
بەفەرمیی 'دەوڵەتی ئیسرائیل (מְדִינַת יִשְׂרָאֵל‎)، دەوڵەتێکە دەکەوێتە رۆژئاوای
ئاسیاوە، ئەکەوێتە سەر کەناری رۆژئاوای دەریای ناوەڕاست، لەباکوورەوە ھاوسنوورە
لەگەڵ لوبنان، لە باکووری رۆژئاواوە لەگەڵ سوریا و لە رۆژھەڵاتەوە لەگەڵ زیفەی
رۆژئاوایی ی فەلەستین و ئەردەن و لە باشوورەوە لەگەڵ کەرتی غەززەی فەلەستینی و میسڕ
دا سنووری ھەیە. دەوڵەتی ئیسرائیل لە ١٤ی ئایاری ١٩٤٨ دامەزرا، کە لەلایەن
ئەنجوومەنی یەھودیی سەھیۆنییەوە راگەیەندرا لە فەلەستین، لەڕۆژی ئەنجام گەیەندراوی
داواکاریی بەریتانیی، بەپێی بڕیاری نەتەوە یەکگرتووەکان و بڕیاری بەریتانیا، لەژێر
سێبەری شەڕ و ناکۆکیی یەھوود و عەرەب، بووە ھۆی نسکۆی فەلەستینیی، کە بووە ھۆی
ئیبادەبوون و داڕووخانی گەلێک شار و دێی فەلەستین، و بەھاندانی ھەندێک لە سووپا
عەرەبییەکانەوە کە داوایان لە فەلەستینییەکان کرد کە شوێنەکانییان بەجێ بھڵێن بە
بیانووی پاکژکردنیان، بەجۆرێ کە دانیشتووانی ئەو شوێنانە وەک پەنابەر چوونە زیفەی
رۆژئاوایی و کەرتی غەززە و ھەندێک وڵاتی عەرەبیی تریش. دەوڵەتی ئیسرائیل ڕاگەیندرا
بەمەبەستی وەرگرتن و پێشوازییکردن لەو یەھوودییانەی کە دەرکرا بوون و رۆیشتبوون لە
رۆژھەڵاتی ئەوروپا لەکاتی شەڕی جیھانیی دووەم و نیشتەجێ و نیشتمانیی کردنییان لە
دەوڵەتێکی یەھوودیی دا، ھەروەھا وەرگرتنی یەھوود لە ھەموو سەرانسەری جیھاندا.

بەنی ئیسرائیلییە عیبرییەکان لە فەلەستین لەسەرەتای سەدەی شانزدەھەمی پێش زایینەوە
نیشتەجێ بوون، لەئێستادا یەھوودییە ھاوچەرخە نوێیەکان خۆیان بە وەچەی ئەوان دەزانن
و خۆیانییان بۆ دەگەڕێننەوە، پێشییان وایە کە فەلەستین نیشتمانی نەمری خۆیانە.
لەکۆتایی دووھەزارەکانی پێش زاییندا، پادشایەتی بەنی ئیسرائیل دامەزرا پاشان جودا
بۆوە بۆ دوو پادشایەتی، ھیچییان خۆیان پێ ڕانەگیرا و جێگیر نەبوون تەنھا پادشایەتی
یەھوزا نەبێت کە لەسەرەتای سەدەی یەکەمی زایینییدا داڕووخا. لە سەدەی یەکەمی پێش
زاییندا، ڕۆمانییەکان پادشایەتی یەھوزایان کردە بەشێک لە ئیمپڕاتۆرییەکەیان، بەڵام
پاش دووجار یاخییبوونی یەھوود لێیان لەسەدەی یەکەم و دووەمی زایینیدا، یەھوودییان
لەکۆڵخۆیان کردەوە و دەرییان ھێنان لە گرینگییەکانییان، ناوی فەلەستینییان لەخۆگرت
لەبری ناوی ھوزا وەک ناوێک بۆ ئەو پارێزگایەی ئیمپڕاتۆرییەتەکە. لەو کاتەوە ژمارەی
یەھوود لەو نیشتمانەدا خێرا زۆر بوو، ناو فەلەستینیش ئەگەڕێتەوە بۆ ناوی نەتەوەی
فەلەستینی کۆن. پاشان خەلافەتی ڕاشدین ھاتە کایەوە و لەگەڵیشیدا فتووحاتی ئیسلامی
کە فەلەستینیشی گرتەوە، ئەمەش لە سەدەی حەڤدەھەمی زایینیدا، لەسەردەمی عومەری کوڕی
خەتاب دا.

ھەریەکە لە لوبنان و سوریا ھاوسنووری ئیسرائیلن لە باکوور وە ئەردەن یش لە ڕۆژھەڵات
وە میسریش لە باشووری ڕۆژئاوا ، لەڕووی کەش و ھەواشە زۆرتر کەش و ھەوایەکی شێدار و
گەرمە بەمانایەکی تر زۆرتر گەرم و ووشکە ئەمە لە ھاوین بەڵام لە زستان باران
دەبارێت بەتایبەت لە مانەگەکانی تشرینی دووەم تاکوو نیسان.

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئیسرائیل ٧,٨٢٢,١٠٧ کەس بووە
کە دەکاتە ٠.١١ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٠.١
ساڵە. ھەروەھا ٩٢ لە سەدی دانیشتوانی وڵات لە شارەکان دەژین.[١] وە کوردی جوولەکە
نشین نزیکەی ٣٥٠٠٠ ھەزار کەس دەخەملێنرێت.

لەیاریزانە ناودارەکانی تۆپی پێش تا ئێستا یوسی بنعیون کە لە یانەکانی خوولی
ئینگلیزی لیڤەرپوول و چێلسی یاری کردووە. وە لە یانە بەناوبانگە وەرزشیە کانیان
ماکابی تەلئەبیب وە ماکابی حەیفا کە ئەو دوویانەیە چەند جارێک بەشداریان لە خولی
یانە پاڵەوانەکانی ئەوڕووپا لە یاری تۆپی پێ و باسکە کردووە



https://ckb.wikipedia.org/wiki/%D8%A6%D8%A7%D8%B2%DB%95%D8%B1%D8%A8%D8%A7%DB%8C%D8%AC%D8%A7%D9%86

ئازەربایجان (بە فەرمی: کۆماری ئازەربایجان) وڵاتێکە کە دانشتووانی ئازەرین و لە
ناوچەی قەوقاز و لە قەراخی دەریای خەزەر ھەڵکەوتووە. لەدوای ڕووخانی یەکێتیی سۆڤێت
لە ساڵی ١٩٩١دا سەربەخۆیی بەدەستھێناوە. ئێستاش یەکێکە لە بەرھەمھێنەرانی نەوت لەو
ناوچەکەدا. دانیشتوانی ئازەربایجان ٩ ملیۆن کەسە و پایتەختەکەی شاری باکۆیە. کۆماری
ئازەربایجان لە ساڵی ١٩٩١دا بووەتە ئەندامی ئەنجومەنی ئەورووپا و ئەندامیشە لە
شەراکەتی ئاشتی کە لە ساڵی ١٩٩٤ لە ناتۆ دروستبووە.

ڕووبەری ئازەربایجان ٨٦٠٠٠ کیلۆمەتری چوارگۆشەیە و کەوتووەتە سەر دەریای قەزوین لە
بەشی خۆرھەڵاتی ناوچەی قەوقاز و ھەریەکە لە ئێران و کۆماری جۆرجیا و ئەرمینیا و
ڕووسیا لەگەڵیدا ھاوسنوورن.

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئازەربایجان ٩,٥١٤,٨٨٧ کەس
بووە کە دەکاتە ٠.١٣ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە
٣٠.١ ساڵە. ھەروەھا ٥٤ لە سەدی دانیشتوانی وڵات لە شارەکان دەژین. [١]

زۆربەیان دانیشتوانی ئازەربایجان ئازەرین. زمانی ڕەسمیی ئازەربایجان زمانی
ئازەرییە، بەڵام لە باکۆی پایتەخت زمانی ڕووسیش بەکاردەھێنرێت.



https://ckb.wikipedia.org/wiki/%D9%85%D8%A7%DB%8C%DA%A9%D8%B1%DB%86%D8%B3%DB%86%D9%81%D8%AA

پۆتانەکان: ٤٧°٣٨′٢٢.٥٥″N ١٢٢°٧′٤٢.٤٢″W﻿ / ﻿٤٧.٦٣٩٥٩٧٢°N ١٢٢.١٢٨٤٥٠٠°W﻿ /
47.6395972; -122.1284500

مایکرۆسۆفت (بە ئینگلیزی: Microsoft Corporation) کۆمپانیایەکی چەندنەتەوەییی
تەکنۆلۆژیای کۆمپیوتەرە. گرینگترین بەرھەمەکانی سیستەمەکانی کارپێکردنی مایکرۆسۆفت
ویندۆز و مایکرۆسۆفت ئۆفیسە. مایکرۆسۆفت لە ١٩٧٥دا دامەزراوە. مایکرۆسۆفت لە ساڵی
١٩٨٠کاندا ( MS-DOS )ی خستە بازاڕەوە کە بۆ بەکارھێنانی ماڵەوە بەکاردێت ، کە لە
دوای ئەویش (Windows XP)ی دروست کرد.

ھەر لە منداڵییەوە بیل گەیتس سەرنجێکی بەھێز و بیرێکی قووڵی ھەبوو. لە ھەشت ساڵی
ئینسایکڵۆپیدیای بەتەواوی خوێند. لە قوتابخانەی لایک سایدی دواناوەندی بیل گەیتس
توانی لە ھەموو ھاوڕێکانی سەرکەوتووتر بێت لە وانەی بیرکاری . لەو کاتەی کە بیل
گەیتس لە قوتابخانەی لایک ساید بوو لەگەڵ ھاوڕێی بال ئالان زۆربەی کاتەکانیان لەسەر
ئامێری (teletype) کە بە ئامێری کۆمپیوتەری (pep-10) بەسترابوو کە لەلایەن
کۆمپانیای (Digital Equipment Corporation) دروستکرابوو وە لەلایەن کۆمپانیای
جەنەڕاڵ ئێلەکتریک بەڕێوەدەبرا لە کۆمپانیای سەنتەری کۆمپیوتەر (Computer Center
Corporation). کە زمانی بەیسک بەکاردەھێنرا. گەیتس و ئالان کرێیان وەردەگرت
بەرامبەر چاککردنەوە و دووبارە نووسینەوەی کۆدەکان بە زمانی بەیسک بۆ ھەندێک
کۆمپانیا وەک (TRQ) و (CCC) بە درێژایی چەند ساڵێک بیل گەیتس توانی لێھاتوویی خۆی
پەرە پێبدات. بیل گەیتس پێش ئەوەی قوتابخانەی لایک سایدی دواناوەندی تەواو بکات
وتی : کە تەمەنم دەگاتە ٢٥ ساڵ ملیۆنی یەکەمم بەدەست دێنم. بۆ تەواوکردنی
قوتابخانەی لایک سایدی دوواناوەندی دایکی گەیتس ناچار بوو ٢٠٠ دۆلار بداتە
قوتابخانە لە بڕی بەکارھێنانی گەیتس بۆ کۆمپیوتەر بە چڕی.

گەیتس چووە زانکۆی ھارڤاردی بەناوبانگ لە ساڵی ١٩٧٣ بەڵام گواسترایەوە زانکۆی
ویلایەتی واشینتۆن کەچی لەوێ خوێندنی تەواو نەکرد. دواتر ئالان و گەیتس لە بۆستن بە
یەکەوە کاریان کرد وەک دانەری بەرنامەی کۆمپیوتەر لە کۆمپانیای ھۆنی ویل. کاتێک کە
ئالان قوتابخانەی دواناوەندی جێھێشت ویستی کۆمپنیایەک دامەزرێنێت. لەو کاتەی کە
گەیتس لە زانکۆی ھارڤارد بوو زۆربەی کاتەکانی لە تاقیگەی کۆمپیوتەر لە زانکۆ بەسەر
دەبرد کە ھەندێک جار دەگەیشتە ٣٦ کاتژمێری یەک لە دوای یەک بێ پچڕان کە تەنھا کۆلا
و پیتزای دەخوارد بۆ ئەوەی بەئاگا بمێنێت. لە ساڵی ١٩٧٥ گەیتس زانکۆی بەجێھێشت پێش
ئەوەی تەواوی بکات وە ھەروەھا بۆستنی بەجێھێشت لەگەڵ ئالان.

پاشان ئەم دوو ھاوڕێیە ریکلامێکیان خوێند دەربارەی (ئالتێر ٨٠٨٠) یەکەم ئامێری
کۆمپیوتەری بچووک کە لەلایەن کۆمپانیای (MITS) دروست کرابوو وە پەیوەندیان بە ئاید
رۆبەرتسی خاوەنی کۆمپانیای (MITS) کرد و پێیان وت کە بەرنامەیەکیان پەرەپێداوە کە
دەتوانێ زمانی بەیسیک لە بەرنامەی ئامێری (ئالتێر ٨٠٨٠) بەکار بێنێ ، ئاید رۆبەرتسی
خاوەنی کۆمپانیای (MITS) گرینگی بەم پڕۆژەیەدا ، پاشان گەیتس و ئالان ئەم
پڕۆژەیەیان پەرە پێدا بۆ ماوەی ھەشت ھەفتە بێ وەستان بە شەو و بە ڕۆژ. ئامێری
(ئالتێر ٨٠٨٠)یان نەبوو لەبەر ئەوە لەسەر ئامێری (ئەنتل ٨٠٨٠) پڕۆژەکەیان پەرە
پێدا. لەبەر کەمی کات لە کاتی گەشتەکەیان بەرەو کۆمپانیای (MITS) لە ناو فرۆکەکە
(Boot Strap) یان دەنووسی بۆ ئەوەی لەگەل ئاید رۆبەرتس تاوتوێی بکەن ، لە
تاقیکردنەوە سەرکەوتن و واژوویان لەسەر رێکەوتنێک کرد بۆ بەکارھێنانی بەرنامەکەیان
لەلایەن کۆمپانیایی (MITS) ناوی بەرنامەکەش بووە (مایکرۆسۆفت بەیسک). گەیتس دەڵێ :
کاتێک کە گەیشتمە شوێنی کۆمپانیایی (MITS) ناچار بووم کرێی ماندوو بوون پێشینە
وەرگرم بۆ ئەوەی کرێی ئوتێل بدەم چونکە گشت پارەکانمان چووە کرێی فرۆکە .

لە تەمموزی ساڵی ١٩٧٥ گەیتس کۆمپانیایەکی دامەزراند لەگەڵ ئالانی ھاوڕێی، و ناوی
کۆمپانیاکەیان نا مایکرۆسۆفت ، ئامانجی ئەم کۆمپانیایە پەرەپێدانی زمانی بەرنامەی
ئەلتیر و کۆمپانیاکانی تری کۆمپیوتەر بوو. کە لە سیاتلی ئەمریکی دەست بەکار بوو.
ھەروەھا گەیتس (دیسک بەیسکی)ی ئەلتیری پێشخست. پاشان گەیتس داوای لە ئاید رۆبەرتس
کرد کە (بەیسک) بفرۆشێتە ئەو بەرامبەر بە ٦٥٠٠ دۆلار چونکە لەلایەن زۆرکەس ئەم
بەرنامەیە دەدزرا، بەڵام ئاید رۆبەرتس ڕازی نەبوو. لە ساڵی ١٩٧٦ ئەم کۆمپانیایانە
ڕێک کەوتن کە بە ئازادی بەرنامەی مایکرۆسۆفت بێسیک بەکار بێنن : جەنەڕاڵ ئێلەکتریک
و سیتی گرووپ و (National cash Register) لەم ماوەیەدا گەیتس (مناڵانی لاوی بچوکی
زۆر زیرەک)ی دامەزراند کە دەیان ویست بێنە ناو جیھانی کۆمپیوتەری کەسی (تایبەت).
لاوانێک کە سۆزێکی بێ وێنەیان ھەیە بۆ کۆمپیوتەر و ھەموو ھێز و توانایەکیان دەخەنە
کار بۆ بەر بڵاوبوونەوەی تەکنۆلۆژیا. بەمەش گەیتس دەبوایە ڕێککەوتنەکانی لەگەڵ
کۆمپانیای (MITS) پوچەڵ کاتەوە بۆ ئەوەی پارەی زیاتری دەست کەوێ. گەیتس سیستەمێکی
گرتەبەر بۆ ئاشت بوونەوە و پێکھاتن لە دەرەوەی دادگاکان بەمەش بووە خاوەنی بەرنامەی
بێسیک. یەک لە شیکەرەوەکان ووتی : ئەمە یەکەم حاڵەت بوو لە حاڵەتەکانی تر کە لە
لێھاتوویی بیل گەیتس کەم دەکرایەوە.

لە نێوان ساڵەکانی ١٩٧٦-١٩٨١ گەیتس تەنھا دوو ڕۆژ پشووی وەردەگرت. لە ساڵی ١٩٨٠
کۆمپانیای ئای بی ئێم ھاتە جیھانی کۆمپیوتەری بچووک لە ڕێگای ئامێرێک کە لەسەر
تەنکەپەڕی یاد لە (ئەنتل ٨٠٨٦). کۆمپانیای ئای بی ئێم ڕێککەوت لەگەڵ کۆمپانیای
مایکرۆسۆفت بۆ نووسینی بەرنامەی بەیسیک بۆ یادی ئای بی ئێم کە ھەشت بایت بوو ,
کۆمپانیای ئای بی ئێم داوای لە مایکرۆسۆفت کرد کە زمانەکانی تری وەک فۆرتران و
پاسکال و کۆبۆل دابین بکات بۆ ئامێرەکانی ئای بی ئێم. بۆ ئەنجامدانی ئەم کارە
پێویست بوو کە مایکرۆسۆفت شارەزایی تەواوی ھەبێ لەسەر سیستەمی کارکردنی (CP/M) کە
سەر بە کۆمپانیای دیجیتاڵ ڕیسێرچ بوو. نوێنەرانی کۆمپانیای ئای بی ئێم و کۆمپانیای
مایکرۆسۆفت ھەوڵی دانووستانیان دا لەگەڵ کۆمپانیای دیجیتاڵ ڕیسێرچ بۆ ڕێککەوتنێک کە
ڕێگەبدات کە مایکرۆسۆفت شارەزایی تەواوی ھەبێ لەسەر سیستەمی کارکردنی (CP/M) کە سەر
بە کۆمپانیای دیجیتاڵ ڕیسێرچ ، بەڵام کۆمپانیای دیجیتاڵ ڕیسێرچ ڕازی نەبوو .لە
کۆتاییدا بیل گەیتس دانانی سیستەمی کارکردن بە (MS-DOS) ی ڕاگەیاند جگە لە
زمانەکانی بەرنامەدانان ، ئەم بیرۆکەیە لەلایەن کۆمپانیای ئای بی ئێم پەسەندکرا.
لەم کاتەدا بال ئالان سیستەمی کارکردنی (مغمور) بەناوی (Q-DOS) ی کڕی لە کۆمپانیای
سیاتل بۆ کۆمپیوتەر بە بڕی (٥٠٠٠٠ دۆلار)ی ئەمریکی ، سیستەمی کارکردنی (Q-DOS) بۆ
تەنکەپەڕی یاد لە (ئەنتل ٨٠٨٦) دانرابوو. ئەمەش بووە بنچینەیەک بۆ داھێنانی سیستەمی
ویندۆز(MS-DOS).

پێش ئەوەی کە کۆمپانیای ئای بی ئێم بەرھەمەکانی بخاتە بازاڕ ، سیستەمی کارکردنی
(CP/M) کە سەر بە کۆمپانیای دیجیتاڵ ڕیسێرچ بوو لەوپەڕی بەھێزی دابوو کە گشت بەشە
ڕەقەکان و بەرنامەکان و جێبەجێکردنەکان وا بەرنامە ڕێژکرابوون کە لەگەڵیدا
بەشێوەیەکی ئاسایی کاربکەن . لە کۆتاییدا (٩٩%)ی کۆپیەکانی ئای بی ئێم سیستەمی
(MS-DOS) یان ھەبوو وەک سیستەمی کارکردن. لە ساڵی (١٩٨١ز) بەرھەمی فڕۆشراوی ئای بی
ئێم بە شازدە ملیۆن دۆلار زیادی کرد، وە ژمارەی کرێکاران لە مایکرۆسۆفت لە (٨٥ کەس)
بووە (١٢٥ کەس). ئەو ستراتیژیەتەی کە مایکرۆسۆفت گرتییەبەر لەو ماوەیەدا گەیتس بەم
جۆرە کورتی دەکاتەوەو دەڵێ : خزمەتگوزارییەکانی کۆمپانیای مایکرۆسۆفت زۆر بە
ھەرزانی پێشکەش دەکرێن بۆ ئەوەی کۆمپانیایاکانی تر نەتوانن بەرنامەکانیان پەرەپێ
بدەن بۆخۆیان بە نرخێکی گونجاو.یەکگرتنی ھەردوو کۆمپانیای مایکرۆسۆفت و کۆمپانیای
ئای بی ئێم لە ھەشتاکاندا بۆ یەکەم جار دیاردەی فرۆشتنی بۆ ھەمووان دابین کرد لە
پیشەسازی کۆمپیوتەر بەپشت بەستن بە دابینکردنی تەنکە پەڕی کۆمپیوتەر و
پێداویستییەکانی ترو سیستەمی کارکردنی (MS-DOS).

بە بەکارھێنانی سیستەمی کارکردنی (MS-DOS) وەک پێوەرێکی بەرنامەیی لە پیشەسازی
کۆمپیوتەردا زیاتر لە (١٠٠ ملیۆن) کۆمپیوتەر سیستەمی کارکردنی (MS-DOS) یان بەکار
ھێنا بەمەش ڕۆل و گرینگی مایکرۆسۆفت گەورەتر و زیاتر بوو پیشەسازی و دروستکردنی
کۆمپیوتەر. لە ساڵی (١٩٨٥ ز) مایکرۆسۆفت دەستی کرد بە بەکارھێنانی وێنە لە
کۆمپیوتەر کە ئایکۆن بەکاردێت لە جیاتی دێری داخوازی وەک لاساییەکی سیستەمی
کارکردنی ماکینتۆش. ئەم شۆڕشەش لە بواری سیستەمی کارکردنی نوێ ی ئامێری کۆمپیوتەری
کەسی (تایبەت) بووە ھۆی دیارکەوتنی سیستەمی ویندۆز لە ساڵی (١٩٩٠ز) پاش زانینی
کۆمپانیای ئەپڵ (کە کۆمپانیای ئەپڵ بەرھەمھێنی سیستەمی کارکردنی ماکینتۆشە) ئەم
کارەی بە زیادڕۆیی ژمارد بۆ مافەکانی کۆپی کردن کە پارێزراوە بەپێی یاسا لە
ویلایەتە یەکگرتووەکانی ئەمریکا ، لەبەر ئەوە سکاڵای بەرز کرد لە دادگاکان لە دژی
مایکرۆسۆفت .

لە ساڵی (١٩٩١ز) کۆمپانیای مایکرۆسۆفت کۆتایی بە ڕێککەوتنەکانی لەگەڵ کۆمپانیای ئای
بی ئێم ھێنا پاش دروست بوونی جیاوازی لە بیرو بۆچوون دەربارەی دواڕۆژی کۆمپیوتەری
کەسی (تایبەت). کۆمپانیای ئای بی ئێم وای بەباش زانی کە لەو پڕۆژانە بەردەوام بێت
کە لەگەڵ کۆمپانیای مایکرۆسۆفت دەستی پێکردبوو بە پێشخستنی سیستەمی کارکردنی تایبەت
بە خۆی (OS/٢) کەچی کۆمپانیای مایکرۆسۆفت بەردەوام بوو لە پێشخستن و چاککردنی
سیستەمی کارکردنی ویندۆز.

لە ساڵی (١٩٩٠ز) کۆمپانیای مایکرۆسۆفت دەرچوونی ویندۆز (٣.٠) ی ڕاگەیاند پاشان
دەرچوونی ویندۆز (٣.١)ی ڕاگەیاند لە ساڵی (١٩٩٢ز) .یەکێک لە ئامانجەکانی مایکرۆسۆفت
دانانی بەرنامەی ویندۆز بوو لەسەر گشت جۆرەکانی کۆمپیوتەر. کۆمپانیای مایکرۆسۆفت
بەردەوام بوو لە پێشخستن و چاککردنی جۆرەکانی سیستەمی کارکردنی وە ویندۆز (NT)ی
بەرھەم ھێنا کە بریتی یە لە سیستەمی کارکردن کە دیزاین کراوە بۆ خزمەت کردن لەبواری
تۆڕی گەورە. ویندۆز (NT) لە ساڵی (١٩٩٣ز) بەرھەم ھێنرا ، پاشان مایکرۆسۆفت ویندۆز
(٩٥)ی لە ساڵی (١٩٩٥ز) بەرھەم ھێنا ئینجا ویندۆز (٩٨)ی لە ساڵی (١٩٩٨ز) وە ویندوز
(ME) لە ساڵی (٢٠٠٠ز) پاشان ویندۆز (XP) لە ساڵی (٢٠٠١ز) .



https://ckb.wikipedia.org/wiki/%D9%85%D8%A7%DA%B5%D8%AA%D8%A7

پۆتانەکان: ٣٥°٥٣′٤٨″N ١٤°٢٧′٤٥″E﻿ / ﻿٣٥.٨٩٦٦٧°N ١٤.٤٦٢٥٠°E﻿ / 35.89667; 14.46250

کۆماری ماڵتا یەکێکە لەکۆمارە ئە‌وروپیەکان و لەنەخشەی ئەوروپادا دەبینرێ و سێ
دوورگە‌ی بچووکە { مالتا ، گۆسۆ ، پالۆمینۆ } کە دەکەوێتە ناوە‌ندی دەریای سپی و لە
باشوری سیچیلیە(سقلیە‌)ی ئیتاڵی و نزیک بە‌ باکوری تونس و لیبیایە.

ژمارە‌ی دانیشتووانی بە‌پێی سە‌ر ژمێری ٢٠٠٣ ٤٠٠٠٠٠ ھەزار کەسێک دە‌بن وەچڕی
دانیشتووان تێیدا بەرزە کە نزیکە‌ی ١٢٠٠ کە‌سێک دەبێت لە‌ ١کم ی چوارگۆشەدا ئەمەش
وای کردووە‌ کۆماری ناوبراو چڕترین دانشتوانی ھەبێت لە‌ جیھاندا لە چاو کەمی
ڕووبەرە‌وە‌ .

گەورەترین شار تێیدا بیر کارکارا و پایتەخت ڤالێتە‌ ڕوبەری ئەم کۆمارە ٣١٦ کم٢ جێی
ئاماژەیە لەساڵێ ٢١/٩/١٩٦٤ سەربەخۆییان وەرگرتووە .

بەپێی ئامارەکانی ساڵی ٢٠١٤ ژمارەی دانیشتوانی وڵاتی ماڵتا ٤٣٠,١٤٦ کەس بووە کە
دەکاتە ٠.٠١ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤١.١
ساڵە. ھەروەھا ٩٥ لەسەدی دانیشتوانی ئەم وڵاتە لە شارەکان دەژین.[٧]

نزیکە‌ی ٥ لەسەدی دانیشتوان تێیدا خە‌ڵکانی بێگانە‌ن و دانیشتوانی ماڵتە بەشێوەیەکی
یاسایی و گشتی مەسیحی کاتۆلیک ن.

زمانی ماڵتا کە زمانی سەرەکی کۆماری ماڵتایەو لاتینی دەنووسن و بەشێوەیە‌ک ناسراوە
کە ڕشتە‌یەکە‌ لە‌ زمانی{ سامی }ھەر بۆیە لەسە‌دا ٤٠ ی ئە‌م زمانە عە‌رە‌بییە بەپێی
سەرچاوە عەرەبیەکان داتر پێکھاتە تێکەڵێکە لە زمانی ئیتاڵی و فەرەنسی و ئیسپانی .



https://ckb.wikipedia.org/wiki/%D8%B9%DB%95%D8%A8%D8%AF%D9%88%DA%B5%DA%B5%D8%A7_%D8%A6%DB%86%D8%AC%DB%95%D9%84%D8%A7%D9%86

عەبدوڵڵا ئۆجەلان (لەدایکبووی ٤ی نیسانی ١٩٤٨ لە دێی عەمەرای قەزای خەلفەتێی سەر بە
شاری ئورفا ڕحا لە باشووری رۆژھەڵاتی تورکیا)، سەرکردەی بزوتنەوەی ناسراو بە پارتی
کرێکارانی کوردستانە و لە ناو کورددا بە «ئاپۆ» ناسراوە کە ڕێکخراوەکەی لەلایەن
یەکێتیی ئەورووپا و ئەمریکا و ناتۆ و چەند وڵاتێکی تر لەلیستی ڕێکخراوە
تیرۆریستییەکانە[١][٢]

لە کۆلێجی زانستی (زانستی سیاسی) خوێندووە لە زانکۆی ئەنقەرە بەڵام خوێندنەکەی
تەواو نەکردووە و گەڕاوەتەوە بۆ دیاربەکر. ھەستی نیشتمانی و کوردایەتی کاری تێ
کردووە و بۆی تێکۆشاوە تا لە ساڵی ١٩٧٨ پارتی کرێکارانی کوردستانی دامەزراندووە کە
تاکوو ئێستاش سەرکردایەتی دەکات، ئەم پارتە لە ساڵی ١٩٨٤ دەستی کرد بە کرداری
چەکداری لە ناو تورکیا و ئێران و عێراق بە مەبەستی دامەزراندنی دەوڵەتی سەربەخۆی
کوردی.

زۆربەی وڵاتان و دامەزراوە نێودەوڵەتیەکان بە پارتێکی تیرۆرستی دادەنێن وەکو
پشتگیریەک بۆ وڵاتی تورکیا، ئەمە لە کاتێکدایە ئەم وڵاتە قەدەغەی کردووە لە خەڵکی
کورد کە کۆرپەکانیان بە ناوی کوردی ناوبنێن یان تەنانەت بە کوردیش بدوێن، ئەمەش
ھەتا ئەم دواییە بەردەوام بوو دواتر لەلایەن دەسەڵاتدارە تورکیەکان رێگە درا، ئەوە
بوو لە ١١/٩/٢٠٠٩دا ئەنجومەنی خوێندنی باڵای تورکی رێگەی دا بە خوێندنی کوردی لە
زانکۆ ڕەسمیەکانی تورکیا.

تا ساڵی ١٩٩٨ ئۆجەلان لە وڵاتی سووریا بوو، پاش ئەوەی پەیوەندیەکانی نێوان تورکیا و
سووریا تێکچوو، تورکیا ھەڕەشەی لە سووریا کرد بە وەی کە پشتگیری لەم پارتە دەکات،
بۆیە سوریا ئۆجەلانی ناچار کرد کە سووریا یەجێ بھێلێت بێ ئەوەی بیداتە دەست
دەسەڵاتدارانی تورکی. پاش ئەوە ئۆجەلان ڕوویکردە ڕووسیا، پاشان ڕوویکردە چەند
وڵاتێکی تر لەوانە ئیتالیا و یۆنان، لە ساڵی ١٩٩٨ لەو کاتەی کە لە یۆنان بوو،
حکوومەتی تورکی داوای تەسلیمکردنی ئۆجەلانی کرد، لە ١٥ی شوباتی ١٩٩٩ لە کینیا
دەستگیر کرا لە پرۆژەیەکی چەکداری ھاوبەش لە نێوان دەزگای سیخوڕی مەرکەزی ئەمەریکی
سی ئای ئەی و دەزگای سیخوڕی تورکی ئێم ئای تی و دەزگای سیخوڕی ئیسرائیلی موساد.
پاشان لە رێگەی ئاسمانەوە گوازرایەوە بۆ تورکیا بۆ دادگایی کردنی. لە کاتی دەستگیر
کردنیەوە، ئۆجەلان خراوە زیندانێکی فەردی لە دوورگەیئیمرالی لە دەریای مەڕمەڕە لە
تورکیا، ھەرچەند لە سەرەتادا حوکمی لەسێدارەدانی بەسەر دا سەپێندرا بەڵام دواتر بە
مەرجەوە ئەم حوکمە گۆڕا بۆ تاھەتایی لە ئابی ٢٠٠٢دا.



https://ckb.wikipedia.org/wiki/%D8%A6%DB%95%DA%98%D8%AF%DB%8C%DA%BE%D8%A7%DB%8C_%DA%A9%DB%86%D9%85%DB%86%D8%AF%DB%86

ئەژدیھای کۆمۆدۆ (بە ئینگلیزی: Komodo dragon) (ناوی زانستی: Varanus komodoensis)
جۆرە مارمێلکەیەکی گەورەیە لە چەند دوورگەیەکی ئیندۆنیزی دەژیێت. لەوانە: کۆمۆدۆ،
ڕینکا، فلۆرس، گیلی مۆتانگ و پادار[١]. درێژی ئەم جۆرە خشۆکە لە حاڵەتی دەگمەن
دەکرێ بگاتە ٣ مەتر و کێشی دەگاتە نزیکەی ٧٠ کیلۆگرام.[١] ئەم ئەژدیهایە «ئۆڕا»شی
پێ دەوترێت لەلایەن دانیشتووانی ڕەسەنی ئەو دورگانە.[٢]

بەھۆی قەبارەیەناوە، ئەو مارمێلکانە بەسەر ناوچەی ژیانیاندا زاڵبوونە.[٣] ئەژدیھای
کۆمۆدۆ بێبڕبڕەکان، باڵندەکان و شیردەرەکانیش ڕاودەکەن. وە دەشوترێ کە گەستنیان
ژەھراویە؛ دوو ڕژێنیان ھەیە لە شەویلگەی خوارەوە کە چەند پڕۆتینێکی ژەھراوی و
دەرمانی دژە مەیینی خوێن دەردەکەن. خواردنی سەرەکی ئەژدیھای کۆمۆدۆ بەزۆری ئاسکە،
بەڵام بڕێکی بەرچاوی گۆشتی بۆگەن و مردارەوەبووش دەخۆن.[١] وە تەنانەت مرۆڤیش لە
مەترسیان بەدەر نییە.[٤]

زانا ڕۆژئاواییەکان بۆ یەکەمجار لە ساڵی ١٩١٠ ئەژدیھای کۆمۆدۆیان لە لیستی ئاژەڵان
تۆمارکرد.[٥] قەبارە گەورەکەیان و ناوبانگە ترسێنەرەکەیان وای لێکردوون ببنە جێی
سەرنج لە باخچەی ئاژەڵان. بەڵام لە سرووشتدا، ڕووبەری نیشتەجێبوونیان کەمبۆتەوە بە
ھۆی چالاکییەکانی مرۆڤ.[٦] ئێستا ئەژدیھای کۆمۆدۆ لە لیستی گیاندارە مەترسی
لەسەرەکانە.[٦] لەبەر ئەوەش یاسای ئیندۆنیزیا پارێزگارییان لێدەکات و ناشناڵ
پاڕکێکیش کراوەتەوە بۆ پارێزگارییان بەناوی ناشناڵ پاڕکی کۆمۆدۆ.

لە سرووشتدا، ئەژدیھایەکی پێگەیشتووی کۆمۆدۆ کێشی نزیکەی ٧٠ کیلۆگڕامە، بەڵام ئەو
ئەژدیهایانەی کە لە پاڕکە نیشتیمانییەکان دەژین کێشیان زۆرترە.[٧] بەپێی کتێبی گینس
بۆ ڕیکۆردی جیھانی، نێرینەیەکی ئاسایی کێشەکەی دەگاتە ٧٩ بۆ ٩١ کگ و درێژیەکەشی
دەگاتە ٢.٥٩ م، وە مێیەنەکی ئاساییش کێشەکەی دەگاتە ٦٨ بۆ ٧٣ کیلۆگڕام و
درێژییەکەشی دەگاتە ٢.٢٩ م.[٨] گەورەترین ئەژدیھاش درێژییەکەی ٣.١٣ م بوو و
کێشەکەشی ١٦٦ کگ بوو.[١] ئەژدیھای کۆمۆدۆ کلکێکی ھەیە بەقەد خۆی درێژە، لەگەڵ ٦٠
ددانی تیژ کە زوو زوو دەیانگۆڕێت. ددانەکانی درێژیان دەگاتە ٢.٥ سم. وە زمانێکی
زەردی دووسەرەی ھەیە. پێستی ئەژدیھای کۆمۆدۆ بە پوولەکەی زرێپۆش داپۆشراوە، کە
ئێستی بچووکی تێدایە ئەمەش وەکو زرێیەکی سرووشتی لێکردووە.[٩]

ئەژدیھای کۆمۆدۆ تەنھا یەک ئێسکی گوێی ھەیە بۆ گواستنەوەی لەرینەوە لە پەردەی
گوێ-وە بۆ لوولپێچ. ئەمەش وادەکا کە تەنیا گوێیان لەو دەنگانە بێت کە ھێزەکەیان
لەنێوان ٤٠٠ بۆ ٢٠٠٠ ھێرتز دایە، لەکاتێکدا کە مرۆڤ دەتوانێ گوێی لەدەنگبێ بە ھێزی
٢٠ بۆ ٢٠,٠٠٠ ھێرتز.[١] پێشتر وادەزاندرا کە کەڕە،ئەمەش دوای ئەوەی کە
لێکۆڵینەوەیەک ڕایگەیاند کە ھیچ وەڵامێکی بۆ چرپە، دەنگی ئاسایی و ھاوارکردن نییە.
ڕاستی ئەو ڕایە کەوتە ژێر پرسیارەوە دوای ئەوەی کە کارمەندێکی باخچەی زوولۆجی
لەندەن ئەژدیھایەکی ڕاھێنا بۆ ئەوەی بێت بۆ نانخواردن تەنیا بە بانگکردن، تەنانەت
ئەگەر ئەژدیھاکە ڕاھێنەرەکەشی نەدیبایە.[١٠]

وە ئەژدیھای کۆمۆدۆ دەتوانێ شت لە دووری ٣٠٠ م ببینێت، بەڵام لەبەر ئەوەی
تەنھا خانەی قووچەکیی ھەیە لە چاویان، وا پێدەچێت لە شەواندا باش نەبینن. ئەژدیھای
کۆمۆدۆ دەتوانێ شت بەڕەنگاوڕەنگی ببینێت، بەڵام باش نییە لە جیاکردنەوەی شتە جێگیر
و نەجووڵاوەکان لە چواردەوریان.[١١]

ئەژدیھای کۆمۆدۆ زمانی بەکاردەھێنێت بۆ تامکردن وە وەکو زۆربەی خشۆکەکان، بۆ
بۆنکردن ئەندامی یاکۆبسۆن (jacobson's organ) بەکاردەھێنێت لە جیاتی کونی
لووتەکانی.[١٢] ئەندامی یاکۆبسۆن لە زۆربەی گیانەوەران ھەیە و دەکەوێتە نزیک ئێسکی
لووت. بەیارمەتی با، ئەژدیھای کۆمۆدۆ دەتوانێ بۆنی گۆشتی بۆگەن بکا لە دووری ٤ بۆ
٩.٥ کم.[١١] وە پێستە ڕەقەکەشی ھەستی بەرکەوتنی بۆ دابین دەکات. پێستی لە
دەورووبەری گوێ، لێو، چەناگە و ژێرەوەی پێکانی لە ھەموو شوێنەکانی تری
ھەستیارترە.[١٣]

ئەژدیھای کۆمۆدۆ شوێنی گەرم و وشکی پێ خۆشە، وە بە گشتیش لە شوێنی وشک و نزم
دەژیێت. لەبەر ئەوەی خوێن ساردە، واتا ناتوانێ پلەی گەرمیی لەشی بە جێگیری
بھێڵێتەوە، زۆرتر بە ڕۆژ چالاکە. ئەژدیھاکان بەتەنیا دەژین و تەنیا بۆ زاوزێ و
نانخواردن کۆدەبنەوە. دەتوانن بۆ ماوەی کورت بەخێرایی ڕابکەن و خێراییان دەگاتە ٢٠
کم/ک وە دەشتوانن تا قوڵایی ٤.٥ م مەلە بکەن. کاتێک لاون زۆر لێھاتوون لە بەسەر
دارکەوتن بە یارمەتی چنگە بەھێزەکانیان.[٧] وە بۆ گرتنی ئەو نێچیرانەی کە کە
نایانگەنێ، دەتوانن لەسەر قاچەکانی دواوەیان بوەستن و کلکیان وەکو پاڵپشتی
بەکاربھێنن.[١٠] بەڵام کە ھەراش دەبن، چڕنووکەکانیان زۆرتر وەکو چەک بەکاردەھێنن و
بەھۆی گەورەبوونی قەبارەشیان ناتوانن بە باشی بەسەرداردا ھەڵگەڕێن.[١٣]

بۆ پەناگەش، ئەژدیھای کۆمۆدۆ چاڵ ھەڵدەکۆڵێت بەھۆی چنگ و پەلە بەھێزەکانی کە دەکرێ
١ بۆ ٣ مەتر بەرینبێت.[١٤] وە بەھۆی ئەوەی قەبارەی گەورەیە و لەناوچاڵ دەخەوێت،
ئەژدیھای کۆمۆدۆ دەتوانێ گەرمی لەشی بپارێزێت بە درێژایی شەو و بەمشێوەیەش پێویستیی
خۆدانەبەر خۆر لە ڕۆژدا کەم دەکاتەوە.[١٤] ئەژدیھای کۆمۆدۆ لە پاش نیوەڕۆیان
ڕاودەکات، بەڵام لە کاتە زۆر گەرمەکانی ڕۆژ لەژێر سێبەردا دەمێنێتەوە .[١٥]

ئەژدیھای کۆمۆدۆ گۆشتخۆرە. ھەرچەندە زۆرتر گۆشتی بۆگەن و ئاژەڵی مرادرەوەبوو
دەخۆن،[١٦] بەڵام بۆسەش بۆ ئاژەڵی زیندوو دادەنێنەوە. کە نێچیرێکی شیاو نزیک
دەبێتەوە لە بۆسەی ئەژدیھای کۆمۆدۆ، ئەژدیھاکە کتوپڕ ھێرش دەبا و گەرووی نێچیرەکە
بەئامانج دەگرێت.[١٣]وە دەشتوانێت شوێنی نێچیرەکەی بدۆزێتەوە بە بەکارھێنانی ھەستی
بۆنکردنی، کە دەتوانێت ھەست بە لاشەی ئاژەڵی مردوو بکات لە دووری ٩.٥ کم. وە ئەو
جۆرە خشۆکە بینراوە کە بەرازی گەورە و ئاسک لەپێ بخات بە بەکارھێنانی کلکە
بەھێزەکەی.[١٧]

ئەژدیھای کۆمۆدۆ لەکاتی خواردنی نێچیرە گەورەکان پێی لەسەر لاشەی نێچیرەکەی دادەنێ
و پارچەی گۆشتی گەورە لە نێچیرەکەی لێدەکاتەوە و بەیەکجار قووتی دەدات. بۆ نێچیری
بچووکیش، بۆ نموونە بە قەد قەبارەی بزنێک، شەویلگەکانی تا ئاستێک لێک دەبنەوە کە
دەتوانێ نێچیرەکە بە تەواوی قووت بدات.[١٨] لیکی ناو دەمی خواردنەکە نەرم دەکاتەوە،
بەڵام ھێشتاش قووتدانی نێچیرەکەی کاتێکی زۆری دەوێت (نزیکەی ١٥-٢٠ خولەکی پێویستە
بۆ قووتدانی بزنێک). ئەژدیھای کۆمۆدۆ لەوانەیە ھەوڵی خێرا قووتدانی نێچیرەکەی بدات،
ئەویش بەھۆی پاڵنانی لاشەی نێچیرەکە بە درەختێک لەکاتی قووتدانی بۆ ئەوەی بە قوڕگی
خۆی دا بیباتە خوارەوە. ھەندێک جار ئەوەندە بەھێز پاڵ بە دارەکەوە دەنێت، دارەکە
بەردەبێتەوە.[١٨] وە بۆ ئەوەی نەخنکێ لەکاتی خواردندا، بەھۆی لوولەیەکی بچووکی ژێر
زمانی ھەناسە دەدات کەوا بە سییەکانییەوە بەستراوەتەوە.[١٣] وە دەشتوانێ لە یەک
ژەمدا، بەقەد %٨٠ کێشی خۆی خواردن بخوات.[٣] دوای نانخواردنیش دەچێتە بەر ھەتاو بۆ
خێرا ھەرسکردنی ژەمەکەی، لەبەر ئەوەی خواردنەکە لەوانەیە بۆگەن ببێت و ئەژدیھاکە
ژەھراوی بکات ئەگەر درەنگ ھەرسی بکات. بەھۆی مێتابۆلیزمە ھێواشەکەی، ئەژدیھایەکی
گەورە دەتوانێ تەنھا بە ١٢ ژەم بژیێت لە ساڵێکدا.[١٣] دوای ھەرسکردن، ئەژدیھای
کۆمۆدۆ موو، قۆچ و ددانەکانی نێچیرەکەی لە ڕێگەی دەمییەوە فڕی دەداتە دەرەوە.[١٣]

ئەژدیھای کۆمۆدۆ چەندین زیندەوەر دەخوات لەوانە: بێبڕبڕەکان، خشۆکەکانی دیکە
(تەنانەت ئەژدیھای بچووکتر لەخۆیانیش دەخۆن)، باڵدارەکان، ھێلکەی باڵندەکان،
شیردەرە بچووکەکان، مەیموون، ئاسک، ئەسپ وە گامێشی ئاوی.[١٩] ئەژدیھا بچووکەکان
مێروو، ھێلکە، مارمێلکە و شیردەری بچووک دەخۆن.[١٦] ھەندێک جار ئەو ئەژدیهایانە
ھێرش دەکەنە سەر مرۆڤ و گازی لێدەگرن. وە ھەندێک جاریش ئەگەر گۆڕێک بدۆزنەوە زۆر
قووڵ نەبێت، گۆڕەکە ھەڵدەکۆڵن و لاشەکەی ناوی دەخۆن.[١٠] ئەمەش وای لە دانیشتوانی
دورگەی کۆمۆدۆ کردووە کە کۆمەڵە بەرد لەسەر گۆڕەکانیان دابنێن بۆ ئەوەی بیانپارێزن
لە ئەژدیھاکان.[١٨]

وە لە کاتی ئاو خواردنەوەشدا، ئەژدیھای کۆمۆدۆ دەمی پڕ ئاو دەکات دواتر سەری بەرز
دەکاتەوە بۆ ئەوەی ئاوەکە بڕژێتە ناو قوڕگی.[٢٠]

توێژینەوەیەک دەریخستووە کە ڕژێنەکانی ناو دەمی ئەژدیھای کۆمۆدۆ ھەندێک پڕۆتینی
ژەھراوی دەردەدەن کە ڕێگری دەکەن لە مەیینی خوێن لەکاتی خوێنبەربووندا و دەبنە ھۆی
نزمبوونەوەی پەستانی خوێن، ئیفلیج بوونی ماسوولکە، تووشبوون بە ھایپۆتێرمیا، کە
ئەویش دەبێتە ھۆی بێھۆشی و شۆک.[٢١] 

بەڵام ھەندێکی دیکە بە دووری دەزانن کە قەپی ئەژدیھای کۆمۆدۆ ژەھراوی بێت و پێیان
وایە ھەتا ئەگەر لە ناو دەمی ئەژدیھاکان پڕۆتینی ژەھراویش ھەبن، لەوانەیە بۆ
مەبەستی دیکە بەکاریان بھێنن.[٢٢] 

ئەژدیھاکان لە نێوان مانگی گوڵان و ئاب زاوزێ دەکەن، وە لە ئەیلوولیش ھێلکە
دادەنێن. ھەرجارەی نزیکەی ٢٠ ھێلکە دادەنێن.یا ئەوەتا چاڵێکیان بۆ ھەڵدەکۆڵن یانیش
لە ھێلانەی بەجێھێڵدراوی باڵندان دایاندەنێن.[١] ھێلکەکان بۆ ماوەی حەوت بۆ ھەشت
مانگ سڕ دەبن و لە مانگی نیساندا دەتروکێن، کە لەو مانگەدا مێروو زۆرن. ئەژدیھا
بچووکەکان لەژێر مەترسی دڕندەکان و ئەژدیھا پێگەیشتووەکان، بۆیە لە ناو دارەکان
دەژین. ماوەی ٨ بۆ ٩ ساڵیان پێدەچێت بۆ ئەوەی ھەراش ببن، وە نزیکەی ٣٠ ساڵیش
دەژین.[١]

مێینەی ئەژدیهای کۆمۆدۆ توانای ئەوەی هەیە بەبێ نێرینە وەچە بخاتەوە، بە ڕێگای
پڕۆسەی Parthenogenesis. هەموو ئەو بەچکانەی بەو شێوەیە لە دایک دەبن لە ڕەگەزی
نێرینەن.زانایان وا بیردەکەنەوە ئەوەش وا بکات ئەژدیهایکی مێیەنە بەتەنیا بتوانێت
کۆمەڵگایەکی نوێ درووست بکات.[٢٣]بەڵام ئەو ڕێگایەش زیانی خۆی هەیە، چونکە لەوانەیە
زیان بە هەمەچەشنی جینی بگەیەنێت. کە ئەوەش دەبێتە هۆی زۆربوونی نەخۆشی و لاوازیی
پاش چەند نەوەیەک.

ئەژدیھای کۆمۆدۆ مەترسی لەناوچوونی لەسەرە و لە لیستی سوری یەکێتیی نێودەوڵەتی بۆ
پارێزگاریی سروشت (IUCN) (The International Union for Conservation of Nature)
دایە.[٦] لە ئێستادا نزیکەی ٤٠٠٠ بۆ ٥٠٠٠ ئەژدیھای زیندوو ھەیە لە سرووشتدا. لەسەر
دورگەکانی گیلی مۆتانگ (١٠٠)، گیلی داسامی (١٠٠)، ڕینکا (١٣٠٠)، کۆمۆدۆ (١٧٠٠) و
فلۆرس (لەوانەیە ٢٠٠٠).[٢٤] بەڵام کێشەکە ئەوەیە کە تەنھا نزیکەی ٣٥٠ مێینە ھەن کە
توانای وەچە خستنەوەیان ھەبێت.[٢] بۆ ئەوەی ئەو کێشەیە چارەسەر بکرێت، لە ساڵی
١٩٨٠ ناشناڵ پاڕکی کۆمۆدۆ دامەزرێندرا بۆ ئەوەی پارێزگاری لە ژمارەی ئەژدیھای
کۆمۆدۆ بکات لە دورگەکانی کۆمۆدۆ، ڕینکا و پادار.[٢٥] دواتریش شوێنی پاراستنی
ئەژدیھای کۆمۆدۆ لەسەر دورگەی فلۆرسیش کرایەوە.[٢٦]

ئەژدیھای کۆمۆدۆ خۆی بەدوور دەگرێت لە ڕووبەڕوو بوونەوە لەگەڵ مرۆڤدا. بچووکەکان
زۆر شەرمن و زوو ڕادەکەن و خۆیان دەشارنەوە ئەگەر مرۆڤێک لە ١٠٠ مەتر نزیکتر
بێتەوە. ئەژدیھا ھەراشەکانیش دەکشێنەوە ئەگەر مرۆڤ لێیان نزیک بێتەوە. ئەگەر
نیگەران بن ئەوا کاردانەوەی تووندیان دەبێت بە کردنەوە و داخستنی دەمیان، دەرکردنی
دەنگ و شەقاندنی کلکیان. ئەژدیھای کۆمۆدۆ زۆر بەکەمی ھێرش دەکاتە سەر مرۆڤ بۆ
ڕاوکردنی، ئەگەر ھێرشیش بکا و گازیش بگرێ زۆرتر بۆ پاراستنی خۆیەتی.[٢٠] بۆ مەبەستی
پاراستینیان لە ئێستادا بازرگانی کردن بە ئەژدیھاکان و پێستەکانیان قەدەغەیە.[٢٧]

چەندین هۆکار هەن بۆ کەمبوونەوە و مەترسی لەسەر بوونی ئەو جۆرە مارمێلکەیە.
لەوانەش[١٣][٢٦]:



https://ckb.wikipedia.org/wiki/%D8%A6%DB%95%D9%BE%DA%B5

پۆتانەکان: ٣٧°١٩′٥٥″N ١٢٢°٠١′٥٢″W﻿ / ﻿٣٧.٣٣١٨٢°N ١٢٢.٠٣١١٨°W﻿ / 37.33182;
-122.03118

کۆمپانیای ئەپڵ (بە ئینگلیزی: Apple Computer Inc) لە ١/٤/١٩٧٦ دا دامەزراوە لە
ئەمریکا لە ناوچەی کالیفۆرنیا[١]. ئەم کۆمپانیایە گەورەترین خزمەتی کردووە لە بواری
کۆمپیوتەری کەسیدا، لە ساڵەکانی ١٩٧٠ دا زۆرترین ژمارە کۆمپیوتەری فرۆشتوە لە
جیھاندا.

تاکوو ساڵی ٢٠٠٦، کۆمپانیای ئەپڵ لە چەندین بواری (نەرمەکاڵا software) و (ڕەقەکاڵا
hardware) دا دەستبەکارە، بەرھەمەکانی iMac، iPhone و iPod لە ھەموو بازاڕەکانی
جیھاندا بڵاوە، ھەروەھا خاوەنی گەورەترین کۆگای مۆسیقا بەناوی iTunes کە چەندین
ملیۆن گۆرانی و ئاوازی لەخۆ گرتووە. لە ‌بواری سیستەمی کارپێکردنیشدا Mac OS X ـی
ھەیە، ئەمیش وەک بەرھەمەکانی تری سەرکەوتووە.

ئەم کۆمپانیایە لە یەکی نیسانی ١٩٧٦ لە کویرتینۆ لە کالیفۆرنیا دامەزرا لە ساڵی
١٩٧٧ پۆلێن کراوە. لە سی ساڵی یەکەم ناوی کۆمپانیا تەنھا " کۆمپانیای ئەپڵ بۆ
کۆمپیوتەری دیاریکراو " بوو ، بەڵام لە ساڵی ٢٠٠٧ وازی لەم ناوە ھێنا ئەمەش پاش
ئەوە ھات کە کۆمپانیاکە کارەکانی فراوان کرد لە بواری ئەلکترۆنی ، لەگەل لاسایی
کردنەوەی جۆرەکانی کۆمپیوتەری کەسی. کۆمپانیا نزیکەی ٣٥٠٠٠ فەرمانبەری ھەیە لە
سەرتاسەری جیھان ، ڕێژەی فرۆشتنی لە ساڵی ڕابردوو ٣٢.٤٨ ملیار دۆلاری ئەمریکی بوو ،
ساڵی ٢٠٠٨ کۆمپانیای ئەپڵ توانی ناوبانگێکی باش پەیدا بکات لە ڕووی کوالێتی
بەرھەمەکانیەوە ئەمەش بە ھۆی جوانی لە دیزاینەکەی و ئەو ریکلامانەی کە بۆ
بەرھەمەکانی ئەیانکات ، ھەروەھا کۆمپانیا کۆمەلێک فەرمانبەری لێھاتووی ھەیە لە
بواری فرۆشتن و خستنە ڕووی بەرھەمەکان لەگەل بوونی لۆگۆیەکی بازری جوان. گۆڤاری
فۆرتیون کۆمپانیای ئەپڵی بە سەرنج ڕاکێشترین کۆمپانیا دەست نیشان کرد لە ویلایەتە
یەکگرتووەکانی ئەمریکا لە ھەردوو ساڵی ٢٠٠٨ و ٢٠٠٩.

ناوی ئەپڵ (Apple) وشەیەکی ئینگلیزییە، کە لە کوردیدا بە واتای سێو دێ. کە ئەم
ناوەش بەھۆی ئەوەوە ناونراوە کە ستیڤ جۆبسی خاوەنی پێشووی کۆمپانیای ئەپڵ لە
کێڵگەیەکی سێوەوە گەڕاوەتەوە و وەکو چارەسەر سوودی لە سێو بینیوە ، ھەر لەبەر ئەوەش
بە لایەوە ناوێکی سادە و جوان و خۆش بووە ڕوحیەتیکی تایبەتی ھەبووە ئیزعاج نەبووە.
لێرەدا باسی سەفەرێکی ستیڤە بۆ کێڵگەیەک لە ھاویندا لە ویلایەتی کالیفۆرنیا..[٧]
[٨] (تئبینی)وة هةندئکةسیش بة جؤرئکی تر چیرؤکةکة دةگئرنةوةو دةلئن(خئزانی ستیڤ
جؤنس لةکاتی مندالی ستیڤ زؤر فةقیر بوون ، بةشی ستیڤ لة نانی بةیانی تةنیا سئوئکبوة
، بةیانیةک کة ستیڤ زؤر برسیةتی و درةگیةتی بؤ مةکتةب قةپئک لة سئوةکةی دةگرئ و
دةروا بؤ مةکتةب لة رئگای مةکتةب لةگةل رةفیقةکانی سئوی قةپ لئگیراو لة جانتای دراو
دةکةوئتة خوارةوةو ستیڤ زؤر تةریقدةبئتةوةو هةموو هاورئیانی پئی پئ دةکةنن ئةو رؤژة
ناخؤشة ئةبئتة گرئ لة دلی ستیڤ و لةدوا رؤژدا ناوی کؤمپانیاکةی (apple)و لؤگؤکةشی
سئوئکی قةپ لئگیراو)٠

١٩٧٦ Apple I ١٩٧٧ Apple II ١٩٨٣ LISA ١٩٨٤ ماکینتۆش (سەرکەوتووترین و گرنگترین
بەرھەم بوو، وەرچەرخانێکی بەدوای خۆیدا ھێنا لە کۆمپیوتەری کەسیدا PC) ١٩٨٥ Apple
II ١٩٨٩ Macintosh Portable ١٩٩٣ ماکینتۆش لەسەر RISC ١٩٩٥ تاکوو ١٩٩٦ گەورەترین
کێشەی ئابووری و بەڕێوەبردنی ھاتەڕێ. ١٩٩٦ لە لایەن کۆمپانیای NeXT ەوە کڕدرا.

لە ساڵەکانی ١٩٧٦ تاکوو ١٩٩٨ ڕەنگەکانی پەلکەزێڕینە rainbow لەشێوەی لەتە سێوێکدا
لۆگۆی کۆمپانیاکەبوو. پاش ١٩٩٨ ھەمان شێوە مایەوە، بەڵام ڕەنگەکەی بوو بە زیوی.

یەکەم لۆگۆی ئەپڵ لەلایەن (ڕۆن واین)ەوە نەخشێنرا کە وێنەی ئیساک نیوتۆن پیشاندەدات
کە لە ژێر دار سێوێکدا دانیشتووە. پاشانیش (ڕۆب جانۆف) لۆگۆیەکی نوێی نەخشاند کە
پێکھاتبوو لە سێوێکی ڕەنگاوڕەنگ. دواتر لە ساڵی (١٩٩٨ز) کاتیک کە کۆمپانیاکە
بەرھەمی نوێی (ئای ماک)ی بەرھەمھێنا پێی باش بوو کە لۆگۆی کۆمپانیاکەش کەمێک سادەتر
بێت ھەر لەبەر ئەوە لۆگۆی کۆمپانیاکە چەند جارێک بە ڕەنگی ڕەشی سادە دەردەکەوت و
بەڵام بە شێوەیەکی ڕەسمی لە نێوان ساڵانی (٢٠٠١-٢٠٠٣) لۆگۆی کۆمپانیاکە گۆڕدرا بۆ
سێوێکی ڕەشی سادە. لە دوای ساڵی (٢٠٠٣)وە بوو بە سێوێکی ئاوی یان ڕەساسی.[٩]

دوای تەنیا ڕۆژێ لەبڵاوکردنەوەی ئایفۆنی 4s دامەزرێنەری ئەپڵ کە پێشووتر دەستی لە
کار کێشابۆوە کۆچی دوایی لە ڕێکەوتی ٥ی تشرینی یەکەمی ساڵی ٢٠١١ واتە لە ٥٦ ساڵی
کۆچی دوایی کرد.[١٠] بەمەش گوزەرێکی گەورەی لە ئەمریکا و ئەپڵدا کە تاڕادەیەک
سەرۆکی ئەمریکا باراک ئۆباما ھاتە دوان و ھاوخەمی بۆ کەسوکاری دەربڕی.[١١]

ئەپڵخاوەن ماڵپەڕێکە [١٢] کە سەردانیکەران و ھەوادارانی دەتوانن بە ھۆی ماڵپەڕی
ئەپڵەوە داواکاری خۆیان بۆکڕینی بەرھەمەکانی ئەپڵ پێشکەش بکەن وە لەم ماڵپەڕە
سەرجەم چالاکی و بەرھەمەکانی ئەپڵ دەخرێتە ڕوو لەکاتی دەڕچوونی وەشانی نوێی سیستەم
کە ناسراوە بە ios و ئامێرەکانی ئایفۆن و ئایپاد و ئایپۆد و لاپ تۆپ و دیسکتۆپی ماک
ھتد...

ماکینتۆش (بە ئینگلیزی: Macintosh) زنجیرەیەکە پێک ھاتووە لە چەند ھێڵێک بۆ
کۆمپیوتەرە کەسیەکان (PC) نەخشەسازی و پێشکەوتنی لەلایەن کۆمپانیای ئەپڵەوە بۆ
کراوە یەکەم ماکینتۆش بەرھەم ھێنرا لە ٢٤.١.١٩٨٤ ئەمەش یەکەم ئەزموونی سەرکەوتوو
بوو کە بۆ کۆمپیوتەرە کەسیەکان کرا جگە لە ماوس و ڕووتەختە ئەلیکترۆنییەکان
کۆمپانیاکە بەردەوام بوو لە سەرکەوتنە یەک لە دوای یەکەکانی بۆ نیوەی دووەمی ساڵی
ھەشتاکان لە ساڵی نەوەدەکانش وردە وردە بەرەو کاڵبوونەوە و نەمان ڕۆشت وەکو مارکێتی
کۆمپیوتەرە کەسییەکان ، پاشان بەرەو ڕووی "Wintel"ی " IBM PC compatible" ڕۆشت
ئامێرەکانیشی کارا و چالاک بوون لەگەڵ " MS-DOS" و "Microsoft Windows" (مایکرۆسۆفت
ویندۆز).[١٤] [١٥]

کۆمپانیای ئەپڵ تا ئێستا بەرھەمی پێشکەوتوو و ناوازەی پێشکەشی جیھانی تەکنۆلۆژیا
کردووە یەکێک لەوانە نەوەی کۆمپیوتەرەکانی ماکیتۆشە کە ئەم خستەیەی خوارەوە
کۆمەڵێکن لە بەرھەمە نوێکانیان.



https://ckb.wikipedia.org/wiki/%D8%B3%D8%A7%D9%85%DB%8C_%DB%8C%D9%88%D8%B3%D9%81

سامی یوسف (بە ئینگلیزی: Sami Yusuf، بە عەرەبی: سامي يوسف) یەکێکە لە
بەناوبانگترین هونەرمەندانی نێو جیهانی ئیسلامی، مۆسیقا دانەرێکی ئینگلیزە، ڕێکخەری
مۆسیقایە، هەروەها کاری تۆمارکردن و نووسینی هۆنراوەی گۆرانییەکان دەکات. لە
(٢٩\٧\١٩٨٠) لە تەهرانی پایتەختی ئێران لەدایک بووە.

یەکەم ئەلبوومی گۆرانی سامی یوسف دەگەڕێتەوە ئەوکاتەی کە سامی تەمەنی ٢٣ ساڵ بوو
ناوی دەستپێکی ئەلبوومەکانی بەناوی مامۆستا ""Al-Mu`allim"" بوو. سێ ئەڵبومی تریش
ئەمەنە: گەلەکەم ""My Ummah"" لە سالی ٢٠٠٥، لە هەر کوێیەک هەبیت ""WHEREVER YOU
ARE"" لە سالی ٢٠١٠، سڵاو ""Salaam"" لە سالی ٢٠١٢. وە لە ساڵی ۲۰۱٤ ئەلبومی
ناوەڕاست ی بڵاو کردەوە کە یەکێک بوو لە ئەلبومە ھەرە بەھێزەکان وە لە سەرەتای۲۰۱٥
ئەلبومی گۆرانی ڕێگاکە بڵاو کردەوە کە دوانزە تراکە و شەشیان سامی یوسف ئەیوت و
شەشەکەی تریش سەید حوسەین نەسر ئەیخوێندەوە، وە هەروەها لە مانگی شوباتی ساڵی ۲۰۱٦
ئەلبوومی (بەرەکە) ی بڵاوکردەوە کە لە چەند سروودێکی مێژوویی وڵاتانی ڕۆژهەڵات
پێکهاتبوو وە بۆ یەکەم جار سروودێکی کوردی بڵاوکردەوە بەناوی یا رسول اللە، و
لەمانگی حوزەیرانی هەمان ساڵ کە هاوکات یەکەم ڕۆژی مانگی ڕەمەزان بوو ئەلبوومی
بەرەکە بە ڤێرژنی Deluxe بڵاوکردەوە کە تیایدا چەند گۆڕانکارییەکی لە گۆرانیەکاندا
کردبوو و هەندێکی کردبوو بە زمانی ئینگلیزی.



https://ckb.wikipedia.org/wiki/%D8%B2%D9%85%D8%A7%D9%86

زمان کۆمەڵێک نیشانەی بڕیاردراوی ڕێسامەندە لە دەنگەکان یا نیشانەکانی گوتن و
نووسین، کە لە لایەن کۆمەڵێک مرۆڤی سەر بە تاقمێکی کۆمەڵایەتی یا فەرھەنگییەوە بە
مەبەستی دامەزراندنی پێوەندی (تێگەیاندن و تێگەیشتن) بەکار دێت. ئەرکی زمان
پەیوەندیگرتنە و دەربڕینی ڕا و ھەستی دەروون. [١] ئەکرێ بڵێین زمان سیستەمێکی
ئاڵۆزە کە مرۆڤ بۆ ڕاگەیێنی بەکاری ئەبا. [٢]

بەو زمانەی کە مرۆڤ پێ قسە ئەکا ئەوترێ زمانی سروشتی. ئەمڕۆکە نزیکەی سێ تا شەش
ھەزار زمانی سروشتی بوونی ھەیە، بەڵام نیوەیان مەترسیی لەناوچوونیان لەسەرە .[٣]
ھەروەھا، کۆدەکان و جۆرەکانی تری زمانگەلی دەستکار، وەکوو ئەوانەی وا بۆ
بەرنامەسازیی کۆمپیوتەر بەکار دێن ژی، پیان ئەوترێ زمان. زمان لەم ڕاستێنەیەدا،
سیستەمێکە پێکھاتوو لە نیشانەکان بۆ بەکۆدکردن و لەکۆددەرھێنانی زانیارییەکان.

لە کوردیدا، وشەی "زمان" بۆ ئاماژە بەو ئەندامە گۆشتییە بزۆزەی ناو دەمیش بەکار
دەبردرێ کە لە زۆربەی بڕبڕەداراندا ئەرکی ناسینەوەی تامگەلی جۆراوجۆری لە ئەستۆیە و
دەوری سەرەکیی ھەیە لە قسەکردندا (زمان (ئەندام) ببینە). ئەم پێوەندییە خوازەیییە
لە زۆربەی زمانەکاندا ھەیە (بۆ نموونە، وشەی languageی زمانی ئینگلیزی لە وشەی
linguaی لاتینەوە گیراوە کە بە مانای زمانی ناو دەمە) [٤] و، بەڵگەی گرنگایەتیی
مێژوییی زمانی زارەکییە.

یەکێک لە گرنگترین تایبەتمەندییەکانی زمانی مرۆڤ ئەوەیە کە وتەیێک دەکرێ دوو جار شی
بێتەوە. لە شیکاری یەکەمدا ، وتەکە بۆ بچووکترین پاژی واتادار دابەش دەبێ، بەم یەکە
بچووکە واتادارانە دەڵێن مۆرفیم

لە دووھەم شیکاریدا ھەر مۆرفیمێک بۆ چەندین پاژی بچووکی دەنگی بێواتا دابەش دەبێ کە
پێی دەڵێن فۆنیم

پانینی لە سەدەی پێنجەمی پێش زایین، ڕێزمانێکی چڕوپڕی بۆ زمانی سانسکریت نووسی،
بەڵام زمانناسی لە واتای ئەمڕۆدا، لە گەڵ نووسینی کتێبی خولی زمانی گشتی بەرھەمی
فردینان دێسوسور دەستی پێکرد. لە دەکانی ١٩٥٠، بیرۆکەکانی نوام چامسکی شۆڕشێکی لەئ
بوارەدا بەرپاکرد و بووە ھۆی سەرھەڵدانی ڕێزمانی زایەنی یان ( Generative grammar).
چامسکی لە سەر ئەو باوڕەبوو کە بنەما و دانستەکانی زمان لە مرۆڤدا سروشتی و زاتییە،
واتە کە فێر بوونی زمان بە شێوەی جێنێتیکی و بۆماوەیی لە مێشکدا داڕێژراوە و ژینگەی
منداڵ تەنیا وەک ھاندەرێک لە فێر بوونی زمانی دایکیدا دەوری ھەیە. منداڵ کۆمەڵێک
زانیاری لە ژینگەی زمانی خۆی وەردەگرێ و بۆ خۆی دەتوانێ کۆمەڵێک پێکھاتەی تازەی لێ
دروست بکات.



https://ckb.wikipedia.org/wiki/%D8%AC%DB%8C%D8%AC%DB%8C_%D8%AD%DB%95%D8%AF%DB%8C%D8%AF

جەلێنا نوورا حەدید لە ٢٣ ی نیسانی ١٩٩٥ لە دایک بووە، نمایشکار و کەسایەتی
تەلەفزیۆنی ئەمریکایە. بە جیجی حەدید ناسراوە.[١]

جیجی حەدید لە لۆس ئانجلەس لە دایک بووە، جیجی کچی گەشەپێدەری زەوی و زار محەمەد
حەدید ە وەھەروەھا کچی کەسایەتی تەلەفزیۆنی و نمایشکار یەولۆندە حەدید ە، دایکی
ھۆڵەندیە و باوکی فەڵەستینیە، جیجی خاوەنی سێ خوشک و برا یەکە بە ناوەکانی ماریلە،
ئۆلانە کە لە خۆی گەورە ترن وە ھەروەھا ئانوار، بێلە کە لە خۆی بچوکترن، لە ھەمان
کاتدا خوشکە بچوکەکەی کە ناوی بێلە یە ھاوپیشەیە لەگەڵ جیجی و دایکی واتا
نمایشکارە.

دایک و باوکی جیجی لە یەکتری جیابوونەتەوە لە ٢٠٠٣، لە ٢٠٠٦ دایکی جیجی شوی کرد بە
بەرھەمھێنی مۆسیقا دێیڤید فۆستە.



https://ckb.wikipedia.org/wiki/%D8%A6%D8%A7%DB%8C%DB%8C%D9%86%DB%8C_%D9%85%DB%95%D8%B3%DB%8C%D8%AD%DB%8C%DB%8C%DB%95%D8%AA

ئایینی مەسیحییەت (لە وشەی عەرەبی مەسیح، بەواتای شۆراو بە رۆنێکی پیرۆز[١]، بە
ئینگلیزیی: Christianity، لەوشەی یۆنانی: Xριστός، Khristos، یاخود "Christ"،
وێژەییانە: "کەسێکی پاکبووەوە لەگووناهـ") لەکوردەواری پێیان دەڵێن (فەلە)،یەکێکە
لە ئایینە ئاسمانییەکان، ئایینە ئیبراهیمییەکان و ئایینە یەکتاپەرستییەکان، رەگی
وشەی مەسیحییەت لە مەسیحەوە هاتووە، بەواتای کەسی هەڵبژێردراو یاخود بە ئاو شۆراوە
و پاکبوەوە، ئەم ناونانەش ئەگەڕێتەوە بۆ مەسیح یاخود یەسوع کە بەپێی بڕوای
مەسیحییەت بێ، یەسوع کوڕی خوایە، خودای جەستەگەرە، خودای بەوەفایە و هتد... لەو
جۆرە ناونانانە؛ ئاینی مەسیحییەت لەئێستادا گەورەترین دینە و بە پلەی یەکەم دێت و
بەدوای ئەویش ئاینی ئیسلامە. [٢] مێژووی درووستبوونی مەسیحییەت ئەگەڕێتەوە بۆ
دەوروبەری ساڵی ٢٧ ی زایین لەڕەگێکی هاوبەش لەگەڵ ئایینی جودایزم، کە تا ئێستا
شوێندەستی ئەو ئەسڵییەتە هاوبەشییە وەک خۆی ماوەتەوە لەڕێگەی بەپیرۆزڕاگرتنی تەورات
و تەناخ لەلایەن مەسیحیەوە کە ناوی دەبەن بە پەیمانی کۆن کە بەشی یەکەمی کتێبی
پیرۆز پێک دێنێ لەلای مەسیحییەکان لەکاتێکدا کە پەیمانی نوێ، بەشی دووەم پێک دێنێ.
مەسیحییەکان پێیان وایە کە پێشگوێیەکانی کە پێغەمبەرانی پەیمانی کۆن کردوویانە، لە
یەسوعدا رووی داوە، ئەمەشە هۆی رێزگرتنییان لە تەورات، بەڵام بەشێوەیەکی گشتی
پەیمانی نوێ باس لە خوێندنەکان و ئامۆژگارییەکان و ژیانی مەسیح دەکات، کە کۆی
بڕواکانی مەسیحییەت پێک دێنێ. زۆرترین شوێنکەوتووانی مەسیحییەت لەچەندین مەزهەب،
بڕوایان وایە کە یەسووع، مەسیح و کوڕە واتە کەسی دووەمە لە سێ شێوەیی خودا، هەروەها
ئەو خواوەندێکی کامڵە. هەروەها لە مریەم ی پاکیزە لەدایک بووە بە شێوەیەکی دەرئاسا.
لەماوەی ژیانی زەویینیدا، خاوەنی کۆمەڵێک زۆر لە دەرئاسایی و شتی سەرسورهێنەر بووە،
دواتریش لەخاچدرا و کوژرا بەهۆی کوفر و گوناهەکانی مرۆڤەوە، پاشان دواتری لە مردن
هەڵدەستێتەوە لەڕۆژی سێیەمدا و دەگەڕێتەوە بۆ ئاسمان یەکگرتوو لەگەڵ خودای باوک،
بەوجۆرەی کە رۆحی لەلای ئاسمانە و لەڕۆژی قیامەتدا دەگەڕێتەوە بۆ سەرزەوی و ئاشتی
دەگەڕێنێتەوە و ژیانی نەمری ئەدا بە چاکان و باشان لە بەهەشتدا. حەوزی شەرقیی
دەریای سپی ناوەڕاست چەقی قورسایی ئایینی مەسیحییەت بوو لە سەدە سەرەتاییەکاندا و
قودس، ئەنتاکیە، ئەلرەها، ئەسکەندەرییە پایتەختی رۆشنبیریی مەسیحییەت بوون پێش
گواستنەوەی بۆ رۆما و قوستەنتینیە و کاریگەرییان لە سەدەکانی ناوەڕاستدا. مەسیحییەت
زۆرێکی ناڵاند لەسەرتاکانەوە بەدەست سەرکوتکردن و کپکردنەکانی ئیمپڕاتۆرییەتی
رۆمانی بەڵام لەسەدەی چوارەمەوە ئایین زاڵبوو بەسەر ئیمپڕاتۆرییەتدا سوودی لە
رۆشنبیریی یۆنانی و رۆمانی وەرگرت و بەقووڵی کاریگەرییان هەبوو لەسەری. وەک هەر
ئایینێکی دی، لەناو مەسحییەتدا کۆمەڵێک هۆز و مەزهەب و کڵێسا سەری هەڵدا کە پۆلێن
دەکرێن بۆ شەش خێزانی گەورە: شەقبوونەکان هاوکات بوون لە سەدەی چوارەمدا کاتێ کە
کڵێساکانی ئۆرسۆدۆکسی رۆژهەڵاتی و ئۆرسۆدۆکسی کۆن لەیەک جیابوونەوە، لەپاش ئەو ساڵی
١٠٥٤ شەقبوونی گەورە روویدا لەنێوان کاسۆلۆکییەت و ئۆرسۆدۆکسی رۆژهەڵاتی دواتریش
پرۆتستانییەت لەماوەی سەدەی شانزەهەمدا کە ناسراوە بە چەرخی چاکسازیی. وەک چۆن
کاریگەر بووە، مەسیحییەت کاریگەریشی بەسەر ئایینەکانی ترەوە هەیە و جێدەستی زۆر
دیاری هەیە لەسەر شارستانییەتی نوێ و مێژووی مرۆڤایەتی لەچەندین سەدە و چەرخی جیا
جیادا.

چوار ئینجیلەکە بە سەرچاوەی سەرەکی گێراندنەوەی بەسەرهاتی ژیانی یەسوع دادەنرێت،
چەند نووسراو و دەقێکی دی هەن کە ناو دەبرێن بە ئینجلی هەڵبەستراو یاخود ئینجیلی
پشتپێنەبەستراو کە ئەوانیش باس لەژیانی دەکەن، هەروەها لە هەندێک لە نووسراوەکانی
وتاربێژە رۆمانییەکاندا باسی لێکراوە بە درێژیی، وەک ئەوەی کە لەنووسراوەکانی
سیسرۆدا هاتووە. بەپێی ئینجیلەکان بێت، یەسوع لە بەیتلەحم لەدایک بووە لە سەردەمی
حوکمڕانیی هیرۆدسی گەورەدا و نەتوانراوە وەک خۆی کاتی لەدایکبوونی دیاریی بکرێت،
دیارە زۆرینەی لێکۆڵەرەوان وای دیاریی دەکەین کە لەنێوان ساڵانی ٨ بۆ ٤ ی پێش زایین
لەدایکبووە. مەتتا و لۆقا کۆکن لەسەر ئەوەی کە یەسوع لە نەوەی یەهوزایە، یەهوزاش
خێڵێکی سەرەکی دوانزە خێڵی بەنی ئیسرائیل بوو. هەروەها کۆکیشن لەسەر ئەوەی کە
بەشێوەی موعجیزە لەدایک بووە بەبێ بوونی رەگەزی نێرینە، ئەم رووادەوەش لە کڵێسادا
بەناوی "لەدایکبوون لە پاکیزە" ناو دەبرێت. لەگەڵ ئەوەی کە لە بەیتلەحم لەدایک
بووە، بەڵام زۆرینەی ساڵەکانی ژیانی لە ناسیڕە بەسەر بردووە.

یەسوع لە ژینگەیەکی یەهودیدا گەورە بووە کە چاوەڕێی هاتنی ماشیحییان دەکرد، پێش
دەستپێکردن بە چالاکییەکانی، لەلای یوحەننای بەئاوەشۆر پەروەردە بووە، لەدەوروبەری
ساڵی ٢٧دا و کاتێک کە تەمەنی ٣٠ ساڵ بوو بەنزیکەیی؛ بانگەوازەکەی کە لەسەر دەستی
یوحەننا وەرگرتبوو دەست پێکرد کە خەڵکی بانگ دەکرد بۆ تۆببەکردن، بەجۆرێ بوو کە
ناوچەی رووباری ئەردەنی جێهێشت و بەرەو باکوور ئاراستەی گۆڕی تا وەکوو لە گوندی
ناحوم گیرسایەوە، پاشان گوزەری دەکرد بەنێو دێیەکانی جەلیل و باشووری لوبنان و
هەندێک ناوچە لەدەوروبەری جۆلان و باکووری ئەردەن کە بەناوی "دە شار" ەکەوە
ناسراوە، هەروەها هەندێک ناوچەی تری وەک خەلیل و ئۆرشەلیم و هتد... فێرکردنەکانی
یەسوع بەگشتی باسی لە وازهێنان لە شتە جەستەییەکان و گرنگیدان بە شتە رۆحییەکان
دەکرد، ناڕەزا بوو بەرامبەر خۆبەزلزانین و لەخۆبایی مرۆڤ و هەندێ لە حەرامکراوەکانی
شەریعەی یەهودییەتی چارەسەر کرد و هەندێکی ترییانی توند تر کرد وەکوو تەڵاقدان،
هەروەها رووناکی خستبووە سەر رۆڵی ئیمان لە بەدیهێنانی وەفادا، و گرنگیی خۆشەویستیی
و مەحەببەت. ئینجیلەکان، بەشێوەیەکی چڕتر باس لە بەسەرهاتەکان دەکەن، یان بڵێین
بەگشتی باس لە ژمارەیەکی زۆر لە سەرسوڕهێنەر و موعجیزەکان دەکەن کە یەسوع خاوەنی
بووە:

یەسوع بە نموونە ھێنانەوە و چیرۆکە رەمزییەکان لەگەڵ خەڵک دەدوا و بیرۆکە
ئاڵۆزەکانی بۆ سادە دەکردن، ئینجیلەکان پڕکراون لەو گرتە و رووداوانەی کە رووبەڕووی
بوونەتەوە لە ژیانیدا، بۆ درووستکردنی سەرچاوەیەکی فێربوون و پەندوەرگرتن بۆ
شوێنکەوتوانی؛ بەگشتیش ئەو موعجیزانەی کە چیرۆکەکانیان گێڕدراونەتەوە بە وردیی لە
ئینجیلدا، بریتیین لە سی و پێنج موعجیزە، بەڵام ژمارەی نموونەکان و چیرۆکەکان
بریتیین لە سی و چوار دانە، لەکاتێکدا ژمارەی بەسەرھات و رووداوەکان بریتیین لە
دووسەد و پەنجا و پێنج رووداو، ئینجیلیش راشکاوانە دەڵێت ئەوانە بەشێکی بچووک و
سادەن لە کارەکانی یەسوع چوونکە "گەر ھەموو کارەکانی یەک یەک بخرابانایەتە بەردەست،
ئەوا دونیا جێگەی کتێبی نەدەگرت" [٣]

یەسووع دوانزدە قوتابی هەڵبژارد کە هاوشوێنی بکەن[٤]. بەپێێ باوەڕی مەسیحییەت؛
یەسووع لەوپەڕی چالاکبوونیدا کە ماوەی سێ ساڵ بەردەوام بوو، لەوکاتەدا کە
لەئۆرشەلیم بوو لەکاتی جەژنی فوسحدا ئەنجوومەنی یەهوود بڕیاری کوشتنی یەسووعییان دا
لەترسی ئەوەی بزووتنەوەکەی ببێتە بزووتنەوەیەکی سیاسی بۆ دژایەتیکردنی دەسەڵاتی
رۆمانی بۆ لەناوبردنی ئەو ئۆتۆنۆمییەی کە جوولەکە بەدەستی هێنا بوو. ئینجیلەکان
بەباشی باس لە دادگاییکردنی یەسووع ئەکەن لەبەردەم ئەنجوومەنی یەهوود دا پاشان
لەبەردەم پێلاتس پێنتی و پاشان دوودڵبوون لەسەر لەخاچدانی یەسووع، پاشان یەسووع
لەخاچ دەدرێت لەدەرەوەی شار لەسەر گردی جەلجەسە، لەو شوێنەدا کە لەخاچدان ئەنجام
دەدرێت، جێی ئاماژەیە کە گردبوونەوەیەکی زۆری خەڵکی بوونی هەبووە. پاش
بەیەکداکەوتنێکی زۆر لەگەڵ مردندا بۆ ماوەی سێ کاتژمێر، یەسووع دەمرێت و لەگەڵ
مردنەکەیدا رووداوی ناسرووشتی و نائاسایی رووی داوە. [٥]. پاشان بەخێرایی و پەلەپەل
نێژراوە بەهۆی نزیکبوونەوەی شەممەی فوسح، بەپێی ئینجیلیش هەمان شتە. یەکێک لە
ئافرەتان لەبەرەبەیانی رۆژی یەکشەممە دا سەردانی ئارامگەکەی دەکات و دەبینێت کە
ئارامگەکەی خاڵییە[٦]، پاشان لەوێدا فریشتەیەک پێیان رادەگەیەنێت کە یەسووع
هەستاوەتەوە لەنێو مردوواندا[٧]، پاشان ئافرەتەکە رادەگاتە لای قوتابییەکانی یەسووع
و ئەو هەواڵەیان پێ رادەگەینێت. لێرە بەدواوە چەندین جاری تر یەسووع بۆ تەلەبەکانی
دەردەکەوێت و دڵنیا دەکاتەوە لەسەر هەستانەوەی لەمردن[٨].

تیۆرەکان لەسەر یەسووع و شێوازی مردنی و هۆکارەکانی چەندجاربووەوە، بەڵام زۆرترینی
لێکۆڵەرەوەکان باوەڕییان بە بوونی یەسووع مێژووییانەی هەیە، هەندێکی تریشییان
بوەڕییان بە هەبوونی موعجیزەکانی هەبووە کە بەهۆی چەند رێگەیەکی دیاریکراوەوە وەکوو
بەکارهێنانی وزەکانی مێشکی مرۆڤەوە کردووینی. باوەڕ وایە کە شەوی دوایین خوان شەوی
٣ ی نیسان ی ساڵی ٣٠ زایینی بووە و هەڵستانەوەکەشی لە ٦ ی نیسان ی ساڵی ٣٠ زایینیدا
بووە.

ژیانی دوانزدە قوتابییەکەی یەسووع و ئەوانەی لەگەڵیاندا بوون، یان ژیانی یەکەمین
کڵێسا و چالاکییەکان لەڕێگەی بەسەرهاتی کرداری نێردراوەکانەوە دەست دەکەوێت، چوونکە
لەدوای پەنجا رۆژی دوای هەستانەوەی یەسووع لەمردن، رۆحی پیرۆز نیشتە سەر یەکەمین
کڵێسا بەپێی بەسەرهاتەکە، ئەم رووداوە لەلای مەسیحییەکان لەدایکبوونی کڵێساکە لە
ئۆرشەلیم دەنوێنێت. لەوێدا ئەندامانی کڵێساکە بەردەوامییان هەبوو لەسەر پێدانی
هۆشیاری ئایینی و نوێژکردن و شکاندنی نان و چوونەلای پەیکەری سلێمان و دابەشکردنی
هەرچی هەیانە و خاوەنین.

دیسان بەپێی هەمان کتێب، نێردراوەکان توانای کردنی هەندێک لە موعجیزەیان هەبووە،
فێرکردنەکان و پەند و ئامۆژگارییەکانیان بەتایبەتی پەند و ئامۆژگارییەکەی یەکەم و
دووەمی بوتڕوس، بووە هۆی هاوار لێ بەرزبوونەوەی ئەنجوومەنی یەهوود، تا وای لێهات
بوتڕوس و یوحەننا چەندین جار دەستگیر کران و خرانە زیندانەوە، هەمان شتیش لەگەڵ
پۆڵس دا رووی دا.

کۆمەڵە مەسیحییەکە گەشەیان سەند، لێرەش بەدواوە ریزبەندی دەسەڵات لەنێو کڵێسادا
دەرکەوت، بەجۆرێ حەوت لە یاریدەدەری قەشەکان بە یاریدەدەری نێردراوەکان دانران،
بەڵام زۆر چەوساندنەوەیان رووی لەزیادبوون کرد تا وای لێ هات پەنایان بردە جەلیل و
سامیرە، ئەمەش یاریدەدەرێک بوو بۆ ئەوەی پیشتیوانان لە مەسیحییەت لەدەرەوەی ناوچەی
ئۆرشەلیم زیاد بکات، بۆیە فیلیپس هەڵستا بەبڵاوکردنەوەی فێرکارییەکانی مەسیحییەت لە
سامیرەدا، و حەنانیای دیمەشقییش لە دیمەشق، پاشان شاوڵی تەڕتووسی وەرگەڕا بۆ
مەسیحییەت و ناوی خۆی گۆڕی بۆ پۆڵس. بەپێی رای مەسیحییەکان، ئەو وەرگەڕانەی پۆڵس بۆ
مەسیحییەت لەدوای دەرکەوتنی یەسووعەوە بۆ پۆڵس لەسەر رێگەی دیمەشق، رووی داوە. [٩]
پۆڵس بەشدار بووە لە بڵاوبوونەوەی مەسیحییەتدا بەتایبەتی لەلای کەسانی نایەهوود
لەپاڵ حەفتا نێردراوەکەدا بەتایبەتی لە لوبنان و قوبروس و ئەنتاکیە، بەجۆرێ
بنکەیەکی میللییان بەدەست هێنا و بۆ یەکەم جار بە مەسیحییەکان ناوبران، ئەنتاکیە
بنەما بنچینەییەکەی پۆڵسی هەزم کرد لە گەشتە مزگێنیدەرەکەیدا بەرەو یۆنان و ئاسیای
بچووک، بەڵام کێشەی سەرەکی و گەورەکە لەنێوان مەسیحییە بنەچە یەهوودییەکان و
مەسیحییە بنەچە نایەهوودییەکاندا رووی دا، بەتایبەت لەڕووی پابەند بوون بە یاساکانی
مووساوە و خەتەنەکردن بەشێوەیەک لەشێوەکان، بۆیە لەو کاتەدا کۆبوونەوەی یەکەم لە
ئۆرشەلیم بەسترا دەوروبەری ساڵی ٥٠ی زایینی، لەوێدا ئاکامی دانیشتنەکە بەوە کۆتایی
پێ هات کە مەسیحییە بنەچە نایەهوودییەکان دەتوانن پابەند نەبن بە خەتەنەکردن یان
یاساکانی مووساوە. کۆمەڵەی ئۆرشەلیم کۆمەڵێک سەفەری بۆ پۆڵس بەرەو یۆنان مەقدۆنیا
رێکخست، پاشان پۆڵس ویستی گەشت بکات بەرەو ڕۆما کە ئەویش دواتر بۆی هاتە دی لەساڵی
٥٩ی زایینیدا، بەڵام مێژووی هەبوونی مەسیحییەکان لەڕۆمادا پێش ئەو گەشتەش دەکەوێت
کە پێشتر پۆڵس بۆخۆی نامەیەکی ئاراستە کردن لەساڵێ ٥٧دا. تەقلیدی مەسیحی وا هاتووە
کە بوتڕوس یەکەم کەسە کە کڵێسای ڕۆمای دامەزراندووە پاش ئەوەی کڵێسای ئەنتاکیەی
دامەزراندووە، هەر لەوێشدا کۆتا ڕۆژەکانی ژیانی بردۆتە سەر تا کاتی کوشتنەکەی
لەساڵی ٦٤ یان ٦٧ لەکاتی ئاگرکەوتنەوەی گەورە لەڕۆما و چەوساندنەوەی مەسیحییەکان
لەلایەن نیرۆنەوە.

پۆڵسیش ڕۆمای بەجێهێشت لە ساڵی ٦٢دا و ڕووی کردە ئیسپانیا، بەڵام دواتر جارێکی تر
گەڕایەوە ڕۆما و لەوێ گیرا و لەنێو زینداندا لەنێوان ساڵانی ٦٦ و ٦٧ دا دواترین
نامەی خۆی نووسی بۆ تیمۆساوس کە بە دووەمین نامە بۆ تیمۆساوس ناسراوە پێش مردنەکەی
لەماوەی چەوسانەوەی نیرۆن بۆ مەسحییەکان [١٠][١١]. ئەمما مەرقۆس کە تەلەبەی بوتڕوس
بوو چووە ئەسکەندەریە و کڵێسای میسڕی دامەزراند نزیکەی ساڵی ٤٥ ی زایینی[١٢]،
تۆماسیش بەرەو هیندستان ڕۆیی، بەگشتی یەکەمین جووڵەی بڵاوبوونەوەی مەسیحییەت زۆر
چالاک بوو، بەدەر لە دوانزدە قوتابییەکە، حەفتا نێردراوەکەش دەستێکی کارایان هەبوو
تێیدا. دوایین کەس لە دوانزدە قوتابییەکە کە بمرێت یوحەننا بوو، کە لە تورکیا
نیشتەجێ بووبوو پێش ئەوەی نەفی بکرێت بۆ بتمووس و لەوێدا کۆتا رۆژەکانی ژیانی
بەرێتە سەر. لەنێو دوانزدە قوتابییەکەشدا، تەنها یوحەننا بەشێوەیەکی ئاسایی و
سروشتی مرد، درووست وایە بڵێین نەکوژرا لەهیچ ماوەیەک لەماوەکانی چەوساندنەوەی
مەسیحییەکاندا.

لەسەرەتای سەدەی دووەمی زایینیدا، مەسیحییەت بریتیی بوو لە کۆمەڵێک جەماعەتی
پەرتەوازەی بچووک لەنێو کۆمەڵگادا لەنێو ئیمپراتۆرییەتی ڕۆمانیدا، هێزی باوەڕ و
ڕۆشنبیری ڕۆمانییان شتێکی ناسراو بوو، ئەمە بەدەر بوو لەو کەسانەی کە نوێ بوون بۆ
ئایینەکە. لەلایەکی ترەوە، گەورەترین ترس بۆ ئیمپراتۆرییەتی ڕۆمانی بریتیی بوو لە
رەتکردنەوەی مەسیحییەکان بۆ پەرستی ئیمپڕاتۆر کە رەگەزی یەکبوونی ئیمپڕاتۆرییەتەکە
بوو، ئەمە جگە لە رەنکردنەوەیان بۆ سەرجەم بۆنە فەرمییەکان، هەروەها ئاشکرا کردنیان
بۆ قۆرخکردنی ڕاستی و هەڵبژاردنی مردن لەبری لادان لە ئایینەکە، هەر ئەمەش بوو
وایکرد کە وتاردەری ڕەوانبێژ لۆقیانۆس بڵێت کە ئەمانە مێشک و بیریان سووک و سادەیە
و تاوانبار نین بەڵکو یەسووعی دووڕوو هەڵیخڵەتاندوون و پێشەوا ئایینیەکانیش یارییان
پێ دەکەن.[١٣]، لەگەڵ ئەمەشدا مەسیحییە پێشەنگەکان ئەوەیان بەشێوەیەکی تایبەت ڕەت
دەکرەوە کە لەیەک خستن هەبێت بە زانستە دنیاوییەکانەوە بەهۆی پەیوەندیداربوونی
بەشێوەیەکی قایمەوە بە ئایینە بتپەرستەکانەوە. [١٤]، ئەمە وایکرد کە مێژووناسی
ڕۆمانی سەلەس دەوروبەری ساڵی ١٧٥ لۆمەی مەسیحییەکان بکات لەسەر پاڵپشتیکردن و
بەرگریکردنیان لە نەزانی خۆیان. [١٥].

باردودۆخەکان لەدوای نیوەی سەدەی دووەمی زایینییەوە بەرەو گۆڕان چوو، چوونکە
مەسیحییەکان درکیان بەوە کرد کە دووەمین گەڕانەوەی چاوەڕوانکراوی یەسووع کاتێکی زۆر
درێژ دەخایەنێت و مانەوەیان لەسەر زەوی درێژە دەکێشێت، بۆیە هەوڵیان دا کە
باوەڕەکەیان بەشێوەیەکی پڕتر لە عەقڵانییەت و سیستەم پێشکەش بکەن بە بەکارهێنانی
ڕۆشنبیرییەکانی سەردەمەکەیان، ئەم درکپێکردنە گەیشتە ئەوەی کە ئەگەر کڵێسا نەیەوێت
ڕەزاگران بێت لەلای کۆمەڵگا، ئەوا پێویستە لەسەر کە بەزمانی ڕۆشنبیرانی سەردەمەکە و
خودی سەردەمەکە خۆی قسە بکات[١٦]، بەم جۆرە یەکەمین بەرگریکار لە مەسیحییەت
جۆستینۆس بوو کە کوژرا لە ماوەی چەوساندنەوەکانی ساڵی ٥٦٠دا.[١٧]. لەدوای ئەمەشەوە
نووسراو پەڕتووکەکانی بەرگری ڕووی لەزۆربوون کرد؛ هبراپۆلیس، ئەبۆلینارۆس و میڵتۆن
نووسراو و پەڕتووکەکانیان پێشکەشی ئیمپڕاتۆر مارکۆس ئۆریلیۆس کرد، هەروەها
ئەسیناگۆراس و مڵیتادیس نووسراوەکانیان بڵاوکردووە لەدەوروبەری ساڵی ١٨٠دا[١٨]،
کەسانی ڕۆشنبیریش وەکوو کجولیانۆس و ئەگناتیۆس کە بووبوونە مەسیحی؛ بەشدارییان کرد
لەڕێگەی خۆشکردن بۆ مەسیحییەت کە بچێتە ناو کۆمەڵگایەکی زاڵەوە. لەکۆتایی سەدەی
دووەمدا ئیدی کێشەیەکی ئەوتۆ بوونی نەما، بەجۆرێ کە تەنانەت باوکانی مەسیحیش
منداڵەکانیان دەناردە قوتابخانە بتپەرستییەکان چوونکە لەپەروەردەیەکی مەسیحی درووست
جیاواز نەبوو تەنها لە کۆرسە ئایین و ئەخلاقییەکاندا نەبێت[١٩]، هەروەها قوتابخانە
مەسیحییەکان و پەڕتووکە مەسیحییەکان پەیدابوون دامەزران لەگەڵ دەستپێکی سەدەی
سێیەمی زایینیدا و ژمارەی مامۆستایانی مەسیحی لە قوتابخانە یۆنانییەکان و
ڕۆمانییەکاندا ڕووی لە زۆربوون کرد و لەساڵی ٢٦٤دا ئەناکۆلیۆس بووە سەرەک قەشەی
لازقیە، یەکەمین ڕاگری مەسیحی لە کۆلیجی فەلسەفە لە زانکۆی ئەسکەندەرییە، پاشان
قەشە مالیخۆن بووە بەڕێوەبەری قوتابخانەی وتاردان و ڕەوانبێژی لە ئەنتاکیە.

ژمارەیەکی زۆر لە لێکۆڵەرەوان وا دەبیین کە مەسیحییەت لە یەهوودییەتەوە گەلێک نزیک
بووە لەڕووی داب و نەرییتەوە تا کۆتایی سەدەی دووەمی زایینی، بەڵام لەدوای ئەو
بەروارەوە مەسیحییەت چووە ناو شارستانییەتی هێلینییەوە کە بوارێکی تری بڵاوبوونەوەی
بۆ دەڕەخسێنێت لەگەڵ دەستپێکردنی سەدەی سێیەمی زایینییەوە[٢٠]، لەلایەکی ترەوە،
ئێریک کۆفمان ئاشکرای دەکات کە مەسیحییەکان سیستەمێکی کۆمەڵایەتی چالاکییان لەسەر
تیشکی ئینجیلەوە گەشەپێداوە، بەپێچەوانەی بتپەرستەکانەوە؛ مەسیحییەکان لەماوەی
بڵاوبوونەوەی پەتاکاندا گرنگییان بە نەخۆشەکانیان دەدا ئەمە هاوشانی گرنگیدان بە
کەمئەندامەکانیان، ئەمە جگە لە جەختکردنەوە لەسەر بەوەفابوونی نێرەکان لە
هاوسەرگیریدا و یەکێتی ئەو هاوسەرگیرییە، ئەمە جۆرێک لە خێزانی سەربەخۆ و
جێبەخۆگرتووی درووست کرد کە کۆمەڵگای ڕۆمانی لەدەستی دابوو، هاوشانی ئەمانەش
یاریدەدەری ئافرەتە باوەڕدارە نوێیەکانیان دەکرد لەچوارچێوەی ئەو جێگیرییەدا تا
منداڵیان ببێت و ژمارەیەکی زۆرتر لە منداڵ پەروەردە بکەن، ئەمە لەگەڵ هەبوونی
ژیانێکی کۆمەڵایەتی بێ وێنە و بێ هاوتا لەنێوان تاکەکانی کۆمەڵەیەکی دیاریکراودا و
یارمەتیتدانی بەردەوامیان بۆ یەکتر.[٢١].

کێشەی سەرەکی کڵێسا لە ماوەی هەردوو سەدەی دووەم و سێیەمدا لە چەوساندنەوەی
مەسیحییەکان لەلایەن ڕۆمانەوە خۆی دەبینێتەوە، لەسەرەتای دەرچوونی بەیاننامەی
دەرکردنی مەسیحییەکان لەڕۆما لەساڵی ٥٨دا و تەنانەت تا ساڵی ٣١٢، مەسیحییەکان دەیان
ناڵاند لەجۆرەها جۆری چەوساندنەوە، کە ناخۆشترینیان بریتیی بوو لەچەوساندنەوەی
نیرۆن کە ئاگرکەوتنەوە لە ڕۆمای لێ کەوتەوە، دۆمیتیانۆس کە سی و حەوت ساڵ بەردەوام
بوو لەسەر چەوساندنەوەی مەسیحییەکان؛ سەرەتای ڕۆژژمێری ناسراو بە ڕۆژژمێری قبتی یان
میسڕی دەستەبەر کرد، و بەپێی سەرچاوە و ژێدەرەکانی کڵێسای قبتی ئۆرسۆدۆکسی؛ سەدان
هەزار کەس لەماوەی ئەو چەوساندنەوەیەدا کوژراون[٢٢]، هەریەک لە تراجان، مارکۆس
ئۆریلیۆس، سێپتیمۆس سێڤیریەس، ماکسیمین، دێکیۆس، جالینۆس، ئۆریلیان و دیۆكلتيانۆس،
بەگشتی لەمێژووی مەسیحییەتدا بە ١٠ چەوساندنەوە گەورەکە ناو دەبرێن[٢٣]، بەڵام
دۆخەکان بەرەو باشبوون چوو لەگەڵ دەرچوونی بەیاننامەی لێبوردانەی گالیریۆس و
هەنگاوەکانی ئیمپڕاتۆر قوستەنتین کە بووە هۆی دەرچوونی بەیاننامەی میلانۆ لەساڵی
٣١٢ دا کە تێیدا دان دەنێت بە مەسیحییەتدا وەکوو یەکێک لە ئایینەکانی
ئیمپڕاتۆرییەتی ڕۆمانی، وێڕای هەموو ئەو چەوساندنەوانەش، هێزی دیمۆگرافی مەسیحییەت
گەشەی دەسەند لەگەڵ ئەوەی کە تا دەوروبەری ساڵی ٣١٢ ـەش لە ناو ئیمپڕاتۆرییەکەدا
کەمینە بوون، بەڵام دواتر بوونە هێزێک کە ئیمپڕاتۆرییەت نەی دەتوانی دایان پۆشێت
یان دانیان پیادا نەنێت.[٢٤].

ساڵی ٣٨٠ی زایینی، مەسیحییەت بوو ئایینی فەرمی ئیمپڕاتۆرییەتی ڕۆمانی، و لەساڵی
٣٣٠دا ئیمپڕاتۆر قوستەنتینی یەکەم هەڵستا بە گواستنەوەی پایتەخت لە ڕۆماوە بۆ
قوستەنتینە، کە بووە بە ناوەندی مەسیحییەتی ڕۆژهەڵاتی و ناوەندی شارستانییەتی
جیهانی، بەجۆرێ بووە بە مەزنترین شارەکانی دونیا لەو سەردەمەدا. [٢٥].

بەهۆی ئەوەی مەسیحییەت بۆ دوورترین شوێنەکانیش ڕۆیشتبوو، ئەبوو دابەشبوون کە
کەرتبوون تێیدا ڕوو بدات، نەک تەنها لەڕووی ژینگەوە بەڵکو لەڕووی باوەڕیشەوە
هەروەها، لەئاکامی زۆربوون ژینگەکان بۆ باوەڕداران بە ئایینەکە، کڵێسا لە سەدەی
چوارەمی زایینیدا ڕووبەڕووی گەلێک لەو بزووتنەوانە بوو کە بەزمانی کڵێسا ناو دەبران
بە هەرتەقەکان[٢٦]، زۆرینەوەی ئەم بزووتنەوانە کەم کاریگەر بوون بەبێ کۆششێکی زۆر
دەپووکانەوە، بەڵام هەندێکی تریان وەک ئاریۆسییەت، هێزێکی گەورەی لێ پێکهات، کە وای
کرد ئەنجوومەنی گشتی ببەسترێت لە ئیزنیق لەساڵی ٣٢٥ بەسەرۆکایەتی ئیمپڕاتۆر
قوستەنتینی یەکەم و سەرەک قەشە ئۆسیۆسی قوڕتووبی. [٢٧].

ئەنجوومەنی ئیزنیق، بە یەکەمین ئەنجوومەن دانانرێت، چوونکە پێش ئەو ئەنجوومەنەش
چەندین ئەنجوومەنی تر بەستراوە لەسەر ئاستێکی هەرێمیی کە زۆربەی جار سەرەک قەشەی
ناوچەکە سەرۆکایەتی کردووە[٢٨]، بەڵام ئەنجوومەنی ئیزنیق یەکەمین ئەنجوومەنی گشتی
بوو بەجۆرێ سەرەک قەشەکان لەسەرانسەری جیهانەوە بەشدارییان تێیدا کرد. ئاکامی
ئەنجوومەنەکە ئەوە بوو کە ئاریۆس کافرە و قسەکانی بە هەرتەقە دانرا و قەدەغە کرا
لەدوای ئەوەی ئاریۆس دەیگووت کە کوڕ درووستکراوێکی نا یەکسانە بە باوک[٢٩]،
ئەنجوومەنەکە هەروەها یاسای باوەڕی دانا کە تا ئەمڕۆش بەکاردێت. گرنگییەکی تری ئەم
ئەنجوومەنە ئەوە بوو کە بۆ یەکەم جار لە مێژووی مەسیحییەتدا زاراوەی نا تەوراتی
بەکارهێنا بەشێوەیەکی فەرمی، وەکوو: ڕووناکی لە ڕووناکی، خودای حەق هەڵقوڵاو
لەخودای حەقەوە، لەدایکبووییەکی نادرووستکراو؛ ئەم زاراوانەش لە فەلسەفەی
ڕۆمانییەوە دەهاتن و چڕبوونەوەیەکی نوێ و سیفەتێکی نوێیان دا بە باوەڕی مەسیحی[٣٠].
ئەنجوومەنەکە سیستەمی پێنج بەتڕیکییەتی گەورەی دامەزراند و سیستەمی مامەڵەکردنیانی
لەگەڵ یەکتردا دانا، هەر لەم چوارچێوەیەدا و لەو ماوەیەدا ئایینە بتپەرستەکان
دەستیان بە کشانەوە کرد لەبەردەم مەسیحییەتدا. ئەو ماوەیەش بە کۆمەڵێک لە شەڕی
ناوخۆیی خوێناو و پێچەوانەبوونەوەی بارەکاندا ڕۆیشت بەتایبەتی لە ئیمپڕاتۆرییەتی
ڕۆمانی ڕۆژئاواییدا، بۆیە نەمانی ئاسایش بووە هۆی چەوساندنەوە ئایینییەکان[٣١]،
مەسیحییەت چەوساندنەوەی لەهەمبەر بتەپەرستیدا بەرپا کرد، ئەشتوانرێت ئەزموونی
بەتڕیک ئەسناسیوسی ئەسکەندەری لە میسڕ بە نموونەیەکی ئەو دۆخە وەر بگرین[٣٢]، کە
پێشتر هەمان شت بەسەر مەسیحییەکانیشدا هاتبوو کاتێک کە ئیمپڕاتۆر جولیان
مەسیحییەکانی چەوساندنەوە لەڕێگەی دەرکردنی بایننامەیەک کە ڕێگەی لە فێرکردنی
مەسیحییەکان گرت لەساڵی ٣٦٢ دا کە ئەو کارە وەرزێکی تری بۆ چەوساندنەوەکان
کردەوە[٣٣]، بەڵام لەلایەکی ترەوە ئاوەدانی مەسیحییەت و هوونەری وێنەکێشانی
ئایکۆنات و هەروەها مۆزیک گەیشتنە پلەیەکی باڵا لە کڵێسای سەدەی چوارەمی زایینیدا،
ئەوەشمان لەبیر نەچێ کە ئەوەی جۆرج مینۆوا بە سوڵتانەکانی کڵێسا ناویان دەبات لەو
سەردەمەدا دەرکەوتن، هەروەکوو: باسیلۆسی گەورە[٣٤]، جێرۆم[٣٥]، ئیمبرۆسیۆس[٣٦]،
یوحەننای دەم زێڕین[٣٧]، ماڕۆنی گەورە، سەمعانی عەموودی[٣٨]، ئەفرام سریانی[٣٩]،
قەشە ئۆگەستین[٤٠]، زۆرینەی زۆری ئەو کەسایەتییانەش نازناوی پایەبەرزیان وەرگرتووە
لە کڵێساوە.

لەپێناو تەواوکردنی کاری ڕێکخستنی ژێرخانی بەڕێوەبەرایەتی کڵێسا، ئەنجوومەنی یەکەمی
قوستەنتینە بەسترا لە ساڵی ٣٨١ کە یەکێک لەکارەکانی ئیدانەکردنی ئەپۆلینارۆسی سەرەک
قەشەی لازقیە بوو کە پێی وا بوو خودایەتی مەسیح رووی داوە بەهۆی ڕۆحە
عاقڵەکەیەوە[٤١]، پاشان لەدوای کەمتر لە نیو سەدە ئەنجوومەنێکی گشتی تر لە ئێفەسس
لەساڵی ٣٤١دا گیرا، لەوێدا نەستووڕ قەدەغەکرا، کەپێی وابوو کە سیانەیەتی پیرۆز
درووستە بەڵام ئەو کوڕەی لە ئەزەلەوە هەبووە، یەسووع نییە، بەڵکو ئەو کوڕە لە
یەسووعدا گیرساوەتەوە لەکاتی ئاوەشۆرەیکردنیدا، هەروەها نەستووڕ دەیگووت کە دوو کەس
لە مەسیحدا هەبووە و مەریەمی بە دایکی مەسیح بانگ دەکرد نەوەک دایکی خودا[٤٢]،
بەهۆی ئەوەوە شوێنکەوتووەکانی تووشی چەندەها چەوساندنەوە بوون، پاشان لەدوای هەشت
ساڵ و لەساڵێ ٤٣٩ دا ئەنجوومەنێکی دیکە لە ئێفەسس گیرا کە ئۆرسۆدۆکسییە
ڕۆژهەڵاتییەکان بە ئەنجوومەنی دووەمی ئەفەسس ناوی دەبەن لەکاتێکدا کە کاسۆلیک دانی
پیادا نانێن، بەگشتی ئەم ئەنجوومەنە بەسترا تا شێوەی باوەڕ دیاریی بکات وەک
کۆتاییەک بۆ دیاریکردنی یەکێتی هەردوو سرووشتی مرۆڤبوونی مەسیح و خودابوونی مەسیح،
پاشان پێشنیار و بیردۆزەکەی بەتڕیک سایرڵی یەکەمی ئەسکەندەرییە قبووڵ کرا، کە
دەیووت کە ئاکامی یەکگرتنی هەردوو سروشتەکە یەک سرووشتە بەبێ تێکەڵ بوون بە
خاسییەتەکانی یەکتتر. [٤٣]

بەڵام ئەم باوەڕە دژایەتی کرا لەلایەن ڕۆما و قوستەنتینەوە، کە هەردووکیان
بانگێهشتیان کرد بۆ کۆتا ئەنجوومەن لەساڵی ٤٥١ زایینی دا کە بریتیی بوو لە
ئەنجوومەنی خەلقیدۆنی کە دووبارە پەیوەندی بەتڕیریکیییەکان بەیەکەوە ڕێک خستەوە و
پێشنیارەکەی پاپا لیۆنی یەکەمی پەسەند کرد کە دەیگووت هەردوو سرووشتەکەی یەسووع
لەگەڵ ئەوەی یەکیان گرتووە بەڵام تێکەڵ بەیەکبوون و ئەمەش شتێکە ناتوانرێت گوزارشتی
لێ بکرێت چوونکە وەک یەکگرتنی ئاگر و ڕووناکی وایە[٤٤]، هەروەها ئەنجوومەنی ناوبراو
بریارەکانی ئەنجوومەنی پێش خۆی هەڵوەشاندەوە و شەرعییەتی لێ سەندەوە و دانی پێدا
نەنا، بۆیە شەقبوونی دووەم لە کڵێسادا ڕوویدا و خێزانەکانی کڵێساکانی
ئۆرسۆدۆکسییەتی ڕۆژهەڵاتی لێ درووست بوو و ئەندامەکانی بڕیارەکانی ئەنجوومەنی
خەڵقیدۆنی ڕەت کردەوە و قبووڵی نەکرد، سەرباری ئەمەش، هێشتا جیابوونەوەی کۆتای
ئیداری ڕووی نەدا تا ساڵی ٥١٨ ی زایینی کاتێک کە بەتڕیریکی ئەنتاکیە ساویریۆس دابڕا
بەهۆی ئەوەی لە سرووشتە یەکییەکان بوو[٤٥]، لەئەنجوومەنێکی خۆماڵیدا کە
لەقوستەنتینە گیرا، ڕەتکردنەوەی بەتڕیرەکەکە بەدوایدا هات و چووە میسڕ کە لەوێدا
بەشێکی لەکڵێسا بەڕێوە دەبرد لەکاتێکدا بەتڕیرەکی خەڵقیدۆنی بەشەکەی تری بەڕێوە
دەبرد، بەهەمان شێوە ئەوەی لەئەنتاکیە ڕوویدا لە ئەسکەندەرییەش ڕوویدا[٤٦].

جەماعەتی یەک سرووشتی یاخود مۆنۆفیزۆن بنکەیەکی میللی بەهێزیان درووست کرد لە میسڕ،
حەبەشە، ئەرمینیا و بەشێوەیەکی کەمتریش لە سوریا و بەدەست کۆمەڵێک لەچەوساندنەوەوە
لەسەر دەستی ئیمپڕاتۆرییەتی بێزەنتییەوە ناڵاندیان، بەڵام چەوساندنەوەکان بەهۆی
حەزە ویستراوەکان و بەرهەمە فیکرییەکانەوە نەبوو بەڵکو بەهۆی ئەو شەقبوونە قووڵەوە
بوو کە لەدوو لای ئیمپراتۆرییەتەکەدا ڕوویدا بوو. ئیمپڕاتۆڕە ڕۆمانییەکان
هەڵوێستەیان ڕوون نەبوو لەو نێوانەدا، بەجۆرێ کۆمەڵێک ئیمپڕاتۆر پاڵپشتییان لە
بڕیارەکانی ئەنجوومەنی خەڵقیدۆنی کرد و هەندێکی تریان دژی وەستانەوە، ئەو کۆمەڵە
ئیمپراتۆرە چەوساندنەوەیان دژ بە خەڵقیدۆنییەکان بەرپا کرد لە
ئیمپڕاتۆرییەتەکەدا[٤٧]، ئیمپڕاتۆر جەستنیانی یەکەم هەوڵی یەکخستنی هەردوو
لایەنەکەی دا و لەو پێناوەدا ئەنجوومەنی قوستەنتینەی دووەمی گرت لە ساڵێ ٥٣٣دا[٤٨]،
بەڵام شکستی هێنا و بگرە بەرەو خراپبوونیش چوو کاتێ کە ئیمپڕاتۆرییەتی فارسی
دەستتێوەردانی کرد و توانی لەسەرەتاکانی سەدەی حەوتەمدا سوریا و عێراق داگیر
بکات[٤٩].

ئیمپڕاتۆر هەرقل توانی دووبارە ئەوەی لەدەست چووە لە ساڵی ٦٢٢ دا بیگەڕێنێتەوە و
بڕیاری بە بیڕوباوەڕێکی نوێ دا کە مونۆسیلییەت بوو: دوو سرووشت لەیەک ویستدا، وەک
چارەسەرێکی ناوەندی بۆ باوەڕداران بە دوو سروشتی و باوەڕداران بە یەک سروشتیی[٥٠]،
بەڵام باوەڕداران بە یەک سرووشتی ئەو باوەڕە نوێیەشیان ڕەتکردەوە، کە ئەمەش
دەرگایەکی نوێی لە چەوساندنەوە تووندەکان واڵا کرد، بەڵام زۆری نەخایاند بەهۆی
هاتنی سووپاس ئیسلامییەوە لە نیمچەدوورگەی عەرەبییەوە، زۆرێک لە لێکۆڵەرەوان وای
دەبینن کە مەسیحییە عەرەبەکان پاڵپشتییان کردووە لە ڕووداوی دەستبەسەردا
گرتنەکەدا[٥١]، بەتایبەتی غەساسینەکان و مەنازیرەکان، هەروەها مەسیحییە
سریانییەکانیش هەمان شتیان پەیڕەو کرد، وا دەگێردرێتەوە کە بەتڕیرەکی نەستووڕییەکان
سەردانی مەدینەی مونەوەرەی کردووە و داوای لە عومەری کوڕی خەتتاب کردووە کە پەلە
بکات لەداگیرکردنی عێراق دا، لەکاتێکدا کە دانیشتوانی شارە سورییەکان لەسەر ڕووباری
فوڕات دەرگاکانی شارەکەیان کردەوە بەرەو ڕووی دەستبەسەراگرە نوێیەکاندا.
جەنگاوەرەکانی سووپای بێزەنتیش هەمان شتیان کردەوە لەشەڕی یەرمووک[٥٢][٥٣]

لەساڵی ٦٨١، ئەنجوومەنی قوستەنتینەی سێیەم بەسترا، کە بڕیاریدا بە لەقەڵەمدانی
مونۆسیلییەتەکەی هەرقل بە هەرتەقە[٥٤] و پەسەندکردنی پێشنیاری دووسرووشتیی و
دوویستیی لە یەسووعدا؛ بەڵام لە ڕۆژئاوا بارودۆخەکە ئارامتر بوو، لەگەڵ چالاکبوونی
بزووتنەوە مزگێنیدەرەکان لە بڵاوکردنەوەی مەسیحییەتدا لە باکووری فەڕەنسا و
ئەڵمانیا، هەروەها مەسحییەت گەیشتە ئینگلتەرا و ئیرلەندا لەسەر دەستی پایەبەرز
پاتریک[٥٥]، پاشان لەسەدەی نۆیەمی زایینیدا مەسیحییەت گەیشتە ڕوسیاش، ئەو ماوەیە بە
بارودۆخی درووستبوونی وشکەسۆفیگەراییدا ڕۆیشت وەکوو درووستبوونی وشکەسۆفیگەلی
بوندوکتیە و وشکەسۆفیگەلی ئۆگەستینیەت کە کاریگەرێکی قوڵیان لەسەر کۆمەڵگای
ڕۆژئاوایی هەبوو، بەجۆرێ کە پەرستگاکانی وشکەسۆفییان بەتەنها بووبووە زانکۆ و
قوتابخانەەکانی ئەوروپا، پەرستگای وشکەسۆفی کلۆنی دەستی هەبوو لە ڕێکخستنی پەیڕەوی
ناوخۆی کڵێسا و دیاریکردنی دەوری سێکیولارەکان تیایدا.

کێشەکانی مەسیحییەتی ڕۆژئاوایی لەو سەردەمەدا خۆی دەبینییەوە لە کارەساتی سرووشتی و
هەژارییەکی توند کە خەڵکی تیایدا دەژیان لە چوارچێوەی سیستەمێکی دەرەبەگی توند دا،
ئەمە هاوشانی بڵاوبوونەوەی نەخوێندەواری[٥٦]، هەروەها رکەبەرایەتییە بەردەوامەکان
کە بووە هۆی ڕوودانی جەنگەکانی نێوان ئیمپڕاتۆرییەتی ڕۆمانی پیرۆز و پاپاکان[٥٧]،
ئەمە هاوشانی جەنگی ئایکۆنەکان کە ساڵی ٧٢٧ی زایینی ڕوویدا و بەهۆیەوە ئەنجوومەنی
نیقییەی دووەم ساڵی ٧٨٧ بەسترا[٥٨]، لەسەر داوای ئیمپڕاتۆرییەی ئیرینی، تێیدا ئەو
ئەنجوومەنە بڕیاری گەڕاندنەوەی ئایکۆنەکانی دا بۆ کڵێساکان پاش ئەوەی ئیمپڕاتۆر
لیۆن بڕیاری شکاندنیانی دەرکردبوو.[٥٩]

بەدوای ئەودا لەساڵی ٨٠٠دا پاپا لیۆنی سێیەمی چووە سەر تەختی پادشایەتی بە چوونی
شارلمان بۆ سەر تەختی ئیمپڕاتۆرییەتی ڕۆمانی پیرۆز کە ئیدی لێرەوە پەیمانێکی نوێ
کرایەوە بۆ پەیوەندییەکانی نێوان ئیمپراتۆرییەت و کورسی نێردراوی. لێکترازان و
جیابوونەوەکان لە کڵێسادا نەوەستا تا ساڵی ١٠٥٤ لێکترازانی گەورە ڕوویدا کاتێ کە
بەتڕیریکییەتی قوستنەتینی جیابوونەوەی خۆی لە ڕۆما ڕاگەیاند لەماوەی کۆچی دوایی
پاپا لیۆنی نۆیەم دا[٦٠]، ئەگەرچی ئەم جیابوونەوانە لە مەودایەکی ئایینی دا بوو،
بەڵام بەدەر نەبوون لە پاڵنەرە سیاسی و ئابوورییەکان:

سەرباری لێکترازانی نێوان ڕۆما و قوستەنتینە بەڵام سەرکرداریەتی کردنی جیهان
لەلایەن مەسیحییەتەوە جێگیر کرا لەسەر دەستی ڕۆما، ئیمپڕاتۆرییەتی بێزەنتی سەرقاڵی
کێشە بەردەوامەکانی خۆی بوو لەگەڵ دەوڵەتی عەبباسی[٦٢]، مەسیحییەکانی سوریا و
میسڕیش دەیانناڵاند بەدەست چەوساندنەوە تووندەکان لەسەر دەستی هەندێک لە خەلیفە
وەکوو ئەلموتەوەکیل عەلەلڵای عەبباسی و ئەلحاکم بیئەمریلای فاتیمی[٦٣]، تەنگەژەی
فیکریش کە هاوشانی تەنگەژەی ئابووری و گەشەسەندنی دەمارگیری ئایینی دەڕۆیشت
لەسەردەمی مەئمووندا وای کرد هەموو نوێکارییەکی زانستی لە دەوڵەتی عەبباسیدا بۆ
هەردوو مەسیحییەکان و موسوڵمانەکان کارێکی گران بێت[٦٤]، لەگەڵ ئەوەشدا سریانییەکان
و نەستووڕییەکان شوێنی دیاریان هەبوو لە وەرگێڕان و زانستەکان و گەردونناسی و
پزیشکی دا و خەلیفەکان پشتیان پێ دەبەستن[٦٥].

دەسەڵاتی کڵێسا لەسەدەکانی ناوەڕاستدا تەنها دەسەڵاتێکی ئایینی نەبوو، بەڵکو
دەسەڵاتێکی دنیاییش بوو، ئەمە خۆی دەبینییەوە لە دەوڵەتی پاپاییدا کە ئەڕکانەکانی
جێگیر بوون لەسەدەی یانزهەمەمی زایینیدا، هەروەها خۆشی دەبینییەوە لەو گەمە
سیاسییەدا کە تێیدا پاپا ڕۆڵێکی سەرکردانەی گێرا وەکوو ناوەندێک لەنێوان پادشا
جیاوازەکانی ئەوروپادا[٦٦]، بەجۆرێ کە هێزی سیاسیی کڵێسا، بەدەر لە باری گەنیوی
مەسیحییەکان لەڕۆژهەڵات، هاوکات ئارەزووی میرەکانی ئەوروپا بۆ پانکردن و گەورەکردنی
موڵک و ماڵەکانیان و ڕاوەستان لەیەکتر کوشتنی ناوخۆیی، باری ڕەخسان بۆ لەدایکبوونی
شەڕەکانی خاچپەرستی کە پاپا ئۆربانۆسی دووەم لەساڵی ١٠٩٤ بانگهێشتی کرد بۆ ڕوودانی
لەماوەی ئەنجوومەنی کلیرمۆنت لەباشووری فەڕەنسا[٦٧]، دەستپێکیش کرا بە یەکەمین شەڕی
خاچپەرستی کە تێیدا توانرا دەرکەناری سوریا دەست بەسەردا بگیرێت لەگەڵ لوبنان و
فەڵەستین و هەندێک ناوچەی تورکیا و ئەردەن و میسڕ.

بەڵام دووەمین شەڕی خاچپەرستی وەڵامێک بوو بۆ کەوتنی ئەلڕەها[٦٨]، سێیەمین شەڕی
خاچپەرستییش وەڵامێک بوو بۆ کەوتنی قودس[٦٩]، ئیدی هەموو شەڕەکانی تر کاریگەرییەکی
کەمیان هەبوو، بۆیە لەچوارەمین شەڕی خاچپەرستیدا قوستەنتینە داگیر کرا، لەشەشەمین
شەڕی خاچپەرستیش دا تونرا قودس بۆ ماوەیەکی تر بەدەست بهێنرێتەوە[٧٠]، لەکاتێکدا کە
سەرتاپای هەڵمەتەکانی تری خاچپەرستی ڕووی کردبووە میسڕ، بەڵام نەیتوانی تیایدا
بەردەوام بێت، سەردەمی خاچپەرستی تەنها سەردەمی ململانێیەکی بەردەوام نەبوو، بەڵکو
ماوەی یەکگرتن و تێکەڵبوون و کردنەوەی شارستانی نێوان هەردوو ڕۆژهەڵات و ڕۆژئاوا
بوو[٧١]

دوایین موڵکەکانی خاچپەرستەکان لە ڕۆژهەڵات کەوت بە کەوتنی عەککا لەساڵی ١٢٩١ و
شەڕەکانی بەدەستهێنانەوەی ئەندەلووس دەستی پێکرد[٧٢]، کۆتایش نەهات هەتا کەوتنی
غەڕناتە ساڵی ١٤٩٢[٧٣]، پەیوەندییەکانیش لەگەڵ ئەندەلووسدا هەمیشە پەیوەندی جەنگ
نەبوو، بەڵکو ئەوروپا و ڕۆشنبیرانی ئاشنا بوون بە فەلسەفەی یۆنانی و ڕۆمانی و
نووسینەکانی ئیبن ڕوشد و ئیبن خەلدوون و نووسەرانی تر؛ لەڕێگەی ئەندەلووسەوە، کە
بووە هۆی بزووتنەوەیەکی گەشەسەندنی زانستی چالاک کە کڵێسا سەرکردایەتی دەکرد:

ئەو هەموو ڕۆزییەی کەبەسەر ئەوروپادا باری بوو لەدوای سەرکەوتنی گرتنەوەکانی
ئیسپانیا، یارمەتی دا تا باری ئابووری باشتر ببێت[٧٧]، ئەم دۆخە لەهەمان باردا بوو
بەدرێژایی دۆزینەوەی جیهانی نوێ لە١٤٩٢ دا کە لەگەڵ خۆیدا سەردەمی ڕابوونی کردەوە
لەئەوروپادا و سەردەمی مزگێنیدانی کردەوە لە ئەمەریکا؛ زۆرجار هەڵمەتەکانی دۆزینەوە
بە پیرۆزکردنی ڤاتیکان ڕوویدەدا. ڕۆما و فلۆرێنسیا و جەنەوا بوونە یەکەمین
پایتەختەکانی ڕابوون[٧٨]، کە زۆر بەخێرایی ئەوروپای گرتەوە، بەگشتیش شێوەی زانکۆکان
و قوتابخانەکان و نەخۆشخانەکان و یانە ڕۆشنبیرییەکانی وەرگرت، لەژێر سەرکردایەتی
کڵێسادا چەندەها زانست گەشەی سەند وەکوو: گەردوونناسی[٧٩]، بیرکاری[٨٠]،
ئیتیمۆلۆجی[٨١]، فەلسەفە[٨٢]، ڕەوانبێژی[٨٣]، پزیشکی[٨٤]، توێکاریزانی[٨٥] و فیزیا
بەتایبەتی ئەرستۆیی[٨٦] و فیزیای میکانیکی بەتایبەتی پێداویستییەکانی جەنگ[٨٧] و
کیمیا و جوگرافیا و زانستی گیانەوەران و ڕووەک[٨٨]، ئەمە هاوشانی هوونەری تەلارسازی
کە گەیشتە بەرزترین ئاست لە سەردەمی ڕابووندا، کاتدرائییەتییەکانی ئەو سەردەمە
بەتایبەتی کاتدرائییەتی پایەبەرز بوتڕوس و کۆی تەلارەکانی ئەو سەردەمەی ڤاتیکان
نموونەیەکی حاشاهەڵنەگرن لەسەر ئەو بابەتە و دەست کرا بە درووستکردنی ڤاتیکان
لەساڵی ١٥١٣[٨٩]، هەروەها هوونەری وێنەکێشان و داتاشین کەوتە چالاکی و لەو
سەردەمەدا دیارترین هوونەرمەندان دەرکەوتن وەکوو: لێوناردۆ داڤینشی، مایکلانجیلۆ،
رافائێل و چەندینی تر.[٩٠].

لەسەر ئاستی باوەڕی کڵێساییش، هاوشانی گەشەسەندنی زانست، تقووسی کڵێسا و باوەڕە
مەسیحییەکان ئاوەزێنران، بەو جۆرە تیۆرەکەی ئەرستۆ سەبارەت بە جەوهەر و شێوە بووە
بنەمای ئەفخارستیا، تۆماس ئەکویناس، زانای لاهووتگەر و فەیلەسووف، بووە دەروازەیەک
بۆ یەکخستن و ڕێکخستنی بیروڕاکانی نێو مەسیحییەت لەژێر ڕۆشنایی فەلسەفەدا، بۆیە
تەنانەت دووەمین ئەنجوومەنی ڤاتیکان لە سەدەی بیستەمدا دانی پێدا نا[٩١]، تا سەدەی
پانزدەهەمی زایینی پێنج ئەنجوومەن بەستران، چواریان لە لاتران بەستران و ناو دەبرێن
بە ئەنجوومەنە لاترانییەکان، لەکاتێکدا کە پێنجەمیان لە کۆنستانس بەسترا و کۆتایی
بە لێکترازانی پاپاویی هێنا.



https://ckb.wikipedia.org/wiki/%DA%A9%DB%95%D8%B1%DA%A9%D9%88%D9%88%DA%A9

کەرکووک (زمانی کوردی: کەرکووک عەرەبی:کرکوک، ئاسوری: ܐܪܦܗܐ) شارێکە کە لە ڕووی
دانیشتووان و مێژووەوە کوردستانییە و دەکەوێتە باشووری کوردستان کە پێک ھاتووە لە
نەتەوەکانی کورد کە زۆرینەن بە دوایدا عەرەب، تورکمان لە پاشان کلد و ئاشووری.
کەرکووک لەلایەن مەسعوود بارزانی و مام جەلالەوە بە دڵی کوردستان یان قودسی کوردان
ناو دەبرێت. کەرکووک وەک کوردستانێکی بچووک وایە کە ھەموو ئەو نەتەوانەی لێ دەژێن
کە لە کوردستانیشدا ھەن، سەرەڕای ئەوەی کە لە ڕووی سیاسییە عێراقێکانەوە وەک
"عێراقێکی بچووک" ناو دەبرێت، بەڵام لە ڕاستیدا ئەو واتەوە بە دووبارە
تەعریبکردنەوەی کەرکووک ماناکەی دێت لەبەر ئەوەی شاری موسڵ، کە زۆربەی دانیشتوانی
ناوشارەکە عەرەبە، دەبوایە وەک عێراقێکی بچووک ناو ببرێت، نەک کەرکووک، کە کەرکووک
لە ڕووی دانیشتوان، سروشت، مێژوو.

لەسەرچاوەیەکی تری مێژوویی یەوە لەمێژووی سۆمەرییەکانەوە ھاتووە دەڵێت: ناوی کەرکوک
لە (کارکوک) ەوە ھاتووە بەوواتای کاری تەواو یان ئیشی ڕێک و پێک کەواتە ئەمە جێی
سەرنج و تێڕامانە بۆ ئەوانەی کەکەرکوک بەکوردستان نازانن و بەماڵی توورک و عەرەبی
دەزانن لەگەڵ ئەوەشدا کەھەرسێ ناوی (باباگوڕگوڕ) و (کورکوا) و (کارکوک) ھەر کوردیەو
بەڵگەی کوردستانی بوونی کەرکوکە لەچەند ھەزار ساڵ لەمەوبەرەوە. (دەبێت ناوی نەجەف و
کەربەلا یان سەماوە کوردی بێت و بڵێین ئەو شارە عەرەبی یە یان بەپێچەوانەوە..!. یان
کورد چی دەکات لەواسط و کوت ئەگەر ھێزو دەسەڵاتێک و بەرژەوەندی یەک نەیبردبێت
کەواتە لەڕاستیدا عەرەب لەکەرکوک چی دەکات ئەگەر دەسەڵات و میری عێراق خۆی
نەیھێنابن بۆکەرکوک.؟.). ھەروەھا بەوشێوەیەش تورکومان وەچەی وەچەکانی
عوسمانلییەکانن (١٥١٤). عارەبەکانی کەرکوکیش کەھەندێک پێیان دەڵێن عارەبی ڕەسەن
ئەوانیش خەڵکی باشووری عێراقن و بەئاشکرا ھێنراون بۆ کەرکوک و جێگەی ئەو خێزانە
کوردانەیان پێ پڕکردونەتەوە کە نزیکەی سەدەیەکە دەریان کردوون و ئاوارەی شوێنەکانی
تری کوردستان و ووڵاتانی ترن. (بۆئاگاداری و سەرنجی کاربەدەستانی کوردستان:
تورکومان و عارەب لەپلان داناندان لەکەرکوکدا وەکو چۆن بەغداو ئەنقەرە گفتووگۆیان
لێکردووە بەھەمان شێووە). ناوو ناوبانگی بەرھەمی نەوتی ئەم شارە دەووڵەمەندە ئەوەیە
کەدووھەم نەوتە لەجیھاندا بۆ پاکی و باشی و گرانی و ھەروەھا گەورەترین سامانی
ئابووری نەتەوەیی (National Economics) گەلی کوردە. بەڵگەیەکی تری بەکوردستانی
بوونی کەرکوک سەرژمێری دانیشتوانەکەیەتی لەساڵی (١٩٥٧) دا بۆنمونە: ژمارەی
دانیشتوانی شاری کەرکوک بەکوردو عەرەب و تورکومان و کلدو ئاشورەوە بۆ ساڵی (١٩٥٧)
دەکاتە (٢٧٩٠٠٠) کەس کە (١٧٨٠٠٠) ی کورد بووە بەڵام سەرژمێری ساڵی (٢٠٠٣) دەکاتە
(٧٥٦٠٠٠) کەس زیاتر لە (٤٠٠٠٠٠) ی کورد بووە ئەمە بێجگە لەو کوردە ئاوارانەی کە
بێلانەو دەربەدەرن و ھەتا ئێستاش (٥٠٠) خێزان لەو ئاوارانە نەگەڕاونەتەوە سەر زێدی
باووباپیرانیان لەبەر بێ دەرامەتی و باری ناھەمواری ماکی لاوازو پشتگوێ خستنی
دەسەڵاتی کوردی و جەنگی ساردی (cold war) نێوان یەکێتی و پارتیدا زەرەرمەندبوون.

لەھەمان ساڵی (١٩٥٧) دا ژمارەی کرێکارو کاربەدەستانی کورد لە کۆمپانیای نەوتی
کەرکوکدا لەسەدا ھەشتا (٨٠%) بووە بەڵام سەرژمێری کردنی کرێکاری کورد لەساڵی (٢٠٠٣)
دا لەسەدا بیست (٢٠%) بووە ئەمە بەڵگەی ئەوپەڕی شۆڤێنیستی بەعس و دەووڵەتی عێراق
دەردەخات کەچۆن ساڵ لەدووای ساڵ کوردیان نان بڕاوو دەربەدەر کردووە. کارێکی تری
ژێربەژێر ھەیە لەبارەی کەرکوکەوە ئەویش پەیمان و ڕێککەوتنی (تورکیا / عێراق) ە کەمن
دڵنیام بەنھێنی ئەم کارە کراوە چونکە لەچەند ساڵی دووای سەربەخۆیی و
دەووڵەمەندبوونی کوردستان دەترسن.

چونکە لە پێش ئەو بەروارەدا (١٩٢١ پاشایەتی) و لە دووای ئەو بەروارە (١٩٥٧) ەوە
دەسەڵاتی عێراق بەھەموو جۆرەکانی یەوە ھەرخەریکی ھێنانی عەرەب بوون لەباشوورەوە بۆ
کەرکوک وناوچەکانی کوردستان و بەتایبەت ناوچەی حەویجە کەئێستا لەسەدا ھەشتا (٨٠%) ی
عەرەبی سوننەیەو ھەندێک تورکومانی تێدایە بەڵام لەبنەڕەتدا قەزایەکی سەر بەشاری
کەرکوکەو خاکی کوردستانە بەداخەوە ئێستا شوێنی بەعس و عەرەبستانێکی تەواوە. ئامارو
سەرژمێری دانیشتووانی قەزای حەویجە نزیکەی چوارسەدوپەنجاھەزار (٤٥٠٠٠٠) کەسە و
دووری حەویجە لەشاری کەرکوکەوە ٣٠ کیلۆمەتر دەبێت لەباشووری کەرکوکەوە زۆربەی زۆری
خەڵکەکەی لەعەرەبی ھاوردەی سوننین و لەعەشرەتی (جبور، شمر، عبید) ن.

شاری خانەقی (خانقین) عارەبی ھاوردەی زۆربوو بەڵام دووای ڕزگارکردنی لەدەسەڵاتی
بەعسی بەغداد دووجار (١٩٩١ / ٢٠٠٣) ڕێژەی زۆری عەرەبەکان ڕۆیشتن و گەڕانەوە بۆ
باشووری عیراق کەلێوەی ھاتبوون بەڵام کەرکوک و شەنگال و مەندەلی و ھەندێ ناوچەی تری
بەعەرەب کراوی کوردستان عەرەبەکانی ھەرتێدا ماون و خۆیان و دەسەڵاتی ناوەند
بەعێراقی دەزانن. خانەقیش دووەم شاری نەوتیی کوردستانەو پاڵاوگەی ئەڵوەن (الوند)
ڕۆڵێکی ئابووری گەورەی ناوچەکەیەو ووزەی کارو بەرھەمی ڕۆژانەی ڕۆژی دوانزە ھەزار
(١٢٠٠٠) بەرمیل نەوت بەرھەم دەھێنێت. ئاوی ئەڵوەن کەبەناوەڕاستی خانەقیندا
تێدەپەڕێت ئەوشارە دەکات بەدووبەشی زۆرجوان و ڕەنگین و چەندەھا گۆرانی و بۆنە ھەیە
لەسەر ئاوی ئەڵوەن و بۆتە سومبوولی جوانی و ئاوەدانی شاری خانەقین. خانەقین شارێکی
دەووڵەمەندو جوانە بێ لەبەرھەمی نەوتیی خاکێکی بەپیتی بەرفراوانی میوەجاتەو
چواردەوری ئەم شارە بەباخ و بێستان ڕازاوەتەوەو بەناوبانگە بە (خورما، ھەنار،
پرتەقاڵ، لالەنگی، قەیسی، ھەڵوژەو.. ھتد). خانەقی بەزمانی کوردی وشێووە زاری
کەڵھوڕی و گۆران دەپەیڤن و زۆربەیشیان شێووەزاری سلێمانی دەزانن و خەڵکەکەی
بەخەڵکێکی ڕۆشنبیر ناویان ھەیە. ھۆزو تیرە کوردییەکانی کەلەوێدا دەژین زۆرن و ئەمەش
ناوی ھەندێکیانە: (شوانی،باجەڵان،ئەرکەوازی، دەلۆ، جاف، تاڵەبانی، کاکەیی،
ھەمەوەند، سورەمێری) گەورەترینیان لە کەرکووک(شوان)یە.

باس لەمێژووی دوێنێ و ئەمڕۆی کەرکوک بکەین سەرتاپای ئەم شارە گۆڕاوەو بەعەرەب
کراوەو ھەتا ئێستاش کەساڵی (٢٠٠٨) ەو (٥) پێنج ساڵیشە کەرکوک لەدەست زووڵمی بەعسی
یەکان ڕزگاری بووە کەچی (٥٠٠) خێزانی کوردی ئاوارەی کەرکوک ھەتا ئێستاش
نەگەڕاونەتەوە بۆ کەرکوک کەئەمەش گوێ پێنەدان و بەتەنگەوە نەھاتنی دەسەڵاتی کوردی
دەسەلمێنێ و بێجگە لە بەرژەوەندی تەسکی پارتایەتی و شەڕی ساردو کێبڕکێی خراپی
پارتایەتی و کێشەی ناوخۆو.. ھتد کەبۆتە ھۆی لەبیرکردن و پشتگوێ خستنی ئەم شارە
گرنگە کەبڕبڕەی پشتی ئابووری و ماکی ووڵاتی کوردستانە بەھەرچوار پارچەکەیەوە.

نەوتی عێراق کەئێستا بەروبوومەکەی بۆ دەسەڵاتی ناوەندەو نەوتی کەرکوک لەسەدا چلی
(٤٠%) ئەو بەرھەمەیە کەبۆ عێراقە تەنھا لەکۆی ھەموو بەروبوومی ئابووری عێراق تەنھا
لەسەدا حەڤدەی (١٧%) ی بۆ کوردستانە کەزۆرکەمە لەچاو ڕێژەی بەرزی ئابووری عێراق
لەڕاستیشدا ئەو بەرھەمە ئابووری و ماکی یە ناچێتە بەردەم پارلەمان و ڕاستەوخۆ
یارمەتی میللەتی کوردی پێبدرێت بەڵکو لەسەدا پەنجاودووی (٥٢%) بۆ پارتی و لەسەدا چل
و ھەشتی (٤٨%) بۆ یەکیتی یە و ئەوانیش یارمەتی ھاوپەیمانانی خۆیان دەدەن بەو پارەیە
وەکو پارتە بچووکەکانی کوردستان. ڕاستە لەباری یاسایی یەوە دەبێت پارتە بچوکەکان
یارمەتی بدرێن بەڵام ئەو پارەیە وەکو دەم چەور کردنێک وایە بۆیان بۆیە لەدووای
حەڤدە (١٧) ساڵ و ھەتا ئێستا بەو ھەموو خراپەکاری و کەم و کوڕی و پشتگوێ خستنەی
خەڵک و وڵات لەکۆی بیست (٢٠) پارتی بچووکی کوردستانیی تەنھا پارتێک وورتە ناکات و
ڕەخنە ناگرێت لەدەسەڵات کەبەڕاستی جێی داخ و نیگەرانی یەو ھەتا ئێستاش
بەرھەڵستکارێکی (opposition) ڕاستەقینەو یاساییمان نی یە لەپەرلەمانی کوردستاندا.
(ڕەخنە لەدڵسۆزی یەوە دێت کەمرۆڤ مشووری کارێک دەخوات بۆ جوانترو باشترکردنی
ئەوکارە ئەگەر ڕەخنەکە دروستکەربێت نەک ناوو ناتۆرەو ووشەی بازاڕیی ناشرین.. کورد
خۆی دەڵێت: دۆست ئەوەیە دەتگرێنێ.. ھتد).

لەسەردەمیحیزبی بەعس و ھاتنە سەرکاریان لەماوەی (٤) چوار ساڵدا و بەناوی خۆماڵی
کردنی نەوتی عێراق (التامیم النفط) لەدەست داگیرکەری ئینگلیز (١٩٧٢) ناوی شاری
کەرکوکیان گۆڕی بە ناوی (التامیم) و بۆ ئەوەی لەدوواڕۆژدا بیکەنە بەڵگەی تەوواوی
عەربی و عێراقی بوونی ئەم شارەو بەتەواوی داگیری بکەن. ھەوڵێکی شۆڤێنستی تری
دووڵەتی عێراق ئەوەبوو ھەڵستا بە گوڕینی ناوچەو نەتەوەی کورد (دیموگراف) مەبەست لەم
زاراوەیەش گۆڕینی ناوچەکە بە ناوو نەتەوەوە لەکوردی یەوە بۆ عارەبی بەمەبەستی
داگیرکردن بۆ نەوەی داھاتویان بۆ نموونە: گۆڕینی نەتەوەی کورد (Barter) بەعا‌رەب و
گۆڕینی ناوی ناوچەکان و گەڕەکەکانی کەرکوک لەکوردی یەوە بۆ عەرەبی و گۆڕینی
بیروباوەڕ لەکوردایەتییەوە بۆ بەعسێتی و (تعریب، تبعیس، تبعید) ھێنانی ھەزاران
عا‌رەب لەباشووری عێراقەوە لەبەسرەو ناسری یەو نەجەف و.. ھتد بۆ کەرکوک و بەخشینی
پارەو زەوی و موڵک و ھەموو شتێکی ماکی بۆیان لەپێناو جێگیربوونیان لەکەرکوک و
بەمەبەستی گۆڕین و داگیرکردنی شاری کەرکوک بۆ دوواڕۆژی خۆیان و نەتەوەی عەرەب.
لەبەرئەوەی ئەم شارە زۆر دەووڵەمەندە لەباری ئابووری یەوە بۆیە دەووڵەت و دەسەڵاتە
یەک لەدووا یەکەکانی عێراق (١٩٢١ / ٢٠٠٨) چاویان تێ بڕیووەو بەئاسانی وازیان
لێنەھێناوەو لێی ناھێنن. کەرکوک کوردستانە ئیدی دووژمن پێی خۆش بێت یان پێی ناخۆش
بێت من دڵنیام دووژمن پێێ ناخۆش دەبێت بەڵام ئەم نووسین و بەڵگەنامانە خۆیان دەدوێن
و لەکۆتاییدا ھەموو ماڵێک دەگەڕێتەوە بۆ خاوەنی بنەڕەتی و ڕاستەقینەی خۆی و
داگیرکاری و بیری کۆنەپەرستی و شۆڤێنیستیش بۆکەس ناچیتە سەر. داگیرکردن و
چەوساندنەوەو زووڵم و ستەمی تورکیاو ئێران و سوریاو عێراق و دەووڵەتە موسوڵمانەکانی
کەنداوی عا‌رەبیش ھەتاسەر نابێت بەرامبەر بەمیللەتی کورد.



https://ckb.wikipedia.org/wiki/%DA%A9%DB%8C%D9%85%DB%8C%D8%A7

کیمیا زانستێکە کە لە سەر پێکھاتە ، تایبەتمەندی ، تێکەڵ ەکان و گۆڕینی مادەکان
دەکۆڵێتەوە. ئەم زانستە لە توخمە کیمیاییەکان و تێکەڵاوە کیمیاییەکان کە لەخۆگری
ئەتۆمەکان ، مۆلیکوولەکان وکارلێک کردنیان دەدوێت.

بیرۆکەی ئەتۆمی بنەڕەت و بنەمای زانستی کیمیایە. ئەم بیرۆکەیە دەڵێ کە ھەموو
مادەیەک لە یەکگرتنی زۆر بچووک بە ناوی ئەتۆم،گەردیلەپێک ھاتووە. یەکێک لەو بنەما
ویاسایانە کە لە پێکھاتنی زانستی کیمیادا دەوری گرنگی ھەبووە، یاسای بمێنی جرمە.
ئەم یاسایە پێمان دەڵێ کە لە درێژایی کاردانەوەیەکی کیمیایی ئاساییدا، بڕی ماک
ناگۆڕێ (ئەمڕۆکە فیزیکی مۆدێڕن سەلماندوویە کە لە ڕاستیدا وزە یە کە بڕەکەی کەم و
زۆر ناکا و وزە و جرم پێکەوە پێوەندییان ھەیە).

ئەم ئەتۆمانە زۆربەی کات لەگەڵ ئەتۆمەکانی تردا کاردانەوەی کیمیاییان دەبێ.( بۆ
وێنە، کاتێ کە دارێک دەسووتێ، کاردانەوەیەکە لە نێوان ئەتۆمەکانی ئۆکسجین ی ھەوا و
ماکە زیندەڵەکانی (ئالی) ناو دارەکە)

یەکێ لە بابەتە دۆزراوەکانی زانستی کیمیا ئەمە بوو کە سەرجەم ئەتۆمەکان بە ڕێژەیەکی
یەکسان پێکەوە تێکەڵ دەبن. لە پێکھاتەی سیلیسدا ڕێژەی ئەتۆمەکانی سیلیسیۆم لەچاو
ئۆکسجین یەک بە دووە. ئەمڕۆکە سەلماوە کە ھاوێر و بەدەرگەلێ لە یاسای ڕێژەگەلی
دیاریکراو دا ھەیە.

یەکێکی تر لە دۆزراوە کلیلییەکانی زانستی کیمیا ئەمە بوو کە کاتێک کاردانەوەیەکی
کیمیایی دیاریکراو روودەدا، بڕی وزەی دەسکەوتوو یا لەدەست چوو ھەمیشە یەکسانە. ئەم
بابەتە ئێمە بە کۆمەڵێک چەمکی گرنگ، وەک ھاوسەنگی ، تێرمۆداینامیک دەگەیێنێت.

کیمیا فیزیک لە سەر پێچکەی فیزیکی مۆدێڕن دامەزراوە. لەڕاستیدا ئەمڕۆکە دەکرێ ھەموو
سیستەمە کیمیاییەکان بە یارمەتی بیرۆکەی میکانیکی کوانتۆم لێک بدەینەوە. ئەگەرچی
لەوانەیە لە زۆربەی بابەتەکاندا میکانیکی کوانتۆم پشت گوێ بخرێ، بەڵام لە چەمکە
سەرەکییەکەی، واتە کوانتۆمی کردنی وزە ناتوانین چاو بنووقێنین.

ئەو لقە زانستییانەی کە لەگەڵ کیمیادا لە پێوەندیدان، بریتییە لە: زانستی ماک ،
ئەندازیاری کیمیا، کیمیای ژینگە و دەرمانسازی



https://ckb.wikipedia.org/wiki/%DA%95%DB%86%DA%98%DA%98%D9%85%DB%8E%D8%B1%DB%8C_%D8%B2%D8%A7%DB%8C%DB%8C%D9%86%DB%8C

ڕۆژژمێری زایینی (گریگۆری) ڕۆژژمێرێکی بەکارھاتووە لە جیھانی ڕۆژئاوا و زۆربەی
وڵاتەکانی ڕۆژھەڵاتدا، و ئەم ڕۆژژمێرە بە زایینی ناسراوە لەبەرئەوەی بە بڕوای
ھەفتەی لەدایکبوونی پێغەمبەر عیسا دانراوە، ٣١ی کانوونی یەکەم، کاتژمێر ١٢ی شەو
(٠٠.٠٠)، ساتی گۆڕینەوەی ساڵی زایینییە بۆ ساڵێکی نوێ. ساڵی زایینی خولێکی زەوی بە
دەوری خۆردا ئەنوێنێت، کە نزیکەی ٣٦٥ ڕۆژ دەکات (بە تەواوی ٣٦٥.٢٤٢٥) ڕۆژە. ھەروەھا
لە ڕۆژژمێری زاینیدا پەیوەندی لەنێوان ساڵ و وەرزەکاندا نییە.

ئێران و ئەفغانستان بە فەڕمی ڕۆژژمێری کۆچیی ھەتاوی بەکار دەھێنن، دەوڵەتی عوسمانی،
«ڕۆژژمێری ڕۆمی»ی بەکارھێناوە کە ڕۆژژمێری گریگۆری بووە کە کۆچی پێغەمبەری ئیسلام
(٦٢٢ی زایینی) سەرەتای بووە[١]. لە ڕۆژژمێری ڕوومیدا ناوی ٩ مانگ لە ناوە
سوریانییەکان وەرگیرابوون. کۆماری تورکیا لە ساڵی ١٩٢٦ەوە ڕۆژژمێری زایینی
بەکاردەبات کە ناوی ٥ مانگی لە ناوە سوریانییەکان وەرگیراون[٢].

لە دۆڵی نیل و زۆربەی وڵاتە عەرەبیەکاندا کە میسر و سوودان و وڵاتەکانی کەنداوی
عەرەبی ئەگرێتەوە بێجگە لە عەرەبستانی سەعوودی کە ڕۆژژمێری کۆچیی بەکاردەھێنێت، ئەم
ناوانەی خوارەوە لە بەرامبەر ناوە لاتینیەکاندا بە کاردەھێنن؛

لە عێراق و سووریا و لوبنان و ئوردن و فەلەستیندا ئەم ناوانەی بۆ بەکاردێت کە بە
عەربی کراون لە ناوە سریانیەکان (ئارامیەکان)وە؛

ھەروەھا بە ناوی جیاواز ناسراون لە لیبیا و مەغریب و مۆریتانیا و توونس و
جەزائیردا.

بە شێوەیەکی بڕیاردراو، ژمارەی ڕۆژەکان لە حەوت مانگی ساڵدا ٣١ ڕۆژن، لە چوار
مانگدا ٣٠ ڕۆژ و مانگێکیش لە ساڵدا بە شێوەیەکی ناڕێک ٢٨ یان ٢٩ ڕۆژە. ھەر چوار ساڵ
جارێک، ساڵی پڕە، مەگەر ئەو ساڵانەی کە شیاوی دابەشکردن بن بە ١٠٠، بەڵام نەک بە
٤٠٠. کەوا بێ، ساڵی ٢٠٠٠ ساڵی پڕ بوو (چونکوو شیاوی دابەشکردنە بە ٤٠٠) بەڵام ساڵی
٢١٠٠ ساڵی پڕ نییە. ڕۆژژمێری گریگۆری لە ھەر ٣٣٣٠ ساڵ یەک ڕۆژی ھەڵەیە. [٣]



https://ckb.wikipedia.org/wiki/%DA%95%DB%86%DA%98%D8%A7%D9%88%D8%A7%DB%8C_%DA%A9%D9%88%D8%B1%D8%AF%D8%B3%D8%AA%D8%A7%D9%86

ڕۆژاوای کوردستان یان کوردستانی سوریا یان کوردستانی ڕۆژاوا ھەروەھا بە شێوەیەکی
گشتی ناودەبرێ تەنھا بە ڕۆژئاڤا واتە ڕۆژاوا لە شێوەزاری کوردیی ناوەندیدا،
ھەرێمێکی ئۆتۆنۆمی نایاساییە، واتە بە شێوازێکی فەرمی یاساییبوونی لە لایەن
حکوومەتی سووریاوە پشتڕاست نەکراوەتەوە، لە باکوور و باکووری خۆرھەڵاتی سووریا.
کوردستانی سووریا بەشێکە لەو ناوچە جوگڕافییە گەورەترەی کە بە کوردستان ناسراوە.
دانیشتوانی کوردستانی سووریا بە شێوەیەکی سەرەکی لە کورد پێکدێن. زۆربەی خاکی
کوردستانی سووریا کۆنترۆڵکراوە لە لایەن میلیشیا کوردیەکانەوە لە ٢٠١٢وە وەک بەشێ
لە وێنە گەورەکە کە شەڕی ناوخۆی سوریایە. لە تشرینی دووەمی ٢٠١٣دا، نوێنەرانی کورد،
عەرەب، ئاشورییە مەسیحییەکان و کەمینە بچووکەکانی تر ئەم حکوومەتە نایاساییەیان
ڕاگەیاند لە ھەرێمەکەدا.

وشەی کوردستان لە دوو بەش پێکدێ و ڕاستەوخۆ بە مانای خاکی کوردان دێت. ناوەکە
پاشگری "سووریا" یان "ڕۆژاوا" وەردەگرێ کە دەگەڕێنەوە بۆ ناوە جوگڕافیی و ڕامیارییە
ھاوپەیوەندەکەی ھەرێمەکە.

لە ماوەی شەڕی ناوخۆی سوریادا، یەکینەکانی پاراستنی گەل (ی پ گ) دروستکرا لە ژێر
بەڕێوەبەرایەتی دەستەی بڵندی کورددا بۆ کۆنتڕۆڵکردنی ناوچە کوردنشینەکان لە سووریا.
لە ١٩ی تەممووزی ٢٠١٢دا، (ی پ گ) شاری کۆبانی (عەین ئەلعەرەب) ی گرت، و ڕۆژی دوای
ئەوەش عامودا و عەفرین. ھەردوو گرووپی سەرەکی کوردی، ئەنجومەنی نیشتیمانیی یاخود
نەتەوەیی کورد لە سووریا (بە ئینگلیزی: Kurdish National Council) و پارتی یەکێتی
دیموکرات (پ ی د)، لە پاشاندا ئەنجومەنێکی یەکگرتووی دەسەڵاتیان دروستکرد بۆ
بەڕێوەبردنی شارە گیراوەکان. لە ٢٤ی تەممووزدا، ھەر یەک لە شارەکانی سەری کانی (بە
عەرەبی: رەئس ئەلعەین)، دێریکا ھەمکۆ (بە عەرەبی: مالکیە) و دیربێسیرێ (بە عەرەبی:
درباسیە) ی کوردستانی سووریا کەوتنە ژێر دەستی یەکینەکانی پاراستنی گەل. تەنھا شارە
کوردنشینە سەرەکییەکانی قامیشلۆ و حەسیچە (بە عەرەبی: حەسەکە) لەژێر دەستی حکومەتدا
مانەوە.

لە ٢٠١٢وە زۆربەی ڕۆژئاوای کوردستان لەژێر دەستی شەڕڤانانی کورددایە وەک بەشێک لە
شەڕی ناوخۆی سوریا، ولە تشرینی دووەمی ٢٠١٣دا نوێنەرانی کورد، عەرەب، ئاشورییە
مەسیحییەکان و کەمینە بچووکەکانی تر حکومەتێکی خۆبەڕێوەبەری ئۆتۆنۆمییان ڕاگەیاند
بە ناوی ئیدارەی دیموکراتی ئۆتۆنۆمی ڕۆژئاوای کوردستان (کوردی باکوور: ڕێڤەبەرییا
خۆسەریێ دێمۆکڕاتیکا ڕۆژئاڤاێ کوردستان) لە هەرێمەکەدا. حکومەتە ئۆتۆنۆمییەکە پێکدێ
لە سێ کانتۆن؛ بە ناوی جەزیرە کە زۆربەی پارێزگای حەسێچە دەگرێتەوە، کۆبانی و
عەفرین. لە ٢١ی کانونی دووەمی ٢٠١٤دا، ئەنجومەنی کانتۆنی جەزیرە حکومەتی دیموکڕاتی
ئۆتۆنۆمی ڕاگەیاند دوابەدوای کۆبونەوەی کۆمەڵەی دەسەڵاتی یاسادانانی ئیدارەی
دیموکراتی ئۆتۆنۆمی رۆژئاوای کوردستان لە عامودا. ئەنجومەنی کانتۆنی کۆبانیش هەمان
ڕێچکەیان گرت لە ٢٧ی کانونی دووەمی ٢٠١٤دا.

دەستەی بڵندی کورد، دەستەی کارگێڕی یاخود دەستەی بەڕێوەبردنی حکومەتەکەی ڕۆژئاوای
کوردستانە. ئەم دەستەیە لەلایەن ئەنجومەنی نیشتیمانیی یاخود نەتەوەیی کورد لە
سووریا (بە ئینگلیزی: (KNC) و پارتی یەکێتی دیموکرات (پ ی د)وە دامەزرێنرا
دوابەدوای واژۆکردنەکانی ١٢ی تەممووزی ٢٠١٢ بۆ ڕێکەوتن لەسەر هەماهەنگیکردن لە
نێوان ئەو دوو پارتەدا لە شاری ھەولێری کوردستانی عیڕاق لەژێر چاودێری سەرۆکی
حکومەتی هەرێمی کوردستانی عیڕاق، مەسعوود بارزانیدا. ئەنجومەنی ئەندامانی دەستەکە
پێکدێ لە ژمارەیەکی یەکسان لە ئەندامانی (پید) و (KNC).

یەکینەکانی پاراستنی گەل باڵی سەربازی دەستەی بڵندی کوردە کە هێزی سەربازی ڕۆژئاوای
کوردستان پێکدێنێ.



https://ckb.wikipedia.org/wiki/%D9%BE%DB%95%D8%B1%D8%AF%DB%95%DB%8C_%DA%A9%DA%86%DB%8E%D9%86%DB%8C

پەردەی کچێنی (بە ئینگلیزی: Hymen) لایەیەکی ناسکە کە ھەموو یان کەمێک لە بەشی
ژوورەوەی زارکی (گولینک vagina) دادەپۆشێنێت. Hymen وشەیەکی یۆنانی‌یە و لە ناوی
خوای بووکێنی و زەماوەند وەرگیراوە. ئەم وشەیە لە یونانی کۆن بۆ ھەموو جۆرە
پەردەیەک بەتایبەت ئەو پەردەیەی دڵی لەنێو خۆیدا حەشار داوە، بەکارھاتووە کە دەگەڵ
تێپەڕبوونی کات بەکارھێنانی ئەم وشەیە گۆڕانکاری بەسەردا ھاتووە و لە کۆتاییدا
تەنیا بە مانای پەردەی کچێنی بەکارگیراوە.

لە سەرەتای گە‌وەرەبوونی کۆرپەلە لەنێو منداڵداندا، بەگشتی گولینک (Vagina) بەشی
چوونەژوورەوەی نییە و تەنیا بە ڕیشاڵەتوێیە باریکە داپۆشراوە کە پێش لەدایکبوون بە
شێوەیەکی ناتەواو دابەشدەکرێ. ھەر ئەو ڕیشاڵەتوێیە باریکە دواتر دەبێت بە پەردەی
کچێنی. ئەگەر دابەشبوونی ئەو ڕیشاڵەتوێیە باریکە پێش لەدایکبوونی منداڵ بە شێوەیەکی
تەواو و کامڵ سەربگرێ، دەبێتە ھۆی ئەوەی ھەندێ لە ژنان وەک شتێکی سروشتی و زگماگی
ئەو پەردەیەیان نەبێ! زۆر کەس وا بیر دەکەنەوە کە ئەو پەردەیە لەنێو گولینک دایە.
بەڵام ئەو بۆچوونە ڕاست نییە و ئەو پەردەیە بەشی دەرەوەی ئەندامی جنسییە و شوێنی
ڕاستەقینەی لە سەرەتای بەشی چوونەژوورەوەی گولینکدایە.

لە شێوەیەکی ‌تردا پەردەکە توانایی چەمانەوە و خۆکێشانەوەی ھەیە و کاتی سێکس بۆ
یەکەم جار پەردەکە نادڕێت بەڵکو بەبێ خوێنڕێژی دەکێشرێتەوە و لادەدرێت.وێنە

ھەندێ کچ بەبێ ئەو پەردەیە لەدایکدەبن. ھەندێکی‌تر پەردەکەیان کونی تێدا نییە.
ھەندێ ھەن پەردەکەیان زۆر ئەستوورە و بۆ دڕاندنی لەوانەیە یارمەتی پزیشک پێویست بێت
تا پێش بە ژان و ئازاری کاتی سێکس بگیرێت.

ئەوەش شێوەیەک لە پەردەیە کە تەنیا دوای لەدایکبوونی یەکەم منداڵ دەدڕێت. بەڵام وەک
چەند ھێڵی ناھاوتەریپی گۆشتی لە دەوری زارکی گولینک دەمێننەوە. ئەو کچانەی بە
تەمەنی (ھەراش puberty) دەگەن کە (نیشتنەخوێن monthly period) دەبن، ئەگەر پەردەی
بەستراویان بێت ئازارێکی زۆریان پێدەگات، چونکە خوێنەکە لە پشت ئەو پەردەیەدا
کۆدەبێتەوە و ناڕژێتە دەر. کاتی وا بە یارمەتی پزیشک و نەشتەگەری پەردەکە کون دەکەن
تا خوێن لەو نێوەدا کۆنەبێتەوە.وێنە

ھەندێ ژن زگماگی بەبێ ئەو پەردە لەدایکدەبن و سروشتییە لە یەکەم پێوەندی جنسی
خوێنڕێژی ناکەن. بەڵام جگە لەوەش ئەگەر ژن لە باری فیزیکی و ڕۆ‌‌حی و دەروونییەوە
بۆ سێکس ئامادە بێت، ترس و شە‌رم و شوورەیی لە ئارادا نەبێت، مەتمانەی بە ھاوڕێکەی
ھەبێت و پێشەکی بە ماچ و باوەش و لاواندنەوەی یەکترین دەست پێبکەن، زارکی گولینک بە
ڕادەی پێویست تەڕ دەبێت و ئەندامی زاوزێی پیاو بە نەرمی و بەبێ ئێش و ئازار دەچێتە
نێو لەشی ژنەوە و لەو حاڵەتەدا خوێنڕێژی نابێت. بە پێچەوانە ئەگەر ژن بترسێت،
مەتمانەی نەبێت، خۆ گرمۆڵە بکات و ماچ و باوەش و لاواندنەوەی یەکتر لەگۆڕێدا نەبێت،
زارکی گولینک وشکە و خۆ کۆدەکاتەوە و ژن کاتی چوونەژووری ئەندامی زاوزێی پیاو،
ئازارێکی زۆری پێدەگات و خوێنی لێدێت.



https://ckb.wikipedia.org/wiki/%D9%84%DB%95%D8%B4%D9%81%D8%B1%DB%86%D8%B4%DB%8C

لەشفرۆشی، جووت بوون ،سێکسکردن یان گان دانە بۆ بەدەست هێنانی داهات(پارە).
لەشفرۆشتن جگە لە بۆ بەدەست هێنانی پارە بۆ گەیشتن بە سوودمەندی تریش ئەنجام
دەدرێت. باری یاسایی لەشفرۆشی لە وەڵاتە جیاوزەکان لە سزای کوشتن تا وەکوو سەیر
کردن وەک کارێکی یاسایی و داهات هێنەر گۆڕان بە خۆیەوە ئەبینێ.

بە کار هێنانی وشەی لەشفرۆش لە ناو خەڵکی و کلتووری خەڵکا کارکردگەلێکی جیاوازی
هەیە و زۆر جار وەک ئامڕازێک بۆ شکاندن و سووکایەتی کردنی بە کەسێک بەکار دێت کە
ئەمە نیشان دەری ئەم خاڵەیە کە لەشفرۆشی لە ناو کۆمەڵگادا بە فەرمی بوونی نیەو و
وەک کارێکی "بیلعەت" و ناشایست سەیری ئەکرێت.

ئەکرێ بوترێ کە لە زمانی کوردیدا ئەم وشەیە نوێیە و بەکار هێنانی لەناو کۆمەڵی
خەڵکا زۆر باو نیە، زیاتری خەڵک لەش فرۆش بە ناو گەلێک وەک قەحبە، گاندەر، حیز،
سۆزانی، سۆزمانی، جندە[١] و هتد... ناو ئەبەن و جیاوازی نێوان کەسێک کە بۆ پارە
لەشی خۆی ئەخاتە بەر حەزی پیاوان و کەسێک کە بۆ رابواردن و حەزی سێکسی لەگەڵ پیاوان
جووت ئەبێ، ناکەنەوە.

دڵدارەکان‌ و لەشفرۆشەکان{بۆ سەلماندن پێویستی بە ژێدەرە} وەک چین و توێژێکی
تێگەیشتوو و خاوەن فەرهەنگ لە سەدەی هەژدەیەم لە فرەنسا ئەناسران. لە کاتێکدا کە
زۆربەی پیاوانی ئەو سەردەمە لە خوێندن و نووسین بێ بەهرە بوون، ژنە لەشفرۆشەکان و
دڵدارەکان بە هۆی نزیکایەتی لەگەڵ خانەدان و کەسایەتیە دەسەڵات دارەکان دەبوو جگە
لە فێر بوونی نووسین و خوێندنەوە، خوێندنەوەشیان لە سەر ئەدەبیات و مێژوو، شێعر و
فەلسەفە بببوایە. هەر بەو هۆیەوە رێیان پێدرابوو تاکوو بتوانن بچنە تەواوی زانکۆکان
و کۆلێجەکان و کتێبخانەکانی پاڵشا و خانەدانەکاندا و کەڵک لە کتێب و زانستەکانی ئەو
شوێنانە وربگرن{بۆ سەلماندن پێویستی بە ژێدەرە} .

لە زۆربەی حاڵەتەکاندا کەسی لەشفرۆش رووبەڕوی توندوتیژی جەستەیی ئەبێتەوە و لە
لایەن کڕیارەوە ئەکەوێتە بەر شاڵاو و لێدان و ئازار و ئەشکەنجە و تەنانەت کوشتن.
حاڵەتی توندوتیژی دژی لەشفرۆش تەنیا لە لایەن کڕیارەوە ئەنجام نادرێت، هەندێک جار
لە لایەن کەسانێکەوە بە مەبەستی دزینی ئەو پارانە کە لەشفرۆش پێیەتی ئەنجام ئەدرێت.

چالاکانی مافی مرۆڤ راپۆرتیان داوە کە هەزاران ژن و کچی نەدار و فەقیر ساڵانە پاش
ئەوەی بە فێڵ و تەڵەکە و وادەی کار و زەماوەند کردن لە گوندەکانەوە بۆ شارەکان
ئەبردرێن، وادار ئەکرێن لەشفرۆشی بکەن.

زۆرکەس و لایەن روویان هێناوەتە فرۆشتنی مرۆڤ و مامەڵە کردن بە ‌قاچاخی مرۆڤەوە،
رادەی مرۆڤە قاچاخ کراوەکان لە ٦٠٠ هەزارەوە بۆ ٨٠٠ هەزار مەزندە ئەکرێ{بۆ سەلماندن
پێویستی بە ژێدەرە} . لە سەدا ٨٠ی ئەم کەسانە ئەو کچ و ژنانەن کە ساڵانە لە وەڵاتە
جیاجیاکان ئەفرۆشرێن و لە زۆربەی حاڵەتەکاندا رووبەڕوی لەشفرۆشی یان کار کردن لە
ئیشە بێ نرخەکان و ئیشە ئەستەمەکان ئەبنەوە.

بەڵام ئەم ژمارانە ئەو قوربانیانە ناگرێتەوە کە لە وەڵاتەکەی خۆیاندا ئەفرۆشرێن،
کێشەیەک کە ئێستا وڵاتی هێندی گرتۆتەوە، وڵاتێکی گەورە و بەربڵاو کە قاچاخجیەکان بە
ئاسانی بتوانن قوربانیەکانیان لە شوێنێکەوە بۆ شوێنێکی تر بگوازنەوە، بۆ شوێنێک
سەدان کیلۆمەتر دوورتر و بە زمانێکی جیاوازەوە و چانسێکی کەمتر بۆ قوربانیەکان بۆ
گەڕانەوە بۆ ماڵ و زێدی خۆیان.

کۆیلەداری هاوچەرخ، کۆیلەداری سێکسی و کۆیلەداری سپی، چەن ناوی ترن بۆ قاچاخی مرۆف
بە مەبەستی سێکسەوە.[٤]

لەشفرۆشی لە زۆریەک لە وڵاتانی دنیادا وەک پیشەیەک چاوی لێدەکرێ و بە پێی یاسا
پارێزگاری لێ ئەکرێ و بۆ پاراستنی ئەو کەسانەی ئەم کارە ئەکەن، یاساگەلێکی چڕ و
پوختە داڕێژراوە. وردەکاریەکان و ئاستی ئازادبوونی ئەم پیشەیە لە شوێنێکەوە بۆ
شوێنێک و لە وڵاتێکەوە بۆ وڵاتێکی تر جیاوازە.

لە وڵاتەکانی نیوزیلەند، سوئیس ، ئۆستراڵیا، ئارژانتین ، بلژیک ، برێزیل ، کانادا،
ئۆتریش، کاستاریکا، دانمارک، ئاڵمان، تورکیە، ئیتالیا، یوونان، هۆڵەندو
هتد...لەشفرۆشی یاساییە و لە ژێر چاودێری و پارێزگاری یاسای تایبەتایە.[٥] هەروەها
لە بریتانیاش لەشفرۆشی ئازادە بەڵام نابێ لە شوێنە گشتیەکان بانگەشەی بۆ بکرێت{بۆ
سەلماندن پێویستی بە ژێدەرە} . ویلایەتی نێڤادای ئەمریکا، تەنیا ویلایەتێکە کە
لەشفرۆشی تا رادەیەکی دیاری کراو ئازادە[٦].

هەندێک لە پیاوە لەشفرۆشەکان لەگەڵ پیاوان جووت ئەبن و [٧] بەشێکی کەمیان لەگەڵ
ژنان، واتە لەشی خۆیان ئەخەنە بەر حەزی سێکسی ژنان و لە بەرامبەردا پارەیان لێ
وەرئەگرن.

هەندێک لەو پانگووەنە مێیانە کە جووتی نێرینەیان هەیە لە بەرامبەر وەرگرتنی
بەردەورکە کە بۆ درووستکردنی خانوو بەکاری ئەهێنن، لەگەڵ پانگووەن غەوارەکاندا جووت
ئەبن.لەشفرۆشی هەروەها لەناو شامپانزەکاندا ئەبیندرێ کە خوارد بە سێکس کردن
ئەگۆڕنەوە [٨] [٩] [١٠] [١١]

نموونەیەک لەم حاڵەتە کلە دەرەتاکانی شۆرشی ئیسلامی ئێران بەرچاو کوەت کە
داستانەکەی بەم شێوەیە: کاتێک کە هەندێک لە ژنان و کچانی کارمەند و خوێندکار لە
بەرواری ١٧ی رەشەمەی ١٣٥٧ی هەتاو (٨ی مارس) بۆ پڕۆتستۆ کردنی "حیجابی زۆرەملی" لە
ئێراندا رژانە سەرشەقامەکان [١٢]. راگەیاندنەکانی دەسەڵات ئەم خۆپیشاندانەیان بە
درۆ بە ناوی "خۆپیشاندانی لەشفرۆشەکان" بڵاو کردەوە و نووسیان : «ئەمڕۆ دەستەیەک لە
ژنە خراپەکان و لەشفرۆشەکانی گەڕەکە نامۆکان لە دوای تێکچوونی بازاڕی داهات و
دەرامەتیان رژانە سەر شەقامەکان...»

«من قەحبەم شەڕەفی "پیاو"ەکەم دە نێوگەڵمدا ئاویلکە دەدا. هەموو ڕۆژێ لە ڕۆژی بەرێ
قەحبەترم، هەموو ڕۆژێ ژنایەتییەک دە مندا دەمرێ، هەموو ڕۆژێ ژنێک لە بەرەی من بە
خەنجەری نامووس دەپێکرێ. ‏ لەباتی هەموو ژنانی دنیا، من بکووژن»

لەشفرۆش لە دوو بەشی "لەش" + "فرۆش" پێکهاتووە ، وشەی لەشفرۆش زیاتر لە کتێبەکان و
شوێنە فەرمیەکان بەکار دێت، وەک زانکۆ و کۆلێج و ناو کۆڕە زانستی و ئەدەبیەکان
بەڵام لە ناو خەڵکیدا وشەگەلێکی تر بە کاە دێنن بە جێی لەشفرۆش وەک : قەحبە،
گاندەر، سۆزانی، سوزمانی، جندە، جوننە، بڤکێ، خراپە، حیز، گەنەوڵ، فەلیت، فەڵتۆیی و
...هتد.

بۆ ئەو پیاوانەی هاتووچۆی ژنانی لەشفرۆش ئەکەن : قەحبەچی ، داوێنتەڕ، داوێنپیس،
گانچی و ...هتد. چەن وشەی تر هەن کە بەو پیاوان ئەوترێ کە ژنی خۆیان یان ژنی تر
لەبەری پارە بۆ پیاوانی غەوارە ساز ئەکات : گەواد، قەواد، قەڵتەبان، دەویت، دەیووس،
جاکەش، ژنبەمزە، کوسکەش، سیغەچی، قورمساخ، ماسکەش [١٤] [١٥] [١٦].



https://ckb.wikipedia.org/wiki/%D9%82%D9%88%D8%B1%D8%A6%D8%A7%D9%86

قورئان بریتییە لە وتە و ڕاسپاردەی خوا کە نێردراوە بۆ پێغەمبەری ئیسلام محەممەد،
قورئان لە عەرەبیدا لە وشەی (قرء) وەرگیراوە کە بەمانای خوێندنەوە دێت، و بنچینەی
ئەویش لە وشەی (القرء) وەرگیراوە کە بە مانای کۆکردنەوە و لە خۆگرتن دێت، و قورئان
ئەو ناوەی لێنراوە بەھۆی ئەوەی کۆمەڵێک ئایەت و سوورەتی زۆر لەخۆدەگرێت و کۆیان
دەکاتەوە.

قورئان ئەدوێت لەبارەی بابەتی جۆراوجۆرەوە کە ژیانی مرۆڤ ئەگرێتەوە لە دنیا و ڕۆژی
دواییدا، دنیا و ئایین لە ئیسلامدا بەیەکەوە بەستراون، قورئان بناغەی بیروباوەڕی
موسڵمان دادەنێت و بانگی خەڵک دەکات بۆ پەرستنی خوا و گوێڕایەڵبوون و ملکەچبوون بۆی
و بیرکردنەوە لە دروستکراوانی، و دەدوێت لە بارەی مافەکانی مرۆڤ و ئەرکەکانی
بەرامبەر پەروەردگاری خۆی و کۆمەڵگە و ئاینەکەی و ھەموو گەردوون. قورئان سیستەمێکی
کۆمەڵایەتی دیاری دەکات بۆ موسڵمانان، و ڕەوشت و ئاکاری موسڵمان لەخۆدەگرێت و زۆر
ئامۆژگاری و پەند لە ژیانی پێشینەکان باس دەکات، خەڵک ئاگادار دەکاتەوە لە سزای
ئاگر لە ڕۆژی دواییدا، لەگەڵ زۆر بابەت و لێدوانی تر.

قورئان دابەش دەبێت بۆ ١١٤ بەش، بە ھەر بەشێک ئەوترێت سوورەت، و ھەر سوورەتێک دابەش
دەبێت بۆ ژمارەیەک ڕستە و وتە کە ناو دەبرێت بە ئایەت. ھەموو سوورەتێک بە دەربڕینی
(بسم اللە الرحمن الرحیم) دەست پێدەکات، جگە لە سوورەتی تەوبە کە بەبێ ئەو دەربڕینە
دابەزی، مانای ئەو دەربڕینەش (بە ناوی خوای گەورە و میھرەبان)ە.

زانایانی موسڵمان کۆکن لەسەر ئەوەی قورئان بە یەک جار دانەبەزیوە، و لە کاتی
جیاوازدا ھاتۆتە خوارەوە لە ماوەی زیاد لە بیست ساڵ. کۆکردنەوەی قورئان لە سەردەمی
ئەبوبەکری سدیقدا کرا بۆ یەکەم جار. کۆکردنەوە بە مانای نوسین وتۆمارکردنی قورئان
دێت، کە بە چوار قۆناغدا تێپەڕیوە:

نزیکەی ٦٠ کەسێک ھەبون کە پێغەمبەر محەمەد لە ژیانی خۆیدا داینابوون بۆ نووسینەوەی
قورئان، و دوای ئەوەی ئایەتەکانی بۆ ئەخوێندنەوە و پێی ئەوتن کە لە چ شوێنێک داینێن
(لای چ ئایەت و لە چ سورەتێکدا)، لە سەردەمی پێغەمبەردا بە سێ شێوە قورئان
ئەپارێزرا: بە لەبەرکردن، یان بە نوسینەوەی لەلایەن نوسەرانی وەحیەوە یان بە
نوسینەوەی لەلایەن خەڵکی ترەوە جگە لە نوسەرانی وەحی، بەڵام لە لە ژیانی پێغەمبەردا
قورئان لە یەک بەرگدا بە کۆیی نەنوسرایەوە.

لە دوای کۆچی دوایی پێغەمبەر محەمەد زۆرێک لە عەرەبەکان لە ئاین پاشگەز بوونەوە، کە
ئەبوبەکر بەرەنگاری ھەموویان بوویەوە لەوانەی کە بە تەواوی لە ئاین پاشگەز
بووبونەوە، و ئەوانەی کە وازیان لە ھەندێک دین ھێنابوو وەک زەکەتدان، و ئەوانەش کە
بانگەوازی پێغەمبەرایەتیان ئەکرد. بەم شێوەیە شەڕێکی گەورە ڕوویدا و لەو شەڕانەدا
ژمارەیەکی زۆر موسڵمان بوونە قوربانی کە بە پێی گێڕانەوەیەک ٧٠ کەس لەوانەی ھەموو
قورئانیان لەبەر بوو کوژران. ھەر لەبەر ئەوە عومەری کوڕی خەتاب پێشنیاری بۆ
ئەبوبەکری سدیق کرد کە ھەموو قورئان لە یەک بەرگدا (مصحف) بنوسرێتەوە، بەم شێوەیە
ئەبوبەکر لیژنەیەکی دروست کرد بۆکۆکردنەوەی قورئان کە لە عومەری کوڕی خەتاب و زەیدی
کوڕی سابت پێک ھاتبوون بۆ کۆکردنەوەی قورئان. و ژمارەیەک لە ھاوەڵان دەست نیشان
کران بۆ نوسینەوە. نزیکەی دوو ساڵ خەریکی کۆکردنەوەی ھەموو ئەو بەرگانەی قورئان
بوون.

قورئان بەو شێوەیەی خۆی مایەوە وەک سەردەمی ئەبوبەکر، بەڵام دوای ئەوەی لە سەردەمی
عومەری کوڕی خەتابدا فتوحاتی ئیسلامی فراوان بوو و بەردەوام لە زیاد کردندا بوو،
خەڵکی عێراق و شام و ھەندێک ناوچەی تر، جیاوازی کەوتە نێوانیان لەسەر خوێندنەوەی
ڕاستی قورئان بەم شێوەیە عوسمانی کوڕی عەفان لیژنەیەکی دروست کرد لە نوسەرەکانی
وەحی سەردەمی پێغەمبەر، بۆ لەبەر گرتنەوەی ئەو نوسخەیەی قورئان کە لە سەردەمی
ئەبوبەکردا ئامادە کرابوو. عوسمان ھەر قورئانێکی ئەنارد بۆ وڵاتێک کەسێکی شارەزای
لەگەڵ ئەنارد بۆ ئەوەی خەڵک فێری چۆنیەتی خوێندنەوەی بکات و بۆیان ڕوون بکاتەوە.

قورئان دابەش دەبێت بەسەر ٣٠ بەشدا، و سورەتەکانی قورئان دابەش دەبن بۆ سورەتی
مەککی و مەدەنی، سورەتە مەککیەکان ئەو سورەتانەن کە پێش کۆچ کردن بۆ مەدینە
دابەزیون وزیاتر باس لە بیروباوەڕ ئەکەن، و ژمارەیان ٨٦ سورەتە، و سورەتە
مەدەنیەکان ئەوانەن کە لەدوای کۆچکردن دابەزیون و زیاتر باس لە شەریعەت و یاساکانی
حەرام و حەڵاڵ ئەکەن و ژمارەیان ٢٨ سورەتە.

Lua error in package.lua at line 80: module 'Module:Portal/images/دیکە' not
found.



https://ckb.wikipedia.org/wiki/%D8%B4%D8%A7%D8%B1

شار یەکەیەکی جوگرافیای سیاسی بچووکترە لە پارێزگا ، شار لانەی پێشکەوتنی ووڵاتە ،
ئەوەی شار لە لادێ جیا دەکاتەوە پێشکەوتنی پیشەسازیە کە لەشار ھەیە بەڵام لەشارەکان
کشتووکاڵ ناکرێ کەچی لە لادێ دەکرێ ، شاری پایتەختیش ئەوەیە کە زۆربەی وەزارەتەکانی
حکوومەت لەم شوێنە جێگیر بووە، شارە پایتەخت جێگەی ڕێکخراوە سەرەکییەکانی
حکوومەتەکە دەبێت ، مێژوونووسان شاری دیمەشق لە سووریا بەکۆنترین شاری زەوی ناوزەند
دەکەن بەوەی لە سەردەمی مس ھەبووە یاخوود زووتر لە ٩٠٠٠ ساڵ بەر لە زاین بنیادی بۆ
نراوە ، لە کوردستانیش کۆنترین شار ھەولێر ە کە مێژووەکەی دەگەڕێتەوە بۆ زووتر لە
٦۰۰٠ پێش زاین کە



https://ckb.wikipedia.org/wiki/%D8%B2%DB%95%D9%88%DB%8C

زەوی (ھەروەھا: زەوین، زەمین، ھەرد) ناوی ئەم گەڕئەستێرەیەیە کە ئێمەی لە سەرە.
زەوی لە خولگەیەکی جەغزئاسا بە دەوری خۆر دەخولێتەوە و سێیەمین گەڕەستێرەی نزیک بە
خۆرە. زەوی پێکھاتووە لە سلیکۆن و ئۆکسژین و چەند مادەیەکی کانزایی تر و زۆربەی
ڕووەکەی بە ئاو داپۆشراوە کە شوێنی ژیانی حەوت ملیار مرۆڤ و ملۆنان زیندەوەری ترە.
زەوی مانگێکی ھەیە کە بڕوا وایە لە زەریای ھێمنەوە جیا بووبێتەوە[ژێدەر پێویستە] کە
قەبارەکەی یەک لەسەر چل و نۆ ئەوەندەی زەوییە و لە ماوەی ٢٤ کاتژمێردا بە دەوری
خۆیدا دەخولێتەوە و لەماوەی ٣٦٥ ڕۆژدا خولێک بە دەوری خۆردا دەسوڕێتەوە؛ ئەڵبەت
سووڕانەوەی ھەموو ھەسارەکانی دەوریشی لە ماوەیەکی جیاوازدا دەسوڕێنەوە لەبەر دووری
و نزیکییان لە خۆرەوە چونکە تا نزیکتر بێت دەبێت زووتر بخولێتەوە چونکە ھێزی
کێشکردنی خۆر ڕایدەکێشێت بۆ خۆی و بڕوا وایە تامانی ٤.٥ ملیار سال بەر لە ئێستا
درووست بووبێت و زەوی لە پێنج چین پێکھاتووە. بە بۆنەی ئەو مەرجانەی لە کاکێشانی
ڕێگای شیریدا ھەن کە پێکھاتووە لە ٢٠٠ ملیار ئەستێرە کە ٦٠٠٠ ملیاریان ئەگەری بوونی
ژیانیان لەسەرە.



https://ckb.wikipedia.org/wiki/%D8%A6%D9%88%DA%A9%D8%B1%D8%A7%DB%8C%D9%86%D8%A7

ئوکراینا (بە ئوکراینی: Україна) دووەمین وڵاتی گەورەیی ڕۆژھەڵاتی ئەورووپایە.
لەگەڵ ڕووسیا لە ڕۆژھەڵاتەوە، بیلاڕووس لە باکوور، پۆڵەندا، سلۆڤاکیا و ھەنگاریا لە
ڕۆژاواوە، ڕۆمانیا و مۆلدۆڤا لە باشووری ڕۆژاواوە، و دەریای ڕەش و دەریای ئازووف لە
باشوورەوە ھاوسنوورە. ئوکراینا ئەندامە لە یەکێتیی وڵاتە سەربەخۆکان. لە نێوان
ساڵانی ١٩٢٣-١٩٩١ زۆربەی ئوکراینا بەشێک بوو لە یەکێتیی کۆمارەکانی سۆڤیێتەوە. شاری
کیێڤ پایتەخت و گەورەترین شارەی ئوکراینایە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئوکرانیا ٤٤,٩٤١,٣٠٣ کەس بووە
کە دەکاتە ٠.٦٢ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٩.٨
ساڵە. ھەروەھا ٦٩ لەسەدی دانیشتوانی وڵات لە شارەکان دەژین.[٨]



https://ckb.wikipedia.org/wiki/%DB%8C%DB%95%DA%A9%DB%95%DB%8C_%D9%86%D8%A7%D9%88%DB%95%D9%86%D8%AF%DB%8C%DB%8C_%D9%BE%DB%8E%D9%88%DB%95%D8%A6%D8%A7%DA%98%DB%86%DB%8C%DB%8C

یەکەی ناوەندیی پێوەئاژۆیی یا CPU (کورتەی Central Processing Unit -ە) ئەو
پارچەیەی کۆمپیوتەرە کە فەرمانەکانی بەرنامەیەکی کۆمپیوتەری یەکە-بە-یەکە جێبەجێ
دەکا و گرنگترین بەشە بۆ بەئەنجامگەیاندنی ئەرکەکانی کۆمپیوتەر. ئەم یەکەیە لەبەر
گرنگیی ئەرکەکەی، بە "دڵی کۆمپیوتەر" ناوبراوە. یەکەی ناوەندیی پێوەئاژۆیی بۆ
ئەنجامدانی کردارگەلی سادە و بنەڕەتیی سیستەمەکە، برێتی لە کردارە ژمێرەیییەکان،
لۆژیکییەکان و کردارەکانی تێچوو/دەرچوو، فەرمانەکانی بەرنامەکە یەک لە دوای یەک
جێبەجێ دەکا. وشەی CPU لانی کەم لە دەیەی ١٩٦٠-ەوە لە پیشەسازیی کۆمپیوتەردا بەکار
دەچێ.[١] ئەمڕۆ فۆرم، دیزاین و پیادەسازیی CPUکان لەچاو نموونە سەرەتایییەکان زۆر
گۆڕاوە، بەڵام کردارە بنەڕەتییەکانیان زیاتر وەکوو خۆی ماوەتەوە.



https://ckb.wikipedia.org/wiki/%DA%95%D9%88%DB%95%DA%A9

ڕوەک یان گیا بوونەوەرێکی زیندووە چەندین شێوە و قەبارە دەگرێتە، خۆی ھەر لەوردیلە
گژوگیای ئاویی زیان بەخشەوە تاکو دەگات بە درەختە گەورە بەرزەکان. رووەک لەلایەنێکی
زۆر گرنگەوە جیاوازی دیاری ھەیە لەگەڵ گیانلەبەرانیتردا. ئەویش ئەوەیە کە لەڕێگای
تیشکی خۆرەوە دەتوانێ خۆراک بۆ خۆی ئامادەبکا. بەلام گیانلەبەرانیتر بۆ دابینکردنی
خۆراک پشت بەڕووەک دەبەستن، چونکە ناتوانن ئەمە بکەن[١].

نزیکەی ٣٨٠ ھەزار جۆری جیاجیای ڕوەک لەسەر زەوی ھەیە. لەوانەیە لەھەموو شوێنێکی
وەک: کێڵگەو دارستان و بیابان و چیاکاندا بڕوێ و گەشە بکا. جگە لەھەوا رووەک
پێویستی بە دووشتی تر ھەیە: ئەوانیش تیشکی خۆرو ئاوە. بەم پێیە، ڕوەک لەو شوێنانەدا
نابینینەوە کە تەواو تاریک و وشکن!. گشت خۆراکی جیھان سەرچاوەکەی لەڕووەکەوە
دەستپێدەکات دەشێ تۆ ھێلکە یان گۆشت یان پەنیر بخۆیت، بەڵام نەمریشک و نەمانگا بەبێ
ڕوەک ناتوانن ئەمانە بەرھەم بھێنن.

ڕووەکێکی بۆن خۆشە و گوڵی سپیی ھەیە. لە ڕووەکی Artemisia maritima دەچێ و زۆریش بێ
تامە. لە فۆلکلۆر دا ئەڵێن ھەرچێ وشتر دەیجوێ و کاوێژی دەکاتەوە ھیچ تامێکی لێ
ناچێژێ، لە داخان قووتی ئەدات. دەگەڵ پەنیر و شیرێژی دەکەن.

بنچکێکە بۆ دەرمان دەشێ، دارێکە لە تیرەی "گوڵ سوورەکان" Rosaceae. سەیری ئەزگڵ
بکە. ناوی لاتینی: Mespilus germanica ، Medlar tree



https://ckb.wikipedia.org/wiki/%D9%BE%DB%8C%D8%A7%D9%88%D8%A7%D9%86%DB%8C_%D8%A6%DB%8E%DA%A9%D8%B3_(%D8%B2%D9%86%D8%AC%DB%8C%D8%B1%DB%95_%D9%81%DB%8C%D9%84%D9%85)

پیاوانی ئێکس زنجیرە فیلمێکی سوپەرهیریۆیی (پاڵەوانییە) چیڕۆکەکانی فیلمەکە لە
کۆمیکەکانی ماڕڤڵەوە وەرگیراوە بەهەمان سەردێر.فۆکسی سەدەی بیستەم مافی درووستکردنی
فیلمەکەی بۆخۆی بەدەستهێنا.دەرهێنەر بڕایان سینگەر لە فیلمی (X-men) تا (X2) کاری
دەرهێنانی فیلمەکانی دەکرد ، دواتر لە ٢٠٠٦ەوە تا ئێستا بڕێت ڕاتنەر کاری
دەرهێنانەکانی دەکات.

فیلمەکانی داهاتووی ئەم زنجیرە فیلمە بریتی دەبن لە فیلمی پاڵەوان (دێدپووڵ) لەژێر
ناوی (Deadpool)کە ساڵی ٢٠١٦ دەردەچێت ، هەروەها فیلمی (X-men:Apocalypse) کە باسی
تاقمەکە دەکات بەگشتی ڕووبەرووی شەڕانگێز (سەباح نور) دەبنەوە.جگە لەوەش فیلمی
(Gambit) کە یەکەم فیلمی تاکی پاڵەوان گامبیت دەبێ و ئەکتەر چەینینگ تەیتم ڕۆڵی ئەم
پاڵەوانە دەبینێ ، هەروەها فیلمی سێیەمی پاڵەوان (وۆلڤەرین) کە وابڕیارە ٢٠١٧
دەربچێت و دوایین فیلمی ئەکتەر هیو جاکمان دەبێ لەڕۆڵی وۆلڤەرین.



https://ckb.wikipedia.org/wiki/%D9%BE%D8%A7%DA%A9%D8%B3%D8%AA%D8%A7%D9%86

پاکستان یان بە شێوەی فەرمی، کۆماری ئیسلامی پاکستان، وڵاتێکە لە باشووری ئاسیادا.
١،٠٤٦ کیلۆمەتر کەنارەی ھەیە لە سەر دەریای عەرەبی و کەنداوی عومان لە باشووری
خۆیدا؛ لە باکوور لکاوە بە ئەفغانستان، لە ڕۆژاوا بە ئێران و لە ڕۆژھەڵات بە ھێند و
لە باکووری دوورەوە بە چین؛ بۆیە دەڵێن ئەم وڵاتە ئاسیای ناوەندی، ڕۆژھەڵاتی
ناوەڕاست و باشووری ئاسیای گرێداوە پێکەوە. پاکستان لە پێشدا شوێنی شارستانییەتی
هیندوو بووە و دواتر بووەتە وەرگری فەرھەنگەکانی ھێندووەکان، پارسەکان،
یۆنانییەکان، ئیسلامییەکان، تورک و موغولەکان. ئەم شوێنە لە درێژەی مێژوودا مەیدانی
ھێرشی ھێند و ئاریاییەکان، پارسەکان، یۆنانییەکان ،عەرەبەکان، تورکەکان،
ئەفغانەکان، موغولەکان و بەڕیتانیاییەکان بووەدەقی پەڕە.[١].

کاتێ ھێند لە ژێر دەسەڵاتی بەڕیتانیا ھاتەدەر و سەربەخۆ بوو، کێشە کەوتە ناو
وڵاتەوە؛ زۆربەی کێشە ئایینی و نێوان دوو ئایینی سەرەکیی ھێندوو و ئیسلام بوو. بۆیە
پارێزگایەک جودا کرایەوە لەپێشدا بە ناوی ھێندی ئیسلامی و دواتر بە پاکستان و لە
کۆتاییدا لە ساڵی ١٩٥٦ بووە وڵاتێکی سەربەخۆ بەم ناوەی ئێستادەقی پەڕە.[١].

بەپێی ئامارەکانی ساڵی ٢٠١٤ ژمارەی دانیشتوانی وڵاتی پاکستان ١٨٥,١٣٢,٩٢٦ کەس بووە
کە دەکاتە ٢.٥٦ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٢.٨
ساڵە. ھەروەھا ٣٧ لەسەدی دانیشتوانی وڵات لە شارەکان دەژین.[٢]



https://ckb.wikipedia.org/wiki/%D9%86%D8%A7%D8%B3%D8%A7

ناسا (کورتکراوەی:‌ National Aeronautics and Space Administration ‌) ئاژانسێکی‌
سەربە حکوومەتی‌ وڵاتە یەکگرتووەکانی ئەمەریکایە و بەرپرسە لە بەرنامەی‌ ئاسمانی‌
ئەو وڵاتە. ناسا ساڵی‌ ١٩٥٧ دامەزراوە و بودجەی‌ ساڵانەی‌ ١٦ ملیار دۆلارە. جگە لە
بەرنامەی‌ ئاسمانی،‌ ناسا بەرپرسیشە لە لێکۆڵینەوە مەدەنی و سەربازیە ئاسمانیە
درێژخایەنەکانیش، ئاژانسی‌ ناسا مەزنترین ئاژانسی‌ ئاسمانییە لە جیھاندا.

به‌هۆی‌ ئه‌و به‌رنامه‌ی‌ میركۆرییه‌وه‌ ناسا توانی‌ نزیكببێته‌وه‌ له‌وه‌ی‌
گه‌شته‌كانی‌ خۆی‌ بۆ بۆشایی‌ ئاسمان ئه‌نجام بدات ، بۆ ئه‌وه‌ی‌ بزانن ئایا له‌
توانای‌ مرۆڤدا هه‌یه‌ له‌ بۆشایی‌ ئاسماندا بژی‌ . بۆ ئه‌و مه‌به‌سته‌ش له‌لایه‌ن
حكومه‌تی‌ ئه‌مریكاوه‌ له‌ به‌شه‌ جیاجاكانی‌ سووپادا ، چه‌ند كه‌سێك دیاری‌ كرا بۆ
پشتگیری‌ كردن له‌ ناسا. له‌ ئاكامی‌ ئه‌و هاریكاری و هه‌ماهه‌نگییه‌ی‌ له‌ نێوان
سوپاو ئاژانسی‌ ناسادا هه‌بوو توانیان له‌ 5ی‌ ئایاری ١٩٦١ دا یه‌كه‌مین گه‌شتی‌
ئاسمانیی‌ ئه‌مریكایی‌ رێك بخرێت و كه‌شتیوانێكی‌ ئاسمانی‌ به‌ناوی‌ ئالان شیپارد
له‌ سه‌ر كه‌شتی‌ ئاسمانیی‌ فریدۆم بۆماوه‌ی‌ 15 خوله‌ك له‌ بۆشایی‌ ئاسماندا
بمێنێته‌وه‌ ، پاشان له‌ گه‌شتێكی‌ دیكه‌دا له‌ رۆژی‌ 20 ی‌ شوباتی‌ ١٩٦٢دا جۆن
كلینن بۆ ماوه‌ی‌ 5 كات ژمێر به‌ده‌وری‌ زه‌ویدا به‌ هۆی‌ كه‌شتی فریند شیپه‌وه‌
بسورێته‌وه‌ ، له‌ پاش چه‌ند گه‌شتێكی‌ دیكه‌ی‌ به‌رده‌وام توانرا به‌رنامه‌ی‌
ئه‌پۆلۆ به‌مه‌به‌ستی‌ گه‌شتی سه‌ر مانگ رێكبخرێت .

له‌ پاش چه‌ند گه‌شتێكی‌ یه‌ك له‌ دوای‌ یه‌كی‌ كه‌شتی‌ ئه‌پۆلۆ مرۆڤ توانی‌
پێبخاته‌ سه‌ر ووی‌ مانگ و زانیاری‌ ته‌واو له‌ باره‌ی‌ مانگه‌وه‌ ده‌ستبكه‌وێت .
ئاژانسی‌ ناسای‌ ئه‌مریكایی‌ توانیویه‌تی‌ چه‌ند توێژینه‌وه‌و گه‌شتێكی‌ دیكه‌ش بۆ
هه‌ساره‌ی‌ مه‌ریخ و زوهره‌ و مشته‌ری‌ و ئۆرانۆس و نیبتۆن رێك بخات به‌هۆی‌ چه‌ند
كه‌شتییه‌كی‌ دیكه‌وه‌ كه‌ رۆبۆت و ته‌كنه‌لۆژیای‌ زیره‌ك به‌كار هاتووه‌ له‌
میانه‌ی‌ ئه‌و گه‌شتانه‌دا ، هه‌تا ئێستا ناسا توانیویه‌تی‌ چه‌ند كه‌شتییه‌كی‌ جۆر
به‌جۆر ره‌وانه‌ی‌ بۆشای‌ ئاسمان بكات بۆ لێكۆڵینه‌وه‌ و زانیاری‌ وه‌رگرتن له‌
گه‌ردوون و بۆشای‌ ئاسمان و هه‌ساره‌كان . له‌ پاش ناردنی‌ كه‌شتییه‌
ئاسمانییه‌كانی‌ وه‌ك ئه‌پۆلۆ و كۆلۆمبۆس كه‌ له‌ سالاَنی‌ ١٩٨١ دا به‌كار ده‌هاتن.
دواترین گه‌شت و كاره‌كانی‌ ناسا له‌ ئێستادا بریتیه‌ له‌ ناردنی‌ كه‌شتی‌
لێكۆڵه‌ره‌وه‌ی‌ فۆنێكس بۆهه‌ساره‌ی‌ مه‌ریخ و توانیویه‌تی‌ گه‌لێك زانیاری‌ به‌
سوود سه‌باره‌ت به‌ ژینگه‌ی‌ ئه‌و هه‌ساره‌یه‌ ره‌وانه‌ی‌ زه‌وی‌ بكاته‌وه‌و له‌
داهاتوودا كه‌ڵك و خزمه‌تێكی‌ گه‌وره‌ به‌ مرۆڤایه‌تی‌ بگه‌یه‌نێت

دوای‌ ئەوەی‌ یەکێتی‌ سۆڤیەتی‌ پێشوو لە ٤ تشرینی‌ یەکەمی‌ ساڵی‌ ١٩٥٧ دا مانگی‌
دەستکردی‌ سپوتنکی١ی رەوانەی‌ بۆشایەکانی‌ ئاسمان کرد، ئەمریکا تووشی‌ شۆک بوو ‌و
سپۆتنکی یەکیان بە شۆکی‌ سپۆتنک لەقەڵمدا. لەبەر ئەوە‌ ھەستیان کرد لە بواری‌
ئاسمانیدا لە دواوەن. کۆنگرێسی‌ ئەمریکا ھەستی‌ بەترسێکی‌ زۆر کرد، بۆیە لە
سەرەتای‌ ساڵی‌ ١٩٥٨ دەستی‌ کرد بە جێبەجێکردنی‌ بەرنامەی‌ میرکوری.



https://ckb.wikipedia.org/wiki/%D9%85%D9%88%D8%B1%D8%A7%D8%AF%DB%8C_%D8%B3%DB%8E%DB%8C%DB%95%D9%85

موڕادی سێیەم کوڕی سەلیمی دووەم کوڕی سوڵتان سولەیمان قانونی، یەکێکە لە خەلیفەکانی
دەوڵەتی عوسمانی، ساڵی ٩٥٣ک بەرامبەر ١٥٤٦ز لە دایکبووە، و خەلافەتی گرتە دەست لە
ساڵی ٩٨٢ک لە دوای مردنی باوکی دەسەڵاتی گرتە دەست فەرمانی کرد بە قەدەغەکردنی
خوارنەوەی مەی، بەڵام شۆڕشی ئینکیشاری ناچاریانکرد واز لەو بڕیارە بهێنێت، هەروەها
هەستا بە کوشتنی براکانی تا خۆی دڵنیا بکات لە دەسەڵات کە ئەو خووە خەریک بوو ئەبوو
بە عادەت لە نێویاندا.

پۆڵەندا چووە ژێر پارێزگاری دەوڵەتی عوسمانی ساڵی ٩٨٣ک، تایبەتەمەندییەکانی
نوێکردەوە بۆ دەوڵەتەکانی ئەورووپا (فەڕەنسا و بوندقیە)، و باڵیۆزی فەڕەنسا لە
پێشەوەی ئەو باڵیۆزانەدا بوو کە زۆر دەهاتنە بەردەم دەرگای سوڵتانی عوسمانی بۆ
داواکردنی تایبەتمەندی بازرگانی، شای ئینگلتەرا ئیزابێلا توانی ئەو تایبەتمەندییە
وەربگرێت کە ڕێگە بە کەشتییە بازرگانییە ئینگلیزییەکان بدرێت ئالای ئینگلیزی بەرز
بکەنەوە، لە کاتێکدا هەموو کەشتییە ئەورووپیەکان بێجگە لە کۆماری بوندقیە ڕێگە
نەئەدران بچنە بەندەرە عوسمانییەکانەوە ئەگەر لە حاڵەتێکدا ئاڵای فەڕەنسایان بەرز
نەکردبێتەوە.

شۆڕشێک ڕوویدا لە مەغریب کە کوڕی حاکمی کۆچکردوو و مامی حاکمە نوێکەی تیایدا
کوژران، و ئیشەکە تەواو بوو بە هانابردنی شۆڕشگێڕەکان بە پورتوگالییە مەسیحییەکان،
کە سوپایەکی گەورەیان پێکەوەنا و خۆبەخشەکان چوونە پاڵیەوە لە وڵاتە ئەورووپیە
جیاوازەکانەوە وەک قشتاڵە و ئیتالیا لەگەڵ سەربازە پورتوگالییەکان و پاپا پیرۆزی
خۆی پێدان و ئەم هەڵمەتە شێوازی هەڵمەتی خاچپەرستی وەرگرت، لە کاتێکدا کە سوڵتانە
نوێکەی مەغریب داوای یارمەتی لە خەلیفەی عوسمانی کرد، کە هەزاران ئینکیشاری بۆ
ناردن لەگەڵ ژمارەیەک شارەزا و دەرگای کردەوە لەبەردەم خۆبەخشەکاندا، و سوپای
عوسمانی گەیشتنە لای سوپای جەزائیری و مەغریبی و بەیەک گەیشتن لەگەڵ شۆڕشگێڕ و
پورتوگالییەکاندا لە ناوچەی کۆشکی گەورە یان وادی مەخازن، سوپای عوسمانییەکان
توانییان سەربکەون بەسەر پورتوگالی و شۆڕشگێڕەکاندا و سوپای موسڵمانان هەستان بە
ڕوخاندنی ئەو پردەی کە ڕێگەی هەڵاتنی سوپای خاچپەرستی بوو بەمەش ژمارەیکی زۆریان لێ
نوقم بوو، سباستیانی پاشای پورتوگال کوژرا، کە ئەمەش هۆکاری سەرەکی بوو بۆئەوەی
پورتوگال شوینە جیهانییەکەی لەدەستبدات وەک هێزێکی ئیستیعماری و بازرگانی کە ماوەیک
دەستی گرتبوو بەسەر گەرووە دەریاییە گرنگەکاندا، پورتوگال چووە پاڵ ئیسپانیا کە
خاڵی پاشا کوژراوەکە پاشایەتی ئەکرد و پورتوگال سەربەخۆیی خۆی لە دەستدا، و حاکمە
نوێکەی گەڕێنرایەوە بۆ حوکمی مەغریب.

عوسمانییەکان سوودیان وەرگرت لە وەفاتی تهماسبی شای دەوڵەتی سەفەوی سالی ٩٨٤ک و
کوژرانی کوڕەکەی، سوپایەکی گەورەیان نارد بۆ گرتنی کەرەج و چوونە تەقلیسی
پایتەختییەوە ساڵی ٩٨٥ک پاشان رێگەکەیان تەواوکرد بەروە شیروان لە ئازەربایجانی
باکووری و چوونە ناویەوەساڵی ٩٨٦ک.

عوسمانییەکان داوایان لە خانی قرم کرد یارمەتییان بدات لە جەنگان لەگەڵ
سەفەوییەکان، بەڵام ڕەتی کردەوە، سوپایەکیان نارد بۆ دەرسدادانی بەڵام هیلاک بوون
بە هۆی سەختی ڕێگاکەوە و خانی قڕم بە سوپایەکی گەورەوە چواردەوری گرتن، عوسمان
پاشای سەرکردەی سوپای عوسمانی بەڵێنی دا بە برای خان کە حوکمی بداتە دەست ئەگەر
یارمەتییان بدات ئەویش هەستا بە کوشتنی براکەی بە ژەهر، و عوسمان پاشا چووە کافای
پایتەختی خانەوە، و کاتێک گەڕایەوە بۆ ئیستەنبوڵ پاداشت درایەوە بە کرانی بە سەدڕی
ئەعزەم.

سەدڕی ئەعزەم محەمەد سەقڵی پاشا کوژرا کە چوار سەردەمی سوڵتانە عوسمانییەکانی بینی
لە سەردەمی سوڵتان سەلیمی یەکەمەوە هەروەها وڵاتی پاراست لە دارووخان لە دوای
وەفاتی سولەیمان قانوونی، لە دوای ئەو ماوەیەک هات کە سەدری ئەعزەمیان دائەناو
لایان ئەبردن، و سەرکردەکانی وڵات نەیانئەتوانی دەست بگرن بەسەر سەربازە
ئینکیشارییەکان کە ئاگربەستی نێوان تورک و فارسیان بە دل نەبوو و ڕاهاتبوون لەسەر
تێکدان و تاڵان کردن و چەند شۆڕشێکیان کرد لەو ناوچانەی سەربازگەی لێیە، و سەدری
ئەعزەمی ئەو کاتە سینان پاشا سەرگەرمی کردن بە شەڕ لەگەل نەمسادا، ژمارەیەکی زۆریان
نێرران بۆ مەجەڕ، و شەڕکەوتەوە لە نێوان هەردوو لادا، دەرنەچوونی سوڵتان لەسەری
سوپاکەیدا هۆکارێک بوو بۆ ئەوەی دەست نەگیرێت بەسەر ئینکیشارییدا دوای کوژرانی
محەمەد پاشا سەقڵڵی.

شۆڕشێک ڕوویدا کە فەرمانڕەواکانی ئەفلاق و بەغدان و ترانسلڤانیا پێی هەستان و چوونە
پاڵ نەمسا، سینان پاشا ڕۆیشت بۆیان و چووە بوخارستی پایتەختی ئەفلاقەوە بەڵام
ئەمیری ئەفلاق لە کۆتاییدا توانی سەربکەوێت بەسەر عوسمانییەکاندا و پاشاکشەیان کرد
بۆ دوای ڕووباری دانووبەوە و ژمارەیەک شاریان لە دەستدا، و ئەم ڕووداوانە بانگێک
بوون بۆ سەرەتای داڕوخانی ڕژێمی سەربازی عوسمانی لەوە دوا.



https://ckb.wikipedia.org/wiki/%D9%82%DB%95%D8%AA%DB%95%D8%B1

وڵاتی قەتەر (بە عەرەبی: دولة قطر) وڵاتێکی عەرەبییە، دەکەوێتە ڕۆژھەڵاتی
نیمچەدوورگەی عەرەبی و باشووری رۆژئاوای کیشوەری ئاسیا کە دەروانێتە کەنداوی فارس و
یەکێکە لە وڵاتانی ڕۆژھەڵاتی ناوین. پایتەختەکەی دەوحەیە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی قەتەر ٢,٢٦٧,٩١٦ کەس بووە کە
دەکاتە ٠.٠٣ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣١.٧
ساڵە. ھەروەھا ٩٩ لەسەدی دانیشتوانی وڵات لە شارەکان دەژین.[١]

ئاینی سەرەکی ووڵاتەکە ئاینی ئیسلام وە لە پاڵ ئاینی ئیسلام کەمایەتی کاسۆلیکی و
ھیندۆ تیایدا دەژین

لەم ووڵاتە گرنگی بە سێ لایەنی وەرزی دەدرێت یەکەمیان تۆپی پێ دووەمیان هونەری
جەنگی تایکواندۆ ئەوەی تر ئەسپ سواری بەتایبەتی ئەوەی یەکەمیان کە قەتەر بۆ ساڵی
٢٠٢٠ میوانداری پاڵەوانیەتی جامی جیھانی فیفا دەکات



https://ckb.wikipedia.org/wiki/%D8%A6%DB%95%D9%81%D8%B1%DB%8C%D9%82%D8%A7

ئەفریقا، لە دوای ئاسیاوە، لە ڕووی گەورەیی و ئاپۆرەوە، دووھەمین کیشوەری جیھانە.
ئەگەر دوورگە دراوسێیەکانیشی حەساو بکەین، بە نزیکەی ٣٠.٢ ملیۆن کیلومتری چوارگۆشە،
٦٪ی گشت ڕووبەری زەوین و ٢٠.٤٪ی گشت ڕووبەری وشکایییەکانی داپۆشیوە.

کیشوەری ئەفریقا له‌ یه‌ك روانگه‌دا ژمارەی دەوڵەتەکان: ٥١ دەوڵەتی سەربەخۆ ڕووبەر:
٣٠،٣١٩،٠٠٠ كم² ژمارەی دانیشتوان: نزیکە 1,1 milyard کەس بەرزترین لوتکە:
کلیمانگارۆ لە تەنزانیا (٥٨٩٥م) درێژترین ڕووبار: ڕووباری نییل ٦٦٩٥کم گەورەترین
وڵاتی لە ڕووبەردا: سوودان (٢،٥٠٥،٨١٣كم²) گەورەترین وڵاتی لە دانیشتواندا: نێجیریا
گەورەترین شار: قاهیرە (١٢ ملیۆن کەس) گەورەترین وڵاتی لە ناردنی نەوتدا: لیبیا
گرنگترین بەرهەمە کشتوکاڵیەکان:گەنم، گەنمەشامی، زەیتون، ترێ، قامیشی شەکر، خورما،
ترشەمەنییەکان، پاقلەی سوودانی، مۆز، لۆکە، لاستیک. سەروەتە کانزایی
وکانییەکان:بەترۆل، خەڵوز، ئاسن، مس، ئاڵتون، ئەڵماس، فۆسفات، کۆبالت، کرۆم،
تەنەکە.



https://ckb.wikipedia.org/wiki/%DA%BE%D9%88%D9%86%DB%95%D8%B1

ھونەر (بە ئینگلیزی: Art) یەکێکە لە مەودا جیاوازەکانی چالاکییەکان کە مرۆڤ
ھەڵدەستێت بە ئەنجامدانی، چالاکییە ھونەرییەکان دروستکردنی ھونەری سۆمایی، دەنگی و
نمایشی دەگرێتەوە، کە ڕێگەیەکە بۆ ئەوەی نووسەر ئەندێشەکانی خۆی دەرببڕێت و
بیرۆکەکانی خۆی ڕوونبکاتەوە، یانیش نمایشی تواناکانی بکات. زۆربەی کات کارە
ھونەرییەکان دروست دەکرێن بە نیازی پێزانین بەو جوانی و ھەستە سۆزییە بەھێزانەی کە
دەیبەخشن.[١][٢] بە گشتی ئەم چالاکییانە پێکھاتوون لە: بەرھەمھێنانی کاری ھونەری،
ڕەخنەگرتن لە ھونەر، لێکۆڵینەوە لە مێژووی ھونەر لەگەڵ بڵاوكردنەوەى جوانى ھونەر.

کۆنترین جۆرەکانی ھونەر پێکھاتووە لە ھونەری سۆمایی یاخود ھونەرە بینراوەکان، کە
پێکھاتووە لە کێشان و دروستکردنی وێنە و شتومەک لەسەر شتێکی دیاریکراو. لە ھونەرە
سۆماییەکان وەک: کێشانی تابلۆ، پەیکەرسازی، فۆتۆگرافی و میدیای بینراوی تر.
تەلارسازییش زۆربەیجار وەک ھونەرێکی سۆمایی ناو دەبرێت، بەڵام بەھەرحاڵ، وەک
ھونەرێکی بینراویی بۆ دێکۆر و ڕێکلامکردن ناو دەبرێت[٣]، بە ھۆی ئەوەی ئەو
کەرەستانەی لە ماوەی بەرھەمھێنانیدا بەکاردێن سەرەکی و گرنگن. بە پێچەوانەی
تابلۆیەکەوە بۆ نموونە، کە ھونەرمەند تەنھا شتێکی تێدا بەکاردێنێت کە ئارەزووی لێی
ھەبێت و بەباشی بزانێت. مۆسیقا، شانۆ، فیلم، سەما و میدیای بینراوی تر، لەگەڵ وێژە،
ھەموویان پێناسەیەکی تۆخیان ھەیە لە بواری ھونەرەکاندا.[١][٤] ھەتاکو سەدەی
حەڤدەھەم، ھونەر وەک ئاماژەیەک بەکاردەھێنرا بۆ ھەموو چالاکییەک یان توانایەک و جیا
نەکرابۆوە لە زانست و بەرھەمی نا-ھونەریی تر. لە بەکارھێنانی مۆدێرندا (دوای سەدەی
حەڤدەھەم) کە تێیدا تێڕامانى جوانى زۆر گەورەن، ھونەرە جوانەکان لە کرداری
نا-ھونەری گشتی تر جیاکراوەتەوە و جیاوازییەکانیان دیاریکراون تاکو تێکەڵ نەبن.

کاری ھونەری لەوانەیە تەرخانکرابێت بە بیشاندانی ژیان، دەربڕینی خود، پەیوەندی
سۆزداری یاخود شتی تر. لە سەردەمی ڕۆمانتیکدا، ھونەر وەک «بەھرەیەکی تایبەتی مێشکی
مرۆڤ کە پێویستبوو پۆلێن بکرێت لەگەڵ ئایین و زانست» دەبیندرا.[٥] ھەرچەندە ئەو
پێناسەیەی کە باس لە ھونەر دەکات ناکۆکی لەسەرە،[٦][٧][٨] بە درێژایی کات گۆڕانکاری
بەسەردا ھاتووە، ڕوونکردنەوەیەکی گشتی لەسەری ئەوەیە کە ھونەر کردارێکی ئەندێشەیی،
توانا دروستکردنێکی مرۆڤە.[٩]

سروشتی ھونەر لەگەڵ کرداری پەیوەندیداری تر وەک داھێنان و بەرھەمھێنان لە لقێکی
فەلسەفەدا باسکراوە بەناوی جوانیناسی.[١٠][١١]

لە ڕووی مێژووی ھونەرەوە، کارە ھونەرییەکان ھەر ھەبوون و تەمەنیان بە نزیکەیی بە
قەد تەمەنی مرۆڤایەتی درێژە: لە ھونەری پێش مێژووەوە بۆ ھونەری هاوچەرخ. ھەرچۆنێک
بێت، ھەندێک لەو بیردۆزانەی کە ھەن چەمکی «کاری ھونەری» دەبەستنەوە بە کۆمەڵگە
ھاوچەرخەکانی ڕۆژئاوا. یەکێک لە کۆنترین پێناسەکانی ھونەر (ئارت بە زمانی ئینگلیزی)
دەچێتەوە سەر واتای وشەکە بە زمانی لاتینی، کە مانای «توانا» یان «دروستکردن»
دەدات. وشەی ئینگلیزیش ھەن کە لە «ئارت»ەوە دروستبوون و وشەی تر لە واتاکەی
کەوتۆتەوە، لەو وشانە وەک: ئارتیفاکت، ئارتیفیشڵ، ئارتیفیس، مێدیکاڵ، ئارتس،
میلیتێری ئارتس. وشەکە بەکارھێنانی زۆرە، ھەمووشیان پەیوەندییان بە ئێتیمۆلۆجی
وشەکەوە ھەیە.

تەنھا چەند زانایەکی کەم وەک ئەفلاتوون و ئەرستۆ دابەش بوون لەسەر وەڵامێک بۆ
دانەوەی کاتێک پرسیار لەسەر گرنگی ھونەر کرا، ئەرستۆ بە بەھێزی ھونەریی گشتی بە
گرنگ زانیوە، لەکاتێکدا کە ئەفلاتوون گرنگییەکەی بە گشتی پشتگوێ خستووە. چەند
وتووێژێکی ئەفلاتوون پرسیار لەسەر ھونەر دەورووژێنێت: سوقرات دەڵێت کە شیعر
ھاندراوە لەلایەن خواوەندی ئیلھامەکانەوە، ئەمە بەجێ نییە. ئەو بە پەسەندییەوە
لەسەر ئەمە قسە دەکات، لەگەڵ شێوازی تری شێتی خواوەندی (سەرخۆشی، ورووژان و
خەوبینین) لە فیدروس، لەکاتێکدا لە كۆمارىدا دەیەوێت ڕەخنە لە ھونەرە شیعرییە
گەورەکەی ھۆمەر بگرێت. لەبارەی ھونەری وێژەیی و ھونەری مۆسیقییەوە، ئەرستۆ شیعری
ئێپیکی، تراژیدیا و کۆمیدی لەگەڵ مۆسیقا بە لاسایی کاری زانیوە. بۆ نموونە مۆسیقا
لاسایی کردنەوەی ڕیتم و ھارمۆنییە، لەکاتێکدا سەماکردن تەنھا لاسایی کردنەوەی ڕیتمە
و شیعریش تەنھا زمان. ئەرستۆ پێی وایە کە لاسایی کاری کردارێکی ئاساییە لەنێو
مرۆڤەکاندا و یەکێکە لەو شتانەی کە مرۆڤ لە ئاژەڵەکان جیادەکاتەوە.

ھونەر بە شتێک دەوترێت کە کار دەکاتە سەر کەسێک لە ڕووی بیر و باوەڕ و ھەست و
سۆزەوە، کارە ھونەرییەکانیش لەوانەیە بۆ ئەم مەبەستە بەرھەم بھێندرێن. ھەندێک لە
زاناکان، وەک ئیمانوێل کانت، دەڵێن کە زانست بەوە لە ھونەر جیا دەکرێتەوە کە ئەو
پێکھاتووە لە ناساندنی کۆمەڵە زانیارییەک، لەکاتێکدا کە ھونەر پێکھاتووە لە
دەربڕینی ئازادی و ناخی خود بە شێوەیەکی جوان.

بۆ جووداکردنەوەی ھونەر و توانا یان کارێکی ئاساییش، ئەگەر تواناکە بە شێوەیەکی باو
و بەردەوام بەکارھێنرا ئەوا خەڵکی بە تەنھا بە بەرھەمێکی ئاسایی دایدەنێن لەجیاتی
ھونەر. بە ھەمان شێوە، ئەگەر تواناکە بۆ ڕێکلامکردن یاخود تاقیکردنەوە بەکارھێنرا،
لەوانەیە بە ھونەری ڕێکلامی ناوببرێت لەجیاتی ھونەری جوان. ھەندێکجار دروستکردن و
دیزاینکردنی شتومەکەکانیش بە ھونەری دەستی ناو دەبرێت. ھونەرە جوانەکانیش دەکرێت
ئامانجی تریان لە پشتەوە بێت و تەنھا بۆ خۆدەربڕین و داھێنان نەبێت. مەبەستی تر بۆ
کارە ھونەرییەکان لەوانەیە بۆ گۆڕینەوەی بیرۆکە بێت، وەک ھونەری ڕامیاری، گیانی و
فەلسەفی، بۆ دروستکردنی ھەستێکی جوانی، بۆ گەڕان بەناو سروشتی تێگەیشتن، بۆ خۆشی و
یانیش بۆ دروستکردنی سۆزی بەھێز بن. لەوانەشە ھۆکاری دروستکردنی کارێکی ھونەری
نەبێت و بێ ھۆ دروست کرابێت.

ڕیچارد ۆڵھیم دەڵێت کە سروشتی ھونەر «یەکێکە لە ھەرە سەیر و سەمەرەترین کێشەکانی
چاندی مرۆڤایەتی.» ھونەر بە ئامرازێکی دەربڕین و پەیوەندی بەستن و گۆڕینەوەی بیرۆکە
و سۆزەکان ناسراوە. لە فەلسەفەکانی ئەرستۆدا، ھونەر ڕەگێکی زۆر قووڵی ھەیە. لیۆ
تۆڵستۆی ھونەری بە ئامرازێکی پەیوەندی بەستن لە کەسێکەوە بۆ کەسێکی دیکە ناساند.
لەم نزیکانەدا، ئەو کەسانەی کە لەلایەن مارتین ھایدگەرەوە ھان دراون ھونەریان وا
لێکداوەتەوە کە ئەو شتەیە کە کۆمەڵگەیەک بەرھەمی دەھێنێت بۆ مەبەستی دەربڕین و
لێکدانەوە.



https://ckb.wikipedia.org/wiki/%DA%A9%D9%88%D8%B1%D8%AF%DB%8C

زمانی کوردی زمانێکە کە خەڵکی کورد قسەی پیدەکەن. لە ڕووی بنەماڵەوە بەشێکە لە
زمانە ھیندوئێرانییەکان کە خۆیان یەکێکن لە بنه‌ماڵه‌ی زمانە ھیندوئورووپایییەکان.
ئەم زمانە لە زمانی کەڤناری مادی کەوتووەتەوە.[١] زمانی کوردی له‌ نێوان زمانە
ئێرانییەکاندا له‌ بواری گه‌وره‌یی سێیمین زمانه‌ و ده‌که‌وێته‌ دوای زمانی فارسی و
زمانی پەشتۆ.[٦]

زمانی کوردی چەند شێوەزاری سەرەکی ھەیە کە جیاوازی زۆریان ھەیە و زمانناسەکان لە
سەر چۆنیەتی جیاکردنەوەی ئەم شێوەزارانە یەکدەنگ نین. بەڵام زۆربەیان زمانی کوردی
بەم چوار دەستەیە دابەش دەکەن:[٧]

ھەندێک لە زمانناسان، لوڕییش وەکوو شێوەزارێکی زمانی کوردی پۆلبەندی دەکەن. ئەگەر
چی لوڕی ژمارەیەکی زۆری وشەی کوردی تێدایە، بەڵام ھێشتاش لێکۆلینەوەیەکی ئەوتۆ لە
سەر لوڕی لە بەر دستدا نییە.[١]

بە ھۆی ئەوەی کە کوردەکان لە ژێر دەسەڵاتی عوسمانی و ئێران بوون و ئەلفوبێی ڕەسمیی
ئەو دوو وڵاتە ئەلفوبێی عەرەبی بوو، کوردەکانیش تا پێش ٣٠ەکان تەنیا ئەلفوبێی
عەرەبییان بۆ نووسینی کوردی بەکار دەھێنا. لە تورکیا، لە دوای بە فەرمیکردنی
ئەلفوبێی لاتینی بۆ زمانی تورکی، جەلادەت عەلی بەدرخان لە ساڵی ١٩٣٢ ئەلفوبێیێکی
لاتینیی بۆ زمانی کوردی داھێنا کە ئێستا بە ناوی "ئەلفوبێی ھاوار" یان "بەدرخان"
دەناسرێت.



https://ckb.wikipedia.org/wiki/%DA%A9%D8%A7%D8%B2%D8%A7%D8%AE%D8%B3%D8%AA%D8%A7%D9%86

پۆتانەکان: ٤٣°٢١′١.١٦″N ٧٩°٤′٤٩.٢٨″E﻿ / ﻿٤٣.٣٥٠٣٢٢٢°N ٧٩.٠٨٠٣٥٥٦°E﻿ /
43.3503222; 79.0803556

کازاخستان یان قازاقستان یان قازاخستان (بە زمانی کازاخی: Қазақстан ، Qazaqstan ،
قازاقستان) وڵاتێکی گەورەی کیشوەری ئاسیایە. پایتەختەکەی شاری ئاستانایە و ژمارەی
دانیشتووانی زۆرتر لە ١٦ ملیۆن کەسە.

کۆماری کازاخستان هاوسنوورە لەگەڵ وڵاتانی ڕووسیا لەباکوور، چین لە باشووری
ڕۆژهەڵات، مەنگۆلیا لە ڕۆهەڵات. وە قرغیزستان، ئۆزبەکستان، تورکمانستان لەبەشی
باشووری وڵاتەکە[١]. وەبەشێکی ڕۆژئاوای وڵاتەکە دەکەوێتە سەر دەریای قەزوین.

بەپێی ئامارەکانی ساڵی ٢٠١٤ ژمارەی دانیشتوانی وڵاتی کازاخستان ١٦,٦٠٦,٨٧٨ کەس بووە
کە دەکاتە ٠.٢٣ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٩.٥
ساڵە. ھەروەھا ٥٣ لەسەدی دانیشتوانی وڵات لە شارەکان دەژین.[٢]



https://ckb.wikipedia.org/wiki/%D9%BE%D8%A7%D8%B1%D8%AA%DB%8C_%D8%AF%DB%8C%D9%85%D9%88%DA%A9%D8%B1%D8%A7%D8%AA%DB%8C_%DA%A9%D9%88%D8%B1%D8%AF%D8%B3%D8%AA%D8%A7%D9%86

پارتی دیموکراتی کوردستان (PDK) (بە کورمانجی: Partiya Demokrata Kurdistanê) یەکێک
لە پارتە سەرەکییەکانی کوردستانە کە لە ساڵی ١٩٤٦ لە مەهاباد دامەزراوە.

پارتی دیموکراتی کوردستان ١٩٤٦ لە کۆماری مھاباد دا مەلا مستەفا بارزانی ، ھمزە
عەبدوڵڵا، میر حاج ئەحمەد، نوری ئەحمەد، مستەفا خوشناو ، محمد محمود قودسی ،
ەخیروالله عبدولکەریم، عیزت عبدولعەزیز، پەیرەو و پرۆگروامی پارتیان دانا، بۆ ھەمان
مەبەست ھمزە عبداللە یان ناردە کوردستانی عێراق کە سێ راسپاردەی پێ بوون :

کونگرەی دووەم لە ئازاری ١٩٥١ لە بەغدا بەسترا ، سی ئەندام بەشدارییان تێدا کرد .
بریارەکان :

کونگرەی سێھەم لە ٢٦ی کانوونی دووەمی ١٩٥٣ لە کەرکوک بە ئامادەبوونی ، ٣٥ بۆ ٤٠
ئەندام بەسترا چەندین بڕیاری نوێ دەرکران :

کونگرەی چوارەم لە سەرەتای مانگی ١٠ نیسانی ١٩٥٩ لە بەغدا بەسترا . • لە ساڵی ١٩٥٨
شۆڕشی تەمووز بە سەرۆکایەتی عەبدولکەریم قاسم سەرکەوت . • لە ٦/١٠/١٩٥٨ مەلا مستەفا
ھاورێ لەگەڵ ھەڤاڵانی لە سوڤیەتەوە گەرایەوە عێراق . • پارتی خۆی کرد بوو حزبێکی
شیوعی و دەیویست پەیوەندی لەگەڵ یەساری و شیوعی بە قوەت بکات و داوای لە تەنزیماتی
شیوعی دەکرد بۆ یەکگرتنی بزوتنەوەیەکی شیوعی . پارتی بەشداری لە ھەڵبژاردنی
پارلەمانی ١٩٥٤عێراق کرد و مسعود محمدی نوێنەری پارتی بوو لەم ھەڵبژاردنەدا . لە
١٩٥٥ ھمزە عبدوڵڵا گەرایەوە ناو پارتی (نەژاد ئەحمەد، خەسرو تۆفیق) و ناوی حزب بە
پێشنیاری ئەو گۆرا بە پارتی دیموکراتی یەکگرتووی کوردستان و خەبات بۆ خەباتی
کوردستان ، نەژاد احمد و خەسرۆ تۆفیق ھاتنە ناو سەرکردایەتی پارتی .

کۆنگرەی چوارەم لە ساڵی ١٩٥٩ لە بەغدا بە ئامادەبوونی (١٣٠) ئەندام بەسترا .
کونگرەی چوارەم لەبەر ئەم ھۆیانە گرنگ بوو

کونگرەی پێنجەم سەرەتای ئایاری ١٩٦٠ بە ئامادەبوونی ١٤٨ ئەندام بەسترا . حکومەتی
عێراق یاسایێکی نوێ بۆ کومەڵەکان دەرکردبوو ، بە پێی ئەم یاسایە ، حزبێک مۆڵەتی پێ
دەدرێت کە لە ماوەی شەش مانگ دا کونگرەی خۆی ببەستێت . پاش دەرچوونی ئەم یاسایە
سەرکردایەتی پارتی لە لایەن (بارزانی ، ئیبراھیم ئەحمد ، عومەر دەبابە ، عەلی
عبدوڵڵا ، نوری شاووس ، شەمسەدین موفتی ، عەلی عەسکری ، مەلا عبدوڵڵا ، جەلال
عبدولڕەحمان ، ئیسسماعیل عارف ) داوایەکی ئاراستەی وەزارەتی ناوخۆ کرد کە داواکەش
پەسەند کرا و مۆڵەتی کارکردن بە پارتی دیموکراتی کوردستان درا

کونگرەی شەشەم لە ١ی تەمووزی ساڵی ١٩٦٤ لە قەلادزێ بە ئامادەبوونی ٦٠٠ ئەندام
بەسترا . لە نێوان کونگرەی پێنج تاکو کونگرەی شەشە کومەڵێک رووداو لە ئاستی عێراق و
ھەرێمایەتی رووی دا دابوو . پەیوەندی پارتیمان و حکومەتی عێراق : *پەیوەندی پارتی و
حکومەتی عێراق لەسەر ماددەی ٢ ی دەستووری عێراقی کە دەلێت عێراق بەشێکە لە ئومەی
عەرەبی بەرەو ساردی دەروێشت و پارتی ڕای وابوو کە بەشە عەرەبیەکەی عێراق بەشێکە لە
ئومەی عەرەبی .

کونگرەی شەشەم لە سەرەتای مانگی تەموزی ١٩٦٤ لە قەڵادزێ بەسترا ، کونگرە وەفدێکی
ناردە ماوەت تاکو ببنە ئەندام ، بەڵام نەھاتن و کونگرەیان رەت کردەوە ، وەفدەکەش
لەم ھەڤاڵانە پێک ھاتبوون : عەلی ھەژار ، مەجید ئەترۆشی ، ئەحمد ئەترۆشی ، فاتیح
محمد ، ئیسماعیل مەلا عزیز ، جەلال محمود بەگ .

کونگرەی حەوتەم پارتی ویستی تازەگەری لە کوردستان دروست بکات بۆ بەرێوەبردنی
کاروباری ئیداری ، لە راپەراندنی کاروباری ئیداری .لەو ماوەیەدا پەیوەندی پارتی
لەگەڵ حکومەتی ناوەندی عێراق باش نەبوو ، چونکە حکومەتی عبدولسلام باوەری بە
چارەسەر کردنی کێشەی کورد نەبوو ، حکومەت کابینەی خۆی راگەیاند و تەنیا وەزیرێکی
محسن دزەیی دایە پارتی و وەزیرێکیش دایە لایەنی ھەمەدان تەھا محیەدین مەعروف کە
بەعس ئەم کارەی کرد پارتی خۆی کێشایەوە . • لیژنەی ئامادەکاری کونگرەی حەوتەم
پێکھێنرا لە ھەندێک ئەندامی مەکتەبی سیاسی و کەسانی تازەش کە گەرابوونەوە ناو حزب
وەک علی عبداللە و نوری شاوەیس . • لیژنەی ئامادەکاری لە ھاوینی ١٩٦٦ دەستیان کرد
بە ھەڵبژاردنی نوێنەرانی کونگرە . • لە ١٥/١١/١٩٦٦ لە گەلالە بە ئامادەبوونی ٣٧٠
ئەندام کونگرە دەستی بە کارەکانی خۆی کرد :

کونگرەی ھەشتەم ئەم کونگرەیە لە ١ی تەمموز ١٩٧٠ بە ئامادەبوونی ٤٨٨ ئەندام بەسترا .
ئەم کونگرەیە لەبەر ئەم ھۆیانەی خوارەوە بە کونگرەێکی نموونەیی دادەنرا # ئەندامانی
کونگرە زۆربەیان بە ھەڵبژاردن ، بۆ بوونە ئەندامی کونگرە ، ئەوانەی کە لە ناو
شارەکان بوون پاش ١١ ی ئازار ھەڵبژێردرابوون و ئەوانەی تریش پێش ١١ ی ئازار
ھەڵبژێردرابوون .

کونفرانسی ١١ی ئابی ١٩٧٦لە بەرلین لە ئازاری ١٩٧٥ شۆڕش تووشی نسکۆ بوو بە ھۆی
رێکەوتنامەی جزائیر لە نێوان شای ئێران و رژێمی بەعسی عێراقی . خەڵکێکی زۆر ئاوارەی
ئێران و ئەوروپا و ئەمریکا بوون ، و ئەمریکیەکان لە دارشتنی سیاسەتی ئەستراتیژێکی
خۆیان لە رۆژھەلاتی ناڤین ، هەڵبژاردنی پشت کردن لە کوردیان ھەڵبژارد . لە ھاوێنی
١٩٧٥ خوێندکارانی ئەوروپا کونگرەیەکیان بەست لەم کونگرەیەدا شورشی ئەیلولیان
ھەڵسەنگاند ، ھەندێک ئەندامی سەرکردایەتی گەیشتنە ئەوروپا ، لە شوباتی ١٩٧٦
کۆبوونەوەیەک لە ئەلمانیا بەسترا و باس لە رێکخستنەوەی پارتی کرا ، کومەڵەی
خوێندکارانیش ھەمان ساڵ کونگرەی خۆی بەست و دکتۆر رۆژ بوو بە سکرتێری کومەڵەکە ،
پاش نسکوی ١٩٧٥ ، لە ٢٦ی ئایار ١٩٧٦ شۆڕشی گولانی پێشکەوتنخواز بڵێسەی شۆڕشی گەلانی
کوردستان جارێکی تر بلند کردەوە . لە ١١ تا ١٦ی ئابی ١٩٧٦ لە بەرلینی بە بەشداری ٨٠
ئەندامی پارتی کونفڕانسێک بەسترا ، لەم کونفرانسەدا سەرکردایەتی کاتی پارتی کە
پێشتر دانرا بوون ، پەسەند کرایەوە ، لەم کونفراسەدا رەخنەیەکی زۆر لە شۆڕش گیرا و
ئەم رەخنانەش وای کرد کە جارێکی تر بە روحێکی تازە و رێکخستنەێکی پەتەوەوە دەست بە
دووبارە رێکخستن بکرێتەوە و خەڵکێکی زۆری لە دەورەی کۆ ببێنەوە ، ئەم رێبازە لە
کونگرەی ٩ یەم پەسەند کرا . لەم کونفرانسە درێژە دان بە شۆڕش پەسەند کرا .

کونگرەی نویەم لە ناوەراستی مانگی ٥/١٩٧٩ لە گوندی شاوانە لە ناوچەی شنوی کوردستانی
رۆژھەلات سەرکردایەتی کاتی و زۆربەی ئەندامانی کونگرە کۆبوونەوە و بریاری بەستنی
کونگرەیان دا و بۆ ئەم مەبەستە لیژنەی ئامادەکاری کونگرەیان پێک ھێنا. لیژنەی
ئامادەکاری دەست کرد بە ئامادەکاری بۆ بەستنی کونگرە کە دوو روانگەی جیاواز ھەبوون
سەبارەت بە بەستن و نەبەستنی کونگرە . ھۆیەکانی نەبەستنی کونگرە :

کونگرەی دەیەم لە ساڵی١٩٨٩ کاری ھەڵبژاردنی لیژنەی ئامادەکاری کونگرەی کۆتایی پێ
ھات و ھەڵبژاردن کۆتایی پێ ھات بەڵام لەبەر ھەندێ ھۆ کونگرە دوا خرا بۆ ٢/١٢/١٩٨٩ .
لە ٢/١٢/١٩٨٩ کونگرە لە گوندی ھاشم ئاوە ( ھێشماوە ) ناوچەی مەرگەوەرە بە
ئامادەبوونی ٣٣٢ ئەندام بەسترا . مەسعوود بارزانی لەم کونگرەیەدا جارێکی تر بە ھۆی
گوشاری زۆری ئەندامانی کونگرە بە کۆی دەنگ بە سەرۆکی پارتی ھەڵبژێردرایەوە .
ئەندامانی کومیتەی ناوەندی هەڵبژێردران

کونگرەی یانزدەھەم کومیتەی ناوەندی لە مانگی ٣/٣/١٩٩٢ بریاری دا لیژنەی ماوە کاری
کونگرە پێک ھێنرا . لەم کونگرەیەدا چەند پارتێکی کوردستانی بریاریان دا بێنە ناو
پارتی :

کونگرەی دوانزدە لە ١٤/١٠/١٩٩٩ لە پایتەختی ھەرێمی کوردستان (هەولێر) بەسترا . لە
مانگی ئایاری ١٩٩٩ لیژنەی ئامادەکاری کونگرەی دوانزدە پێک ھات ،لیژنە کارەکانی خۆی
بە سەرکەوتووی جێبەجێ کرد . کونگرە لە ٦/١٠/١٩٩٩ لە شاری ھەولێر دەستی پێ کرد . لەم
کۆنگرەیەدا کومیتەی ناوەندی لە ٣٧ ئەندام کرا بە ٣١ ئەندام و ( ٩ ) ئەندامی یەدەک .
مەسعوود بارزانی بە کۆی دەنگ بە سەرۆکی پارتی ھەڵبژێردرایەوە . کومیتەی ناوەندیش و
مەکتەبی سیاسی هەڵبژێردان

کۆنگرەی سێزدە ئەم کۆنگرەیە ١١تا ١٨ی کانوونی یەکەمی ساڵی ٢٠١١ بوو کە نزیکەی ١٥٠٠
ئەندامی پارتی تیایدا بەشداربوون



https://ckb.wikipedia.org/wiki/%D9%85%DB%95%D9%84%D8%A7_%D9%85%D8%B3%D8%AA%DB%95%D9%81%D8%A7_%D8%A8%D8%A7%D8%B1%D8%B2%D8%A7%D9%86%DB%8C

مستەفا شێخ موحمەدی بارزانی (١٩٠٣-١٩٧٩) شۆڕشگێڕ و سیاسەتوانێکی کورد بوو. لە
کۆماری مەھاباددا ڕۆڵی ھەبوو و لە ١٩٤٦ەوە ڕێبەری پارتی دیموکراتی کوردستان بوو. لە
١٩٦١دا شۆڕشی ئەیلوولی دژ بە حکومەتی ناوەندیی ئەو کاتەی عێراق دەستپێکرد. لە
١٩٧٥دا ھێزەکانی تێککشا و لە ١٩٧٩دا لە ویلایەتە یه‌کگرتووه‌کانی ئەمریکادا بە ھۆی
نەخۆشی شێرپەنجەوە لە تەمەنی 76 ساڵیدا کۆچی دوایی کرد.

شێخ عەبدولسەلام باپیری مستەفا بارزانی لە ١٨٧٢ دا مردووە و کوڕەکەی بە ناوی شێخ
موحەممەد بووە بە سەرۆکی ھۆزی بارزان. مستەفا بارزانی پێنجەمین و دوایین کوڕی شێخ
موحەممەد لە رێکەوتی ١٤ی ئازاری ١٩٠٣دا لە گوندی بارزان لە دایک بووە. ساڵی ١٩٠٤
باوکی مستەفا مردووە و برا گەورەکەی، عەبدولسەلام بووەتە سەرۆکی ھۆز ، مەلا سێ ساڵ
بووە هێزەکانی تورک پەلاماری خێلەکانی کوردیان داوە و عەبدولسەلامی برای بەدیل
دەگرن و مەلا مستەفا و دایکیشی ڕەوانەدەکەن بۆ بەندیخانە ماوەی نۆ مانگ لەو
بەندیخانەیە ژیان دەگوزەرێنن بزوتنەوەشۆڕش گێڕانەکەی لە١٩٤٣وەدەستپێدەکات، دووا
بەدووای خۆبەدەستەوەدانی شێخ ئەحمەدی برای، ئەو سەر لەنوێ تێھڵچووە، میری ئێراقی
بڕیاری دوور خستنەوەی بۆ ئێران دا.لەشوباتی ساڵی ١٩٤٥دا دێتەبەغدا میری
بەداواکارییەکەی رازی دەبێت، کەبگەڕێتەوەناوچەکەی خۆی و چەکەکان کۆبکاتەوە. بەڵام
کەوتەسەردان و گەڕان لەناو گوندەکان و ھاندانی خەڵک بۆ شۆڕش نانەوە. لەشوباتی
١٩٤٥دا ھێزێکی سوپاییان ناردەسەری، بۆ ناوچەی زێبار و بارزانیان رەتاند،
ناچاریانکرد لەتشرینی یەکەمی ئەوساڵەدا لەگەڵ شێخ ئەحمەدی برای پەنا بەرنەبەر
سنووری ئێران، پاش تێکچوونی کۆمارەکە شێخ ئەحمەد دەگەڕێتەوە ئێراق. بەڵام مستەفا
بەخۆی و دوو ھەزار لایەنگرانی بەرەوو مەھاباد دەڕوات.

لە زستانی ١٩٤٦ لە کۆماری مھاباد دا مەلا مستەفا بارزانی ، ھەمزە عەبدوڵڵا ، میر
حاج احمد ، نوری ئەحمەد ، مستەفا خوشناو ، موحەممەد مەحموود قودسی ، خەیروڵڵا
عەبدولکەریم ، عیزەت عەبدولعەزیز ، پەیرەو و پرۆگروامی پارتیان دانا ، بۆ ھەمان
مەبەست ھمزە عبداللە یان ناردە کوردستانی باشوور کە سێ راسپاردەی پێ بوون :

لە ١٦ی ئابی ١٩٤٦ لە بەغدا بە ئامادەبوونی ٧٠ ئەندام کونگرەی یەکەم بەسترا ، مستەفا
بارزانی کرا بە سەرۆکی حیزب لەو کۆنگرەیەدا ،هەر لەساڵی ١٩٤٦ رووخانی کۆماری مھاباد
کاریگەری سلبی لەسەر کوردستانی عێراق کرد بوو ، بارزانی لە ١٣ی ئایاری ١٩٤٧ بەرەو
یەکێتیی سۆڤیەت کاروانەکەی بەڕێخست و لە ١٨ی حوزەیرانی ١٩٤٧ گەیشتە سۆڤیەت ، دوایش
لە ٦ی تشرینی یەکەمی ساڵی ١٩٥٨ واتا دوای ١٢ ساڵ ژیان لە یەکێتیی سۆڤیەت مەلا
مستەفا گەڕایەوە باشووری کوردستان ، ئینجا دوای ماوەیک بەسەرپەرشتی مستەفا بارزانی
کۆنگرەی چوارەمی پارتی دیموکراتی کوردستان بەسترا و دوبارە مەستەفا بارزانی کرایەوە
بە سەرۆکی حیزبی پارتی دیموکراتی کوردستان لە باشوور تا کۆنگرەی پێنجەم دووبار ئەم
هەڵبژێردرایەوە بە سەرۆک حیزب تا کۆنگرەی شەشەم لە ساڵی ١٩٦٤ بەسترا ، لە ئازار
١٩٦٣ بارزانی کونگرەیەکی نەتەوەیی لە کۆیە بەست ، کە سەرکردایەتی حزب و بەرپرسانی
پێشمەرگە و کەسایەتی کۆمەڵایەتی و عەشائری بەشداریان تێدا کردوو و بارزانی داوای
حوکمی ژاتی دەکرد بۆ ھەمان مەبەست وەفدێکی بە سەرۆکایەتی جەلال تالەبانی و
ئەندامیەتی ێالح یوسفی محمود محمد ، حسین خانەقا ، حمد محمد ، حبیب محمد کریم ،
عەگید ێدیق ، شاخەوان نامق ، بابەکر رەسول ،مستەفا عزیز ، کە بۆ ووتوێژ چوونە بەغدا
، پاشان حکومەتی لامەرکەزی لە جیاتی حوکمی ژاتی راگەیەندرا ، وەفدی کوردیش بە
ھیلیکوپتەر لە بەغداوە گوازرانەوە کەرکوک لەوێش گیران،دوایی لەساڵی ١٩٦٤ دوبارە
کۆنگرە ئەنجام دراو بۆ جارێکی تریش مەلا مستەفا کرایەوە بەسەرۆک حیزب وە لەکۆنگرەی
ساڵی ١٩٦٦یش واتە کۆنگرەی حەوتەم دووبارە مەلا بووەوە سەرۆک حیزب دوایی لەساڵی ١٩٧٠
کۆنگرەی هەشتەم بەسترا و بارزانی بە کۆی دەنگ بە سەرۆکی پارتی ھەڵبژێردراوە لە ٢٩ی
ئەلیلولیش لە پلانێکدا بارزانی ڕزگاری بوو لە مەرگ کە بۆ تیرۆرکردنی ئیدریس بارزانی
داڕیژرابوو لە جیگای ئەم حەمید بەرواری بریندار بوو ، لە ئازاری ١٩٧٥ شۆڕش تووشی
نسکۆ بوو بە ھۆی رێکەوتنامەی جزائیرلە نێوان شای ئێران و رژێمی بەعسی عێراقی بۆیە
پارتی لەساڵی ١٩٦٧ کۆنگرەیەکی تری بەست کە کۆنگرەی ژمارە نۆیەم بوو لە بەرلین ساز
کرا لەم کۆنگرەیە بڕیاری درێژە دان بە شۆڕش ، ئینجا لەساڵی ١٩٧٩ کۆنگرەی نۆیەم
بەسترا ئەندامانی پارتی لە ئەنجام دانی کۆنگرە دوودڵ بوون و بەهۆی مردنی مەلا
مستەفا وە دوای ئەمەش لەهەمان ساڵ شۆڕشی ئیسلامی ئێران سەرکەوتنی بەدەست هێنا و
ڕژێمی شایەتی ڕووخێنرا و ئەندامانی پارتی دوودڵ بوونەوە لە پشگیرکردنی ئەم شۆڕشە
بەڵام دوای دوودڵ بوون لەم دوو خاڵە هەر کۆنگرەیان بەستاو مەسعوود بارزانی کوڕی
مەلا مستەفا بووە سەرۆکی حیزب

لە ساڵی ١٩٧٦دا بە مەبەستی چارەسەرکردنی نەخۆشیەکەی بەرەو واشنتۆنی پایتەختی وڵاتە
یەکگرتووەکان بەڕێکەوت و لە ١ی ئازاری ١٩٧٩دا بە ھۆی شێرپەنجە لەوێ کۆتایی بە ژیانی
دێت. لە ٥ی ئازاری ١٩٧٩دا تەرمەکەی لەسەر وەسیەتی خۆی لە شاری شنۆ لە ڕۆژھەڵاتی
کوردستان ئەسپەردە کرا. لە ٦ی تشرینی یەکەمی ١٩٩٣ پاش ئازادبوونی بەشێکی باشووری
کوردستان لەگەڵ تەرمی ئیدریسی کوڕی بە پێشوازی خەڵکەوە لە گوندی بارزان نێژرایەوە.



https://ckb.wikipedia.org/wiki/%D8%B3%DB%8E%DA%A9%DB%86%D9%84%D8%A7%D8%B1%DB%8C%D8%B2%D9%85

سێکۆلاریزم ، سێکیولاریزم، سێکۆلاریسم، سێکیولاریسم (بە ئینگلیسی: Secularism )
بریتییە لە بڕوایێ، کە دامەزراوە حوکمییەکان و پیاوانی دەوڵەت، لە دامەزراوە
ئایینییەکان و پیاوانی ئایینی جیا دەکاتەوە. ئەم باوڕە لەڕاستیدا ڕیشەی لە سەردەمی
ڕٶشنبیری ئەورووپا، داکوتاوە. چەمکی وەک، جیایی دین لە سیاسەت ، جیایی کەنیسە و
حکوومەت لە ئەمریکا و لائیسیتە لە فەڕەنسا ، لە سەر بنەماکانی سێکیولاریزم
داڕێژراوە.

سێکولاریزم یەکێک لە گرینگترین رووداوەکانی دونیای رۆژئاوایە . ئاسەوار و توانایی
ھەمەلایەنەی سێکولاریزم نەتەنیا جیاوازیی رۆژئاوای ئەوڕۆی لە رۆژئاوای سەدەی
ناوەڕاست خستۆتە بەرچاو، بەڵکوو ئەوی لە بواری جیاوازی فەرھەنگییشەوە لەگەڵ
شوێنەکانی دیکەی جیھان دەخاتە بەرچاو. رۆژئاوای ئەوڕۆ بە گشتی بە ھۆی رووداوی ڕەوتی
سێکولاریزم بۆتە ئەو رۆژئاوایە کە ئێستا ھەیە، بە باوەڕی ھێندێکان ئەو ھەلومەرجە
بەڵگەیەکە بۆ ڕیزگرتن لە سێکولاریزم و بۆ ھێندێکشیان بەڵگەیە بۆ دژایەتی کردنی .
بەڵام سێکولاریزم چییە و لە کوێوە ھاتووە؟ بۆچی روانینی سێکولار لە دونیای
رۆژئاوادا بۆتە شانازی نە لە جێگاکانی دیکەی دونیایەدا؟ بەشکوم فام و تێگەییشتنێکی
ڕوونتر لە سێکولاریزم یارمەتیدەر بێ تا نەخش و ئاسەواری ئەو لەسەر کۆمەڵگای ئەوڕۆیی
باشتر ھەست پێبکەین. بێ بوونی فامێکی درووست لە سێکولاریزم نە دەکرێ پاریزگاری
لێبکرێ و نە دژایەتیشی بکرێ.......

١_ باش کردنی ژیانی ئەو دونیایەی خەڵک بە کەلک وەرگرتن لە کەرەستەکانی ماددی. ٢_
ئەگەر شتێک بە نێوی موعجیزە بی ئەوە لەو دونیایەدایە. ٣_‌ بەرژەوەندی لەکاری چاک
دایە ، ج خێری دونیای دوای مردن ببێ یان نەبێ. ٤_ چاکە لەو دونایەیەدا چاکيە و
درێژە پێدانیشی بەرژەوەندی تیدایە.

(سەلماندنی یەک پێکھاتەی خۆڕسکاوی سەر بە خۆ و جوێ لە دین ) ئەگەر چی
ئەوڕۆ”سێکولاریزم” واتایەکی بەرتەسکتری وەخۆگرتووە ،بەڵام لایەنی فەلسەفی خۆی ھەر
وا پاراستووە ، بە تایبەت کاتێکی کە لە گۆڕەپانی سیاسی و کۆمەڵایەتی بێتە گۆڕێ . دە
سەراسەی مێژووی سێکولاریزم دا ،ئەو چەمکە زۆر شێلگیرانە داخوازی پێکھاتنی یەک
ھەرێمی سەربەخۆ و خۆ ڕسکاوی سیاسی و کۆمەڵایەتی بووە کە ناتوڕالیست یان ماتریالیست
بێ . گۆڕەپانێکی کە لە سەرووی دین و بە دوور لە باوەڕگەلی بە ھێزی لەسەرووی سروشت
(مێتافیزیکی ) . پێشووش ، دە وڵاتانی مەسیحی دابوونی دەوڵەتیان بە یەک پێداویستی
دەزانی کە بۆ ڕاگرتنی نەزمی گشتی پێویستیان پێیدەبێ . بەگشتی دەوڵەت بە پێکھاتەیەک
دەژمێردرا کە دە خزمەت دەستەڵاتدارانی گەندەڵە وبەرھەڵستێکە کە جەماوەری خەڵک لە
ئەرکی سەرەکییان کە بریتی لە گوێڕایەڵی لە کلیسا بێ ،دەگێڕێتەوە .بە پێچەوانەی
دەوڵەت کە پێیوابوو کلیسا پێکھاتەیەکی موقەددەسە کە دەوڵەت دەبێ سەر بە ئەو بێ .
ئەگەر چی دەوڵەت دەتوانێ بەرپرسی پاراستنی نەزمی گشتی بێ ، بەڵام بەرپرسیارەتی
گرینگتر لە سەر شانی کلیسایە کە بەرپرسی ئەڕواحی خەڵک و بەختەوەری ژیانی دوای
مردنیانە . وردە وردە چەمکی دەوڵەت وەک مەرجێکی پێویست ، سەلمێندراوی خۆی لە دەست
دا . بۆ وێنە ،توماس ئاکویناس ، گەورە زانای خوداناسی کلیسای کاتولیک پێداگری لە
سەر وەیکە دەوڵەت جێی باوەڕی خودایە دەکرد، لەبەر ئەوەی کار و ئەرکی دەوڵەت دەبێ
ببێتە ئەوە کە ھەلومەرجی کۆمەڵایەتی وا بخولقێنێ کە بەختەوەری ژیانی دوای مردنی
خەڵک دابین بکا . بەو پێیە ،ئاکویناس یش دەوڵەتی لە سەرووی کلیسای دادەنا ، بەڵام
ئاکامی کردەوەکانی ئەوی بە نێگاتیڤ نەدەزانی . بەڵام دەگەڵ پێکھاتنی ڕێنسانس لە
ئیتالیا ، ئەو ڕوانینە ئیسلاحکراوەش ئاڵوگۆڕی بە سەرداھات . ڕێنسانس شوڕشی بیر و ڕا
بە کردەوە ھاتە مەیدان و تەواوی ئوروپای گرتەوە . ھەر لە دەستپێکی چاخی ڕێنسانس ،
نووسەرانی وەک دانتە لە سەر ئەو باوەڕە بوون کە حاکمانی دونیا ماف و ئەرکیان ھەیە
کە بە بێ ھیچ گوێڕایەڵییەک بۆ کلیسا حکومەت بکەن . ئەو ڕوانگەیە تا دوایی سەدەکانی
ناوەڕاست پەرەی نەستاند ، بەڵام بە تێپەڕ بوونی زەمەن ئەو خاڵە بنەڕەتییانەی
فەیلەسوفەکانی سیاسی ڕێنسانس ، وەک ماکیاوێلی ، دە سەرتاسەری ئوروپادا بە جوانی
وەرگیرا . بەڵام دابڕانی یەکجاری لە ڕابردوو ، دەستکەوتی فەیلەسوفانی سیاسەت نەبوو
،بەڵکوو ئاکامی تەنگژە و جێوازی بۆچوونەکان دە نێو مەسیحییەت دا بوو . بیر و ڕای
سوننەتی لە سەرئەو باوەڕ بوو کە ڕاھێنانئ مەسیحییەت دەبێ بەڕیوەبەری کۆمەلگای
مەدەنی بێ. بەڵام ئەو تێڕوانینە دە ماوەی شەڕەکانی مەزھەبی سەردەمی پڕۆتستانەکان
ڕوو بە فەوتان بوو . دەو سەر‌دەمە پڕ لە کێشە و ئاژاوە یەدا مەسیحییەکان دەستیان
دابووە کوشتاری یەکتر و دەوڵەتە مەسیحییەکان ھەڵیاندەکوتایە سەر دەوڵەتە
مەسیحییەکانی تر . بەڵام ھەر زوو خەڵک بەو ئاکامە گەییشتن کە دەبێ مەسیحییەت لە
لایەک و حکومەت و فەرھەنگ لە یەکی دیکەوە لە یەکتر جیا بکرێنەوە . خەڵک بە دوای
ڕێگایەکەوە بوون کە ھەموو بە بێ لە بەر‌چاوگرتنی باوەڕگەلی دینی لە سەری پێکبێن بە
مەبەستی بەڕیوەبردن و ھێوەرکردنەوەی کۆمەڵگا. بۆیە ھێندێک پەنایان بردە بەر فێر
کردن و ڕاھێنانی مافی سروشتی ، ڕاھێنانێک کە لە فەیلەسوفەکانی چاخی باستانی یونان
وەرگیرابوو ؛ ھێندێک یش بە لێکدانەوەی جێواز لە مەسیحییەت وەک دەئیزم ،خۆیان خەریک
کردبوو . بزووتنەوەی ئومانیزمی یونانی یەکان و ڕوومی یەکانی چاخی باستان نەخشێکی
بەرچاویان دەو ڕەوتەدا دەگێڕا . ھەڵبەت ئەوە بەو ‌واتایە نییە کە مەبەستی فەیلەسوف
و سیاسەتوانانی ئەو چاخ لە جیای دەوڵەت و کلیسا ئەوە بووبێ کە ئەوڕۆ لە ڕۆژاوا ئێمە
دەیبینین . چۆنیەتی ئەوڕۆ تەواو بۆ جەماوەری سەدەی شازدە نامۆ بوو ، و بەدوورە کە
ئەگەر ھەر ئەوەی ئەوڕۆ بە ئەوان پێشنیار کرابوایە ، ئەوان وەریانگرتبا ، لەبەر
ئەوەی ئەوان ھەر لە سەر ئەو باوەڕە بوون کە مەسیحییەت بۆ پاراستنی ئەخلاق و
وەفاداری بە ڕێبەرانی سیاسی یەکان پێویستە. ئەوان بە دوای دابڕان لە مەسیحییەت و
وەلانانی ئەو نەبوون ، بەڵکووھاتبوونە سەر ئەوە کە مەسیحییەت سەرچاوەیەکی وێجوو بۆ
دامرکاندنی تەنگژەکانی دینی و سیاسی ئەو سەردەم نییە . شەڕ و پێکدادان کە وەک
تاعوون کەوتبووە گیانی ئوروپا . کە وابوو ئەوان بە دوای سەردەمێکی نوێ بۆ بیر وڕای
خۆیان بوون کە بە یارمەتی ئەو بتوانن گیر وگرفتی سیاسی و کۆمەڵایەتی خۆیان بە بێ
تێوەگلاندنی ڕیبازی دینی یان ڕێبەرانی دینی چارەسەر بکەن . ھەنگاوێکی گرینگ دەو
بوارەدا ،ھێنانە گۆڕێی باسی مافی سرووشتی لە لایەن زانایانی وەک ھابز و گڕۆتیووس
بوو .ھوگۆ دوگوورت ، کە نێوی ھولەندییەکی ئەو گڕۆتیووس بوو ( مافناسێکی سەدەی ھەفدە
یە کە کتێبێکی ناسراوی بە نێوی شەڕ و ئاشتی ھەیە ) لە گیانی خۆی مایەی دانا و
فەر‌ھەنگی تووندئاژوانەی دینی ئەوسەردەمی ھولەندی کێشایە ژێر پرسیار تا بڵێ کە
ئینسانەکان سەربەخۆن تا ھەلومەرجی سیاسی و کۆمەڵایەتی خۆیان ‌بە پێی
پێداویستییەکانی خۆیان بگۆڕن . ئەو دەیگووت خەڵک مافی ھەیە کە خۆیان قانوونی خۆیان
دابنێن ، ڕێکخراوی سیاسی خۆیان دابمەزرێنن ، و تەسمیم بگرن کە چۆن کار وباری سیاسی
وکۆمەڵایەتی خۆیان ڕێکوپێک بکەن وبەڕیوەبەرن . ئەوەش بەو مانایە نییە کە ئینسانەکان
بە ڕاستی دەتوانن نەخشی سەرەکی بۆ بەختەوەربوونیان بگێڕن _ و ئەوە ڕاشکاوانەترین
ھەڵوێستێک بوو کە لە ڕاست ئەو تووند ئاژوانەی دینی نواندی . بنەمای ئەو فەلسەفە
حقووقی یە ، ئازادی مرۆڤ بوو . کە ئەو تێڕوانینە واتایەکی دونیاشمول ( ئونیوەرساڵ )
ی بە خۆوە گرتبوو تا بیر و بۆچوونێکی نوێ لە مەڕ ئینسان ودەوڵەت بێنێتە گۆڕێ .بە
پێچەوانەی بۆچوونی کلیسای کاتولیک ، کە ماف یان بە پێی بایخەکانی مێتافیزیکی و لە
ژێرچاوەدێری ناوەندی ئیمپڕاتوری سیاسی دەزانی . تێڕوانینی نوێ ، پارێزەری سەربەخۆیی
گەلان و دەوڵەتە نەتەوایەتییەکان بوو وخەڵکیان بە خاوەن مافی خۆبەریوەبردن و چارەی
خۆ نووسین بە بێ ھیچ چاوەدێرییەک و تێکەڵاوییەک لە لایەن کلیساوە دەزانی . دە
ڕوانینی نوێدا ،لە دەوڵەتە مەسیحییەکان چاوەڕوان نەدەکرا کە لە سەر ھەموو شت پێک
بێن ، بەڵام چاوەڕوان دەکرا کە ھەموو بەدوای بەرژەوەندی نەتەوایەتی خۆیانەوە بن .
بەرژەوەندی و مەبەستگەلێک کە سەرۆکی وڵات بە گونجاوی دەزانێ .بە تێپەڕبوونی زەمەن
ئەو ڕوانگەیە کەوتە نێو ئەو خانەیە کە ھەڵوێستی سیاسی دەبێ بە پێی ھەلومەرجی ھەرێمی
وبە لەبەرچاوگرتنی جێوازییەکانی فەرھەنگی بگیرێ ونە لە سەربنەمای ڕیبازی
دونیاشمولی( ئونیوەرساڵ ). لەسەروەشڕا ، ئەو نیسبەتگەرایی سیاسییە تەواو زاڵ نەبوو
، بەلکوو لە جیاتی ھەموو دونیاشمولگەرایی مەسیحییەت ، ڕۆاڵەتی سێکولار لە ڕاھێنانی
دونیا شمولگەرایی سیاسی و کۆمەڵایەتی ھاتە گۆڕێ . کە بە پێی ئەو ڕاھێنانانەی
سێکولار ، جێوازی فەرھەنگی لە ڕاست وێکچوویی و یەکسانی مرۆڤایەتی ھیچ بایخێکی
پێنەدەدرا . ھەموو مرۆڤەکان ، بە بێ جێوازی جێگای ژینیان ، خاوەنی پێداویستی و
ویستگەلی بنەڕەتی وەک یەکن . دەئاکامدا ئەو تێڕوانینە بە گشتی سەلمێندرا کە ھێندێک
خاڵی گشتی و دونیاشمولی ئابووری ، سیاسی و عەداڵەتی کۆمەڵایەتی ھەن کە دەبێ ببنە
پێواری تایبەت بە داوەری لە مەڕ سیستێمی ئابووری ، سیاسی ، وکۆمەڵایەتی.
دونیاشمولگەرایی مەسیحییەت ، کە بە وەدیھاتنی ڕێفۆڕمی پڕۆتستان برینێکی قووڵی
دەلەشی کەوتبوو ، دەئاکامدادەروەستی دژایەتی دەگەڵ ئەو ڕوانگە و بۆچوونە
دونیاشمولگەرایی نوێیە نەھات و تەسلیمی بوو .چون ھەم ڕوانگە نیسبیگەرایی و ھەم
دونیاشمولگەرایی کە دوو بۆچوونی نوێ بوون بە تایبەتمەندی سێکولارییەوە ،دەوڵەتیان
نە بە گوێڕایەڵی کلیسا و نە بە ‌پارێزەری بۆچوون وبایخگەلی مێتافیزیکی دەزانی . ئەو
دوو ڕوانگەیە بەدوای دابینکردنی گۆڕەپانێک لە دەستەڵات بوون کە تێدا ماریفەت ،
ھەڵسوکەوت ، بایخەکان ، و ھەڵ‌وێستەکان سەربەخۆبن کە بتوانرێ پێداویستییەکانی مرۆڤ
ئازاد وسەربە خۆ وبە بێ ھیچ مەرج و بەڵێنێک لە ڕاست دەستەڵاتی کلیسا، لە لایەن
پێھاتەکانی مرۆڤ دابین بکرێن.

(وەلانانی دین لە پێکھاتەکانی سیاسی و کۆمەڵایەتی ) سێکولاریزم و سێکولاریزاسیۆن
پەیوەندی نیزیکیان دەگەڵ یەک ھەیە ، بەڵام یەک چەمک نین، جێوازی ناوەڕۆکی ئەو جووتە
دەکرێ دە وڵامی ئەو پرسیارە ،کە دین دە کۆمەڵگا دا چ نەخشێکی ھەیە ، بدۆزرێتەوە .
سێکولاریزم داخوازی ھەرێمێکە سەر بەخۆ بۆ زانست ، بایخەگەل و ھەڵسوکەتگەلێک کە بە
دوور لە چاوەدێری دین بێ ، بەڵام بە ھیچ چەشنێک نکوڵی لە نەخشی دین دە کار وباری
سیاسی و کۆمەڵایەتی دا ناکا . بەڵام سێکولاریزاسیۆن ، بە واتای وەلانانی دین لەو
ھەرێمانە دێ . دە ماوەی ڕەوتی سێکولاریزاسیۆن دا ، پێکھاتەکان ( واتە ڕێکخراو و
دامودەزگاکانی ئابووری ، سیاسی ، کۆمەڵایەتی ) لە ژێر دەستەڵات و چاوەدێری دین دێنە
دەر . بەر لە سێکولاریزاسیۆن ، دین ڕاستەوخۆ یان ناڕاستەوخۆ دەستەڵات وچاوەدێری بە
سەر ئەو دامودەزگایانەدا بوو. دە حاڵەتی ڕاستەوخۆدا ئەو پێکھاتانە لە ژێر دەستەڵاتی
ڕاستەوخۆی ڕێبەرانی دینی دا بوون ، بۆ وێنە تەنیا قەشەکان بەرپرس و بەڕێوەبەری
مەدرەسەکان بوون . دە حاڵەتی ناڕاستەوخۆ دا ، ئوسوولی دین بنەمای بەڕەوەبەرایەتی
ئەو پێکھاتانە بوو ، بۆ وێنە کاتێک مافی شارۆمەندێک بە پێی پێواری باوەڕمەندی بە
دین ھەڵدەسەنگێندرا . چ دە دەستەڵاتی ڕاستەوخۆ یان ناڕاستەوخۆی دینیدا ، کاتێک
دەکرێ بڵێین سێکولاریزاسیۆن بە کردەوە دامەزراوە ‌کە دەستەڵاتی ڕێبەرانی دینی لە
سەر ئەو پێکھاتانە ببڕێن و بسپێردرێنە دەست دەستەڵاتدارانی سیاسی ، یان ئەوەیکە
ئاڵترناتیوێک بۆ دانانی لە جێی دەستەڵاتدارانی دینی بدۆزرێتەوە . ئەو ڕەوتە ئیمکانی
ئەوە دەدا بە ئینسانەکان کە سەربەخۆیی خۆیان لە ڕاست ڕێبەرانی دینی بپارێزن _ و
چیدی پێویست نەکا لە دەرەوەی کلیسا یان مزگەوت یان دەیرەکان یش ھەر چاو لە زار و
گوێڕایەڵ بن بۆ ئەو ناوەندە دەستەڵاتدارانەی دینی . ئاکامێکی ئەو کردەوەیەی
سێکولاریزاسیۆن ،(جیایی کلیسا و دەوڵەت)‌ لە یەکترن کە خۆی _ دەڕاستیدا ئەوچەمکە تا
ئەو ڕادەیە وەبیرھێنەرەوەی سێکولاریزمە کە ئەودوو چەمکە جیای (دین و دەوڵەت) و
(سێکولاریزاسیۆن) بە یەک شت دادەنرێن . بەڵام دەبێ ئەوەشمان لە بەرچاو بێ کە
سێکولاریزاسیۆن ڕووداوێکە چەند لایەنە کە دە ناخی کۆمەڵگادا ڕوودەدا ، بە پێچەوانە
جیایی دین ودەوڵەت تەنیا مانای سیاسی ئەو ڕووداوەیە دەگەیێنێ . جیاکردنەوەی دین
ودەوڵەت دە ماوەی سێکولاریزاسیۆن دا بەو مانایە دێ کە پێکھاتە تایبەتییەکانی سیاسی
_ کە بە ڕادەی جۆراجوۆر دە ژێر دەستەڵاتی دەولەتدا ، لە ژێر دەستەڵاتی ڕاستەوخۆ یان
ناڕاستەوخۆی دین دێنە دەر . ئەوەش بەو مانایە نییە کە دوای سێکولاریزاسیۆن
پێکھاتەکانی دینی ئیدی ناتوانن لەمەر کار وباری گشتی جەماوەری و سیاسیدا نەدوێن ،
بەڵکوو بەو واتایە دێ کە ڕوانگەی پێکھاتەکانی دینی نابێ بە سەر کۆمەلگادا
داسەپێندرێن ، و یان بە پێی ئەو ڕوانگەگەلە قانوونی بەڕیوەبەردنی کۆمەڵگا دابنرێن .
دەکردەوە دا دەوڵەت دەبێ تا ئەو جێگایەی کە دەلوێ لە ڕاست باوەڕەکانی جۆراوجۆری
دینی نێو کۆمەڵگا بێ لایەن بێ ، نە ڕێگر یان بێ و نە بەڕێوەبەر ویستەکانیان. ئەگەر
چی سێکولاریزاسیۆن دەتوانێ بە شێوەیەکی ھێوەر و ئاشتەوایی یانە بەرەوپێش بچێ ،
بەڵام زۆر جاران ئاوا نەبووە بە داخەوە . مێژوو نیشانیداوە کە ڕێبەرانی دینی خاوەن
دەستەڵاتی ماددی ، ئەو دەستەڵاتەیان بێ بەربەرەکانی نەداوەتە دەست سیاسەتوانانی
سێکولار . بە تایبەت کاتێکی کە ئەو ڕێبەرانە پەیوەندی زۆر نیزیکیان دەگەڵ ھێزە
سیاسی بە پارێزەکانی کۆمەڵگا بووە ، ئەو بەربەرەکانییە تووندتر ودژوارتر بووە .
دەئاکامدا ،سێکولاریزاسیۆن زۆر جاران ئاوێتەی شۆڕشی سیاسی بووە ،لە فەڕانسە کلیسا و
دەوڵەت دوای شۆڕشێکی خوێناوی لەیەک جیا بوونەوە ، لە ئەمریکا ئەو جیایی یە
ئاشتەوایی یانەتر بوو ، بەڵام تەنیا دوای شۆڕشێک و دامەزراندنی دەوڵەتێکی نوێ گونجا
. دیارە کە مەبەستەکانی سێکولاریزم ھەمیشە بێ لایەنانە نەبووە ، و قەتیش پێویست
نەبووە کە سێکولاریزم دژ بە دین بێ ، سەرەڕای وەیکە سێکولاریزم داشدار و ھاندەری
ڕەوتی سێکولاریزاسیۆن یش بووبێ . ئەو کەسەی کە لایەنگری لە سێکولاریزم دەکا ،
لانیکەم مەودایەکی بەر‌بەرینتر لە مەیدانی چالاکی دین بە پێویست دەزانێ ، بەڵام
لەوانەشە کە ئەوتۆ کەسێک ، لانیکەم دە بواری کار وباری دیاریکراوی کۆمەڵایەتی یشدا
باوەڕی بە گۆڕەپانێکی سێکولار بۆ چالاکییەکانی ھەبێ . کە وابوو ، جێوازی نێوان
سێکولاریزم و سێکولاریزاسیۆن ئەوەیە کە سێکولاریزم زیاتر باسێکی فەلسەفییە لە مەڕ
چۆنیەتی بەڕێوەبەرایەتی کۆمەڵگا ،بەڵام سێکولاریزاسیۆن حەولی دابینکردن و
کەلکوەرگرتن لەو فەلسەفەیە یە _ حەولێک کە لە دەرفەتی پێویستدا تووند وتیژی یش
ھەڵدەگرێ . لە کۆمەڵگای سێکولاردا دەنگی پێکھاتە دینی یەکان کپ ناکرێن . ئەو
پێکھاتانە ھەر وەک خۆیان بە ئاشکرا لە مەڕھەموو بوارەکانی گشتی کۆمەلگادا خاوەنی
بۆچوونی خۆیانن ، و بەڵام ھیچ ئیمکاناتێکیان لێ ناستێندڕیتەوە و ھیچ بەرھەڵستێکیان
بۆ سازناکرێ و دەستەڵاتداری ڕێبەرانیان دەکڕێتە شتێکی تەواو خسووسی . ھەر کەس کە
بیھەوێ بە داب ونەریتی تەواوی مەزھەبی ژیانی خسووسی خۆی دابین بکا سەربەخۆیە و
ئازاد دەھەڵبژاردنی ئەو شێوە ژیانە دا ، بێ وەیکە لە لایەم دەوڵەتەوە ھانبدرێ یان
بەرگری لێبکرێ .

جێی و ڕێی و نەخشی دین لە کۆمەڵگا دا دەتوانێ چبێ ؟ گووتمان کە سێکولاریزم دژی
تێوەگلانی ڕووحانییەکانە دە کار وباری مەدەنی و گشتی کۆمەڵگادا ، دەی دە
کۆمەلگایەکی سێکولاردا چ نەخشێک بۆ دین دەمێنێتەوە ؟ بۆ قەرارە ‌کە دین وردە وردە
وبە لە سەرەخۆیی لاواز بکرێ و لە گۆڕەپانی کۆمەلگادا وەلابنرێ ؟ ئەرێ خەریک بوونی
دین بە ھێندێک داب ونەریتی سەیر و ناگرینگ لە شان وباوی فەرھەنگی کەم دەبێتەوە
؟،ئەوانە ھەموو پرسیارگەلێکن کە دژە سێکولاریزم و سێکولاریزاسیۆنەکان بۆیان بۆتە
تەنگژەی فکری . ئەوان دەڵێن کە دین گرینگتر لەوەیە کە بەو شێوەیە لە دەور بکەوێ .
لەبەرچاوگرتنی شتێک لێرەدا گرینگایەتێکی تایبەتی ھەیە . زۆر جاران دەبیسین یان
دەیخوێنینەوە کە سێکولارەکان دەیانھەوێ دین لە ژیانی گشتی وەدەر نێن و ئەوی بە
ژیانێکی خسووسی سنووردار وبەرتەسک بسپێرن . پێیانوایە کە سێکولارەکان لە سەر ئەو
باوەڕن کە لێر ولەوێ و لە کۆڕ وکۆبوونەوەی گشتیدا کەس نابێ لە دین بدوێ . ئەگەر چی
لەوانەیە کە ھێندێک لە سێکولارەکان خاوەنی ئەوتۆ بیر وبۆچوونێک بن ، ئەو بەرداشتەش
دەگەڕیتەوە سەر ئەوەی کە جێوازی بواری خسووسی وجەماوەری زیاتر یەک لێکدانەوەیان
ھەیە . بە باوەڕی سێکولارەکان خسووسی بوونی دین بە واتای خسووسی بوونی چۆنیەتی
حیسابی بانکی ئەم وئەو نییە ،کە کەس نابێ خۆی تێھەڵقوتێنێ یان لێی بکۆڵێتەوە . لە
مەڕ جەماوەری بوون یش سێکولارەکان ،ئەوەی بە واتای لە ژێرچاوەدێری بە مەبەستی
پاراستن و جەماوەری کردنی شتەکان . دەزانن ،کە وابوو ھەڵاواردەیی دین لە ژیانی گشتی
کۆمەڵگا بە مانای شاردنەوە و پاوانکردنی دین لە بیر وڕای گشتی نییە . بەڵکوو بە
مانای نەبوونی پشتیوانی دەوڵەت لە دین دەبێ . کە وابێ خسووسی کردنی دین ، بە واتای
سڕینەوەی ئەو نییە ، بەڵکوو دەبتە ئەمرێکی خسووسی ئینسانەکان کە لە ھەڵبژاردن یان
ھەڵنەبژاردنیان سەربەخۆ و ئازادن . جا کە وایە دەبینین کە ڕەوتی سێکولاریزاسیۆن یان
فەلسەفەی سێکولاریزم بە ھیچ شێوەیەک پێویستی بە وەلانانی دین ناکا . سێکولارەکان لە
مەڕ نەخشی گونجاوی دین دە کۆمەڵگادا ،بۆچوونی جۆراوجۆریان ھەیە . ھێندێک
کەللەڕەقانە لە سەر ئەو باوەڕەن کە دین خێری بۆ کۆمەڵگا نییە و لە سەر ئەو باوەڕەن
کە دەبێ لە سەرەخۆ بە یەکجاری وەلابنرێ . بەڵام زۆریش ھەن کە لە پاراستنی نەخشی دین
دە ژیانی کۆمەڵایەتی و ئەخلاقی باوەڕمەندان داکۆکی دەکەن . تەنانەت ھێندێک سێکولار
ھەن لە پێکھاتەکانی کار وباری خێرخوازانەی دینی و چالاکی کۆمەڵایەتی ئەو پێکھاتانە
بە مەبەستی کەمکردنەوەی ھەژاری و ئێش و ئازاری بەشمەینەتان داکۆکی دەکەن . ئەگەر
دین لە کۆمەڵگایەکی سێکولاردا لاواز دەبێ _ چارەنووسێکە کە ڕەنگبێ ڕووبدا ( نابێ
ھەموو تاوانەکەی ڕاستەوخۆ بخەرێتە ئەستۆی سێکولاریزم و سێکولاریزاسیۆن . ئەو دووە
تەنیا دەبێ وەک ھۆلە بەرچاو بگیرێن کە بوونە کەم مەیلی جەماوەرلە ڕاست دین .لە یەک
کۆمەڵگای ناسێکولار(مەزھەبی) جەماوەر ھەلومەرجی کەمتریان بۆ لە بەرچاونەگرتنی دین
یان وەلانانی ئەویان ھەیە . ئەوتۆ خەڵکێک ڕوو دەھەر جێگایەک کە بکەن یان ڕووبەڕووی
چاوەدێری دەستەڵاتدارانی دینی دەبنەوە ، یان دەبێ گوێڕایەڵی ڕێبەرانی دینی بن کە
سەراسەری ژیانیان ،لە ژێرچاوەدێری ئەوان دایە . دە کۆمەڵگایەکی سێکولاردا ھیچکەس بە
تۆبزی ناکرێ کە دەستەمۆی دین یان بایخەکانی دین بکرێ ، مادام خۆی بە دڵ لە دین
داکۆکی نەکا . ئەگەر تاقمێکی زۆر لە خەڵک خۆیان دینیان ھەڵنەبژاردبێ ، تەشکیلاتی
دینی بە ھۆی لەکەمیدانی لایەنگەران و ئەندامانی داھاتی کەم دەبتەوە . ھەڵبەت دەبێ
حەق بە ڕێبەرانی دینی بدرێ کە دەو کاتانەدا ئەگەر لە ھەلومەرجەکە ناقایل بن،
دژایەتی سەرۆکەکانی دین دەگەڵ سێکولارەکان و سێکولاریزاسیۆن دوو ھەڵەی گەورە وەخۆی
گرتووە. ھەڵەی ھەووەڵ ئەوەیە کە ئەوان بەرپرسیارەتی ئەوتۆ تەنگژەیەک داوێنە سەر
شانی سێکولارەکان ، ئەوان لە جیاتی وەیکە ھێرش بکەنە سەر سیکولارەکان کە بۆچی
ئیزنتان داوە بە خەڵک کە دین وەلانین ، دەبێ سرنج بدەنە ئەو بەشە و پرسیار بکەن کە
ئەرێ بۆ خەڵک لە دین وەرگەڕاون ؟ ھەڵەی دووھەم ئەوەیکە ، ھەر حەولێک وەک ھێرش بۆ
سەر سێکولاریزم لە بنەڕەتەوە نیشاندەری ئەو ڕاستییەیە کە نوێنەرانی دین ،ناتوانن
پشتیوانی جەماوەری خەڵکیان بێ ،ئەگەر دیاریکردن و ھەڵبژاردنی دین وەک شتێکی
تاکەکەسی و خسووسی لە لایەن خەڵکە چاولێبکرێ . ئەوبابەتە دەتوانێ بەتەواوی درووست
بێ ،کە قەبووڵکردنی ئەو ڕەوتە بۆ دەستەڵاتدارانی دین دەبێتە کارەسات _ ئەگەر چی
ھێشتاش ئەو ڕێبەرانەی دینی دژ بە سێکولاریزم ئەو شتەیان لە بەر چاو نەگرتووە .ئەوان
بە پێی بەڵگەگەلێک ، کەلە تێگەیشتنی ئەو نوکتەیە خۆ دەپارێزن کە ئەو دینەی کە بە
تۆبزی وزەبر و زەنگ و بەنادڵی بە سەر خەڵکدا دادەسەپێ خاوەن ئەو ڕێزە نییە کە دەبێ
بیبێ . ئەگەر ڕێبەرانی دین بە ڕاستی ھاتبنە سەر ئەو باوەڕە کە تۆبز و زەبر و زەنگ
تەنیا ڕێگایەکە بۆ پاراستنی دین ، ئەوان سەلماندوویانە کە دین خۆی دە خۆیدا ئەو
تەقدووسەی کەلێی دەدوێن نییەتی._ و ئەو بۆچوونە کە سێکولارەکان جەختی لە سەر
دەکەنەوە و دەڵێین بۆ بەختەوەری گشتی جەماوەر پێویست ناکا کە خۆمان بە دین
ھەڵاوەسین.

(سیکولاریزم بۆ خۆشەویستی ھەمووان نییە ؟) پێویست بە گوتن ناکا کە ھەموو بە گشتی
سێکولاریزمیان بە دڵ نییە . تانانەت ئەوڕۆش ھەن کەسانێک کە نە ھەر سێکولاریزم و
سێکولاریزاسیۆنی دە بەرژەوەندی گشتی دا نابینن ، بگرە بەڵگەش دیننەوە کە سێکولاریزم
سەرچاوەی ھەموو نەخوشینییەکانی کۆمەڵگایە . بە باوەڕی ئەوان ،نکۆڵی لە سێکولاریزم و
پەسەندکردنی بنەمایەکی دینی بۆ سیاسەت و فەرھەنگ ،کۆمەڵگایەکی سەقامگیرتر ، بە
ئەخلاقتر، و دەئاکامدا نەزمی کۆمەڵگایەکی باشتری لێدەکەوێتەوە ، بەڵام ئەرێ
ڕەخنەگران لە سێکولاریزم ڕاست دەکەن ؟ یەکێک لە باوترین ڕەخنەکان لە سێکولاریزم وەک
یەک فەلسەفە ڕەخنە لە جەختکردنەوەی سێکولاریزم لە سەر ژیانی ئەو دونیایییە یە لە
جیاتی ژیانی دوای مردن یا بەختەوەری ڕووحی مرۆڤ . بە پێی بنەمای سێکولاریزم ، کار و
کردەوە و باوەڕی ئێمە دەبێ زیاتر و گرینگتر لە ھەموو شت لە سەر بنەڕەتی ڕەوتی ئێستا
و حاڵی حازر بێ و ئەو کارانەش ‌ بۆ ژیانی خۆمان و ئینسانەکانی دیکە بێ .
سێکولارەکان ھیچ جەخت لە سەر نکۆڵی لەژیانی دوای مردن ناکەن ، بەڵام باوەڕمەندن و
دەڵێن بوونی ئەگەری ژیانی دوای مردن نابێ ببتە ھۆی ئەوەیکە ھەموو ھەلومەرجێکی باش و
ھەڵکەوتوو بدرێتە کەسانێک کە خۆیان بە دین ھەڵواسیوە و دەڵێن کە ئەوە داماننا کە
دوای مردن زیندوو دەبینەوە ، لە بەروەیکە ھیچ پێکھاتنێک لە مەر ئەو شتە و ڕێگاگەلی
گەییشتن بەو بەختەوەرییە کە دوای مردن قەرارە ببێ دە نێوان دا نییە ،نابێ ھیچ
ڕێگایەک بە ڕێگایەکی دیکە بە باشتر یان نیزیکتر دابنێن . لەبەر وەی ئێمە ناتوانین
لە سەر ئەو شتە پێک بێین ، کە ئەرێ لە بنەڕەتەوە ئەوانەی کە دین باسیان دەکا ھەن
یان نا ، وئەگەر ھەن ژیانێکی بەختەوەرانەی دوای مردن پێویستی بە چ شێوە ژیانێکە لە
سەر ئەو دونیایە ،کە وابێ خەریکبوون بە کار وباری مێتافیزیکی و لە سەرووی سروشت
ناتوانی ھەڵسوکەوت و مەبەست و باوەڕگەلێکی عاقڵانەی ئێمە بێ . ھەڵبەت ئەو ڕوانینە
تەواو دژی ڕاھێنانەکانی زۆربەی ‌دینەکانی دونیایە یە . دینەکان یش داخوازی
باشترکردنی ژیانی مرۆڤایەتی ھەن ،بەڵام داخوازییەکانیان زۆرجێوازە دەگەڵ ھی
سێکولارەکان . دڵکورکەی بنەڕەتی دین ئاکامی ڕووح ، کردەوەی ئێمە یان شیرەی شتێکی
دیکەیە کە لە ژورووی دونیای مادی ئێمەوە یە . کە وابوو ئامانجی دونیایی و مادی یان
پێ ناتەواوە و تەنانەت بە نەگونجاوی یشی دەزانن لەبەر وەیکە بە پێی باوەڕی دینی
،کار وباری دونیایی ئامانجێکی درووست نییە بۆ ژیان . چ ڕەخنەگران لە سێکولاریزم
ڕاست بکەن یان ھەڵە ،ئەو ڕەخنەیە لە سێکولاریزم وەک فەلسەفەی شەخسی دادەنرێ ، بەڵام
کاتێکی سێکولاریزم وەک فەلسەفەیەکی سیاسی لە بەرچاوبگیرێ ، وسێکولاریزاسیۆن یش وەک
ڕووداوی سیاسی و کۆمەڵایەتی دابنرێ ، ئەو ڕەخنەیە بێ ئینسافانەیە . لەبەروەیکە
ئەگەر ئێمە دایبنێن کە ڕاھێنانی دینی ڕێگایەکی درووستە ، دەستەڵاتی سیاسی یان
کۆمەڵایەتی ئەو ڕاھێنانە بە سەر ھەموو جەماوەری خەڵک نابێتە پاساوێکی گونجاو .
لەوانەشە خەڵک تەسمیم بگرن کە لەژیانی شەخسی خۆیاندا سێکولار نەبن ، تەنانەت
لەوانەشە ئەو تەسمیمە درووست بێ ، بەڵام خۆیان دەبێ ئەوە ھەڵبژێرن نە ئەوەیکە
کەسانێکی دیکە تەسمیمیان بۆ بگرن . سێکولاریزم وەک فەلسەفەیەکی شەخسی ، نکۆڵی لە
دەستتێوەردانی بوونەوەر یان بایخەگەلی لەسەرووی سروشت لە ژیانی تاکەکاندا دەکا ،
بەڵام سێکولاریزم وەک فەلسەفەیەکی سیاسی تەنیا نکۆڵی لە دەستتیوەردانی بوونەوەر یان
با‌یخەگەلی لە سەرووی سروشت دە کار وباری کۆمەڵایەتی دا دەکا. ڕەخنەیەکی دیکە لە
سێکولاریزم ،کە دەپەیوەندی زۆر نیزیک دەگەڵ ڕەخنەی پێشوودا ، ئەوەیە کە سێکولاریزم
ناتوانێ بنەمای قایم بۆ ئەخلاق پێکبێنێ . بە گوتەی ڕەخنەگرانێک کە ئاماژەیان
پێکردووە ، ئەخلاق پێویستی بە وەرگرتنی بایخگەلی لەسەرووی سروشت (مێتافیزیکی ) ،
ئەبەدی و موتڵەق ھەیە و فەلسەفەکانی ماتریالیستی یان ئەو دونیایی یانە ناتوانن ئەو
بنەمایانە دابڕێژن .کاتێکی کە نیزامەکانی سیاسی و کۆمەلایەتی پشت دەو جۆرە
بنەمایانە بکەن ، دەو بوارەشدا قسەیەکیان پێ نییە کە بیکەن _ونیزامی کۆمەڵایەتی دە
نەبوونی ئەخلاق تووشی تێکە ولێکە و گەندەڵی دەبێتەوە ، ئەو بێ سەرەو بەرەیی یە
فەوتانی لێدەکەوێتەوە . ئاستەنگی سەرەکی ئەو ئیرادە ئەوەیە کە بۆچوونی زۆر ھەن کە
ناتوانرێ بسەلمێندرێن ،وەک کە دڵێین ، ئەگەر بایخەکانی لەسەرووی سروشت ھەبن ، ئەگەر
ئەو بایخانە بۆ پاراستنی ئەخلاق پێویست بن ، و ئەگەر فەلسەفەی ماتریالیستی نەتوانێ
بنەمایەک بۆ ئەخلاق دابین بکا _ و زۆریەک لە فەڕزییە و بۆچوون و ئەگەرەکانی دیکە کە
درووستبوونیشیان ھەر جێی پرسیارن ، ئەوکات ئەو ئیرادە دەتوانێ بە جێ بێ ، مخابن ،
ھەر یەک لەو فەڕزییە و بۆچوونانە زۆر بە سانایی دەکرێ ھەڵە بن ، و بەڵگەگەلێکی بە
ھێزمان ھەیە کە تا بڵێین کە زۆربەی ئەو بۆچوونانە بە ڕاستی ھەڵەن ، بۆ
ڕەتکردنەوەیان ھەر ئەوەندە بەسە نیشانی بدەین کە یەکێک لەو بۆچوونانە ھەڵەیە ،وتا
ئەو جێگایە کە زۆربەی ئەو فەڕزییانە جێی دوڕدۆنگین،خودی ئێرادەکە دەخۆیدا جێی
دوڕدۆنگییە . موشکیلێکی دیکەی ئەو ئیرادە ئەوەیکە ئەگەر تەنانەت قەبووڵیشی بکەین کە
ھەموو ئەو بۆچوونانە سەرجەم بە گشتی لە جێی خۆیان بن ،چۆن دەتوانین قەبووڵی بکەین
کە بە مانای خاسی شتەکە درووستن ؟بە واتایەکی ھاسانتر ، ئێمە ناتوانین بوونی
بایخەکانی کەلە سەرووی سروشتن بە گشتی قەبوول بکەین، بەڵکوو دەبێ بوونی بایخەگەلی
خاس ، ونیزامی ئەخلاقی خاس قەبووڵ بکەین . بەڵام کام نیزامی باوەڕمەندی دینی دەبێ
قەبووڵ بکەین و وەک بنەمای نیزامی کۆمەڵایەتی و سیاسی کەلکی لێوەربگرین تا
دەستەڵاتداری بکا لە سەر ئەو کەسانەی کە خاوەن باوەڕ بە دینێکی دیکەن ؟‌ ئەگەر
وڵامی ئەو پرسیارە نەتوانرێ بدرێتەوە ئەوکات بۆ کۆمەڵگایەکی ئازاد و پلوڕاڵ گەرا
قەبووڵکردنی سێکولاریزم لە بەروەیکە لە ڕاست داخوازی تایبەتمەندی دینەکانی جۆراوجۆر
بێلایەنە ،گونجاوتر و شیاوترە. لەبەر وەیکە سێکولاریزم لەھیچ جۆرە نیزامێکی دینی
داکۆکی ناکا ،لە سەرووی دانانێ و بە سەر خەڵکیشیدا داناسەپێنێ . دەئاکامدا ،ئیرادی
لاوازی دیکەش کە دێنە گۆڕێ ئەوەیەکە ڕەوتی سێکولاریزاسیۆن دەبتە ھۆ کە خەڵک لە
ڕیشەکانی دینی و فەرھەنگی خۆی نامۆ دەبن . بە گشتی ئەو ئیرادە لە لایەن
مەسیحییەکانی بە پاریز دێتە گۆڕێ ،بەڵام موسڵمانان و یەھوودییەکانی بە پاریز یش ھەر
ئەو ئیرادەیان لە سێکولاریزم گرتووە. بە بۆچوونی ئەوان فەوتانی دەستەڵاتی دین دە
کۆمەڵگای سێکولاردا دەبتە ھۆی ئەوەیکە خەڵک کەمتر دەرفەتی پێڕاگەییشتنیان بە
ئوموڕاتی دینیان کە میراتێکی فەرھەنگییانە دەبێ . ئەو پاساوە سرنجڕاکێشن ،بەڵام بێ
بنەمان ، درووستە کە ئەمرکایییەکان ئەوڕۆ زۆر کەمتر لە ئەمریکاییەکانی سەدەی نۆزدە
لە مەسیحییەت دەزانن . ئەو چۆنیەتییە لە ڕوانگەی ڕاھێنانانەوە جێی داخە ،بەڵام
ناتوانێ یەک پاساوی سیاسی یا کۆمەڵایەتی بێ . خەڵک لە مێژووی یونانی باستان و
سیاسەت و فەرھەنگی ڕۆم یش کەمتر لە سەر ڕابردووی ئەو دووە دەزانن _فەرھەنگگەلێک کە
بێ شک نەخشی گرینگیان دە ڕسکانی فەرھەنگی ڕۆژاوا دا ھەبووە . ئەوە نەزانییەکە کە
جێی داخە ، بەڵام بەو مانایە نییە کە دەبێ بایخەکانی دینی یونانی یان ڕۆمی بێنینە
ناو نەزمی سیاسی یان پێکھاتەکانی فەرھەنگی خۆمان . نەبوونی زانیاری خەڵک لە مێژووی
مەسیحییەت و نەریتەکانی ئەو یش بەو ڕادەیە جێی داخە ، نە زیاتر . ھەڵبەت سەرۆکە بە
پاریزەکانی دینی دەگەڵ ئەو وڵامە نین . کاتێک ئەربابەکانی دین دەستیان لە دەوڵەت و
فەرھەنگ کورت دەبتەوە ،ئیمکانی وەدەستھێنان و وەرگرتنەوەی ئەو دەستەڵاتە لەکیس
چووانەیان ھەر دێ کەمتر و دژوارتر دەبێ .جا دیارە ئەوان دەگەڵ ئەو ھەلومەرجە
ناگونجێن _ بەڵام دە کۆمەلگای سێکولار دا دەوبوارەدا ئەوتۆکارێکیان لە دەست نایە .
ئەگەر باوەڕەکانیان خوازیاری بێ، تەنیا سەبارەت بە خۆشەویستی باوەڕەکانیانە لە لای
خوازیاران .کاتێک کە ڕێبەرانی دینی لە دەوڵەت یان فەرھەنگ یارمەتی وەردەگرن ، لە
بنەڕەتەوە سەلماندوویانە کە باوەڕیان بە تەنیایی توانایی ڕاکێشانی سرنجی خوازیاران
نییە . بەڕوونی ھیچ ھەڵەیەک دەوئیدیعایەدا نییە، کە خەڵک نابێ سێکولاریزم وەک
فەلسەفەیەکی شەخسی چاوی لێبکەن _ دە بازاڕی باوەڕاندا بوونی ڕوانگەگەلی جۆراوجۆر و
دژبەیەک دەستکەوتێکە بۆ دیموکڕاسی ، بەڵام تەنیا ئەو فەلسەفانە خوازیاری وەلانانی
پێکھاتەکانی سێکولاریزم وەک گوڕەپانێکی گشتی جەماوەری بۆ دیالۆگی دینە جۆراوجۆرەکان
بە مەبەستی ڕاکێشانی سرنجی شارۆمەندان بۆ لای خۆیان بن ،کە بەدوای زاڵبوون بە سەر
کۆمەلگا و داخستنی ئەو دووکان وبازارە پلوڕاڵیییەوەن بۆ خۆ داسەپاندن .

١- باشبوونی چۆنیەتی ژیانی ئینسان لە بواری ئابووری یەوە. ٢- زانست تەنیا
کەرەسەیەکە کە ئینسان بۆ ڕزگاری دەستی وێڕادەگا. ٣- ئەوەیکە بەرژەوەندی دەچاکە کردن
دایە ،جا چ دونیایەکی دی دەکار دابێ یان نەبێ. ٤- چاکەدەو دونیایەدا چاکە و ئاکامی
درێژەی ئەوچاکەش ھەر بەرژەوەندی یە.



https://ckb.wikipedia.org/wiki/%D8%B2%D8%A7%D9%86%D8%B3%D8%AA

زانست، پێکهاته‌یه‌که‌ بۆ به‌رهه‌مهێنان و ڕێکخستنی زانیاری له‌ سه‌ر جیهانی سروشت،
به‌شێوه‌ی ڕاڤه‌، لێکدانه‌وه‌ و پێشبینی ئه‌زموون له‌بار. ئه‌ره‌ستوو زانیاری
زانستی به‌ کۆمه‌ڵێک زانیاری دڵنیا و خاترجه‌م ده‌زانی که‌ له‌ باری ژیری و
عه‌قڵانیدا له‌وتن بێن.

له‌ سه‌رده‌می کلاسیکدا، زانست پێوه‌ندی زۆرنزیکی له‌گه‌ڵ فه‌لسه‌فه‌دا هه‌بوو. له‌
سه‌ره‌تاکانی سه‌رده‌می نۆشدا ئه‌م دوو وشه‌ زۆر له‌جێی یه‌ک به‌کارده‌چوون، له‌
چاخی 17 زایینیدا، فه‌لسه‌فه‌ی سروشتی (هه‌مان زانستی سروشتی ئه‌مڕڕۆ) خۆی له‌
فه‌لسه‌فه‌ هه‌ڵبوارد. سه‌ره‌ڕای هه‌موو ئه‌مانه‌، زانست به‌شێوه‌یه‌کی به‌ربڵاو
ئه‌رکی لێکدانه‌وه‌ی هه‌موو زانیارییه‌دڵنیاکانی له‌ئه‌ستۆگرت، به‌ڵام هێشتاش بۆ
بابه‌تی وه‌ک زانستی په‌رتووکداری و زانستی سیاسی ره‌نگدانه‌وه‌ی جیاوازی هه‌یه‌.

لە گشتگرترین ڕاستێنەی خۆیدا، ھەر جۆرە کردە و ڕاھێنانێکی ڕێکخراوی لەسەر زانین
بنەڕەتنراو یان شیاوی نواندنە کە دەتوانێت سەرچاوکەی چەشنێک ئاکام یان دەرھاتی
شیاوی پێشبینیکردن بێت. لەم ڕاستێنەیەدا، زانست دەکرێت ئاماژەیەک بێت بە کردە یان
ڕێکارێکی زۆر شارەزایانە[١]. لە ڕاستێنەی بەرتەسکتری ھاوچەرخیدا، زانست ڕێکخستنێکە
بۆ بەدەستھێنانی زانین لە سەر بنچینەی پێڕەوی زانستی[٢].

ئەم وتارە لەسەر واتای بەرتەسکتری وشەکە ورددەبێتەوە. زانست بەو شێوەیە کە لەم
وتارەدا قسەی لێدەکرێت ھەندێجار پێی دەوترێت زانستی ئەزموونی؛ ئەمە بۆ جیاکردنەوەیە
لەگەڵ زانستی بەکاربراو کە بەکاربەریی لێکۆڵینەوەی زانستییە لە بڕێک
پێداویستییەکانی مرۆڤدا - ھەرچەن ئەم دووە زۆرجاران پێکەوە گرێدراون.

زانست تێکۆشانێکی بەردەوامە بۆ دۆزینەوە و زۆرکردنی تێگەیشتن و زانینی مرۆڤ لە
ڕێگەی لێکۆڵینەوەی یاسامەندەوە. بە کەڵکوەرگرتن لە شێوازگەلی دەستبەسەرداگیراو،
زانستمەندان، بەڵگەی شیاوی ڕوانین بۆ دیاردە سروشتییەکان و کۆمەڵایەتییەکان
کۆدەکەنەوە، دراوەگەلی شیاوی پێواندنی گرێدراوی ڕوانینەکان تۆماردەکەن،
زانیارییەکان شیدەکەنەوە، ئەوکات سەبارەت بە چۆنیەتیی کارکردنی شتەکان ڕاڤەی
بیردۆزی ئاوادەکەن. پێڕەوەکانی کۆڵینەوەی زانستی ئەم دوو قۆناغە لەبەردەگرن:

ئەم دووە پێیان دەوترێت زانستە ئەزموونییەکان. وشەی ئەزموونی واتە زانین دەشێت
بنەڕەتی لەسەر دیاردەی شیاوی ڕوانین و شیاوی تاقیبوونەوە بێت تاکوو بکرێت لەلایەن
لێکۆڵەرانی ترەوە دروستییەکەی بسەلمێندرێت[٢].

ھەروەھا لقی تری زانستگاییش ھەیە کە دەکەوێتە ناو زانستە بەکاربراوەکانەوە، وەکوو
ئەندازیاری.

بیرکاری کە دەکەوێتە ناو زانستە شێوەیییەکانەوە، ھەم لە زانستە سروشتی و
کۆمەڵایەتییەکان دەچێت و ھەم ژی جیاوازیی ھەیە لەگەڵیاندا. لەیەکچوونیان لەوەدایە
کە ھەردووکیان توێژینەوەیەکی ورد و ڕاستەقینە و ڕێکخراوی بەرینایییەک لە مەعریفەت
تێوەدەگلێنن و جیاوازیشیان لە شێوازی سەلماندنی مەعریفەتە
بەدەستھاتووەکەدایە[٢][٣].

زانستە شێوەیییەکان، کە ھەروەھا ئامار و لۆژیک لەوانەن، بۆ زانستە ئەزموونییەکان
زۆر گرنگ و بنچینەن. پێشکەوتنی گەورە لە زانستە شێوەیییەکاندا دەبێتە ھۆی پێشکەوتنی
گەورە لە زانستە ئەزموونییەکاندا. زانستە شێوەیییەکان بۆ شێوەدان بە گریمانەکان،
بیردۆزەکان و یاساکان زۆر پێویستن؛ ھەم لە دۆزینەوە و ھەم ژی لە شرۆڤەکردنی ئەوەی
کە شتەکان چۆن کاردەکەن (زانستە سروشتییەکان) و خەڵک چۆن بیردەکەنەوە و چۆن
ھەڵسوکەوتدەکەن (زانستە کۆمەڵایەتییەکان).

ئەگەرچی تۆژینەوەی ئەزموونی لە جیھانی سروشتی لە ڕۆژگارانی کۆنەوە قسەی لێ کراوە و
پێڕەوە زانستییەکان لە سەدەکانی ناوین بەم لاوە بەکارھێنراون، بەڵام بەرەبەیانی
زانستی نوێ دەگەڕێتەوە بۆ سەرەتاکانی سەردەمی نوێ لەدرێژەی ئەو شتە کە بە شۆڕشی
زانستیی سەدەکانی ١٦ھەم و ١٧ھەم ناسراوە.[٤]

پێش دەستپێکی سەدەی ١٨ھەم، زاراوەی باو بۆ ئاماژە بە لێکۆڵینەوەی سروشت فەلسەفەی
سروشتی بوو. ئاخێوەرانی ئینگلیزی بە گۆڕەپانەکانی دیکەی فەلسەفە (وەکوو لۆژیک،
مەعریفەتناسی، مێتافیزیک و ڕەوشت) دەیانوت "فەلسەفەی ڕەوشتی" (بە ئینگلیزی: moral
philosophy). ئەمڕۆکە "فەلسەفەی ڕەوشتی" کەم تا زۆر ھاوواتایە لەگەڵ ڕەوشتدا. لە
کۆتایییەکانی سەدەی ١٧ و سەرەتاکانی سەدەی ١٨دا، زانست و فەلسەفەی سروشتی ھێشتا
بەتەواوی ھاوواتا نەبوون، بەڵام تەنیا تۆزێک دواتر، لەگەڵ بەکارھێنانی ڕاستەخۆی ئەو
شتەی کە بە شێوەی فەرمی خەریکبوو وەکوو پێڕەوی زانستی ناوبانگی دەردەکرد، بوون بە
ھاوواتا و ئاماژەپێکەری یەکتر. لە بەرانبەردا، لە سەدەی ١٧ھەمدا، وشەی science (=
زانست) لە زمانی ئینگلیزیدا ھێشتا بۆ ئاماژەکردن بە چەمکی ئەرەستووییی زانین
بەکاردەھێنرا کە ئەوەندەی پێویست پتەو و دڵتێرکەر بوو کە بتوانێت بۆ چۆنیەتیی
جێبەجێکردنی ھەندێک شتان پێشنیارێکی باش بێت. لە ئەم واتا جیاوازەی دوو وشەکەدا بوو
کە فەیلەسووف جۆن ڵۆک لە ١٦٩٠دا سووکایەتیھێنەرانە نووسی: "فەلسەفەی سروشتی
[تۆژینەوەی سروشت] ناتوانێت لە زانستێکەوە بخولقێت".

لە سەرەتاکانی سەدەی ١٨ھەمدا، فەلسەفەی سروشتی گەرەکیبوو لە فەلسەفە جیاببێتەوە،
لەگەڵ ئەوەشدا، زۆرجاران واتایەکی زۆر بەرین و گشتگری لە خۆیدا ھەڵگرتبوو. لە زۆر
بابەتاندا، واتای زانست خەریکبوو دەبوو بە زانینی جێی متمانە سەبارەت بە شتێک، کە
ئەمڕۆکەش لە ھەندێک زاراوەی نوێدا (وەکوو زانستی سیاسی، زانستی کۆمپیوتەر) لە
ئاوەھا واتایەکدا بەکاردەبرێت (پێشەکیی ئەم وتارە ببینە). سەبارەت بە واتا
بەرتەسکترەکەی زانست، کە فەلسەفەی سروشتی دەبەسترایەوە بە کۆمەڵێک یاسای
باش-پێناسەکراوەوە (بە یاساکانی گالیلەی، یاساکانی کێپلەر، و یاساکانی نیوتنەوە
دەستپێکرا)، ئاماژەکردن پێی وەکوو زانستی سروشتی باوتر دەبوو. زێدەتر، لە درێژەی
سەدەی نۆزدەھەمدا، خواستێکی پەرەگرتوو ھەبوو بۆ ھاوسەنگکردنی زانست لەگەڵ
لێکۆڵینەوەی جیھانی سروشتی (واتە جیھانی نامرۆڤی) دا. ئەمە ھەندێجار لە کۆتاییی
سەدەکە و سەرەتای سەدەی دواییدا لێکۆڵینەوەی مرۆڤ و کۆمەڵگای (کە دواتر ناونرا
زانستی کۆمەڵایەتی) دەخستە ناو بەرزەخێکی زمانناسییەوە.

لە درێژەی سەدەی ١٩، زۆرێک لە ئاخێوەرانی ئینگلیزی-زمان ھەر ڕۆژ زیاتر جیاوازییان
دادەنا لەنێوان science (= زانست) و شێوەکانی تری زانینەوە. زاراوەی "پێڕەوی
زانستی" تا ئەو کاتە بەکارنەدەھێنرا، بەڵام دوای ١٨٧٠ ئیتر داکەوتبوو، ھەرچەند کە
بەدەگمەن پێکھاتێکی گشتی سەبارەت بە واتاکەی ھەبوو. وشەی "scientist" لە زمانی
ئینگلزیدا (= زانستیار یان زانستمەند لە کوردیدا) یەکەمجار ساڵی ١٨٣٣ لەلایەن
ویڵیام ھیووەڵ‌ەوە بەکارھێنرا. وتوبێژی زانستیاران وەکوو تاقمێک لە خەڵک کە کاریان
زانستە، لە دوایین نیوەی سەدەی ١٩ھەمەوە گەشەی کرد. ئیتر خەڵک لە بەرتەسکترین
ڕاستێنەدا، واتە بەکارھێنانی پێڕەوی زانستی و ئەو زانینەی کە لە گرتنەبەری پێڕەوی
زانستییەوە بەدەستدێت و بەئاشکرایی لە دیکەی مەڵبەندەکانی تێکۆشانی مرۆڤ جیا
دەکرێتەوە، وشەی زانست و زانستیار و زاراوەگەلی ھاوشێوەیان بەکاردەبرد.

میتۆدێکی زانستی دەگەڕێت بە دوای دۆزینەوەی ڕاڤە بۆ ڕووداوەکانی سروشت بە شێوەیەکی
شیاوی لەبەرگرتنەوە و بەکارھێنانی ئەم لەبەرگرتنەوانە بۆ پێشبینیکردن. ئەمە لە
ڕێگەی ڕوانین لە دیاردە سروشتییەکان و ئەنجامدانی تاقیکردنەوەکان دێتەدی.

پاش ڕوانین لە دیاردەکە، زانستمەندان مودێل دروستدەکەن. واتە تێدەکۆشن بە گوێرەی
نواندنێکی بیرکارییانە یان فیزیکی یان لۆژیکی دیاردەکە وەسفبکەن. ھەر کە بەڵگە
ئەزموونییەکان کۆکرانەوە زانستمەندان دەتوانن بۆ ڕاڤەی دیاردەکە گریمانە پێشنیار
بکەن. پێویستە گریمانەکان تاقیبکرێنەوە و ھەرکات گریمانەیەک جێی ڕەزامەندی نەبوو
دەستکاری دەکرێت یان یەکسەر بەدوادەدرێت.

کاتێک گریمانەیەک بەسەرکەوتوویی لە تاقیکارییەکان ھاتەدەرەوە، لەوانەیە پەسەندبکرێت
کە ببێت بە چوارچێوەی بیردۆزێکی زانستی.

بیرکاری بۆ زانستەکان بنچینەیە. یەکێک لە ئەرکە گرنگەکانی بیرکاری لە زانستدا ئەو
ڕۆڵەیە کە لە دەربـڕین و ڤەگۆتنی مودێلە زانستییەکاندا دەیبینێت. چاودێری و
کۆکردنەوەی پێوانەکان، ھەروەھا گریمانەکردن و پێشبینیکردن، زۆرجار پێویستیی بە
بەکارھاوردنی بەربڵاوی بیرکاری ھەیە. بۆ نموونە، ژمێرە، جەبر، ئەندازەزانی،
سێگۆشەزانی، و جیاکاری و تەواوکاری بۆ زانستی فیزیک بنچینەن. لە ڕاستیدا ھەموو
لقەکانی بیرکاری شیاوی بەکارچوونن لە زانستدا تەنانەت ئەو لقانەی کە پێیان دەوترێت
بیرکاریی پەتی وەکوو بیردۆزی ژمارەکان و تۆپۆلۆژی.

شێوازە ئامارییەکان کە ڕێکارگەلی بیرکارییانەی پوختەکردن و شیتەڵکردنی دراوەکانن،
لە ھەڵسەنگاندن و دیاریکردنی ئاستی جێگەی متمانەبوون و سنووری جۆراوجۆریی ئەنجامی
تاقیکردنەوەکاندا یاریدەری زانستمەندانن. شیکارییە ئامارییەکان ڕۆڵی سەرەکی دەگێـڕن
لە زانستە سروشتییەکان و زانستە کۆمەڵایەتییەکاندا.



https://ckb.wikipedia.org/wiki/%D8%AD%DB%8C%D8%B2%D8%A8%DB%8C_%D8%AF%DB%8E%D9%85%D9%88%DA%A9%D8%B1%D8%A7%D8%AA%DB%8C_%DA%A9%D9%88%D8%B1%D8%AF%D8%B3%D8%AA%D8%A7%D9%86%DB%8C_%D8%A6%DB%8E%D8%B1%D8%A7%D9%86

(ﺋﻪﻧﺪاﻣﺎﻧﯽ ڕێبەری ﮐﯚﻧﮕﺮەی ﯾﻪﮐﻪﻣﯽ ﺣﯿﺰب - ٢ی ﺧﻪزەڵوەری١٣٢٤ (٢٣ی ﺋﻮﮐﺘﯚﺑﺮی ١٩٤٥)ﻟﻪ
ﺷﺎری ﻣﻪھﺎﺑﺎد)

ﺋﻪﻧﺪاﻣﺎﻧﯽ ڕێبەراﯾﻪﺗﯽ ﮐﺎﺗﯿﯽ ﺣﯿﺰب ﻟﻪ ﮐﯚﻧﻔﺮاﻧﺴﯽ ﯾﻪﮐﻪم - ﻟﻪ ھﺎوﯾﻨﯽ ١٣٣٤ (١٩٥٥)
ﻟﻪﮐﯿﯚی ﻗﻪڵاتەڕەﺷﯽ ﭘﺸﺘﯽ ﮔﻮﻧﺪی ﺳﻪﯾﺪﺋﺎوای ﺑﺎﺑﯽ ﮔﻪورە ﻟﻪ ﻧﺎوﭼﻪی ﭘﯿﺮاﻧﺸﺎر

ﺋﻪﻧﺪاﻣﺎﻧﯽ ﮐﯚﻣﯿﺘﻪی ﺳﺎﺧﮑﻪرەوەی حیزبی دێموکراتی کوردستان - ھﺎوﯾﻨﯽ ﺳﺎڵی ١٣٤٢(١٩٦٣)
زﯾﻨﻮێ شێخی

ﺋﻪﻧﺪاﻣﺎﻧﯽ ڕێێبەری ﮐﯚﻧﮕﺮەی دووﯾﻪﻣﯽ ﺣﯿﺰب ﻟﻪ ﺳﻪرﻣﺎوەزی ١٣٤٣ ﻟﻪ ﮔﻮﻧﺪی ﺳﻮﻧﯽ ﻟﻪ
ﺑﺎﺷﻮوری ﮐﻮردﺳﺘﺎن ١٩ ی ﻧﻮاﻣﺒﺮی ١٩٦٤

ﺑﻪداﺧﻪوە ﻟﻪ ﻻﯾﻪن ﺳﻪرۆﮐﺎﯾﻪﺗﯽ کۆنگرە رێگای ﺑﻪ ﻧﻮێنەراﻧﯽ ﺣﯿﺰب ﻧﻪدرا وﺗﺎری ﺧﯚﯾﺎن
ﺑﺨﻮێنەوە.

ﭘﺎﯾﯿﺰی ساڵی ١٩٧٩ ﮔﻪراﻧﻪوھی ﺑﻪشێک ﻟﻪ رێبەراﯾﻪﺗﯽ و ﮐﺎدرەﮐﺎﻧﯽ ﺣﯿﺰب ﺑﯚ نێوﺧﯚی
رۆژھﻪڵاﺗﯽ ﮐﻮردﺳﺘﺎن.

سەرچاوەکان سایتی کوردستان و کورد بەرنامەو پێڕەوی نێوخۆی حدک، پەسندکراوی کۆنگرەی
15 سایتی شەھیدانی حدک کورتە مێژووی ٦٧ ساڵەی حیزبی دێموکراتی کوردستانئامادەکردنی
رەحمان نەقشی کورتە مێژووی حیزبی دێموکراتی کوردستان ئێراننوسینی دکتور عبدولرەحمان
قاسملوو، عەبدووڵڵا حەسەنزادە ئەرشیوی رۆژنامەی کوردستان - ماڵپەری گیارەنگ



https://ckb.wikipedia.org/wiki/%D8%A8%DB%8E%D9%86%DB%8E%D8%AF%DB%8C%DA%A9%D8%AA_%DA%A9%DB%95%D9%85%D8%A8%DB%95%D8%B1%D8%A8%D8%A7%DA%86

بێنێدیکت کەمبەرباچ (لەدایکبووی ١٩ی تەمووزی ١٩٧٦) ئەکتەرێکی بەڕیتانیە.ئەو بەهۆی
ڕۆڵی سەرەکی لە زنجیرەی (Sherlock)دا بەناوبانگ بوو.هەروەها لە فیلمەکانیش
بەشداربوو لە فیلمی (Tinker Tailor Soldier Spy)دا.بێنێدیکت بۆ یەکەمجار بۆ خەڵاتی
ئۆسکار پاڵێورا کاتێ ڕۆڵی زانای بیرکاری ئالان تیورینگی بینی لە فیلمی (The
Imitation)دا.

 هەروەها بەشدار لە هەندێ فیلمی بەهێزی وەک  (Star Trek،(Amazing Grace.جگە لەمانەش
بێنێدیکت بەشدار بووە لە چەندان فیلمی ژیاننامەییفیلمی ژیانی داهێنەری ویکیلیکس
جولیان ئەسانگ ، هەروەها بەشداربوو لە فیلمی ڕێوڕەسمی ڕەش بەڕۆڵی سیناتۆر بیڵی
بەڵگەر، برای تاوانباری ئەمەریکی وایتی بەلگەر.

لەڕووی کاری دەنگیەوەش بێنێدیکت دەنگی سماوگی کردووە لە فیلمی (The Hobbit) ،
هەروەها دەنگی (کلاسیفاید) لە ئەنیمەیشنی پەنگوینەکانی مەدەقەشقەر. جگە لەمانەش
دەنگی خوێنەرەوەی کرد لە دۆکیۆمێنتاریەکی تایبەت لەسەر ژیانی یاریزان کریستیانۆ
ڕۆناڵدۆ.لەساڵی ٢٠١٤ گۆڤاری تایم ناوی ئەو لەلیستی کاریگەرترین کەسایەتیەکانی ساڵ
دانا.بێنێدیکت بۆ یەکەمجار لەژیانی پیشەگەریشیدا ڕۆڵی پاڵەوانێکی کۆمیکەکانی ماڕڤڵی
وەرگرت ئەویش ڕۆڵی (دکتۆری نامۆ - Doctor Strange)ە کەلەساڵی ٢٠١٦ دەرچوو.



https://ckb.wikipedia.org/wiki/%D8%A8%D8%A7%DA%A9%D9%88%D9%88%D8%B1%DB%8C_%DA%A9%D9%88%D8%B1%D8%AF%D8%B3%D8%AA%D8%A7%D9%86

باکووری کوردستان (بە کورمانجی:Bakurê Kurdistanê)، یان کوردستانی تورکیا ناوێکی
نافەرمییە بۆ بەشێک لە خاکی کوردستان کە خراوەتە سەر وڵاتی تورکیا دوای
ھەڵوەشاندنەوەی پەیماننامەی سیڤەر و گۆڕینی بە پەیماننامەی لۆزان ژماره‌ی
دانیشتووانه‌که‌ی به‌ ٢٠ ملیۆن کەس دەخەمڵێنرێن

تورکیا پێکھاتووە لە ٨١ پارێزگا کە لە ٢٠ پارێزگای ئەم وڵاتە زۆرینەی دانیشتوان، لە
نەتەوەی کورد پێکدێت.[١]

شارێکی گەورەی دێرینی کووردستانی باکوورە،کەوتۆتە باشووری خۆرئاوای گۆلی وانەوە
،لەسەرزێی گەورە دانشیتوانی لەنیوملیۆن کەس زیاترە مەڵبەندێکی ڕۆشنبیری وشارستانێتی
و بازرگانی وشۆڕشگێرانەیە، وەلەڕووی جووگڕافییەوە کەوتۆتەناوچەیەکی دەشتاییەکی پان
وفراوانە، وەلەبەرزاییەکدایەکە [١١٥٥م] لەڕووی ئاستی دەریاوە بەرزە، وەدیوارێکی
بەدرێژی پێنج کیلۆمەتر بەدەوریداکراوە، وە ئەم دیوارە دوای دیواری چین،
بەناوبانگترین دیواری جیھانە، وە شوێنەوارناسان تەمەنی ئەم دیوارەیان بە٥٥٠٠ساڵ
لەمەوبەر مەزەندە کردووە کەشوورایەکی مێژوویی گەورەیە.
ofkghoerkhe;rthk;rtyt;3erthy

خێڵێکی کوردی کوردستانی باکورە . نزیکەی ٢٠٠٠ خێزان دەبن . لە سەدەی چواردەھەم لە
ناوچەی نزیک خەرپوتەوە دەژیان . ھەواری ئێستایان ، کە لە ٤٨ گونددا دەژین ، لە
ناوچەی بازار چیک لە خۆر ھەڵاتی مەر عشەوەیە .ھەمویان مسوڵمانن و مەزھەبی شیعەن .
بە کرمانجی ژورو قسە دەکەن . زۆربەیان گەرمیان و کوێستان دەکەن ، و ئەوانی تریان بە
کشتوکاڵەوە خـەریـکــن .



https://ckb.wikipedia.org/wiki/%D8%A6%DB%95%D9%84%D8%A8%DB%95%D8%B1%D8%AA_%D8%A6%D8%A7%DB%8C%D9%86%D8%B4%D8%AA%D8%A7%DB%8C%D9%86

ئەلبەرت ئاینشتاین ;(لەدایکبوون ١٤ی ئازاری١٨٧٩ - کۆچی دوایی ١٨ی نیسانی 88١٩)[٢]
زانایەکی ئەڵمانی بوو کە توانی پەرە بدات بە بیردۆزە ڕێژەییە تایبەتی و گشتییەکان
کە یەکێکە لە دوو پایەکانی فیزیای مۆدێرن.[٣][٤] ئەم زانایە زیاتر ناسراوە بەھۆی
یاسای یەکسانی بارستە-وزە (E = mc2) کە ناسراوە بە "بەناوبانگترین ھاوکێشەی
جیھان"[٥] وە ھەروەھا توانی خەڵاتی نۆبڵ بۆ فیزیا لە ساڵی ١٩٢١ بەدەستای بھێنێت بۆ
پەرەپێدان و باسکردنی دیاردەی کاریگەری کارۆڕووناکی و بە گشتی دادەنرێت بە
کاریگەترین فیزیازانی سەدەی بیستەم.[٦] ئاینشتاین خەڵکی ئەڵمانیا بوو بەڵام لەبەر
دۆخی تایبەتی ئەڵمانیا لەو سەردەمە کۆچی بۆ ویلایەتە یەکگرتووەکانی ئەمریکا کرد و
تا کۆتایی ژیانی لەوێ مایەوە. ئەنیشتاین بە باوکی فیزیای نوێ دادەنرێت. [٧] بیردۆزی
لە زۆر بوارەکانی بیرکاری و فیزیا و گەردوونناسی و ھەروەھا زۆر بیروبۆچوونی
کۆکردۆتەوە لە ھەریەکە لە کات و شوێن و ڕووناکی و ھێزی کێشکردن.

لە سەرەتای دەستپێکردنی ژیانی زانستیدا، ئاینشتاین پێی وابوو کە میکانیکی نیوتنی
ئیتر نەیدەتوانی یاساکانی میکانیکی کلاسیکی و یاساکانی کادی ئەلەکترۆمەگنەتیسی
ڕێکبخات. کە ئەمەش بووە ھۆی سەرھەڵدانی و پەرەپێدانی بیردۆزەکەی بەناوی بیردۆزی
ڕێژەیی تایبەت. دواتر ھەستی بەوە کرد کە ناوەرۆکی بیردۆزی ڕێژەیی دەتوانرێت پەرەی
پێ بدرێت بۆ یاساکانی کادی ڕاکێشان (gravitational fields). پاشان لەگەڵ
بڵاوکردنەوەی دوایین بیردۆزی دەربارەی ھێزی ڕاکێشان لە ساڵی ١٩١٦، پەڕەیەکیشی
دەربارەی بیردۆزی ڕێژەیی گشتی بڵاوکردەوە.[٨]

ئاینشتاین لە ئولم لە شانشینی ڤویرتمبێرگی سەر بە ئیمپراتۆریەتی ئەڵمانی لە ١٤ی
ئازاری ١٨٧٩ لەدایکبووە. [٩]دوای لەدایکبوونی بە ساڵێک واتە لە ساڵی ١٨٨٠
بنەماڵەکەیان گواسترایەوە بۆ شاری میونخ.[١٠] باوک و دایکی ئاینشتاین کەسانێکی
خوێندەواربوون و خێزانێکی مامناوەندی جوولەکە بوون. باوکی ھێرمان ئاینشتاین
بازرگانی خوری بوو وە دواتر کارگەیەکی کارۆکیمیایی بەڕێوەدەبرد کە سەرکەوتنێکی
گەورەی بەدەست ھێنابوو.[١١] لە ساڵی ١٨٩٤ کۆمپانیاکەی باوکی شکستی ھێنا و بەھۆی
گەڕان بە دوای کار و بازرگانیدا خێزانەکەی کەوتنەڕێ بۆ وڵاتی ئیتالیا و یەکەمجار
چوونە شاری میلان دوای چەند مانگێک چوونە شاری پاڤیا، بەڵام ئاینشتاین لە شاری
میونخ مایەوە بۆ درێژەپێدان بە خوێندن. تا لە کۆتایی مانگی کانوونی یەکەمی ١٨٩٤
ئەویش چوو بۆ شاری پاڤیا لە ئیتالیا بۆ لای خێزانەکەی.[١٢]

پاشان لە ساڵی ١٨٩٥ لە تەمەنی ١٦ ساڵیدا ئاینشتاین چووە شاری زیورخ لە وڵاتی سویسرا
و چووە تاقیکردنەوەی پەیمانگای پۆلیتەکنیکی فیدڕاڵی سویس بەڵام لە تاقی کردنەوەکەدا
دەرنەچوو بە تایبەتی لە زمانی فەڕەنسیدا، تەنھا لە وانەکانی فیزیا و بیرکاری نەبێت
کە نمرەی بەرزی ھێنابوو تیایاندا.[١٣] بۆیە لەسەر داواکاری بەڕێوەبەری پەیمانگا
پەیوەندی کرد بە قوتابخانەی "ئارگاو کانتۆناڵ" لە شاری ئاراو کە یەکێک لە شارەکانی
سویسرا و لەوێ بخوێنێت و پاش ساڵێک بتوانێت لە پۆلیتەکنیکدا بخوێنێت ئەمەش لە نێوان
ساڵانی ١٨٩٥-١٨٩٦.

لە ساڵی ١٩٠١ز ئاینشتاین تەمەنی گەیشتە ٢١ ساڵ. پاشی ھەوڵدانێکی زۆر بۆ بەدەست
ھێنانی کار توانی کارێک لە نووسینگەی موڵەت پێدانی داھێنان لە بێرن بەدەست بھێنێت،
کە زۆری خوێندەوە دەربارەی زانا و فەیلەسووفەکان ، بەڵام نوسینەکانیانی بە دڵی
ئاینشتاین نەبوون چونکە پێ وابوو کە زۆر قووڵ نین. لە ساڵی ١٩٠٥ز ئاینشتاین لە کاتی
کارکردنی لە نووسینگەی تۆمارکردنی داھێنانەکاندا. چەندین بیردۆزی دانا ، ئەو کارەش
وای کرد کە ساڵی ١٩٠٥ز ببێتە ساڵی شۆرش لە مێژووی جیھاندا.

بلیمەتی ئاینشتاین لە ساڵی ١٩٠٥ز ئاشکرا نەبوو بوو تەنھا لای ھەندێ لە ھاوڕێیەکانی
نەبێت، بەڵام بە کۆتایی ئەو ساڵە ئەم زانایە ئەڵمانیە بوو بە یەکێک لە
بەناوبانگترین زاناکانی جیھانی و سەرنجی زاناکانی فیزیایی لە ھەموو زانکۆکانی
سویسرا بۆ خۆی ڕاکێشا ھەر بۆیە داوایان کرد کە پۆستەکەی لە نووسەر بگۆڕێت بۆ
مامۆستای زانکۆ ، لە ساڵی ١٩٠٩ز وەکو سەرۆکی فیزیای بیردۆزی لە زانکۆی زۆریخ دەست
نیشانکرا ، پاشان بەرەو زانکوی براگ بە ڕێکەوت لە ساڵی ١٩١٠ز تا ھەمان پۆست بگرێتە
دەست بەڵام لە ساڵی ١٩١٢ز ناچاربوو بەجێیبھێڵێت بەھۆی ھاوسەرەکەی کە ڕازی نەبوو
زۆریخ بەجێبھێلێت، وە لە کاتی ئاشکرابوونی ڕاستی یەکێک لە نامۆترین بیردۆزەکانی لە
ساڵی ١٩١٠ ، ئاینشتاین بوو بە دیار ترین زاناکانی جیھان ، وێنەکەی لەسەر لاپەڕەی
یەکەمی ھەموو ڕۆژنامەکانی جیھان بڵاوبوەوە.

لە خوێندنگە،‌ ئەلبێرت، تەنھا قوتابییەک بوو کە جوولەکە‌ بێت، لە نێوان ھەموو
قوتابیەکانی تر کە کاتۆلیک بوون. ئەلبێرت زیاتر حەزی لە زانستە سروشتییەکان بوو.
دوای تەواوکردنی خوێندنی، بووە مامۆستا لە زانکۆیەکی ئەڵمانیا، پێش ئەوەی کۆچ بکات
بۆ ئەمەریکا و لە دەست نازییەکان ڕزگاری بێت، لە ساڵی ١٩٣٣دا.

لە ساڵی ١٩٠٠، پەڕەیەکی ئاینشتاین بە ناوی (Conclusions from the Capillarity
Phenomena) بڵاوکرایەوە لە ڕۆژنامەی بەناوبانگی (Annalen der Physik) واتە ساڵنامەی
فیزیک.[١٤] لە ٣٠ی نیسانی١٩٠٥ دا ئاینشتاین تێزەکەی تەواو کرد لەگەڵ ئەلفرێد کلینەر
کە پرۆفیسۆری فیزیکی تاقیکاری بوو وەکو سەرپەرشتیکار کاری لەگەڵ ئاینشتاین دەکرد.
لە ئەنجامدا ئاینشتاین بڕوانامەی دکتۆرای لە زانکۆی زوریخ بەدەست هێنا کە
ناونیشانەکەی بریتی بوو لە (یەکلایی کردنەوەیەکی نوێ بۆ ڕەهەندە
گەردیلەییەکان).[١٥] لە ساڵی ١٩٠٨ ئاینشتاین ناسرا بە زانایەکی پێشڕەو و کرا بە
مامۆستا لە زانکۆی بێرن.

بە درێژایی ژیانی ئاینشتاین سەدان کتێب و وتاری بڵاوکردەوە.[١٦][٩] وە ھەروەھا
بێجگە لەو کارە زانستییانەی کە خۆی ئەنجامی دان چەندین کار پرۆژەی تری لەگەڵ
زاناکانی تردا کرد بۆ نموونە (کارەکانی بۆس-ئاینیشتاین) و ھەروەھا ساردکەرەوەی
ئەنیشتاین.[١٧]

لە ساڵی ١٩٠٥ کە بە ساڵی (دەرئاسا "موعجیزە"ی ئاینشتاین) ناسراوە چوار لێکوڵینەوەی
زانستی بڵاوکردەوە، یەکەمیان دەربارەی شیکردنەوەی دیاردەی کاریگەری کارۆڕووناکی
(Photoelectric Effect) بوو، دووەمیشیان جوڵەی براونی (Brownian motion)ی گەردەکان
و سێیەمیش بۆ بیردۆزی ڕێژەیی تایبەت بوو وە چوارەمیش بۆ ھاوکێشەی بەناوبانگی
یەکسانی بارستە-وزە (E = mc2)[١٨] کە ئەم چوار لێکۆڵینەوەیەی لە ڕۆژنامەی زانستی
"ساڵنامەی فیزیا" بڵاوکردەوە لە ساڵی ١٩٠٥. دوو لێکۆلینەوەی دووایی بنەڕەتی بیردۆزی
ڕێژەیی تایبەتی بوون کە ھاوکێشەی وزەی بەرھەم ھێنا (E = mc2)، کە بە ھۆی ئەم
ھاوکێشەیە توانرا ووزەیەکی زۆر بەدەست بھێندرێت ئەویش بەگواستنەوەی بەشێکی زۆر
بچووکی بارستە بۆ وزە کە (وزەی گەردیلەیی) بوو. لە ساڵی ١٩٢١ ئاینشتاین یاسای
دیاردەی کاریگەری کارۆڕووناکی دۆزیەوە (واتا گۆڕانی تیشک بۆ کارەبا) کە زاناکانی
سەردەمەکەی تووشی سەرسوڕمان کردبوو.

لیندا تبۆرگی ھاوڕێی دەربارەی ئاینشتاین دەڵێت : "لە بەرلین دوو جۆر لە فیزیاگەران
ھەبوون، جۆری یەکەم ئاینیشتاینە و جۆری تریش ھەموو فیزیاگەرانی تربوون".

لە ساڵی ١٩٠٧دا یاسای یەکسانیی وزە ‌و بارستایی دۆزییەوە. یاساکە دەڵێت: وزە =
بارستایی * دووجای خێرایی ڕووناکی. بەپێی ئەم یاسایە دەتوانرێت چەندیەتیی وزە‌ی
جیاکراوی ناو ناوکی یۆرانیۆم بدۆزرێتەوە بە زانینی بارستاییەکەی و لەسەر ئەم
بنچینەیەش بۆمبی ناوکی و ھەروەھا بۆمبی ئەتۆمی دروست کران. ئەلبێرت خاوەنی ھەردوو
بیردۆزی بەشیی تایبەتی کە بڵاو کرایەوە لە ساڵی ١٩٠٥، ھەروەھا بیردۆزی بەشیی گشتی،
ئەمیشیان لە ساڵی ١٩١٥دا بڵاو کرایەوە، کە ھەردووکیان لە بەرزترین ئاستی ئاڵۆزیدان.

یەکێک لە دۆزەرەوەکانی دیاردەی کارەبایی، ئەویش دیاردەی چوونەدەرەوە یان دەرپەڕینی
ئێلیکترۆنەکان لەسەر ڕووی کانزا‌وە لە ئەنجامی بەرکەوتنی تیشکێک کە لەرەیەکی
گونجاوی ھەبێت لەگەڵی. سەلماندی کە تیشک لەو کاتەدا وەک تەن (Particle) ھەڵسوکەوت
دەکات. ئاینشتاین لێکۆڵینەوەی زۆری ھەیە گرینگترینیان بیردۆزی ڕێژەییە‌ بڵاوکراوەی
ساڵی ١٩٢٣یە، وە پەرتووکی (نباە الکون) ئەمیشیان ھی ساڵی ١٩٣٢ە.

پارتە سیاسییەکان ھەوڵیاندا بەشداری سیاسی پێی بکەن، بەڵام ئەو ھەردەم دەیگوت (کە
من بۆ سیاسەت دروست نەکراوم، لەبەر ئەوە دوورکەوتنەوە لە خەڵک و تەنیایی ھەڵبژارد و
وتی تاکی بە تەنیا دەتوانێت بیربکاتەوە و شتی بەسوود و نوێ دابھێنێ کە کۆمەڵ پێی
تەواو دامەزراو دەبێت) ئاینشتاین زۆر داوەتنامەی بۆ ھاتبوو بەھۆی ناوبانگی بیردۆزی
ڕێژەییەکەی، وە ھەرجارێک کە وانەی پێشکەش دەکرد، بە ئاھەنگێکی گەورە پێشوازی
لێدەکرا بە ئامادەبوونی گشت خەڵک و ئەوانەش کە ھاتبوون بۆ ناسینی ئەو پیاوە
گەورەیە، ھەرچەندە کە لە بیردۆزی ڕێژەیی تێناگەن، بەڵام گرنگی خەڵک بۆ ئەو بێ
وێنەبوو.

لە ڕاپۆرتی نێردراوی فەلەکناسی ئینگلیزی لە ساڵی ١٩١٩ز دا ھاتووە کە ڕاستی بیردۆزی
ئاینشتاین دەربارەی لاربوونی تیشک لە کاتی ڕۆیشتنی بە ئاسماندا گرنگترین ھۆکارەکانی
ناوبانگی بوون بەڵام چونکە بە ڕەگەز ئەڵمانی بوو بۆیە ناوبانگەکەی لە ئینگلتەرا کەم
بوو، بەڵام مالدین داوەتی کرد بۆ ئینگلتەرا و لە کاتی پێشکەشکردنی بۆ ئاینشتاین
ووتی (ئەوەی کە ئیسحاق نیوتن لە سەدەی ھەژدەھەمدا کردی، ئاینشتاین لە سەدەی
بیستەمدا دەیکات. ئاینشتاین حەزی لە ئاشتی بوو و ڕقی لە جەنگ بوو، لە بانگەوازێکی
تەلەڤیزیۆنیدا بۆ سەرۆکی ویلایەتە یەکگرتووەکان ترومان ، ئاینشتاین وتی: "دەبوایە
سەرەتا پێشبڕکێی خۆ پڕ چەککردن لە پێناو بەرگری لە خۆکردن بووایە، بەڵام ئەمڕۆ
شێوازێکی شێتانەی پێوە دیارە، چونکە ئەگەر کار بەم شێوەیە بڕوا، ئەوا لە داھاتوو
ھیچ ژیان لەسەر زەویدا نامێنێت".

ئاینشتاین لە بەرلین نیشتەجێبوو کە میوانەکانی لە سەرانسەری جیھان دەھاتن بۆ لای و
گوێیان لە قسەکانی دەگرت، تا ساڵی ١٩٢٩ کاتێک تەمەنی گەیشتە پەنجا ساڵ بڕیاری
ونبوونیدا و کەس نەیزانی لە کوێ دەژیت، لە ١٨ی نیسانی ساڵی ١٩٥٥ لە شاری پرینستۆن
لە ویلایەتی نیوجێرسی لە ئەمریکا ئاینشتاین کۆچی دوایی کرد. زۆر لە زانکۆکان
پێشبڕکێیان بوو تا مێشکی ئەم پیاوە بەدەست بھێنن تا نھێنیەکانی ئەم زانایە بزانن.

ئەلبێرت ئاینشتاین پلەی گەورەترین زانای لە جیھاندا بەدەستی ھێنا، پاشان ئیسحاق
نیوتن لە دوای ئەو دێت، و ئەم پلەیەی لە گۆڤاری جیھانی پێبەخشرا کە سەد زانا لە
بەناوبانگترین زاناکانی ئەم بوارە بەشداریان تێدا کرد. زانا برایت جرین لە زانکۆی
کۆلۆمبیای ئەمریکی دەڵێت: "تیۆرەکانی ئاینشتاین بە تایبەتی بیردۆزی ڕێژەیی ھەموو
بیروڕایەکانی سەبارەت ، بۆشایی ئاسمان و کات گۆڕی، کە لە جیاتی ئەم دووانە جیھانێکی
سەیر و جوڵاوی پێشکەش کرد کە بۆشایی و کات تێیدا دەجوڵێنەوە ھەرچەندە بیروڕاکانی
زۆر قورسن بەڵام لەگەڵ ئەوەشدا ئاینشتاین ھەر بە بەناوبانگترین زانا دادەنرێت و ھەر
ئەم قورسییە بوو بە ھۆکاری ناوبانگیەکەی تا ئەمڕۆشی تێدابێت. چونکە بۆ زانست ژیا و
خەباتی لە پێناو جێبەجێ کردنی تاقیکردنەوەکان و بیروڕاکانی دەکرد، ھەر بۆیە شوێنی
خۆی لە مێژوودا دیاری کرد.



https://ckb.wikipedia.org/wiki/%D9%88%DB%86%D8%B1%D8%AF%D9%BE%D8%B1%DB%8E%D8%B3

وۆردپرێس (wordpress) یەکێک لە بەناوبانگترین نەرمەکاڵاکانی دروستکردنی بڵاگ و
ماڵپەڕە کە بە زمانی پی ئێچ پی داڕێژراوە. یەکەمین وەشانی وۆردپرێس لە ساڵی ٢٠٠٣
بڵاوکرایەوە و دواترین وەشانیش تا ئێستا وەشانی ٢.٨.٤ ـە کە لە ١٢ی ئابی ٢٠٠٩
وەشێندرا. وۆردپرێس لەژێر مافی GNU/GPL٢ ـدا وەشێندراوە.

وۆردپرێس کراوەتە کوردی لە لایەن چاوگ ـەوە ھەر لەوێش پاڵپشتی وۆردپرێس دەکرێت بە
زمانی کوردی (سۆرانی).

لە تەموزی ساڵی ٢٠٠٨ لەگەڵ دەستپێکردنی App Store لە لایەن کۆمپانیای ئەپڵ ەوە .
Wordpress app بڵاو کرایەوە کە کار لەگەڵ ئایفۆن و ئایپاد دەکات , کە هەندێک لە
تایبەتمەندیەکانی لە تایبەتمەندیەکانی پانێڵێ بەڕێوەبەرێتی وۆردپرێس دەچوو ، وە ئەم
جۆرە لەگەڵ Wordpress.com و هەندێ بڵاگی Wordpress.com کار دەکات.

١. مەکۆی وۆردپرێس بە کوردی ٢. مەکۆی وۆردپرێس بە کوردی - مەکۆکانی وێبچن ٣.
ماڵپەڕی فەرمی وۆردپرێس بە کوردی



https://ckb.wikipedia.org/wiki/%D9%85%DB%86%D8%A8%D8%A7%DB%8C%D9%84

مێژووی سە‌رھە‌ڵدانی مۆبایل بۆ ساڵی ١٩٤٧ دە‌گە‌ڕێتە‌وە‌ ئە‌و کاتە‌ی کۆمپانیای
لۆست تە‌کنۆلۆژی دە‌ستی بە‌ تاقیکردنە‌وە‌کان لە‌ کارگە‌کە‌ی لە‌ نیوجێرسی کرد،
بە‌ڵام خاوە‌نی یە‌کە‌م مۆبایل نە‌بوو، بە‌ڵکو خاوە‌نی ئە‌و دە‌ستکە‌وتە‌ مارتن
کۆپە‌ری ئە‌مریکی توێژە‌ر لە‌ کۆمپانیای مۆتۆرۆلا بۆ پە‌یوە‌ندییە‌کان بوو لە‌
شیکاگۆ، کە‌ یە‌کە‌م پە‌یوە‌ندیکردنی لە‌ ٣ی نیسان/١٩٧٣ ئە‌نجامدا، تە‌لە‌فۆنی
گیرفان - مۆبایل یان گە‌ڕۆک- بریتیە‌ لە‌ بازنە‌ی وە‌رگرتن و ناردن لە‌ ڕێگە‌ی
ئاماژە‌ی لە‌رە‌لە‌ری لە‌میانی وێستگە‌کانی ناردنی زە‌وینی و ئاسمانیی، تە‌واو
ھاوشێوە‌ی ئاماژە‌کانی ڕادیۆ، بە‌ڵام مۆبایل و تۆڕە‌ زە‌وینە‌کانی لە‌ ڕادیۆ
جیاوازە‌ و ئاماژە‌ لە‌رە‌لە‌رە‌ییە‌کانیشی وە‌کو ئاماژە‌کانی کێشانی دڵە‌ و
ھە‌ڵکشان و داکشانی ھە‌یە‌ و زۆر بە‌ھێزە‌ و دە‌گاتە‌ ٢٠ مێگاھێرتزی ناردن و
وە‌رگرتن لە‌یە‌ک چرکە‌دا، دە‌ربارە‌ی شێوازی پە‌یوە‌ندیکردنیش لە‌ ڕێگە‌ی
بازنە‌یە‌کی تە‌واو دە‌بێت کە‌ خۆی لە‌ مۆبایلی کە‌سی و سویچی سە‌رە‌کی تایبە‌ت بە‌
کۆمپانیا و ھێڵی سیم کارت (SIM CARD ) دە‌نوێنێت و سیم کارتیش بریتیە‌ لە‌ کارتێکی
بچووک کە‌ یە‌کە‌ی ئە‌مبارکردنی بچووک و زۆر ورد و یە‌کە‌یە‌کی چارە‌کردنی تێدایە‌
کە‌ داتاکانی بە‌کارھێنان و پۆستە‌ی تێدا ئە‌مبار دە‌کرێت، کە‌ بۆ پە‌یوە‌ندیکردن
بە‌ کە‌سانی دیکە‌وە‌ بە‌کاردە‌ھێندرێت، ھە‌رچی تایبە‌تمە‌ندییە‌کانی مۆبایلە‌ لە‌
بازنە‌ی وە‌رگرتن و ناردن و یە‌کە‌ی چارە‌کردنی ناوە‌ندی و لقی و ڕام و فلاش بۆ
ئە‌مبارکردنی زانیارییە‌کان پێکدێت و دە‌کرێ کورتە‌نامە‌ بنووسیت و چێژ لە‌
تایبە‌تمە‌ندییە‌کانی مۆبایل وە‌ربگریت کە‌ ئە‌مانە‌ن:-



https://ckb.wikipedia.org/wiki/%D8%AF%DB%95%D9%88%DA%B5%DB%95%D8%AA%DB%8C_%D8%B9%D9%88%D8%B3%D9%85%D8%A7%D9%86%DB%8C

دەوڵەتی عوسمانی (بە عوسمانلی: دَوْلَتِ عَلِيّهٔ عُثمَانِیّه؛ بە تورکیی نوێ: Yüce
Osmanlı Devleti) ئیمپراتۆرییەکی ئیسلامی بوو کە لە ساڵی ١٢٩٩ەوە تا ساڵی ١٩٢٣، بۆ
ماوەی نزیک بە ٦٠٠ ساڵ بەردەوام بوو و دەسەڵاتداریی ئەکرد. عوسمانی یەکەم کوڕی
ئۆرتغرۆل دامەزرێنەری ئەو ئیمپراتۆرییە بوو.

دەوڵەتی عوسمانی لە سەدەکانی شانزە و حەڤدەدا گەیشتە لووتکەی ھێز و توانای خۆی.
زۆربەی خاکی ھەر سێ قاڕەکانی جیھانی کۆن، واتە ئەورووپا، ئاسیا و ئەفریقای
ئەگرتەوە، کە ھەموو ئاسیای ناوەڕاست، بەشێکی زۆری باشووری ڕۆژھەڵاتی ئەورووپا،
ڕۆژئاوای ئاسیا و باکووری ئەفریقای تێ ئەکەوت. ژمارەی ویلایەتەکانی دەوڵەتی عوسمانی
ئەگەیشتە ٢٩ ویلایەت. دەوڵەتێکی ئیسلامی بوو و پەیڕەویی شەریعەتی ئیسلامی ئەکرد.
لەبەر ئەوە، سوڵتانەکانی نەوەی عوسمان نازناوی "پێشەوای باوەڕداران" و "خەلیفەی
موسڵمانان"-یان ھەڵگرت. لە سەردەمی سوڵتان سولەیمانی یەکەم، لە ڕووی سیاسی و
لەشکرییەوە، دەوڵەتی عوسمانی گەورەترین ھێز بوو و قوستەنتینیەی پایتەختی ڕۆڵی
ئامرازی پێکەوەبەستنی ئایینی ئەبینی لەنێوان جیھانی ئەورووپای مەسیحی و ڕۆژھەڵاتی
ئیسلامیدا. لە دوای سەردەمی سوڵتانی ناوبراو، کە بە سەردەمی زێڕینی دەوڵەتی عوسمانی
دائەنرێت، لاوازی و بێھێزی دوڵەتەکەی گرتەوە. وردە وردە، ھەرچەن چەند ماوەیەکی
گەشەسەندن وچاکسازی تری بە خۆیەوە بینی، بەڵام، لە ئاستی ئەوەدا نەبوون بیگەڕێننەوە
بۆ ئاستی پێشتری.

لە ساڵی ١٩٢٣ دەوڵەتی عوسمانی کۆتاییی پێ ھات و کۆماری تورکیا دامەزرا کە لە
ئێستادا بە میراتگری ڕەسمیی دەوڵەتی عوسمانی دائەنرێت.

عوسمانییەکان ھۆزێکی تورک بوون، و تورکەکان سەرەتا لە ئاسیای ناوەڕاستدا نیشتەجێ
بوون. کاتێک مەغۆلەکان بە سەرکردایەتیی ھۆلاکۆخان خۆراسانیان گرت، سولەیمان، باپیری
عوسمان، ساڵی ١٢٢٠ کۆچی کرد بۆ وڵاتی ئەنادۆڵ و لە شاری ئەخلات نیشتەجێ بوون. لە
دوای مردنی سولەیمان، ئۆرتغرۆلی کوڕی جێگەی گرتەوە و لەگەڵ ھۆزەکەیدا ڕۆیشت بۆ شاری
ئەرزینجان کە مەیدانی شەڕی نێوان سەلجووقییەکان و خواڕەزمییەکان بوو. ئۆرتغرۆل
لەپێناو بەرژەوەندی سوڵتان عەلائەددینی سەلجوقی، سوڵتانی قۆنیە کاری ئەکرد و
یارمەتیی سوڵتانی ئەدا لە شەڕ دژی خواڕزمییەکاندا. لەبەر ئەوە، سوڵتان زەوییەکانی
بۆ جیاکردنەوە لە سنوری خۆرئاوای ئەنادۆڵ و بەتەنیشتی ڕۆمەوە و ڕێگەی پێدان کە
زەوییەکانیان فراوان بکەن لەسەر حسابی ڕۆم.

لە دوای ئۆرتغرۆل، عوسمانی کوڕی سەرکردایەتیی ھۆزەکەی گرتە دەست. عوسمان لە ساڵی
١٢٦٥، واتە ئەو ساڵەی کە مەغۆل بەغدایان داگیر کرد و خەلافەتی عەبباسییەکانیان
ڕوخاند و کارەساتێکی گەورەیان بەسەر ھێنان، لەدایک بوو. چالاکییە سەربازییەکانی
عوسمان ڕوویان کردە خاکەکانی بیزەنتی بۆ تەواوکردنی پەیامی دەوڵەتی سەلجووقی بە
فەتحکردنی ھەموو خاکی بیزەنتیەکان. ئەو لاوازییەی ئەو کاتە دەوڵەتی بیزەنتیی
گرتبۆوە یارمەتیی عوسمانی دا کە بە ئاسانی بە ئاراستەی ڕۆژئاوای ئەنادۆڵەوە بڕوات و
لە ڕووی بەڕێوەبردنەوە لێھاتووییی عوسمان لە دانانی سیستەمێکی بەڕێوەبەرایەتی بۆ
میرنشینەکەی دەرکەوت. لەم سەردەمەدا عوسمانییەکان ھەنگاوێکی باشیان نا لە گۆڕان لە
سیستەمی ھۆزەکییەوە بۆ سیستەمێکی بەڕێوەبەرایەتیی جێگیر. سوڵتان عەلائەددینی
سەلجووقی پێزانینی خۆی بۆ ھەوڵەکانی عوسمان دەربڕی ونازناوی عوسمان پاشای لێنا.

دوای ئەوەی عوسمان پێی جێگیر کرد، لە میرنشینەکەی خۆیدا دەستی کرد بە فراوانکردنی
وڵاتەکەی لەسەر حسابی بیزەنتیەکان. کاتێک مەغۆل دەستیان گرت بە سەر دەوڵەتی قۆنیەی
سەلجووقییەوە، عوسمان خێرا سەربەخۆییی خۆی لە سەلجوقییەکان ڕاگەیاند، کە بەمەش بووە
دامەززرێنەری ئەو دەوڵەتە تورکییە گەورەیە کە ھەر بە ناوی ئەوەوە ناونرا. عوسمان
وەک سوڵتانێکی سەربەخۆ حوکمی دەوڵەتە نوێکەی ئەکرد. پاشان، لە ساڵی ١٣٢٦دا ئۆرخانی
کوڕی شاری بۆرسەی فەتح کرد. ھەر لەو ساڵەدا، دوای ئەوەی کە بنەڕەتی دەوڵەتەکەی دانا
و ڕێگەی گەشەسەندن و بەرەوپێشچوونی بۆ کردەوە، عوسمان لە تەمەنی ٧٠ ساڵیدا مرد.

عوسمان نازناوێکی تری ھەبوو کە "قەرە عوسمان"ە بە مانای عوسمانە ڕەش؛ بەڵام لە
تورکیی عوسمانیدا بە مانای "ئازا"، "گەورە"، یان "مەزن" دێت.

ئۆرخان لەسەر ڕێڕەوی باوکی بەردەوام بوو لە فەتح و دەسەڵاتدا، وزۆر بە بەھێزی
شانشینەکەی ڕێکخست، کردی بە چەند ولایەتێک و بۆرسەی کردە پایتەخت، سکەی پارەی لێدا،
و سوپای ڕێکخست، لە لاوە مەسیحیە ڕۆمەکان سوپایەکی بەھێزیان دروست کرد بە سوپای
ئینکیشاری ناسراوە، و ئۆرخان ڕاھێنانی بەو لاوانە کرد زۆر بە باشی وتایبەتمەندی
گەورەی دا پێیان کە ئەمەش ھۆگر کردن بە بە کەسایەتی ئۆرخان و دڵسۆز بوون بۆی،
ھەروەک ئۆرخان ئیشی کرد لەسەر فراوانکردنی دەوڵەتەکەی، لەبەر ئەوە ئاسایی بوو کە
ناکۆکیەکی بەھێز دروستبوو لە نێوان عوسمانی و بیزەنتیەکان، لە ساڵی ١٣٣٧ز ھێرشی
کردە سەر قوستەنتینیەی پایتەختی بیزەنتیەکان، بەڵام نەیتوانی بیگرێت، لەگەڵ ئەوەشدا
ئەم غەزوە ترسی خستە دڵی ئیمپراتۆری ڕۆمەوە وھەوڵی ڕێکەوتنی دا لەگەڵ ئۆرخان و
کچەکەی خۆی کردە ھاوسەری ئۆرخان، بەڵام ئەمەش نەبووە ڕێگر لە وەستاندنی عوسمانیەکان
لەبەرەو پێشچوون، وپێیان جێگیر کرد لە نیمچە دوورگەی گالیبۆلی لە ساڵی ١٣٥٧ز، بەمەش
جارێکی تر مەترسی عوسمانی بۆ سەر قوستەنتینیە دووبارەکرایەوە، لە سەردەمی ئۆرخاندا
عوسمانیەکان یەکەم جێگیر بوونیان لە ئەوروپادا بینی، دەوڵەتی عوسمانی لە دیوارەکانی
ئەنقەرە لە ئاسیای بچوکەوە تا تراقیا لە بەلقان درێژ ئەبووبەوە، وبانگەوازکاران
بانگی دانیشتوانیان ئەکرد بۆ ئیسلام، ئۆرخان لە ساڵی ١٣٦٠ز کۆچی دوایی کرد و لە
دوای خۆی موردای یەکەم جێگەی گرتەوە.

دەستپێکی ئیشەکانی موڕادی یەکەم گرتنی شاری ئەنقەرە بوو، پیاوێکی ئازا وتێکۆشەر و
بەڕێز و لەخوا ترس بوو، یاسای خۆشئەویست و پەیڕەوی ئەکرد، دادپەروەربوو، سەرگەرمی
غەزو ودروستکردنی مزگەوت وفێرگا وخوێندنگاکان بوو، بەرەو پێش چوو لە ئاسیای بچوک و
ئەروپا لە ھەمان کاتدا، و ڕێکەوت لەگەڵ زۆر لە میرەکانی ئەنادۆڵ لە بەرژەوەندی
عوسمانیەکان و ھەندێکیانی ناچار کرد واز لە دەستکەوتەکانیان بھێنن بەمەش زۆر لە
دەستکەوتە تورکمانیەکانی خستە سەر دەوڵەتی عوسمانی، لە ئەوروپا ھێرشیان کردە سەر
دەستکەوتەکانی بیزەنیەکان و شاری ئەدەرنەیان فەتح کرد لە ساڵی ١٣٦٢زدا، وموراد
پایتەختی گواستەوە بۆ ئەدەرنە تا ببیتە خاڵی جوڵان و جیھاد لە ئەوروپادا، دواتر
چەند شارێکی تریان فەتح کرد وەک سۆفیا وسالۆنیک، بەم شێوەیە قوستەنتینیە
دەورەدرابوو بە عوسمانیەکان لە ھەموو لایەکەوە، لە ساڵی ١٣٨٥ز، ھێزە عوسمانیەکان
لەگەڵ ھێزە سربیەکان بە یەکیاندا لە ناوچەی قوسوە کە ئێستا بە (کۆسۆڤۆ) ناسراوە،
داستانێکی گەورە لە نیوانیان ڕوویدا کە بە سەرکەوتنی عوسمانیەکان کۆتایی ھات، بەڵام
سوڵتان موراد لە کۆتاییدا کوژرا لە سەر دەستی یەکیک لە سەربازە بریندارە سربیەکان.

لە دوای شەھیدبوونی موڕادی یەکەم، بایەزیدی کوڕی دەسەڵاتی گرتە دەست، کە ئازا
وبەڕێز وتێکۆشەر بوو لە پێناوی خوادا، گرنگیەکی زۆری دا بە کاروباری سەربازی
وھەوڵیدا بۆ گرتنی میرنشینە مەسیحیەکانی ئەنادۆل ولە ماوەی یەک ساڵدا دەستی بەسەردا
گرتن، بایەزید وەک بروسکە لە نێوان بەلقان و ئەنادۆڵ دا ئەجوڵا بۆیە ناونرا بە
(ھەورە بروسکە)، شاری ئەشھەری لە دەستی بیزەنتیەکان سەند کە دواین موڵکیان بوو لە
ئاسیای بچوکدا، بە تەواوی بولگاری گرت، سیگسمۆندی پاشای مەجەر ترسا لە فروانبوونی
عوسمانی، ھانای برد بۆ ئەورەپای ڕۆژئاوا وداوای لە پاپا (بۆنیفاسی نۆیەم) کرد کە
ھێرشێکی خاچپەرستی نوێ بکەنە سەر عوسمانیەکان بۆ ڕێگرتن لەبەر پێشچوونیان بۆ
ناوجەرگەی ئەوروپا، پاپای ناوبراو بەدەم داواکەوە چوو، لەگەڵ ژمارەیەک لە
فەرمانڕەواکانی فەڕەنسا وپاڤاریا ونەمسا وڕۆدس و کۆماری بوندقیە، وئینگلتەرا
یارمەتی سەربازی پێشکەشکردن، ھەردوو سوپای عوسمانی و ئەوروپی ڕووبەڕووبونەوە لە
ساڵی ١٣٩٦ز، وداستانێکی گەورە لە نێوانیان ڕوویدا وئەوروپیەکان تێک شکان وگەڕانەوە،
بایەزید دووجار قوستەنتینیەی گەمارۆدا، بەڵام قەڵاکانی ڕێگر بوون لەبەردەم ھێرشە
بەھێزەکانیدا، وبایەزید کاتێک گورزە نوێکانی وەشاندە ڕۆژئاوا، ئاگاداری ئەوەبوو کە
مەغۆل ئامادەکاری ئەکەن بۆ ئەوەی ھێرشی بکەنە سەر لە ڕۆژھەڵاتەوە، بەتایبەت دوای
ئەوەی پیاوێکی سەربازی بەھێزیان تیا دەرکەوت کە تەیمورلەنگ بوو لە نەوەی
جەنگیزخانەوە ھاتبوو، بایەزیدی ناوەندەکەی لە ئاسیای بچوک بەھێزکرد بۆ
ڕووبەڕووبونەوەی تەیمورلەنگ، بەم شێوەیە فشاری عوسمانیەکان لەسەر بیزەنتیەکان کەم
بوویەوە و ڕووخانی قوستەنتینیە لەسەردەستی عوسمانیەکان ٥٠ ساڵ دواکەوت، ولە ساڵی
١٤٠٢ز سوپای تەیمورلەنگ و بایەزید بەیەک گەیشتن لە (جوبق ئاباد) وداستانی تاحینە لە
نێوانیان ڕوویدا کە عوسمانیەکان شکان وبایەزید بە دیل گیرا و مەغۆلەکان بردیان بۆ
سەمەرقەندی پایتەختی دەوڵەتی تەیموری، دواین ڕۆژەکانی ژیانی لەوێ مایەوە ولە ساڵی
١٤٠٣ز کۆچی دوایی کرد.

لە دوای مردنی سوڵتان بایەزید، دەوڵەتی عوسمانی بووە چەند میرنشبنێکی بچوک وەک
ئەوەی دوای ڕوخانی سەلجووقیەکان ڕوویدا، زۆر لە ناوچەکان سەربەخۆیی خۆیان جیاکردەوە
لە عوسمانیەکان، و ژمارەیەکی کەم وڵات مانەوە لە ژێر ئاڵای دەوڵەتی عوسمانیدا، و
ئەوەی زیاتر مەترسی دروست کرد کوڕەکانی بایەزید ڕێ نەئەکەوتن لەسەر جێگرتنەوەی
یەکێکیان، و شەڕێکی زۆر لە نێوانیان ڕوویدا و دوایین سەرکەوتن نەسیبی محەمەدی کوڕی
بایەزید بوو، کە ناسراوە بە محەمەدی یەکەم یان محەمەد چەلەبی، پیاوێکی دانا ووریا
بوو وزۆر زانست وزانایانی خۆشئەویست وتوانی ھەندێک لە ناوچەکانی ئەنادۆڵ
بگەڕێنێتەوە بۆ دەوڵەتەکە کە لە دەستی دابوون. لە ساڵی ١٤٢١ز کۆچی دوایی کرد لە
تەمەنی ٤٣ ساڵیدا.

موڕادی دووەم لە دوای مردنی محەمەد چەلەبی باوکی دەسەڵاتی گرتە دەست لە تەمەنی ١٨
ساڵیدا کە زۆر تێکۆشانی لە ڕێگەی خوادا خۆشئەویست، و ناسرابوو بە خواپەرستی
ودادپەروەری، توانی دەستبگرێت بەسەر ئەو کێشە ناوخۆییانەدا کە دوژمنەکانی
عوسمانیەکان ئەیانویست ھەڵی بگیرسێنن، بەردەوام بوو لە گەڕانەوەی ئەو دەوڵەت و
میرنشینانەی کە جیابووبونەوە لە دەوڵەتی عوسمانی، وگەمارۆی قوستەنتینەی دا بەڵام
نەیتوانی بیگرێت، دواتر بەلقانی گەڕاندەوە بۆ دەسەڵاتی، زۆر شار و قەڵای گرت و
ھەوڵی گرتنی بەلەگرادی دا، کە ئەم ھێرشە ئاگاداریەکی تازە بوو بۆ ئەوروپا لە مەترسی
عوسمانی، ھێزە مەجەڕیەکان لە ھێزە عوسمانیەکانیاندا و تێکیانشکاندن ودەرئەنجام ڕۆحی
خاچپەرستی زیندووبوویەوە لە ئەوروپا وجەنگی ئاینییان لە دژی عوسمانیەکان ڕاگەیاند.

لە دوای مردنی موڕادی دووەم، محەمەدی کوڕی جێگەی گرتەوە، کە ناسراوە بە فاتیح و
باوکی چاکەکان، بەھێزی ودادپەروەری بەیەکەوە کەسایەتی محەمەد فاتیحیان پێک ئەھێنا،
لە تەسکترین خاڵ لە گەرووی بۆسفۆر قەڵایەکی بنیاتنا بەڕامبەر ئەو قەڵایەی بایەزیدی
یەکەم لەسەر کەناری ئاسیا بنیاتی نابوو، لەم کاتانەدا ئیمپراتۆری قوستەنتینیە ھانای
بردە بۆ وڵاتەکانی ئەوروپا کەس وەڵامی نەدایەوە تەنھا چەند شارێکی ئیتاڵیا نەبێت،
وپاپا پشتگیری خۆی دەربڕی بە مەرجێک ھەردوو کەنیسەی ڕۆژھەڵات وڕۆئاوای ببنە یەک،
قوستەنتین، ڕازی بوو، بەڵام خەڵک توڕە بوون لێی.

سوڵتان محەمەد بۆ ڕووبەڕووبونەوەی بیزەنتیەکان سوپایەکی گەورەی کۆکۆدەوە لە
گەشتیگەلی گەورە وتۆپخانە، بەم شێوەیە لە وشکانی ودەریاییەوە گەمارۆی دان، ٥٣ ڕۆژ
دوای گەمارۆ عوسمانیەکان چوونە شارەکەوە دوای ئەوەی بەشێکی زۆری دیوارەکانی دەوریان
ڕووخاند، لەگەڵ بیزەنتیەکان بەیەکیاندا وکوشتارێکی توند ڕوویدا لە نێوانیان، کە
ئیمپراتۆری بیزەنتی وزۆر لە سەربازەکانی تیاچوون، کاتێک فاتیح چووە شارەکەوە داوای
لە سەربازەکانی کرد شەڕ ڕابگرن، دوای ئەوەی کە دەستی گرت بەسەر بەرگری
بیزەنتیەکاندا و ئاڵای ئاشتی بەرز کردەوە، سوڵتان محەمەد ناونرا بە فاتیح و
موسڵمانان زۆر دڵخۆش بوون پێی لەبەرئەوەی ئەمە ھاتنەدی فەرموودەیکی پێغەمبەری
ئیسلام بوو کە فەرموویەتی (فەتحی قوستەنتینیە ئەکرێت، باشترین ئەمیر ئەو ئەمیرەیە و
باشترین سوپا ئەو سوپایەن)، سوڵتان محەمەد پایتەختی گواستەوە لە ئەدرنەوە بۆ
قوستەنتینیە و ناوەکەی گۆڕی بۆ (ئیسلامبۆل) واتە شاری ئیسلام یان تەختی ئیسلام،
سەربەستی ئاینی وئاسایشی بەخشی بە مەسیحیەکان، وئەوانەی کە لە ترسا ڕۆیشتبوون داوای
گەڕاندنەوەی لێکردن بۆ ماڵ وحاڵی خۆیان، ئیمپراتۆری بیزەنتی ڕوخا لەگەڵ فەتح کردنی
شارەکەدا دوای ئەوەی یانزە سەدە بەردەوام بوو، وسوڵتان محەمەد بەردەوام بوو لە
فەتحکردنی ئەوروپا، وڵاتی سربی گرت وفەتحی وڵاتی مورەی کرد لە باشوری یۆنان ھەروەک
ھەرێمی ئەفلاق و وڵاتی بەشناق وئەلبانیای گرت وبوندقیەی مل کەچکرد و ئەنادۆڵی
یەکخست لەڕێگەی دەستگرتن بەسەر ئیمپراتۆری تەڕابزۆنی ڕۆمی ومیرنشینی قەرمان،
ھەروەھا سوڵتان محەمەد ھەوڵی فەتحی ئیتاڵیای دا، بەڵام مردن مەودای نەدا لە ساڵی
١٤٨١ز، عوسمانیەکان ئەو لایەیان بە جێ ھێشت.

لە دوای مردنی سوڵتان محەمەد فاتیح، جم و بایەزیدی کوڕی بووە ناکۆکیان لەسەر تەختی
دەسەڵات، بەڵام لە ئەنجامدا بایەزید سەرکەوت، سوڵتان بایەزید بە سوڵتانێکی میانڕەو
ناسراوە ونەچۆتە شەڕەوە وەک بەرگریکار نەبێت، لەگەڵ کۆماری بوندقیە جەنگا لەبەر ئەو
ھێرشانەی ئەیانکردە سەر گەشتیگەلەکانی لە وڵاتی مۆرە، وجەنگا لەگەڵ مەمالیکەکان
کاتێک ویستیان کۆنترۆڵی ھەندێک لە ناوچەکانی دەوڵەتی عوسمانی بکەن، زۆر حەزی لە
کۆڕی زانا وئەدیبەکان ئەکرد، و لە سەردەمەکەیدا غەرناتە دوایین قەڵای موسڵمانان لە
ئەندەلوس ڕوخا، چەند کەشتیەکی نارد بۆ گواستنەوەی ئەندەلوسییە موسڵمانەکان بۆ
قوستەنتینیە وشارەکانی تر، ھەر لەم سەردەمەدا شیعەکان لە وڵاتی فارس دەرکەوتن کە
سەفەوییەکان بوون، وتوانیان بە سەرکردایەتی شا ئیسماعیل مەترس بۆ عوسمانیەکان دروست
بکەن لە ڕۆژھەڵاتدا،

لە کۆتایی سەردەمی بایەزیددا ناکۆکی لە نێوان کوڕەکانیدا دروست بوو لەسەر دەسەڵات
گرتنە دەست، بایەزید خەلافەتی دا بە ئەحمەدی کوڕی، بەمەش کوڕەکەی تری (سەلیم)
توڕەبوو، وشۆڕشی ڕاگەیاند بەسەر باوکیدا کە ئەم شۆڕشەش ھۆکاری سیاسی ومەزھەبی
وبازرگانی ھەبوو، کاتێک سەفەوییەکان دەستیان کردبووە بڵاوکردنەوەی مەزھەبی شیعە
لەسەر حسابی مەزھەبی سونە لە ئەنادۆڵدا، وڕێگەی بازرگانیان داخست لەگەڵ ھیند و
ڕۆژھەڵاتی ئەقسا، وڕێگەیان لە ڕۆیشتنی ھۆزە تورکمانەکان گرت لە ئاسیای ناوەڕاستەوە
بۆ ئەنادۆڵ و ئەوروپای ڕۆژھەڵات، وشا ئیسماعیل پشتگیری لە ئەحمەد ئەکرد بۆ حوکم
گرتنە دەست، لەبەر ئەوە سەلیم بێدەنگ نەبوو لەم دەست تێوەردانەی سەفەوییەکان لە
کاروباری عوسمانیەکان، وئینکیشاریەکانی سوپا فشاریان کردە سەر سوڵتان بایەزید تا لە
دەسەڵات دابەزێت بۆ سەلیمی کوڕی، بایەزید کۆچی دوایی کرد لە ساڵی ١٥١٢ز، سەلیم دوای
ئەوەی تەختی دەسەڵاتی گرتە دەست، پێی خۆی جێگیر کردو لەگەڵ وڵاتەکانی ئەوروپا
ڕێکەوت تا یەکلایی بێتەوە بۆ کێشەی سەفەوییەکان، کە مەترسیدارترین ئەزمە بوو
ڕووبەڕووی عوسمانیەکان بێتەوە دوای داستانی ئەنقەرە، سەلیم براکانی ومناڵەکانی
کوشتن تا ڕکەبەری نەبێت لە دەسەڵاتدا، ئاگربەستێکی دوور ودرێژی بەست لەگەڵ
وڵاتەکانی ئەوروپای دەوروپشتیا، پاشان ڕوویکردە ڕۆژھەڵات بۆ ڕووبەڕونەوەی سەفەوی
ومەمالیکەکان، شیعەکانی ئاسیای بچوک بە پاڵپشتی سەفەویەکان وەستان لە دژی دەوڵەتی
عوسمانی، سەلیم دەستی بەسەر ئەم شۆڕشەدا کرد و شیعەکانی گرت وچل ھەزاری لێ
لەناوبردن، پاشان ڕۆیشت بۆ ڕووبەڕوونەوەی شا، ھەردولا بەیەک گەیشتن لە شەڕی
چاڵدێراندا، وسوڵتان سەلیم سەرکەوت لەم جەنگە گەورەیەدا وسەلیم ڕۆیشتە پێشەوە
بەرەوە تەبرێزی پایتەختی سەفەوی ودەستی بەسەراگرت.

دوای سەرکەوتنیان بەسەر سەفەویەکاندا عوسمانیەکان ملیان بە مەمالیکەکان کەچکرد،
دوای ئەوە کە داستانی مەرج دابق ڕوویدا لە نێوانیان، وبە سەرکەوتنی عوسمانیەکان
کۆتایی ھات، پاشان ڕۆیشتن بەرەو میسر وجارێکی تر ڕووبەڕوەی مەمالیکەکان بوونەوە ولە
داستانی ڕیدانیە سەرکەوتن بەسەریاندا وچوونە میسرەوە بەسەربەرزی، لەو کاتانەدا
ناوچەی حیجاز ملکەچیان بۆ دەربڕی و لە ھەمان کاتدا دوایین خەلیفەی عەباسیەکان لە
میسر دابەزی لە دەسەڵات بۆ سوڵتانە عوسمانیەکان، بەم شێوەیە سوڵتانە عوسمانیەکان
بوونە خەلیفەی موسڵمانان وپێشەوای باوەڕداران، سوڵتان سەلیم کۆچی دوایی کرد لە ساڵی
١٥٢٠ز.

لە دوای سوڵتان سەلیم، سولەیمانی کوڕی دەسەڵاتی گرتە دەست لە تەمەنی ٢٦ ساڵیدا، کە
لە ڕۆژھەڵات بە (قانونی) ولەڕۆژئاوا بە (مەزن) ناسراوە وسەردەمەکی بە سەردەمی
زێڕینی دەوڵەتی عوسمانی ناسراوە، سوڵتان سەلیم سەرگەرمی فەتحی ڕۆژھەڵات بوو لە
ھەموو ژیانیدا، لەبەرئەوە ئاسایی بوو کە سوڵتان سولەیمانی کوڕی ڕووبکاتە ڕۆژئاوە بۆ
تەواوکردنی ئەو فەتحانەی کە پێشینەکانی دەستیان پێ کردبوو، سولەیمان شاری بەلگرادی
گرت لە ساڵی ١٥٢١ز، پاشان دەستی گرت بەسەر دوورگەی ڕۆدس لە ساڵی ١٥٢٣ز، ھەروەک بەشی
باشور وناوەڕاستی مەجەڕی خستە سەر دەسکەوتەکانی عوسمانیەکان بۆ ئەمەش سودی لە
بارودۆخی ئاڵۆزی ناوخۆی مەجارستان وەرگرت وھەروەک بارودۆخی دەرەوەش گونجاو بوو.

لەشکری عوسمانی ومەجەڕ بەیەکیاندا لە دۆڵی موھاج لە مەجەڕ سالی ١٥٢٦ز، لە
داستانێکدا کە ماوەی دوو سەعاتی خایاند، عوسمانیەکان سەرکەوتنێکی گەورەیان تیا بە
دەست ھێنا وپێیان جێگیر کرد لە وڵاتەکە بۆ ماوەیەکی زۆر، جان زابۆلیای پاشای
ترانسلڤیای کردە فەرمانڕەوای، ھەر لەو کاتانە فەردینادی پاشای نەمسا وەفدێکی نارد
بۆ لای سوڵتان تا دان بنێت بە موڵکی نەمسا لە مەجەر، سوڵتان گاڵتەی پێکردن و
نوێنەرەکانی بەند کرد، دوای ماوەیەک کە ئازادی کردن نامەیەکی لەگەڵا ناردن بۆ پاشای
نەمسا تا خۆی ئامادەکات بۆ ڕووبەڕونەوەی، سولەیمان لەگەڵ فەردیناد جەنگا بە
سوپایەکی بەھێزەوە، سولەیمان رۆیشت بەرەو ڤێیەنا وگەمارۆی ئەم شارەی دا لە ناو
جەرگەی ئەوروپا، کە ئازوقە بڕا لە سەربازە عوسمانیەکان وزستان ھات بەسەریاندا،
لەبەرئەوە سوڵتان گەڕایەوە وڵاتەکەی خۆی، ولەساڵی ١٥٣٢ز جارێکی تر گەمارۆی ڤێیەنای
دا، وئەمجارە ڕێکەوت لەگەڵ فەردیناند کە سوڵتان دان بنێت بە موڵکی نەمسا لە مەجەڕ
لەبەرامبەر سەرانەیەکدا نەمسا بیدات بە دەوڵەتی عوسمانی، ئەم ڕێکەوتنەی لەبەر
ئەوەکرد ئاڵۆزی کەوتە پەیوەندیەکانی لەگەڵ تەماسبی کوڕی شا ئیسماعیل سەفەوی شای
فارس، سوڵتان دەستی کرد بە ڕووبەڕوو بوونەوەی فارس وتەبرێزی پایتەختی فارسی گرت
وپاشان بەغدای گرت وچووە ناویەوە زۆر بە شکۆ وسەربەرزیەوە. عوسمانیەکان لە ڕۆژانی
سوڵتان سولەیمان چەند فەتحێکی دەریایی گەورەیان ئەنجام دا، بە چاکەی دەریاوان
(خەیرەدین بەڕبەڕوس)، کە لەڕۆژانی سوڵتان سەلیمدا جەزائیری خستە سەر دەوڵەتی
عوسمانی، سوڵتان سولەیمان خیرەدینی کردە ئەمیری دەریایی لە ساڵی ١٥٣٣ز، جارێکی تر
گەشتیگەلی عوسمانی زۆر ئازایانە ڕاپەڕاندەوە، توانی تونس لە ژێر دەستی ئیسپانیا دەر
بھێنێت ومل کەچی کات بۆ دەوڵەتی عوسمانی ئەگەر بۆ ماوەیەکی کەمیش بێت، لە فەتحە
دەریاییە گرنگەکانی سەردەمی سوڵتان سولەیمان، فەتحی تەڕابولسی ڕۆژئاوا بوو، سوڵتان
سولەیمان کۆچی دوایی کرد ساڵی ١٥٦٦ز، ودەوڵەتی عوسمانی ئەو کاتە لە بەرزترین ئاستی
تەواویدا بوو وبوونی پێویست بوو بۆ ھاوسەنگی سیاسی لە ڕۆژھەڵاتی ناوەڕاست
وئەوروپادا.

لاوازی دەوڵەتی عوسمانی گرتەوە و سەلیمی دووەم کە لە جێگەی سوڵتان سولەیمان قانونی
باوکی ھاتە سەر حوکم، لاواز بوو و نەیئەتوانی فەتحەکانی باوکی بپارێزێت وحاکمێکی
خاو ولاواز بووە، کە زیرەکی سەدری ئەعزەمی ئەو کاتە (محمد سەقلی)و گەورەیی وشان
وشکۆی دەوڵەتەکە بوو پاراستیان لەوەی یەک جار بکەێت، لە ئیشەکانی محەمەد سەقلی
سوپایەکی گەورەی نارد بۆ یەمەن ساڵی ١٥٦٩ز، وبۆ میسر بۆ کپکردنەوەی شۆڕشە
ناوخۆییەکان وچوونە شاری سەنعاء دوای ئەوەی قەڵاکانی فەتح کران، ھەر لە ئیشەکانی
فەتحی قوبرسیان کرد لە دەستی بوندقیەکانی سەند، وھەر لە سەردەمی سوڵتان سەلیمی
دووەمدا ڕووداوی لیبانتۆی دەریایی ڕوویدا، کە کاریگەریەکی خراپی ھەبوو بۆ وێنەی
ھێزی دەریایی و سوپای عوسمانی کە زۆربەی لەو باوەڕەدا بوون ھەرگیز تێک ناشکێن،
کورتەی ئەو ڕووداوەش ئەمە بوو، دوای زیادبوونی ممەترسی عوسمانی بوو لە دەریای
ناوەڕاستدا بۆ ئەوروپا دوای ئەوەی فەتحی قوبرس و ھەندیک ناووچەی دەریای ئەدریاتیکی
کران، پاشای ئیسپانیا ڕێکەوت لەگەل ھەریەک لە پاپا بیۆسی پێنجەم وگۆماری بوندقیە بۆ
ڕێگرتن لەبەرەو پێچوونی عوسمانیەکان، ٢٣٠ کەشتی و٣٠ ھەزار سەربازیان کۆکردەوە و
لەگەڵ عوسمانیەکان بەیەکیاندا لە یەکێک لەو داستانە گەورانەی کە لە مێژووی نوێدا
ڕوویاندا و بە تێکشکانی عوسمانیەکان کۆتایی ھات، بەڵام ئەمە ورەی محەمەد پاشا سەقلی
نەڕوخاند و خۆی ئامادەکرد بۆ ڕووبەڕونەوەیەکی نوێ لەگەڵیان، لەبەرئەوە بوندقیە
بەباشی زانی ڕێکەوتنی ئاشتی بکات لەگەڵ دەوڵەتی عوسمانی لە ساڵی ١٥٧٣ز، بەم شێوەیە
عوسمانیەکان یەکلایی بوونەوە بۆ شەڕی ئیسپانیا کە ھاتبووەوە بۆ داگیرکردنی تونس.

سوڵتان سەلیمی دووەم کۆچی دوایی کرد لە ساڵی ١٥٧٤ز، موڕادی کوڕی جێگەی گرتەوە، لە
سەردەمی ئەم سوڵتانەدا عوسمانیەکان دەستیان گرت بەسەر پۆڵەندا، وعوسمانیەکان
یارمەتی سوڵتانی مەڕاکیشیاندا بۆ سەرکوتکردنی ئەوشۆڕشەی کە پەنایان بۆ پورتگالیەکان
بردبوو، عوسمانیەکان سەرکەوتن بە سەریاندا و سوڵتانیان گەڕاندەوە بۆ حوکمی مەڕاکیش،
گرنگترین ڕووداوەکانی سەردەمی موڕادی سێیەم بەرەوپێشچونیان بوو لە ڕۆژھەڵاتدا،
لەسەر حسابی دەولەتی سەفەوی، شا تەماسبی یەکەم مرد بێ ئەوەی کەس لە جێگەی خۆی
دابنێت، کوڕەکانی بووە ناکۆکیان لەسەر دەسەڵات، سەدری ئەعزەم (محەمەد پاشا سەقڵی)
ھێرشێکی سەربازی نارد بۆ وڵاتی فارس بۆ فەتحکردنی شارەکانی، دەستیان گرت بەسەر
کەرەج وئازربایجانی باکور و پاشان وڵاتی داغستان. دوای ئەم غەزوانە دەوڵەتی عوسمانی
توشی شۆکێکی سیاسی بەھێز بوو، دوای ئەوەی سەدری ئەعزەم محەمدپاشا سەقڵی کوژرا ساڵی
١٥٧٩ز، ئاژاوە وڵاتەکەی گرتەوە وئینکیشاریەکان یاخی بوون، والیەکان کەوتنە ڕکابەری
لەسەر جێگەی سەدری ئەعزەم، ولە ساڵی ١٥٩٠ز عوسمانیەکان ڕێکەوتنیان کرد لەگەڵ
سەفەوییەکان، لەدوای ئەوە ئاسایش جێگیر بوو لە سنوری وڵاتەکە لای ڕۆژھەڵات و
ڕۆژئاواوە، ئینکیشاریەکان لە قوستەنتینیە و ولایەتەکان شۆڕشیان ھەڵگیرساند لەبەر
نزمبوونەوەی موچەکانیان، کە ئەمەش وای لە سەدڕی ئەعزەمە تازەکە (سینان پاشا) کرد
سەرگەرمیان کات بە شەڕ لەگەڵ نەمسا ومەجەڕ، بەھۆی ئاژاوەی ناو ئینکیشاریەکانەوە،
شکستیان خوارد، ھەندێک قەڵایان لەدەستدا، ھەرچەن دواتر سینان پاشا توانی
یانگێڕێتەوە، بەڵام بەرپرسەکانی ئەفلاق وبەگدان وترانسلڤانیا ھەلەکەیان قۆستەوە
وسەرکەوتن بەسەر سوپای عوسمانیدا وھەندیک شاریان لێ سەندن، مورادی سێیەم ساڵی ١٥٩٥
کۆچی دوایی کرد.

لە دوای موڕادی سێیەم موحەمەدی کوڕی دەسەڵاتی گرتە دەست، دەرچوو لەو ڕێڕەوەی کە لە
سەردەمی باپیرەی سەلیمی دووەمەوە پەیڕەو دەکرا، کە سەدری ئەعزەم سەرکردایەتی سوپای
ئەکرد، محەمەدی سێیەم خۆی سەرکردایەتی سوپای کرد ودەرچوو بۆ شەری مەجەڕ ونەمسا، و
سەرکەوت بە سەریاندا لە ڕووداوی کەرزت ساڵی ١٥٩٦ز، دواتر لە سەرەتای سەدەی خەڤدەدا
چەند شۆڕشێک لە ئەنادۆڵ دەرکەوتن، یەکێک لە سەرۆک تیپەکانی سوپای ئینکیشاری کە نەفی
کرا بۆ ئەنادۆڵ لەبەر جێگیر نەبوونی لە ڕووداوی کەرزتدا، بانگەشەی ئەوەی ئەکرد کە
خەوی بە پێغەمبەر محەمەد بینیوە ومژدەی سەرکەوتنی بەسەر عوسمانیەکان پێداوە، یاخی
بوو وشۆڕشی ڕاگەیاند لە دەوڵەت وچەند ئاژاوەیەکی نایەوە لەگەڵ براکەیدا، پاشان مرد
دوای ئەوەی بریندار بوو لە یەکێک لە شەرەکاندا، بەڵام براکەی بەردەوام بوو تاکو
دەوڵەت ولایەتی بۆسنەیان پێ بەخشی بۆ ئەوەی لەگەڵ ئەوروپیەکان بجەنگێت، ھەتا ھەموو
سوپاکەی تیاچوون لەو پێک ھەڵپژانە بەردەوامانەی لەگەڵ نەمسا ومەجەڕدا ڕوویاندا،
بەدوای ئەوەدا شۆڕشێکی خەیاڵی تر لە قوستەنتینیە ھەڵگیرسا کە داوای
قەرەبووکردنەوەیان ئەکردەوە لەو زیانانەی لە کە لە ئەنجامی شۆڕشی پێشتردا لێیان
کەوت، دەولەت بە یارمەتی سەرابازە ئینکیشاریەکان توانی بیانگێڕێتەوە بۆ گوێڕایەڵ
بوونی جارێکی تر.

دوای مردنی محەمەدی سێیەم چەند سوڵتانێکی لاواز وسەرەڕۆ دەرکەوتن، ھەرچەند چەند
کەسایەتیەکی بەھێزی وەک عوسمانی دووەم و مورادی چوارەمیان تیادا بوو.

سەردەمی چاکسازیی ڕاست ودروست لە سەردەمی سولتان سەلیمی سێیەم دەستی پێردکە لە
پێشەنگی چاکساز وسەرکردە ڕاستیەکانی دەوڵەتی عوسمانی دائەنرێت، وئەوانی دوای خۆی
ڕێگای ئەمیان گرت، وچاکسازیەکانی ھەموو ڕوویەکی ژیانی گرتەوە، لە بەڕێوەبردن
وڕۆشنبیری وئابوری وکۆمەڵایەتی وسەربازی. وخاوەن ڕۆشنبیریەکی فراوان بوو، کاتێک
ھاتە سەر حوکم سەروەتەکانی وڵات لە ئاستیکی نزمدا بوو، وعوسمانیەکان لەشەڕدا بوون
لەگەڵ نەمسا وڕوسیا بەڵام لێرەدا چاودێری قەدەر ھات وشۆڕشی فەڕەنسا ھەڵگیرسا،
ئیمپراتۆری نەمسا ترسا لەوەی بگاتە وڵاتەکەی ئەویش، ڕێکەوت لەگەڵ عوسمانیەکان
وبەلەگراد و وڵاتی سربی گەڕاندەوە بۆیان، سوڵتان سەلیم سودی لە پێشکەوتنی ڕۆژئاوا
وەرگرت و بیرۆکەی ڕژیمی سەربازی دانا لە جێگەی سوپای ئینکیشاری کە بووبونە
سەرچاوەیەک بۆ ئاژاوە و شکست وقەڵای نوێی بنیاتنا وکەشتی لەسەر شێوەی فەرەنسی
دروستکرد وداوای یارمەتی سویدی کرد بۆ دانانی تۆپخانە، وسەرچاوە زانتسیەکانی
بیرکاری و ھونەری سەربازی وەرگێڕا، ڕژێمێکی ھەڕەمی دانا بۆ سەرکردایەتی سەربازی،
ئاسایی بوو کە ناڕەزایی دروست بێت لەلایەن پارێزگارەکانەوە بۆ ئەم یاسا نوێیانە،
ئینکیشاریەکان شۆڕشیان لێکرد لەبەر ئەو یاسا سەربازیە نویێە وازیان نەھێنا بە
لابردنی سوڵتان بەڵکو کوشتیشیان لەسەر فەرمانی جێنشینەکەی.

لە گرنگترین ڕووداوەکانی سەردەمی سوڵتان سەلیمی سێیەم، ھەڵمەتە فەڕەنسیەکان بوو بۆ
سەر میسر بە سەرکردایەتی ناپۆلیۆن بۆناپارت، بەم شێوەیە دوژمنەکانی دوێنێ بوونە
ھاوڕێ وبە پێچەوانشەوە، ھاوڕێیەتی فەڕەنسی عوسمانی کۆتایی ھات کە لە سەردەمی سوڵتان
سلێمان قانونی کرابوو، وڕوسیا وبەریتانیا ڕێکەوتن لەگەڵ عوسمانیەکان بۆ دەرکردنی
فەڕەنسا لە میسر، ھەر لەم سەردەمەدا کۆمار سەربەخۆی یۆنان پێک ھات لە ژێر چاودێری
عوسمانیەکان.

لەم سەردەمە ڕووداوی گرتگ ڕوویدا لە ئاستی ناوخۆ ودەرەوە، ئەو لاوازیەی گەورەیەی
دەوڵەتی عوسمانی گرتبوویەوە دوو ئاڕاستەی تیا دەرکەوت، یەکەمیان، ئەگەڕایەوە بۆ ئەو
لاوازیەی دەوڵەتی عوسمانی گرتەوە بە ھۆی دوورکەوتنەوە لە ئیسلامەوە، ودووەمیان،
لاسایی کردنەوەیەکی کوێرانەی ئەوروپا تا عوسمانیەکان بگەن بە پێشکەوتن. لە ئەنجامی
ئاڕاستەی یەکەمیاندا بزوتنەوەی وەھابی دەرکەوت لە نیمچە دوورگەی عەرەبی،بانگەوازی
پاککردنەوەی ئیسلامی ئەکرد لە ھەموو ئەو شتانەی خۆیان پیا ھەڵواسیوە بە دریژایی
سەدەکان، سوڵتان محەمەد بە پێویستی زانی ئەم کۆمەڵەیە لەناو ببات کە ئەترسا وشەی
ئیسلام جیابکەنەوە، محەمەد عەلی پاشای والی میسری ڕاسپارد بە دەستگرتن بەسەریاندا،
ئەویش ئەوەی ئەنجامدا کە داوای لێکرابوو، وبزوتنەوەکەی لەناوبرد، ولە سەرەتای
سەردەمی مەحمودی دووەمدا چەند دەوڵەتێکی ئەوروپا سەربەخۆییان ڕاگەیاند لە دەوڵەتی
عوسمانی، کە سەرەتای جیابوونەوەی ئەوروپای ڕۆژھەڵات بوو لە دەوڵەتی عوسمانی، کاتێک
سربیەکان دووجار شۆڕشیان کرد وداوای سەربەخۆییان کرد، دووجار دەوڵەتی عوسمانی
لەناوی بردن، وپاشان بەڵێنی دا دەست وەرنەداتە کاروباری ناوخۆی سڕب، ودەسەڵاتی
عوسمانی لە سڕبدا تەنھا لەسەر یەک قەڵا بێت، خێرا بە دوای ئەوە عەلی پاشای والی
شاری یانیەی ئەلبانیا شۆڕشی کرد، سوڵتان سوپایەکی بۆ نارد توانیان دەستی بەسەرا
بگرن ولەسێدارەیاندا، کێشەکان لە کۆڵ دەوڵەتی عوسمانی نەبوونەوە، یۆنانیەکان
شۆڕشیان کرد بۆ سەربەخۆبوون، وئەو تیپە سەربازیە عوسمانیانەی نێرابوون بۆ
سەرکوتکردنیان تێک شکان، لەبەر ئەوە سوڵتان داوای لە محەمەد عەلی پاشای والی میسر
کرد شۆڕشی یۆنان خامۆش کات، کە ئەویش بەدەم داواکەوە چوو وکەشتی جەنگی نارد بۆ
یۆنان، وتوانی سەرکەوتنی گەورە بە دەست بھێنێت بەسەر یۆنانیەکاندا، لەگەڵ ئەوەی
یۆنانیەکان شۆڕشەکەیان سەرکەوت وسەربەخۆیی ولاتەکەیان جیا کردەوە لە دەوڵەتی
عوسمانی دوای ئەوەی یارمەتیانەی لە وڵاتە ئەوروپیەکانەوە پێیان گەیشت، ھەروەک
کەشتیگەلی عوسمانی تیک شکا لە شەڕی ناڤارین ساڵی ١٨٢٧ز لەسەر دەستی کەشتیە بەریتانی
وڕوسیەکان. ئەم سەردەمە جیا دەکرێتەوە بە دارمانی خێرای دەوڵەتی عوسمانی و لە
دەستدانی زۆربەی دەستکەوتەکانی لە ئەوروپادا، سوڵتان مەحمود چەند چاکسازیەکی گەورەی
ئەنجامدا تا دەوڵەتەکەی لە ئاستی ئەوروپای ڕۆژئاوادا بێت لەبەرەوپێشچوندا، یەکەم
ئیش کردی ھەڵوەشاندنەوەی ئینکیشاریەکان بوو، کە ھەوڵی یاخی بوونیان دا وکۆبوونەوە
لە مەیدانەکانی ئەستانە، عوسمانیەکان تۆپبارانیان کردن، وسوڵتان دوای ئەوەی دەستی
گرت بەسەر ئینکیشاریەکاندا، ڕژێمێکی سەربازی نوێی وەک ئەوروپیەکانی ڕاگەیاند،
ھەروەک سوڵتان چەندین خوێندنگەی نوێی دامەزراند ودەستی ھەیئەی ئیسلامی لابرد لەسەر
سەرپەرشتی فێربوون وخوێندکارانی ناردە دەرەوە بۆ خوێندن، وڕووی وڵاتی کردە
تەقالیدەکانی ئەوروپا تەنانەت لە جل وبەرگدا.

ڕوسیا بڕیاری شەری دا لەگەڵ عوسمانیەکان دوای ئەوەی دەوڵەتی عوسمانی دانی نەنا بە
بریارەکانی کۆنگرەی لەندەن کە ئاماژەی بە سەربەخۆیی یۆنان کرد، ڕوسیا توانی بەگدان
و ئەفلاق داگیر بکات وگەیشتە شاری ئەدەرنە وھەڕەشەی ڕوخانی ئەستانەی ئەکرد،
بەریتانیا وفەڕەنسا ھاتن بۆ ئەوەی ڕوس بوەستینن لەبەرەو پێشچوون لە ترسی بەرژەوەندی
خۆیان لە ڕۆژھەڵات، ڕێکەوتنی ئەدرنە ڕوویدا لە نیوان ڕوس و عوسمانی کە بڕیار درا
ڕوسیا زەویەکانی داگیری کردووە بگەرێنێتەوە بۆ عوسمانیەکان، بەرامبەر ئەوەی ڕوسیا
قەرەبوو بکریتەوە لەو زیانانەی لێی کەوتووە وچەند تایەتمەندیەکی ھەبێت، وڵاتی سڕب
سەربەخۆیی بدرێتێ ودەوڵەت ھەموو قەڵاکانی بۆ بگەڕێنێتەوە، و لە ناوەڕاستی ساڵی
١٨٣٠ز پەیوەندی نێوان عوسمانی و فەڕەنسیەکان تێکچوو جارێکی تر، کە فەڕەنسا دەستی
گرت بە سەر جەزائیردا بە بیانووی ڕێگرتن لە دوژمنایەتی موسڵمانان بۆ کەشتیە
بازرگانیەکانی، بەم شێوەیە دەوڵەتی عوسمانی جەزائیری بەتەواوی لەدەستدا لەگەل ئەو
بەرەنگاریە گەورەیەی بە سەرکردایەتی عەبدول قادر جەزائیری کردیان بۆ ماوەی ١٧ ساڵ
ناچاربوون خۆیان بەدەستەوە بدەن. لەدوای کەوتنی جەزائیر کێشەکان بەردەوام بوون لە
دەوڵەتی عوسمانی کە والی میسر محەمەد عەلی پاشا تەماعی فراوانکردنی دەسەڵاتی خۆی
گرتی لە کاتێکا بەھێزترین والی عوسمانیەکان بوو لە ڕۆژھەڵاتی عەرەبی، کە پیشتر
سوڵتان مەحمود بەڵێنی ولایەتی شامی بە محەمەد پاشا دابوو لە بەرامبەر خزمەتەکانیا
بەڵام دواتر پاشگەزبوویەوە لەو بەڵێنە کاتێک ھەستی کرد بوونی محەمەد پاشا لە شام
خۆی مەترسیە بۆ دەوڵەتی عوسمانی، محەمەد عەلی بڕیاری دا کە ولاتی شام بەزۆر بگرێت،
سوپاکەی نارد بەرەو فەلەستین وگرتی پاشان رۆیشت بەرەو کەنارەکانی لوبنان ویەک لە
دوای یەک گرتنی،وبەخێرایی ڕۆیشت بەرەو سوریای ناوەڕاست وباکور، وسوپاکەی ڕۆیشتن
بەرەو ئەنادۆڵ وھێزە عوسمانیەکانیان لە قۆنیە شکاند، کە ھەموو جیھان بینیان کۆتایی
دەوڵەتی عوسمانی نزیکە. لە دوای شکستی قۆنیە سوڵتان مەحمود داوای یارمەتی ئەوروپای
کرد، کەس داواکەی قبوڵ نەکرد ڕوسیا نەبێت، ١٥ ھەزار سەربازی نارد بۆ ئەستانە بۆ
بەرگری کردن، ئەمەش بەریتانیا وفەرەنسای ترساند لە کاریگەری ڕوسیا لەبەر ئەوە ھاتنە
نێوانیانەوە بۆ ڕێکەوتن لەگەڵ محەمەد عەلی پاشا، کە سوڵتان محەمەد عەلی کردە والی
میسر و دوورگەی کریت وفەلەستین ولوبنان وئەدەنە. بەم شێوەیە کاریگەری روسیا
بڵاوبوویەوە لە دەوڵەتی عوسمانیدا دوای ئەوەی ڕێکەوتن لەگەڵ عوسمانیەکان بیپارێزن
لە ھێرشی میسریەکان وئەوانی تر. دواین رۆژەکانی سوڵتان مەحمود ھەولی گەڕانەوەی میسر
و شامی دا و سوپایەکی نوێی کۆکردەوەوکاتێک لە فوراتەوە ھێرشی کردە سەر شام توشی
کارەساتێک ھاتن وسوپای میسری شکاندنیان لە شەڕی نەسیبین ساڵی ١٨٣٩ز، بەڵام سوڵتان
چەند ڕۆژێک پێش ئەوەی ھەواڵی ئەم شکاندنەی پێ بگات وەفاتی کرد.

سوڵتان عەبدول مەجیدی یەکەم لە دوای باوکی (مەحموودی دووەم) ھاتە سەر حوکم، لاویک
بوو لە تەمەنی ١٨ ساڵیدابوو، دەوڵەتی عوسمانی لە لێواری ڕوخاندابوو، بێ سوپا بوو بە
ھۆی شکستی سوپای عوسمانی بەرامبەر میسریەکان، ھێزە چەکدارەکانیان پەرش وبڵاوبوونەوە
وبێ کەشتیگەل بوون دوای ئەوەی کەشتیگەلە عوسمانیەکان ملکەچی کەشتیگەلە میسریەکان
بوون لە ئەسکەندەریە، سوڵتان ویستی خیرا ڕێبکەوێت لەگەڵ محەمەد عەلیدا بەڵام فەرنسا
پیی وت بە بێ ڕاوێژی ئەوان ھیچ بڕیارێکی لەسەر نەیات، وبەڵێنی دا بکەوێتە
نێوانیانەوە وسوڵتان ڕازی بوو، پاشان ھەر یەکە لە بەریتانیا وڕوسیا وپروسیا ونەمسا
کۆبوونەوە وڕێکەوتنێکیان کرد لەگەڵ عوسمانیەکان، بە محەمەد عەلیان وت تەنھا میسر بۆ
خیزانەکەی ئەو ئەبێت وعەکا ھەتا خۆی لە ژیاندایە لە ژێر دەستیا ئەبێت، محەمەد عەلی
ئەمەی ڕەتکردەوەو ونوێنەرە ئەوروپی ونوێنەری عوسمانیەکانی دەرکرد لە میسر، لەسەر
ئەوەوە ھێزە بەریتانی ونەمساوی وعوسمانیەکان ھێرشیان کردە سەر کەنارەکانی شام
وسەرکەوتنێکی گەورەیان بەسەر ھێزەکانی محەمەد عەلی ھینا بە سەرکردایەتی ئیبراھیم
پاشا، وناچاری گەڕانەوەیان بۆ میسر کرد، بەمە شام گەڕایەوە بۆ ژێر دەسەڵاتی
عوسمانی، سەرکردایەتێکی ناوی ھەبوو بەسەر میسرەوە، لە دوای ئەم کێشەیە دەوڵەتە
ئەورپیە گەورەکان ڕێکەوتێکیان لەگەڵ دەوڵەتی عوسمانی کرد ناسراوە بە ڕێکەوتنی
لەندەنی تایبەت بە گەرووەکان، کە یاسای ئەم ڕێکەوتنە مایەوە بەسەر گەرووە
عوسمانیەکانەوە بێ ئەوەی گۆڕانکاری جەوھەری تیا بکرێت تا جەنگی جیھانی یەکەم. لە
سەردەمی سوڵتان عەبدول مەجیددا چەند ئاژاوەیکی ناوخۆ ڕوویاندا، ودەوڵەتەکە ڕۆژ بە
ڕۆژ لاوازتر بوو، کە تەماعی دەوڵەتە ئەوروپیەکانی زیاد کرد بۆی، وئەوروپیەکان
پلانیان دانا بۆ دابەشکردنی لە داھاتوودا.

کێشەی ڕۆژھەڵاتی لە کۆتایی سەدەی ھەژدەوە ئەم شێوازەی ئێستای وەرگرت، لەگەڵ
ھاتنەدواوەی فراوانبونی عوسمانی لە ئەوروپادا ولەدەستدانی سەرکەوتنە سەربازەکانیان
بەسەر دەوڵەتە ئەوروپیەکاندا بە تایبەت لە بەرامبەر نەمسا وڕوسیا. بۆ ئەمەش سێ
ھۆکار ھەبووو لاوازی زۆری دەوڵەتی عوسمانی، ودەرکەوتنی چەند نەتەوەیەکی بچوکی
مەسیحی لە باڵکان، ئاژاوە ناوخۆییەکان لە ھەندێک لە ولایەتەکان، وھەموو ئەم
ھۆکارانە ڕێگەیان خۆش کرد بۆ ئەوروپا تا دەستێوەردان بکەن لە کاروباری ناوخۆی
عوسمانی وبە پێی بەرژەوەندی خۆیان بیجوڵێنن، و لەگرنگترین ئەو ڕووداوانەی ئەوروپا
سودیان لێوەرگرت، ئەو ئاژاوە تائیفیە بوو کە لە وڵاتی شام ڕوویدا لە چلەکانی سەدەی
نۆزدەدا، وگەیشتە لوتکە لە شاخی لوبنان، فەڕەنسا ھاتە ناوەوە بە بیانووی پاراستنی
کاسۆلیک بە تایبت موارنە، وبەریتانیا ھاتە ناوەوە بۆ پشتگیری دڕوز، وروسیا بۆ
پشتگیری ئەرسەدۆکس، چەند کوشتارگەیەکی گەورە ڕوویاندا لە ولاتەکەدا، دواتر جەنگی
قەڕم کە ساڵی ١٨٥٤ز دەستی پێکرد لە نیوان ڕوسیا ودەوڵەتی عوسمانی لە گرنگترین
قۆناغەکانی کێشەی ڕۆژھەڵات بوو، ئەم شەڕە قەیرانیکی دروست کرد لە ڕێکەوتنە
نێودەوڵەتیەکاندا، ھاوپەیمانیە سیاسیەکان گۆڕان، بەریتانیا وفەڕەنسا لەگەڵ دەوڵەتی
عوسمانی وەستان بۆ پاراستنی زەویەکانی لە دژی ڕوس. لە کۆتاییەکانی سەردەمی سوڵتان
عەبدول مەجیدی یەکەمدا، ئاژاوەیەکی تائیفی گەورە لە شام بڵاوبوویەوە لە دیمەشق
وبیقاع وشاخی لوبنان لە نێوان مەسیحی وموسڵمانەکان بە گشتی ودروز وموارنە بە
تایبەتی، کوشتارگەی گەورە ڕوویدا لە نیوانیان وژمارەی قوربانیەکان گەیشتە ١٢ ھەزار
کەس، نوێنەرەکانی بەریتانیا وفەڕەنسا ھەردوو لایان ھانئەدا بۆ تۆڵە سەندنەوە
وشۆڕشکردن، سوڵتان ترسا لە دەستێوەردانی دەرەوە، داوای لە بەرپرسە عوسمانیەکانی
دیمەشق وبەیروت کرد کە بەپەلە بێدەنگیانکەن، وبەباشی داواکەیان جێبەجێ کرد،
ودەوڵەتە ئەوروپیەکان فشاریان خستە سەر سوڵتان کە لیژنەیەکی نێودەوڵەتی دروست بکرێت
بۆ گەڕاندنەوەی ھێمنی بۆ شاخەکانی لوبنان ودیمەشق، ، سوڵتان عەبدول مەجید کۆچی
دوایی کرد ساڵی ١٨٦١ز، دوای ئەوەی چەند چاکسازیەکی باشی کرد، دیارترینیان فەرمانی
یەکسانی ئاینی بوو لە نێوان ھەموو دانیشتوانی دەوڵەتەکەیدا لە ساڵی ١٨٥٦زدا دەرچوو
و بارودۆخی عوسمانیەکانی باش کرد وژمارەی خوێندەوارەکانی زیاد کرد، کە دواتر
یارمەتی ژیانەوەی ئابوری دەوڵەتەکەی دا.

موبایەعە درا بە عەبدول عەزیزی یەکەم بۆ گرتنە دەستی خەلافەت دوای مردنی عەبدول
مەجیدی برای، لەم سەردەمەدا کەناڵی سوەیس کرایەوە وئەو شۆڕشەی لە دوورگەی کریت
ھەڵگیرسا خامۆشکرا، وئەم سوڵتانە زۆر ئەگەڕا بە وڵاتەکانی دەرەوەدا، سەردانی میسر
وفەڕەنسای کرد وھەوڵیدا ڕوسیا لە خۆی نزیک بکاتەوەتا ئەوروپا بترسێنێت، بەڵام لابرا
بە پێی فەتوایەکی شەرعی بەھۆی ئەوەی پارەی دەوڵەت بە فیڕۆ ئەدات.

لە دوای موڕادی پێنجەم موبایەعە درا بە عەبدول حەمیدی دووەم، لەو کاتانە وڵات بە
ئەزمەی گەورە وکێشەی ئابوریدا تێئەپەڕی،ئەزمەکان ھەڕەشەیان لە دەوڵەتەکە ئەکرد،
بیرۆکەی جیابوونەوە پەرەی سەند وبۆ نەتەوەیی مانایەکی نوێ دروست بوو و بیرۆکەکەی
گەشەی سەند لە ھەموو ولایەتەعوسمانیەکاندا،شۆڕش نوێ بوویەوە لە بۆسنەوھێرزۆگۆڤین،
وبەردەوام بوو لە بولگاریا، سڕب وشاخی ڕەش لە شەڕدا بوون لەگەڵ دەوڵەت، لەبەر ئەم
ھۆکارانە دەوڵەتە ئەوروپیەکان فرسەتیان ھێنا بێنە ناوەوە بەناوی ئەوەی ئاشتی بێننە
کایەوە. ڕوسیا ونەمسا ھانی سڕب وشاخی ڕەشیان دا تا شەڕ بکەن لە دژی عوسمانیەکان،
وروسیا بەڵێنی بە نەمسا وسڕب وشاخی رەشدا لەڕیزیاندا بوەستیت ئەگەر شەر بکەن لەگەڵ
عوسمانیەکان، وشەڕ ڕوویدا لە نێوانیان وسوپای عوسمانی توانیان سەرکەوتنیان بە سەردا
بھێنن، بەڵام دەستێوەردانی ئەوروپا شەڕەکەی وەستان، دەوڵەتە ئەوروپیە گەورەکان
لیستێکیان خستە بەردەستی دەوڵەتی عوسمانی بۆ باشتر کردنی بارودۆخی مەسیحیەکان،
دەوڵەت لیستەکەی ڕەتکردەوە، لەبەرئەوەی ئەمە دەستێوەردانی ڕاستەوخۆ بوو لە کاروباری
دەوڵەت، ڕوسیا فرسەتی ھێنا وئەم ڕەتکردنەوەیەی بە ھۆکارێکی تەواو دانا بۆ شەڕ،
ئەمجارە ئەوروپا یارمەتی خۆی پێشکەشی ڕوسیا کرد تا چی ئەویت بیکات بە عوسمانیەکان،
ئەفلاق وبەگدان وبولگاریای داگیرکرد وگەیشتە ئەدەرنە ونزیک بوویەوە لە ئەستانە،
وسوپاکەی ناردە ئەنادۆڵەوە، وسڕب وشاخی ڕەش شەریان ڕاگەیاند لە دژی دەوڵەتی
عوسمانی، عوسمانیەکان داوای ڕێکەوتنیان کرد وڕێکەوتنی سان ستیڤانۆیان لەگەڵ روسدا
کرد، کە تیایدا سەربەخۆیی سڕب و شاخی رەش وئەفلاق وبەگدان و بولگاریایان ڕاگەیاند،
دواتر ئەم رێکەوتنە گۆڕانکاری تیا کرا لە کۆنگرەی بەرلیندا، کە زۆر لە خاکەکانی
دەوڵەتی عوسمانیان دابڕی لێی، بڕیارەکانی کۆنگرەی بەرلین لاوازی دەوڵەتی عوسمانی
دەرخست، یەکە سیاسی ونەتەوەییەکان ئەم لاوازیەیان قۆستەوە، لەم کاتانەدا تونسیان لە
دەستدا کە فەڕەنسا داگیری کرد، پاشان قوبرسیان لە دەستا دوای ئەوەی بەریتانیا
گرتی،میسر وسۆدانیشیان لە دەستدا بە بیانووی پاراستنی دەوڵەتی عوسمانی. گرنگترین
ڕووداوەکانی سەردەمی عەبدول حەمید ئەزمەی ئەرمەنی وھەڵایسانی بزوتنەوەی سەھیۆنیەت
بوو، کە ھەستان بە شێواندنی وێنەی دەولەتی عوسمانی وسوڵتان عەبدول حەمیدی دووەم،
داوای بنیاتنانی دەوڵەتی یەھودیان کرد لە فەلەستین وھانی یەھودیان دا کۆچی بۆ بکەن،
بەڵام سوڵتان عەبدول حەمید بڕیاری ڕێ لێگرتنی بۆ دەرکردن، بەڵام لە کۆتاییدا لەژێر
فشاری دەوڵەتە ئەوروپیەکانا ھەڵیانوەشاند.

شەرانگێزی جەنگی جیھانی یەکەم دەستی پێکرد لە ساڵی ١٩١٤ز، کاتیک ئەرشیدۆق فڕانز
فەردیناند، وەرگری تەختی شاھانەی نەمساوی مەجەڕی لە سەرایڤۆی بۆسنەی سەر بە نەمسا
کوژرا لەسەر دەستی یەکێک لە نەتەوەییە سڕبیەکان، ئیمپڕاتۆری نەمسای مەجەڕی، سڕبیای
بە بەرپرسی ئەو کوشتنە دانا، ڕوسیا ھاتە ناوەوە بۆ پاڵپشتی سێربیا کە فەڕەنسا
پاڵپشتی ئەکرد وئەڵمانیا جوڵا لە دژیان، پاشان بەریتانیا ھاتە شەڕەکەوە دوای
ماوەیەکی کەم، وھاوپەیمانیەکان پێکھاتن، دەوڵەتی عوسمانی چووە پاڵ ئەڵمانیا ونەمسا
وبولگاریا، دوای ئەوەی ھیوای ئەوەیان لە دەستدا کە لە فەڕەنسا وبەریتانیا نزیک
بێنەوە، وشکستی خوارد لەوەی قەرزیان لێوەربگرێت، ودەوڵەتەکە لەرووی سیاسیەوە لادرا
دوای شەڕەکانی بەلقان وئیتاڵیا، ھیچ ھەڵبژاردنیکیان نەبوو بێجگە لەوەی ئەڵمانیا
نزیک ببنەوە کە بەرژەوەندی ئەبینی لە بڵاوبوونەوە لە ڕۆژھەلاتدا، لە ١٠ی ئابی ١٩١٤ز
دەوڵەتی عوسمانی بە تەواوی چووە شەری جیھانی یەکەمەوە، کاتیک رێگەی بە ئەڵمانیا دا
لە دەریای ناوەڕاستەوە بڕۆن بە گەرووی دەردەنیلدا بەروە دەریای ڕەش، ئەڵمانیا
سەرکەوتنی گەورەی بەدەستھێنا لەلای ڕوسیاوە، ئەمەش ھیوای خستە دڵی ئیتیحادیەکان بۆ
گەڕانەوەی ئەو زەویانەی لەرامبەر ڕوسدا لە دەستیان دابوو ھێرشیان کردە سەر
بەندەرەکانی ڕوسیا لە دەریای ڕەشدا، ڕوسیا شەری ڕاگەیاند لە دژی دەوڵەتی عوسمانی،
سوڵتان محەمەد شەری ڕاگەیاند وداوای لە موسڵمانان کرد بۆ تێکۆشان، بەڵام ئەوە
نەھاتە دی چونکە زۆربەی موسڵمانەکانی جیھان لەژێر دەستی ئیستعماری بەریتانیا
وفەرەنسادا بوون، ھێزە ئیستیعماریەکان زۆریان کردبوونە سەرباز لە سوپاکانی خۆیاندا،
سوپای عوسمانی لە زۆربەی لاوە چوونە شەڕەوە بێ ئەوەی ئامادەکاری تەواویان بۆ کرد
بێت، لەلای ڕوسیاوە تێکشکان، لە باشورەوە بەریتانیەکان لە فاوەوە ھاتنە کەنداوی
عەرەبی ودەستیان گرت بە سەر عێراقدا،بەڵام پڕۆسەی نۆکەندی سوێس پیش کاتی خۆی
تەقیەوەو عوسمانیەکان لەگەڵ میسریەکان ڕێکەوتن بۆ شەڕی بەریتانیەکان بەلام شکستیان
خوارد، کەشتیگەلی ھاوپەیمانان ھێرشیان کردە سەر گەرووی دەردەنیل لە ھەنگاوێدا بۆ
دەستگرتن بە سەر ئەستانە ودەرکردنی دەوڵەتی عوسمانی لە شەڕدا، ئەم کەشتیگەلە
گەورەیە نەیتوانی گەرووەکە بگرێت، عوسمانیەکان تێکیان شکاندن لە داستانێکی
وشکانیدا، کە تەنھا سەرکەوتنیان بوو لە بەرامبەر ئەو ھەموو بێھیوابوونەدا، لەم
شەڕەدا مستەفا کەمال دەرکەوت.

لەم کاتانە کیشەی ئەرمەن جارێکی تر سەری ھەڵدایەوە، ئیتیحادیەکان دانیشتووی ناوچە
ئەرمەنیەکانی ولایەتەکانی ڕۆژھەڵات و ئەنادۆڵی ڕۆژئاوایان گواستەوە بۆوڵاتی شام،بە
ئامانجی پاراستنی ژیانی خەڵکی وپاراستنی ھێزە چەکدارەکان لە ئەگەری ڕوودانی خیانەت
لەلایەن ئەوانەی کە پشتی ڕوسیا ئەگرن، ھەندێک لە ئەرمەن خۆبەخشانە چوونە سوپای
ڕوسەوە وژمارەیەک لە دانیشتووە موسڵمانەکانیان کوشت، لەبەر ئەوە ئەرمەنە
ڕاگوێزراوەکان دووچاری ئازاردان وکوشتن بوونەوە کە ئەم ڕووداوانەش ناسراون بە
(کوشتارگەی ئەرمەن). دوای شکستی عوسمانی لە میسردا پەیوەندی نھینی لە نێوان
بەریتانیەکان لە میسر و شەریف حسەینی کوری عەلی والی حیجاز و ھەندێک سەرکردەی
عەرەبدا ڕوویدا، ڕێکەوتن کە عەرەب شۆڕش بکەن لە تورک لە بەرامبەردا ھاوپەیمانان
سەربەخۆییان ئەدەنێ وخەلافەت ئەگەڕێننەوە بۆ عەرەب، لەسەر ئەم ڕێکەوتنە شەریف حسەین
شۆڕشی ڕاگەیاند لەسەر تورکەکان، لە حیجاز دەریانکردن وھێزەکانیان نارد تا ھاوکاری
بەریتانیا بکات بۆ گرتنی وڵاتی شام. لەم کاتەدا بەرگری تێک شکا لە بەلقان کە وای لە
حوکمەتی سۆفیا کرد داوای ئاگربەست بکات، بابی عالی ھەستی بە مەترسی ھەڵوێستەکە کرد
لەبەر ئەوەی شەرەکە نزیک بوویەوە لە زەویەکانی تورکیا، عوسمانیەکان ڕێکەوتنی
(مودرۆس)یان بەست لەگەڵ ھاوپەیمانان و لە شەڕ چوونە دەرەوە.

سوڵتان محەمەدی پێنجەم مرد چەند مانگێک پێش کۆتایی جەنگ، براکەی محەمەد
(وەحیدەدین)ی شەشەم ھاتە جێگای، مانگێک دوای ڕێکەوتننامەی مۆدرۆس ھێزە دەریاییە
بەریتانی وفەڕەنسی وئیتاڵی وپاشان ئەمەریکیەکان چوونە سەدەی زیڕینەوە، ھێزەکانیان
دابەزاند لە ئەستانە کە کردیانە بنکەیەک بۆ چالاکیە سەربازیەکانی ھاوپەیمانان،
ودەستیان گرت بەسەر بەندەرەکانی دەریای ڕەشدا، وخاکەکانی تورکیایان دابەشکرد،
فەڕەنسیەکان میرسین و ئەدەنەیان گرت، وئیتاڵیەکان ئەنتاکیە وکوشاداسی وقۆنیەیان
گرت، یۆنانیەکان ڕۆژئاوای ئەنادۆڵ وتراقیایان گرت، تورکەکان ملیان کەچ نەکرد بۆ
داگیرکاری وپڕۆژەکانی، شۆڕش لە ھەموو وڵات ھەڵگیرسا بزوتنەوەیەکی نەتەوەیی لەخۆ
ئەگرت کە مستەفا کەمال سەرکردایەتی ئەکرد، وحوکمەتێکی نیشتیمانی بە سەرۆکایەتی
مستەفا کەمال دامەزرا ھەموو یاساکانی حوکمەتی پێشووی ھەڵوەشاندەوە، وسولتان
وحوکمەتەکەی خستە دەرەوەی یاسا، سولتان ویستی دەست بگرێت بەسەر ئەم بزوتنەوەیە
بەڵام سەرکەوتوو نەبوو.

لەو ماوەیەدا سوڵتان ڕیکەوتننامەی سیڤەری ئیمزا کرد لەگەڵ ھاوپەیمانان، بەڵام
حوکمەتە کەمالیەکە ڕەتیان کردەوە وپلانیان دانا بۆ ڕزگارکردنی تورکیا وسوڵتان
داببڕن لە دەسەڵات، مستەفا کەمال توانی دوای چەند پێکدادانێکی توند لەگەڵ
یۆنانیەکان سەرکەوتوو بێت وزەویە داگیرکراوەکانیان لێ بسەنیتەوە، ئاگربەستێکی
نوێیان لەگەڵ ھاوپەیمانان گرێدا کە یۆنان دانی نا بە سەرکەوتنەکانی تورکیا، سوڵتان
وازی لە ژیانی سیاسی ھینا ووڵاتی بە جێ ھێشت بەرەو ماڵتا ڕۆیشت، لە ١٧ی تشرینی
یەکەمی ١٩٢٢ز.

دەوڵەتی عوسمانی کۆنتڕۆڵی زەویە بە پیتەکانی ھەموو دەوڵەتەکەی کردبوو، لەوانە دەشتی
بە پیتی وڵاتی شام و حەوزی ڕووباری دانووب، و حەوزی دیجلە و فورات، و دۆڵی نیل، و
دەستەکانی ئاسیای بچووک و باکوری ئەفریقیا، کە ئەم ناوچانە بە پێی خاکەکەی و بوونی
ئاو و زۆری بەرھەم ناسرابوون، بەرھەمی کشتوکاڵی ھەمە جۆر بوو، گەنم و ڕۆنی زەیتون و
میوە و بەر و بوومی وەک ترێ و ھەنجیر و قۆخ و سێو و بادەم و گێلاس وھەرمێ و زۆری
تر. بەرھەمی ئاژەڵی گرنگی لەوە کەمتر نەبوو، گرنگیەکی زۆر بە بەخێوکردنیان ئەدرا،
پیشەسازی خواردەمەنی لە ھەموو لایەکی دەوڵەتەکە بڵاو بوویەوە کە لە سەرچاوە ڕووەکی
و گیانەوەریەکان دەرئەھێنران دیارتریینیان پیشەسازی حەریر و خوری و سابوون بوو، و
لەسەردەمی زێڕینی دەوڵەتدا پیشەسازی سەربازی پێش کەوت لە دروستکردنی چەکدا.

سێ زمان بە زۆری بەکار دەھێنران لە دەوڵەتی عوسمانیدا، یەکەمیان تورکی بوو، کە
زمانی دایکیی تورکەکانە و زۆربەی دانیشتووانی ئەنادۆڵ و تراقیا پێی دەدوان لەگەڵ
موسڵمانەکانی بالکان بێجگە لە ئالبانیا و بۆسنیا، بە شێوەیەکی ئاسایی زمانی تورکی
بڵاو بوو لە ناو ڕۆشنبیرە ناتورکەکاندا بە تایبەت ئەوانەی فەرمانبەری دەوڵەت بوون،
و زمانی فارسی زۆر باو بوو لە نێو ڕۆشنبیرە عوسمانییەکان، و زمانی عەرەبی دووەم
گرنگی پێ دەدرا، کە زمانی لێدوانی دەوڵەتە عەرەبییەکانی ژیر حوکمی عوسمانی بوو،
لەگەڵ ئەوەشدا کە ھەموو نەتەوە موسڵمانە ناعەرەبەکان لەبەر ئەوەی زمانی ئایینی
ئیسلامە گرنگیان پێ داوە، زمانی تورکی زمانی ڕەسمی دەوڵەتی عوسمانی بوو، زمانی
تورکیی عوسمانی جیاوازە لە زمانی تورکیی ئێستا لەبەر کاریگەری فارسی و عەرەبی
لەسەری. ھەندێک زمانی تر بڵاو بوون لە دەوڵەتی عوسمانیدا بەڵام لە ئاستێکی کەمتردا،
وەک: کوردی، سربی، یۆنانی، ماجاری، ئەرمەنی و بولگاری. ھەندێک لە تایفەکان زمانی
تایبەتی خۆیان ھەبوو وەک سریانی و قەبتی بۆ مەسیحیە میسریەکان و عیبری بۆ
یەھوودەکان.

ئیسلام ئایینی ڕەسمی دەوڵەتی بوو، کە زۆربەی دانیشتووانی ویلایەتە ئاسیا و
ئەفریقییەکان ئیسلام بوون لەگەڵ زۆر لە ناوچەکانی بەلقان، لەسەر مەزھەبی سوننە
دەڕۆیشتن، و کەمایەتیکی شیعە ھەبوو بە شێوەیەکی گشتی لە عێراق و ھەندێک ناوچەی
شامدا، لەگەڵ ڕێژەیەکی کەم لە دروز و عەلەوی لە لوبنان و سووریا و ئوردن و
فەلەستین. عوسمانییەکان ڕێگەیان بە مەسیحی و یەھوودی دا کە نەریتە ئایینییەکانیان
بە سەربەستی بە جێ بھێنن لە ژێر چاودێری دەوڵەتدا، و عوسمانییەکان وەک ھەموو
دەوڵەتە ئیسلامییەکانی پێش خۆیان جزیەیان لە سەر دانیشتووانە ناموسڵمانەکان دانا لە
بەرامبەردا لێیان خۆش بوون لە خزمەتی سەربازی.



https://ckb.wikipedia.org/wiki/%D8%A8%DB%95%DA%95%D8%A7%D8%B2%DB%8C%D9%84

برازیل (بە پورتوگالی: Brasil)، بە فەرمی کۆماری برازیلی فیدراڵ (بە
پورتوگالی:República Federativa do Brasil) گوێبگرە یارمەتی·زانیاری

برازیل گەورەترین وڵاتەکانی ئەمریکای باشوورە لە ڕووی دانیشتوان وڕووبەرەوە، و
تەنھا وڵاتی ئەمریکای باشوورە کە بە زمانی پورتوگالی قسەی تیادا دەکرێت. بە
پێنجەمین وڵات دادەنرێت لە ڕووی ڕووبەرەوە لە سەر ئاستی جیھان. بە بەرھەمھێنانی
قاوە و شەکر و کحوول و سۆیا و کانزا بەناوبانگە. لە باکوورەوە سنووری لەگەڵ گۆیانا
و سۆرینام و گۆیانای فەڕەنسی و ڤەنزوێلا دا ھەیە، لە ڕۆژئاواوە لەگەڵ کۆڵومبیا و
پیرۆ، لە باشوورەوە لەگەڵ بۆلیڤیا و پاراگوای و ئارجەنتین و ئۆروگوای. لە
ڕۆژھەڵاتەوە کەناری ئاتڵانتی. برازیل وڵاتێکی ئابووربەھێزە بە جۆرێک کە بە پلەی
دەیەم دێت لە لیستی وڵاتانی جیھاندا بەپێی داھاتی ساڵانە. ھێڵی ئیستیوا بە ناویا
دەچێ و بەشێکی زۆری ڕووباری ئەمازۆنی تیادا تێدەپەڕێ لەبەر ئەمەش زەوییەکەی پڕە لە
دارستانی ئیستوایی و ناوچەی کشتوکاڵی تێدایە.

دوای توێژینەوەیەک کە پرۆفیسۆر ئەدێلینۆ ئەزفادۆر کردویەتی گەیشتە ئەو ئەنجامەی کە
ووشەی (برازیل) لە زمانی کێلتییەوە ھاتووە و لەوەیشە لە سەرچاوەیەکی فینیکییەوە
وەرگیرابێ. ولەسەردەمی ئیمپراتۆریەتی برازیلدا بە ناوی درەختی (باو برازیل) ئەم
ناوە ناسراوە و بەسراوەتەوە بە درەخت بە واتای داری برازیل کە جۆرە درەختێکە لە
برازیل گەشە دەکات و بەلای ڕەنگی سووردا دەچێت کە ھەناردە دەکرا بۆ ئەوروپا بۆ
دروستکردنی بۆیە بەکاردەھات.

و لە ساڵی ١٩٦٧ لە سەردەمی دەسەڵاتداری سوپا ناوەکە گۆڕدرا بۆ کۆماری برازیلی
فیدراڵ و تاکو ئەمرۆش ھەر ئەو ناوە بەکاردەھێنرێت.

بەرزاییەکانی گۆیانا سنووری سروشتی پێک دێنێت بۆ وڵاتی برازیل لەگەڵ ھەردوو وڵاتی
ڤەنزوێلا و گۆیانا.

بەشی ڕۆژھەڵاتی ئەمریکای باشوور پێک دێنێت. و پێنجەمین وڵاتی جیھانە لە ڕووی
ڕووبەرەوە، و نزیکەی نیوەی کیشوەرەکە پێک دێنێت، و سنووری لەگەڵ ھەموو وڵاتەکانی
ئەمریکای باشووردا ھەیە جگە لە چیلی و ئیکوادۆر،

لە ساڵی ٢٠٠٥ نزیکەی ٥ ملیۆن گەشتیار سەردانی برازیلیان کردووە، داھاتی گەشتکاریی
ساڵانە ٤ ملیار دۆلاری ئەمریکییە بۆ وڵاتی برازیل، و ڕیزبەندی ویلایەتەکانی برازیل
بە پێی زۆری گەشتیارەکان کە ڕووی تێ دەکەن بەم جۆرەیە: ڕیۆ دی جانیرۆ ٣٤.٧%،
سنتاکاتارینا ٢٥.١%، بارانا ٢٠.٣%، ساوپاولۆ ١٦%، پاھایا ١٥.٥%.

تۆپی پێ گرینگترین وەرزشە لە برازیل. ھەڵبژاردەی تۆپی پێی برازیلی بە یەکێک لە
باشترین ھەڵبژاردەکانی جیھان دادەنرێ و پاڵەوانی پێنج جامی جیھانییە. چەند وەرزشێکی
تریش ھەن کە گرینگییەکی تایبەتییان پێ دراوە لە برازیل وەکو باسکە، بالە، وەرزشی
ئازاد، تۆپی پێی ناوھۆڵ و وەرزشی دیکە...

ھەروەھا برازیل پێشوازی لە چەند بۆنەیەکی وەرزشی کردووە: لە ساڵی ١٩٥٠ جامی جیھانی
لە برازیل ئەنجام درا، واش برێاڕە جامی جیھانی ٢٠١٤ ھەر لەوێ ئەنجام بدرێ. بۆ یەکەم
جاریش یارییە ئۆڵومپییەکان لە برازیل ئەنجام ئەدرێ دوای ئەوەی شاری ڕیۆ دی جانیرۆ
ھەڵبژێردرا لە ٢ی تشرینی یەکەمی ٢٠٠٩ بۆ ئەنجامدانی یارییە ئۆڵومپییەکانی ٢٠١٦.



https://ckb.wikipedia.org/wiki/%DA%BE%DB%95%D9%88%D9%84%DB%8E%D8%B1

هەولێر یان Hewlêr (عەرەبی: اربیل). شارێکی دێرینی کوردستانە، ئێستا ناوەندی
پارێزگای ھەولێر و پایتەختی ھەرێمی کوردستانە. شاری ھەولێر بە یەکێک لە کۆنترین
شارەکانی جیھان دەژمێردرێت کە مێژووی بنیاتنانی دەگەڕێتەوە بۆ ۹٠٠٠ پێش زایین. لە
نووسراوەکانی پادشای سۆمەری، سۆلکی ناونراوە بە ئوربیلم، لە نووسراوەکانی بابلی و
ئاشووری بە ئەربائیلۆ ناودەبرا، کە بە مانای چوار خواوەند دەھات، لە سەردەمی بابلی
شوێنی پەرستنی عەشتار بووە.

لە ھێڵکارییەکی خەتی بزماری ناسراو بوو بە (ئای کشان کلاما) واتە (ماڵی خاتوونی
ھەرێمەکە)، ھەر‌وەھا پەرستگایەک بوو بۆ پادشای ئاشورییەکان کە پەیکەرێکی پادشای
پانیپاڵ و پەیکەری خواوەندی عەشتار کە لە بڕۆنز دروست کرابوو دۆزراوەتەوە.

بەھۆی گرنگی ئەم شارە، پادشای ئاشوری، سەنحاریب ھەستا بە پەنگاوکردن (خزن)ی ئاو لە
تونێل(نۆین)ی دروستکراو بە بەردی مەڕمەڕ، کە لە گوندی مورتکیانی بەستۆڕە دەست
پێدەکات تا دەگاتە ھەولێر، کە درێژی ئەم نۆینە (تونێلە) ٢٢ کیلۆمەترە لەژێر زەوی
لێدراوە، لەبەر دەرکی ئەم نۆینە سەنحارێب بەردێکی ھەڵکەندراو‌ی بەجێ ھێشتووە و
لەسەری نووسراوە (من سەنحاریبم، پادشای ئاشوری، ھەستاوم بە دروستکردنی سێ جۆگەی
ئاوی لە چیای خانی بۆ شاری خاتوونە جوانەکە...).

لە دوای ڕاپەڕینەوە لە ساڵی ١٩٩١، هەولێر بە هۆی بوون بە پایتەختی هەرێمی کوردستانی
عێڕاق، فراوانبوونێکی خێرای بەخۆوە بینی و بووە یەکێک لە ئارامترین و پاکترین
شارەکانی عێڕاق، لەم دوواییانە بە پایتەختی گەشتیاریی وڵاتانی عەرەبیی هەڵبژێردرا،
گەشتیاران لە هەموو وڵاتانی دەوروبەرەوە ڕووی تێدەکەن.

شاری ھەولێر دەکەوێتە ناوەراستی کوردستانی عێراق. شوێنێکی گرنگ بووە لە کۆنەوە تا
ئێستا. زۆربەی ناوچەکانی زەوی بە پیتە بۆ کشتوکاڵ و ئاودێری دەست دەدات.
کەشوھەوایەکی چواروەرزەی ھەیە. ھاوینی گەرم و زستانی سارد.

له‌ شاری ھەولێر زۆرینەی دانیشتووانی کوردن. کەمینەیەکی رەسەنی جیاواز ھەن کە بە
ھەولێری (یاخود (ئەربلی)) دەناسرێن و لە رۆژگاری دەسەڵاتی عوسمانیەکاندا لە ناو
قەڵای ھەولێر دا ژیاون و زۆربەیان مەئمووری دەوڵەت بوون, ئەمانە لە بەر زۆر ھۆکار
زیاتر بە دیالێکتێکی تورکی دەئاخاوتن گەلێکیان بە رەچەڵەک ھەر خزم بوون لەگەڵ کوردی
دانیشتووی دەرەوەی شار. پاش ھاتنی ئینگلیز بۆ عیڕاق و پچرانی پەیوەندی لەگەڵ
دەوڵەتی عوسمانی. ئینگلیز لە دۆکومێنتە رەسمیەکانی خۆیدا ئەمانەی بە تورکمان ناساند
بۆ جیاکردنەوەیان لە رەگەزی (تورک) پاش پەیماننامەی لۆزان و سیڤەر و دابرینی
ویلایەتی مووسل لە دەوڵەتی تازە درووستبووی تورکیا بە سەرکردایەتی ئەتاتورک و
لکاندنی بە (شانشینی عێڕاق) ەوە.

- ساڵی (٨٣پ.ز) و بۆ ماوەی (١٠) ساڵێک لە رۆژگاری (تیگران شا)ی ئەرمەنی ھەولێر
کەوتە ژێر رکێفی سوپای ئەرمەنەوە. -سالی ٤٤ زایین ھەولێر بووە پێتەختی ئەدیابین و
شاژن ھیلین کە ئایینی جوولەکەیان پەرەو دەکرد. [١] - لە دوای چەن پەلامار و ھێرشێکی
رۆمانەکان و بەناوبانگترینیان ھێرشی پادشا (کەراکولا) بوو ساڵی (٢١٦٧ز) ھەولێر
داگیرکراو، فارسەکانی وەدەرناو لە ناوی بردوون، ئەو پادشایە ستەمکارە ئەوەندە دڵڕەق
بوو گۆڕی میر وپادشاکانی فارسەکانیشی ھەڵتەکاندوون، ساڵی (٢٢٦ز) لە رۆژگاری (شا
ئەردە شێر)ی ساسانی، لە مەدائینەوە پەلاماری ھەلێر دراو، ھەولێر کەوتە ژێر دەسەڵاتی
ساسانییەکان و پەرستگای ئایینی زەردەشتیی لێ درووستکرا، ھەندێ لە پادشاکانی ساسانی
جەور و ستەمیان دەرھەق بە گاور و فەلەکان کردوون، لە دوایین ساڵەکانی فەرمانڕەوایی
ئەم دەوڵەتە، ھەولێر و زۆربەی ناوچەکانی دەوروبەر گۆڕەپانی شەڕ و پێکدادانی توند و
خوێناوی بوون، تا ھەڵکەوتنی بانگی پیرۆزی ئیسلام.

- لە رۆژگاری دەسەڵاتدارێتی بوەیھییەکان لە بەغدا (٣٣٣-٤٤٧ی کۆچی) کوردە
ھەزبانییەکان توانیان میرنشینێکی بەدەسەڵات لە ھەولێر دابمەزرێنن، ھەولێر لەم
سەردەمەدا پێگە و بایەخی شایستەی خۆی وەرگرتەوە و پەیوەندی دۆستایەتی و ئاڵووێری
بازرگانیی پتەوی لەگەڵ میرنشینەکانی حەمەدانیەکان و عو‌قێڵیەکاندا لە موسڵ و شام
ھەبوون.

- ساڵی (١٥١٤ی زایینی) لە دوای شەڕی چالدێران و سەرکەوتنی لەشکری سوڵتان سەلیمی
دووەمی عوسمانلی، ھەولێر و ئینجا ھەموو عێراق کەوتە ژێر دەسەڵاتی دەوڵەتی
عوسمانلییەوە. - حوکمڕانی ھەولێر بۆ ماوەیەک بە فەرمانی سولتانی عوسمانی درا بە میر
حوسێن داسنی میری شێخان. دواتر میرانی سۆران بوون بە حوکمران. -پاش ١٨٨١ لە دەورانی
سولتان عبدالمجید ھەولێر بوو بە سنجاق (لیوا) لە سنووری ویلایەتی موسل و یەکەم
شارەوانی تێدا دامەزراو و فەرمانگەی تاپۆو گومرگ پێکھێنران تورکی عوسمانی کرا بە
زمانی رەسمی لە دەزگاکانی دەوڵەت .

- ساڵی (١٩١٨ی زایین) و لەدوای داگیرکردنی بەغدا لەلایەن ئینگلیزەوە ھەولێر کەوتە
ژێر دەسەڵاتی ئینگلیز و کابتن ھای بوو بە حوکمڕانی ھەولێر. بەلام رەواندز دووبارە
کەوتەوە دەست ھێزی عوسمانیەکانەوە بۆ دوو سال بووە پێگەی سەربازی ئەفسەرێکی تورک بە
ناوی ئۆزدەمیر . - ساڵی (١٩٢١ی زایین) لە دوای دروستبوونی حکومەتی عێراق و لکاندنی
کوردستانی باشوور بە دەوڵەتی عێراق، ھەولێر کرایە موتەسەرفییەت و (ئەحمەدە فەندی
عوسمان) یەکەم موتەسەریف (پارێزگار)ی ھەولێر بووە.

سەرەتا ناوچەی ھەولێر شوێنێکی کشتوکاڵی بوو کۆمەڵی خەڵکی تیا دەژی وەکو گوندێکی
بچووک وابوو.

- پاشان داگیرکەرانی ڕۆمانی بەدووایی داھات ،لە شەڕێک دا (گاومێلا) نزیک ھەولێر
،ھێزەکانی ئەسکەندەری مەکدۆنی توانیان سەرکەون بەسەر پارتە ھەخامنیەکان و(داریۆشی
سێیەم).

- پاشان ئیمارەتی ئەتابەگی (١١٢٨-١٢٣٢)زاینی فەرمانڕاوای ئام ناوچەیان دەکرد و
ھاودەست لەگەڵ دەوڵەتی ئەیووبی ،وە لە ساڵی(١١٩٠) زاینی لەسەردەمی سوڵتان
موزەفەرەدین گوگبوری ،ھەولێر پێشکەوتنێکی کۆمەڵایەتی و ڕۆشنبیری و بیناسازی بە خۆوە
بینی ،چەندەھا زاناو ڕۆشنبیری تیا ھەڵکەوتن و خەڵکی دیکەش بۆ فێربوون دەھاتن بۆ
ھەولێر. سولتان موزەفەر زاوای ێلاح الدین ئەیوبی بوو.

- ١٩٩١ز پاش شکانی سوپای ڕژێمی بەعس و کشانەوەیان لە ناوچەکانی کوردستان ،ھەولێر
بوو بە پایتەختی کوردستانی عێراق .‌

- ٢٠١١ز گۆڕانکاریی زۆر لە ھەولێر کراوە وەک دروستکرنی سەداھا تەلارو بازاڕی نوێ و
جادە وشارەکانی نیشتەجێکردن , بەڵام تائێستا بایەخێکی ئەوتۆی پێ نەدراوە لەلایەنی
میژوویی , بۆیە شوێنەوارەکانی ھەولێر چاویان لێ پۆشراوە و فەرامۆش کراون.



https://ckb.wikipedia.org/wiki/%D9%88%DB%95%D8%B1%D8%B2%D8%B4

وەرزش پێکدێت لە کۆمەڵە یاری یان وازیەک کە بەکۆمەڵ دەکرێت یان جووت یان تاک .
هەندێک وەرزش دەکەنە پیشەی خۆیان و هەندێک بۆ جوانی و ڕێکی لەش و تەندروستی دەیکەن
و هەندێکیش بۆ کات بەسەربردن دەیکەن. بە سەدەها وەرزش لە جیهاندا هەن کە هەر لە
وەرزشی تاکەکەسییەوە تا دەگاتە ئەو وەرزشانەی کە زیاتر لە سەد کەس بەشدارییان تێدا
دەکەن بە شێوەی هەڵبژاردە و کۆمەڵ یان پێشبڕکێ. لە بەناوبانگترین ئەو یاریانە
بریتین لە تۆپی پێ ، تۆپی باسکە ، مەلەوانی ، کاراتێ ، زۆرانبازی و تێنس و ڕەکبی و
ھۆکی و پێشبڕکێی ئۆتۆمبێڵ و پاسکیل سواری و ئەسپ سواری و بالە و بەرزکردنەوەی
قورسایی ھتد...

وەرزش بە گشتی بەوە دەناسرێتەوە کە چەندان جووڵەی فیزیایی تێدا ئەنجام دەدرێت.
وەرزشەکان هەموویان بە چەندین یاسا و ڕێنمایی بەڕێوەدەچن ئەویش بۆ ئەنجامدانی
پێشبڕکێیەکی دادپەروەرانەیە. وە هەروەها ڕێ خۆشکەرە بۆ بەشداربوو کە سەرکەوێت بۆ
بردنەوەی خەڵات.

چەندین شوێنەوار و ئاماژە هەن بۆ ئەوەی کە چینییەکان چەندین کاری وەرزشییان پێش
(٢٠٠٠ پ.ز) ئەنجامداوە.[١]یاری جیمناستیک وا دەردەکەوێت کە یەکێک بووبێت لە یارییە
کۆنەکانی وڵاتی چین. بە پێی مۆنۆمێنتی فیرعەونەکان ژمارەیەک لە وەرزش لەوانە
(مەلەوانی و ڕاوە ماسی) باش پەرەیان پێ دراوە و بەرەو پێش چوون پێش چەندین هەزار
ساڵ پێش ئێستا لە میسری کۆندا.[٢]

یاریکەران یان وەرشوانان بەر لە ئەنجامدانی یاریە وەرزشیەکان ڕاهێنان دەکەن بۆ
دەرخستنی ئاستی خۆیان یانخوود زۆر جار کەسایەتیەکان ڕوو لەوەرزش دەکەن و ڕاهێنان
دەکەن هەم بۆ لاوازی و هەمیش بۆ ڕێکی لەش و تەندروستی خۆیان ، پزیشکانیش یاری
مەلەوانی بە باشترین یاری دادەنێن بەهۆکاری ئەوەی سەرجەم یا سەراپای ئەندامانی لەشی
مرۆڤ لە جووڵە دادەبێت



https://ckb.wikipedia.org/wiki/%D9%86%D8%A7%D9%88%D9%86%DB%8C%D8%B4%D8%A7%D9%86%DB%8C_%D8%A6%D8%A7%DB%8C_%D9%BE%DB%8C

ناونیشانی IP نیشانێکی ژمارەیییە دەدرێتە پاڵ ھەر کەرەستەیەک کە بەشداریی تۆڕێکی
کۆمپیوتەری بکا و پرۆتۆکۆلی ئینتێرنێت بۆ کاری گەیاندن بەکار بێنێ. داڕێژەرانی
پرۆتۆکۆلی ئینتێرنێت ناونیشانی IP-یان بە شێوەی ژمارەیەکی ٣٢-بیتی پێناسە کردووە و
ئەم سیستەمە، کە بە IPv4 ناسراوە، ئەمڕۆکەش ھێشتا بەکار دەچێ. گەرچی، بەھۆی گەشەی
یەکجار زۆری ئینتەرنێت و پێشبینیی دەستنەکەوتنی ناونیشان لە داھاتوودا، سیستەمێکی
نوێی ناونیشاندان (IPv6) لە ١٩٩٥-ەوە پەرەی پێدراوە کە ١٢٨ بیت بەکار دێنێ بۆ
ناونیشاندان.

ناونیشانگەلی IP ژمارەی دوویین، بەڵام زۆرتر لەناو فایلگەلی تێکستیدا کۆگا دەکرێن و
جۆرێک پیشان دەدرێن کە خوێندەوەیان بۆ مرۆڤ ئاسان بێ؛ وەکوو 172.16.254.1 لە IPv4،
یان 2001:db8:0:1234:0:567:8:1 لە IPv6.

لە IPv4دا ھەر ناونیشان لە ٣٢ بیت پێک دێ. بە ٣٢ بیت دەکرێ ٢٣٢ (زیاتر لە چوار
میلیارد) ناونیشانی بێھاوتا پێناسە بکرێ. ھەڵبەت IPv4 ژمارەیەک لەو ٢٣٢
ناونیشانانەی بۆ ھەندێک ئامانجی تایبەت پاشەکەوت کردووە.



https://ckb.wikipedia.org/wiki/%D9%86%D8%A7%D9%84%DB%8C

مەلا خدر (خضر) کوڕی ئەحمەدی شاوەیسی ئاڵی بەگی میکایلی ناسراو بە نالی
(١٨٠٠-١٨٥٦)[١] بەردی بناغە و دامە‌‌‌زرێنە‌‌‌ری قوتابخانە‌‌‌ی شیعری بابان و لە
یەکەمین و بەناوبانگترین شاعیرانی شێوەزاری کوردیی ناوەندییە.

لە گوندی خاک و خۆڵ ، لە دەشتی شارەزوور ھاتوەتە دنیاوە. ھەر لە تەمەنی منداڵی
نراوەتە بەر خوێندن لە حوجرە. لە سەرەتاوە وردەکتێبی فارسی و قورئانی خوێندووە،
دواتر زانستەکانی تری قورئان و فەرموودە و سەرف و نەحو و کەلام، بەلاغە، و فەلەک و
فیقھ و سیرەی خوێندووە. تا خوێندنی ئەمانەی تەواو کردووە و دواتر ئیجازەی عیلمی
وەرگرتوو، لە چەندەھا شوێن وەک سنە و سابڵاخ و ھەڵەبجە و سلێمانی و لای چەندەھا
مامۆستای باشی ئەو سەردەمەی خۆی خوێندویەتی. دوای تەواوبوونی خوێندنەکەی، نالی
مەلایەکی باش و ڕۆشنبیرێکی گەورەی لێدەردەچێت، بێجگە لە زاراوەی دەیکی کە کوردی
بووە فارسی و تورکی و عەرەبیشی بە باشی زانیوە، تەنانەت شیعریشی پێ نووسیوون.

مشت و مڕێکی زۆر هەیە لە سەر لە دایکبوون و کۆچکردنی نالی لە نێو میژوونووسان و
ڕۆشنبیرانی کورددا، ئەگەرچی لە لایەن مێژوونووسانەوە چەند ڕایەکی جیاواز خراونەتە
ڕوو بەڵام هیچیان دان بە ڕاستی لە دایکبوون و کۆچکردنی نالی دا نانێن بە بەڵگەوە،
هەر بۆیە تا ئێستاشی لە سەر بێت نەتوانراوە ڕۆژی لە دایک بوون و کۆچکردنی بە
بەڵگەوە دەقیق دیاری بکرێت.

ئەگەر بە پێی زۆرینەی لیکۆڵەڕەوان کار بکەین بێجگە لە عەلائەدین سەججادی دەتوانرێت
بوترێت نالی ٥٦ ساڵ ژیاوە هەر وەک زۆربەی لێکۆڵەرەوان لە سەر ئەم ڕایە کۆکن. تەنها
بە پێی بۆچوونەکەی عەلائەدین سەججادی نالی ٥٨ ساڵ ژیاوە.

ئەم جیاوازیەش وەکو سەرنجی بۆ دراوە قسەی مامۆستا عەلائەدین سەججادی لەلایەک و
دکتۆر مارف خەزنەدار و دکتۆر کەمال فوئاد لە لایەکی‌ ترەوە دەربارەی تەمەنی و ساڵی
لەدایکبوونی نالی ئەو بەراوردکردنەی کوردی و مەریوانی و بەدوای ئەوانیشدا مامۆستا
عەلی موقبیله، ئەوەی لە پێشەکی دیوانەکەیاندا ساڵی ١٢١٥ی کۆچییان لەگەڵ ساڵی ١٧٩٧ی
زایینیدا بەراوردکردووه. جا ئەگەر وە‌ها بێت، ئەوا وەک کوردی و مەریوانی و موقبیل و
سەجادی ئەفەرموون نالی ٥٨ ساڵ ژیاوه. بەڵام لە ڕۆژنامەکانی ڕۆژهەڵاتناسی ئەرمەنییی
"وسف ئەبگارەڤێچ ئۆربێلی"‌دا ساڵی ١٢١٥ی کۆچی لەگەڵ ساڵی ١٨٠٠-١٨٠١ی زایینی
بەرامبەر کراوه. بەپێی ئەمە وەک دکتۆر مارف خەزنەدار و دکتۆر کەماڵ فوئاد لەسەری
ڕۆیشتون، ساڵی لە دایکبوونی نالی دەکاتە ١٨٠٠ی زایینی و تەمەنیشی دەبێتە ٥٦ ساڵ.

ئەوەی کە گوتراوە ئەحمەد پاشای بابان لە ١٨٥٣ دا لە پاریس باسی نالی بۆ (خۆدزکۆ)ی
شابەندەری ڕووسیا کردووە وائەگەیەنێ نالی لەو سەردەمەدا لە شام ژیاوە. چونکە
شیعرەکەسی کە پاش تێکچوونی حوکمی بابانییەکان بۆ سالمی ناردووە بۆ سلێمانی، لە
شامەوە ناردوویە. لە لایەکی کەشەوە هەموو ئەوانەی مێژووی ژیانی نالییان خستۆتە سەر
کاغەز باسی ئەوەیان کردووە کەوا نالی پاشان چووەتە ئستانبوول و لەوێ لەگەڵ ئەحمەد
پاشای بابان ماوەیەکی دوور و درێژیان پێکەوە بەسەر بردووە. جا سەرەڕای ئەوە کە
لەوانەیە نالی ماوەیەکی زۆریش لە شام مابێتەوە ئەنجا چووبێتە ئستانبووڵ، ئەو ماوەی
کەمتر لە دوو ساڵەی نێوان یەکتری دیتنی خۆدزکۆ و ئەحمەد پاشا و مردنی نالی لە
ئستانبووڵ لە ١٨٥٥ دا کە ئەڵێن لەو ساڵەدا لەوێ مردووە، بە پێی توانای هاتوچۆی ئەو
سەردەمە بە حاڵ بەشی تەنها ڕۆیشتنیکی لە سەر خۆی ئەو چەرخە ئەکا، چ جێی ئەوەش
ماوەیەکی دوور و درێژی لە ئستانبووڵ لەگەڵ ئەحمەد پاشا بەسەربردبێ.

نالی لە شیعرێکیا لە بەرابەری مەرقەدی پێغەمبەر ئیسلام دا ئەڵێ : موددێکە کە هەم
گەردشی دەورانی سوپێهرم. واتە : دەمێک ئاوارەی نیشتمانم و ئەسووڕێمەوە و ئێستا
گەیشتوومەتە ئێرە. ئەبێ ئەم دەمە چاند ساڵی خایاندبێ و ئەو ماوەیەی لە کوێ بەسەر
بردبێ و کوێ گەڕابێ؟

لە شوێنێکی تردا هاتووە. حاجی مەلا عەبدوڵڵای جەلی زادە باوکی (مەلای گەورەی کۆیه)
گێڕاویەتەوە و بێ گومان قسەیشی جێگای متمانەیە، کە وا لە ساڵی ١٢٨٨ی کۆچی.
١٨٧١-١٨٧٢ ی زاینی دا نالی لە مەککە دیوەو کە دیویشیە زۆر پیر بووە.

نالی لەگەڵ ھەر دوو میری بابانی ھاوکاتی خۆی واتە سلێمان پاشا و ئەحمەد پاشای کوڕی
سلێمان پاشا پەیوەندییەکی زۆر تایبەتی هەبووە. ئەم پەیوەندییەش لە زۆرێک لە
شیعرەکانی نالیدا ڕەنگی داوەتەوە، ئەمانە هەندێ بەڵگەن لەسەر ئەو پەیوەندیەی نالی
شاعیر و میری بابان:

شاهی ئاسەفی یەکەم حەزرەتی سولەیمان پێغەمبەر بووە کە وەزیرەکەی ناوی ئاسەفی کوڕی
بەرخیا بووە و مەبەستی لە شای دووەمی ئاسەفیش، سلێمان پاشای بابانه.

ئەوانەش هەمووی بریتییە لە پیاهەڵدان و باسکردنی تاقمە سوپایەک. دەبێت ئەو سوپایە
سوپای کێ بووبێت، ئەگەر هیی سلێمان پاشای بابان یان ئەحمەد پاشای کوڕی نەبووبێت؛
بەتایبەتی، کە پەڕتووەکەکانی مێژوو دەڵێن، ئەم ئەحمەد پاشایە سوپایەکی ڕێکوپێکی و
تازە بابەتی پێکهێناوه. وەکو مامۆستا مەلا عەبدولکەریمی مودەریس دەڵێت: "نازانم
'نالی' لە کاتی دەستەڵاتی ئەحمەد پاشادا لە سولەیمانی ماوەتەوە و ئەو سوپایەی بە
چاوی خۆی بینیوە و باسەکەیان بۆ گێڕاوەتەوە و دووربە‌دوور پێناسەی کردووه، یاخود
مەبەستی سوپای سلێمان پاشای باوکیەتی، ئەوەی لە ١٢٣٤ی کۆچییەوە تا ١٢٥٤ حوکمرانیی
سولەیمانی کردوە؟!"

لەدوای بیست و پێنج ساڵی تەمەنی، کوردستان جێدەھێلێت و دەچێتە حەج، و دوای تەواو
کردنی حەجەکەی رووی کردۆتە شام لە ساڵی ١٨٥٠ تا کۆتایی ساڵی ١٨٥٤ نالی لە شام بووە،
لەو ماوەیەدا میرنشینی بابان دەڕووخێت و، دەنگوباسی ڕووخانەکەی پێدەگات، ھەست دەکات
خۆشیەکەی سلێمانی نەما، حەبیبەنەما، دۆست و ئەحبابەکانی وەکو جاران نەمان، سوپاکەی
ئەحمەد پاشا تیاچوو، سوپای ڕۆمی جێیانی گرتەوە، (سالم)یش نەک ھەر ھاندەری نابێت کە
بگەڕێتەوە سلێمانی بەڵکوو تکای لێدەکات نەشگەڕێتەوە، وەکوو لە قەسیدەکەیدا دەڵێت:

نالی نائومێد بووە و بە ناعیلاجی رووی لە ئەستەمبوڵ کردووەو لەوێ لەلای ئەحمەد
پاشای بابان ئەبێ لەگەڵ پیاوە کوردەکانی تر ژیانێکی خۆش و ئەدیبانەیان لەدیوەخانی
ئەحمەد پاشادا رابواردووەو ، ھەموویان بە مامۆستا بانگیان کردووە.

وتاری سەرەکی: نامە گۆڕینەوەکەی سالم و نالی یەکێک لە بەناوبانگترین شیعرەکانی نالی
ئەو شیعرەیە کە بۆ سالم ی نووسیوە و ئەویش وەڵامی دەداتەوە، ئەو دوو قەسیدەیە بە
ناوی (دوو نامەکەی نالی و سالم)ەوە ناوبانگیان دەرکردووە. نالی ئەو قەسیدەیەی وەکو
نامەیەک بۆ سالمی هاوڕێی نووسیوە و باسی دوورە ولاتی خۆی لە شام دەکات و هەست و
تاسەی دووری نیشتمان و شارەزوور و سلێمانی کە لە لایەن عوسمانییەکانەوە
داگیرکرابوو، دەردەبڕێت. (عەبدالرحمن سالم)یش لە وەڵامدا شیعرێکی بەرزی بۆ دەنووسێت
و هەردووکیان بە خەیاڵ و بە (با) دا، نامەکانیان دەنێرن. نالی بەم شێویە قەسیدەکەی
دەست پێ دەکات:

مەلا عەبدولکەریمی مودەریس بەم شێوەیە ئەو دوو بەیتە شیعرەی شیکردۆتەوە و دەڵێ:
"نالی لە ڕێگای (با)ی تیژڕەوەوە نامەکەی دەنێرێت و پێی دەڵێت:”خوا بمکا بە قوربانی
تۆزی ئەو ڕێگایەی تۆ بەسەریا ئەڕۆی، تۆ شارەزای هەموو کون و کەلەبەرێکی شاری
شارەزووری و ڕێت لێ ون نابێ، بڕۆ ئەم نامەیەم بۆ بگەیەنە و هەواڵم بۆ بپرسە و
بزانە…”. نالی بەو شێوەیە تاسەی دووری خۆی و دوورە وڵاتی دەکاتە هەوێنی ئەو شیعرە
بەرزە کە “هەڵقوڵاوی ئاخ و دەنگدانەوەی ژانی دەرونی خۆیەتی”.



https://ckb.wikipedia.org/wiki/%D9%85%DB%8E%DA%98%D9%88%D9%88

مێژوو، تاریخ یان دیرۆک بریتیە لە شیکردنەوەو لێکۆڵینەوەلە ڕابردوو و تێگەیشتن لێی
کەسانێک کە سەبارەت بە مێژوو دەنووسن پێیان دەوترێت مێژووناس یان دیرۆکناس. مێژوو
گۆڕەپانێکی کۆڵینەوەیە کە بۆ بەدواداچوون و شیکردنەوەی پاشیەکیی ڕووداوەکان لە
چیرۆکەکان کەڵکوەردەگرێت و ھەندێجار تێدەکۆشێت شێوەئاساکانی ھۆ و بەرھۆ کە
ڕووداوەکان دەستنیشاندەکەن بپشکنێت.

لە کوردیی باکووریدا، وشەی دیرۆک بەکاردەھێندرێت. دوو تیۆری لەسەر وشەی دیرۆک ھەیە.
بەپێی یەکێکیان، دیرۆک لە "دوور"ەوە دێت کە لە ھەندێک لە بنشێوەزارەکانی شێوەزاری
کوردیی باکووریدا وەکوو "دیر" یان "دویر" دەوترێت. تیۆرییەکەی تر لەو باوەڕەدایە کە
وشەی دیرۆک لە وشەی "چیرۆک"ەوە ھاتووە. ئەم تیۆرییە دووھەمە زۆرتر ڕێیتێدەچێت چونکو
وشەی Historyش لە گەلێک زمانەکاندا واتای چیرۆکیش دەدات.

لە کوردیی ناوەندیدا، وشەی مێژوو بەکاردەھێندرێت کە لە وشەی "مێژ"ەوە وەرگیراوە کە
واتە کاتێکی دووری پێش ئێستا.

ھەروەھا ھەندێجار، بەتایبەت لە دەقە کۆنەکاندا، وشەی تاریخ بەکاردەھێندرێت کە
عەرەبییە.

وشەی Historyش لە یۆنانییەوە ھاتووە: ἱστορία، دەخوێندرێتەوە: ھیستۆریا، واتە
لێپرسێنەوە.



https://ckb.wikipedia.org/wiki/%D9%85%D8%B3%D8%AA%DB%95%D9%81%D8%A7_%D8%B2%DB%95%DA%B5%D9%85%DB%8C

مستەفا زەڵمی (ناوی تەواو: مستەفا ئیبراھیم محەممەد ئەمین) (١ی تەمموزی ١٩٢٤ لە
زەڵم، ھەورامان – ٤ی حوزەیرانی ۲۰۱٦ لە ھەولێر؛ لە تەمەنی ۹۲ ساڵی) پڕۆفیسۆر و
یاساناسێکی کورد بوو. ستەفا زەڵمی ساڵی ١٩٢٤ لە گوندی زەڵمی سەر بە پارێزگای
سلێمانی لە ھەرێمی کوردستان لە دایک بووە. ساڵی ١٩٣٤ چۆتە قوتابخانەی ئایینی و
لەسەر دەستی مامۆستایانی پسپۆڕ‌و شارەزا لە زانایانی ئایینی عێراق‌ و ئێران
زانستەکانی: (نەحو، سەرف، مونازەرە، مەنتیق، بەلاغە، ئوسولی دین، ئوسولی فیقە،
فەلسەفە، بیرکاری، فەلەکناسی) خوێندووە. لە ١٩٤٦ لە کۆیە خوێندنی ئاینی
تەواوکردووە. چەندین بڕوانانەی لە بوارەکانی یاسا و شەریعەت بەدەستھێناوە و
ژمارەیەکی زۆر کتێبی لە چاپ دراون.

مستەفا زەلمی ئارەزوویەکی زۆری خوێندنی ھەبوو چەندین ھەوراز و نشێوی بڕیوە
ڕووبەڕووی زۆرترین نەھامەتی و سەختی ژیان بۆتەوە لە پێناو دەستکەوتنی زانست زۆربەی
زۆری ناوچەکانی کوردستانی باشوور و ڕۆژھەڵاتی بڕیوە لە سەرەتای تەمەنیدا. پاشان
ئیجازەی مەلایەتی وەردەگرێت. ساڵی ١٩٤٦ بڕوانامەی (عالیم)ی لە زانستە ئیسلامییەکان
بەدەستھێناوە لە ئەنجوومەنی زانستی لە بەڕێوەبەرایەتی گشتی سەر بە وەزارەتی ئەوقاف.
پاشان دەچێتە ناو سوپا و دەبێت بە ئیمامی سوپا و لە (جەلەولا) جێگیر دەبێت، مستەفا
زەلمی کاریگەری گەورەی ھەبووە لە شۆرشی ١٤ەی تەمووزی ساڵی ١٩٥٨ و لەگەڵ ڕێخراوی
ئەفسەرە ئازادی خوازەکاندا پەیوەندی دەبەستێت و چەندین ئەرکی گرنگی پێدەسپێردریت
لەگەڵ چەندین کوردی تری نیشتمان پەروەر لە پێناو بەدەست ھێنانی مافەکانی گەلی کوردا
تێدەکۆشێت، پاش شکست ھێنانی شۆرش و ھەلگەرانەوەی سەرانی شۆڕش لەگەل میللەتی کورد،
دکتۆر مستەفا زەڵمی پەیوەندی خۆی بەسەرانی شۆرش دەبچرینێت و زیاتر گرنگی دەدات بە
زانستەکەی.[١]

ھەرچەندە مستەفا زەڵمی مەلا بووە و شارەزای بواری شەریعەی ئیسلام بووە بەڵام ھەمیشە
ئارەزووی بەدەست ھێنانی زانست و زانیاری زیاتری ھەبووە بۆیە بیر لە خوێندنی یاسا
دەکاتەوە و ھەرچەندە ژیانی ھاوسەرگیری پێکھێناوە و خاوەنی خیزان و منداڵ بووە لەو
کاتەدا و لەگەڵ سەختی ژیاندا بەڵام کۆڵی نەداوە لە بەدەست ھێنانی زانست و زانیاری و
دەبیتەوە بە خوێندکاری زانکۆ و سەرئەنجام بە نمرەیەکی زۆر بەرز لە ساڵی ١٩٦٥
بەکالۆریۆسی بەدەستھێناوە لە یاسا لە زانکۆی بەغداد. ھەروەھا لەساڵی ١٩٦٨ ماستەری
لە شەریعە بەدەستھێناوە لە زانکۆی بەغداد. ھەر لە پێناو بەدەست ھێنانی زانست و
زانیاری زیاتر بیر لەوە دەکاتەوە وڵات جێ بهێڵێت و خۆی خانەنشین بکات لە ئیمامی
سوپا کە موچەیەکی بەرزیشی ھەبووە لەو کاتەدا. بەڵام ھەمیشە زانستی بە گرنگتر زانیوە
لە ھەموو شتێک و ڕوو دەکاتە خاکی میسر بۆ خوێندنی زیاتر و بە ژیانێکی زۆر سەخت
خوێندن تەواو دەکات.[٢]

دکتۆر زەڵمی یەکێکە لە مامۆستا ھەرە بەناوبانگەکانی کۆلێژەکانی یاسا لە زانکۆکانی
عێراق وە لەسەردەمی مامۆستایەتیدا زۆرترین خەڵات و ڕێزلێنانی وەرگرتووە وە یەکەم
مامۆستای زانکۆیە لەسەر ئاستی عێراق کە بە بڕیارێکی تایبەت فەرمانی خانەنشین
نەکردنی بۆ دەرچووە تا ئەو ساتەی توانای ھەبێت و ویستی ھەبێت بتوانێت وەک مامۆستا
بمینێتەوە. دکتۆر زەڵمی دەستێکی باڵای ھەیە لە دانانی کتێبی مەنھەجی بۆ کۆلیژی
یاساکان کە ٤ کتێبی وەک مەنھەج دەخوێنرێت لە ھەر چوار قۆناغەکەی کۆلێژی یاسا وە یەک
کتێبی لە ماستەر و کتێبێکی تری لە دکتۆرا دەخوێندرێت. وە کتێبەکانی لە زانکۆکانی
عێراق و ئەردەن و ئەندەنوسیا و یەمەن دەخوێندرێت.

لە ٤ی حوزەیرانی ٢٠١٦ لە نەخۆشخانەی پاری شاری ھەولێر کۆچی دوایی کرد، لە ناحیەی
خورماڵ بەخاک سپێردرا.



https://ckb.wikipedia.org/wiki/%D8%A6%DB%95%D9%86%D8%AF%D8%A7%D8%B2%DB%95

ئەندازە ئەو پاژەی بیرکارییە کە گرنگی دەدا بە پرسیارەکانی دەوروپشتی چەمکانێک
وەکوو پێودانگ، شێوە، شوێنی تەنەکان بەگوێرەی یەکتر، وە سامانە تایبەتەکانی واڵایی.
ئەندازە یەکێک لە کۆنترین زانستەکانە. ئەندازە لە سەرەتای خۆیدا کۆمەڵێک مەعریفەتی
کرداری بووە سەبارەت بە درێژی، پانتایی و قەبارە کە لە سێھەمین سەدەی پێش زاییندا
لەلایەن ئیقلیدسەوە لە سیستەمێکی بەڵگەنەویستیدا خڕ کراونەتەوە. ئەو سیستەمە کە بە
ئەندازەی ئیقلیدسی ناسراوە، بۆ زۆر سەدەی یەک لەدوای یەک ستانداردێک بوو بۆ
پەیـڕەوکردن.

وشەی ھەندەسە موعەڕڕەبی وشەی پەھلەویی ئەندازەیە [١]. واتە لە زمانی پەھلەوییەوە
چۆتە ناو عەرەبی و ڕواڵەت و تا ڕادەیەک چۆنیەنتیی دەربڕینی گۆڕاوە. لە زمانی
ئینگلیسیدا، ھەروەھا لە زۆربەی زمانە ئەورووپایییەکاندا، وشەی Geometry، یان
وشەیەکی نزیک بەوە بۆ ئەندازە بە کار دەبەن کە وشەیەکی یۆنانی کۆنە (γεωμετρία،
دەخوێندرێتەوە: جێومێتریا) کە خۆی لە دوو وشە پێکھاتووە: ١) Geo، بە مانای زەوی و
٢) metria، بە مانای ئەندازەگرتن، و سەرجەم واتە: "پێواندنی زەوی" یان
"ئەندازەگرتنی زەوی" [٢] [٣].



https://ckb.wikipedia.org/wiki/%D8%A6%DB%95%D9%81%D8%BA%D8%A7%D9%86%D8%B3%D8%AA%D8%A7%D9%86

ئەفغانستان (ناوی فەرمی: کۆماری ئیسلامیی ئەفغانستان) وڵاتێکە لە کیشوەری ئاسیا کە
پایتەختەکەی شاری کابولە. بە پێی سەرژمێرییەکانی ساڵی ٢٠١٠ ژمارەی دانیشتوانی ئەم
وڵاتە ٢٨٫٣٩٥٫٧١٦ کەس بووە.

ئەفغانستان سنووری بەستووە لەگەڵ وڵاتانی ئێران، پاکستان، ئوزبەکستان و تاجیکستان.
ڕووباری (ئاموداریا) بەشێک لە سنووری باکووری پێکدەھێنێت. ھەروەھا خاکی (ڤاخان)
وڵاتی ئەفغانستان دەبەستێت بە وڵاتی چین. ئەفغانستان وڵاتێکی شاخاوییە. گەورەترین و
سەرەکیترین زنجیرە چیای (ھیندوکوش)ە لە باکووری ڕۆژھەڵات. بە گشتی کەش و ھەوایەکی
وشکی ھەیە لەگەڵ زستانی سارد و ھاوینی گەرم.[٢]

خەڵکی ئەفغانستان کە ناسراون بە ئەفغانەکان، پێکھاتوون لە تێکەڵەیەک لە چەندین
کۆمەڵەی جیاواز. پاشتونەکان زیاد لە نیوەی دانیشتوان پێکدەھێنن. تاجیکەکان نزیکەی
یەک لەسەر پێنجی دانیشتوان پێکدەھێنن.[٣] بەپێی ئامارەکانی ساڵی ٢٠١٤ ژمارەی
دانیشتوانی وڵاتی ئەفغانستان ٣١,٢٨٠,٥١٨ کەس بووە کە دەکاتە ٠.٤٣ لەسەدی ڕێژەی
خەڵکی جیھان. تەمەنی مام‌ناوەندی خەڵکی ئەم وڵاتە ١٦.٨ ساڵە. ھەروەھا ٢٤ لە سەدی
دانیشتوانی وڵات لە شارەکان دەژین.[٤]



https://ckb.wikipedia.org/wiki/%DA%AF%DB%95%DA%95%D8%A7%D9%88%DB%95_%D9%84%DB%95_%D9%85%D8%B1%D8%AF%D9%86_(%D9%81%DB%8C%D9%84%D9%85)

گەڕاوە لە مردن (بە ئینگلیزی The Revenant) فیلمێکی ئەمەریکی ژیاننامەیی و کاوبۆییە
دەرهێنراوە لەلایەن ئەلێخاندرۆ گۆنزالێس ئیناریتو.چیڕۆکی فیلمەکە لە نۆڤلەکەی مایکڵ
پونک وەرگیراوە بەهەمان سەردێر .چیڕۆکی فیلمەکە ڕاستییە و باسی سەردەمی هیندیە
سوورەکان دەکات و بەتایبەتیش پیاوێکی لای سنوورەکانی ئەمەریکا بەناوی هیوگ
گلاس.فیلمەکە لەنواندی ئەکتەران لیۆناردۆ دی کاپریۆ،تۆم هاردی،ویل پۆلتەر و دۆمنهال
گلیسنە.

جگە لەوەش فیلمەکە لە ١٠ی کانوونی دووەمی ٢٠١٦ توانی سێ خەڵاتی گۆڵدن گڵۆب بباتەوە
کە بریتین بوو لەخەڵاتی باشترین دەرهێنەر (ئەلیخاندرۆ گۆنزالێس) و باشترین ئەکتەر
(لیۆناردۆ دی کاپریۆ) و باشترین فیلمی دراما.جگە لەوەش پاڵێوراو کرا بۆ ١٢ خەڵاتی
ئۆسکار . توانی سێ دانەیان بباتەوە کە بریتی بوون : باشترین سینەماتۆگرافی
(ئیمانوێل لۆبێزسکی) ، باشترین دەرهێنەر (ئەلیخاندرۆ گۆنزالێز ئیناریتو) ، و
گرینگترینیان بۆ ئەکتەر (لیۆناردۆ دی کاپریۆ) بوو.



https://ckb.wikipedia.org/wiki/%DA%AF%DB%95%D8%B1%D8%AF%D9%88%D9%88%D9%86%D9%86%D8%A7%D8%B3%DB%8C

گەردوونناسی (بە ئینگلیزی: Astronomy) زانستێکی سروشتیە کە دەکۆڵێتەوە لە پێکھاتە
گەردوونیەکان وەک (ئەستێرەکان ، ھەسارەکان ، مانگ ، نەزەکەکان ، گەلە
ئەستێرەکان..ھتد) و ئەو دیاردانەی کە لە دەرەوەی بەرگە ھەوای زەوی ھەن.یەکێکە لەو
زانیاریانەی کەوا مرۆڤ بەدرێژایی مێژوو بەدوایدا گەڕاوە و لێی ووردبۆتەوە .ئەم
زانیارییە زۆر بەربڵاوە و بەرفراوانە و بەئاسانی مرۆڤ توانای ئەوەی نییە پەنجە لە
قوڵاییەکەی بدات ، ھەروەکو خەیاڵ و ئەندێشەی مرۆڤیش توانای فڕینی ھەیە و بەرەو
ئاسمانی حەوت تەبەق و قوڵاییەکەی ،بەڵام بەربڵاویی و ھەروایی ئاسمان و گەردوون بە
ئەندازەیەکە ھەتا وەکو بیر و خەیاڵی مرۆڤ توانای گرتنە خۆی ئەندازەی دووری و
فراوانی ئەم ئاسمانە شینەی نییە و بەلایەوە جێگای سەرسوڕمانە ،بەڵام ڕۆژ بەڕۆژ
زانستی مرۆڤ لە ھەڵکشاندایە و بەرەو ژوورتر ھەڵدەکشێ.



https://ckb.wikipedia.org/wiki/%DA%A9%DB%86%D8%B1%DB%8C%D8%A7%DB%8C_%D8%A8%D8%A7%DA%A9%D9%88%D9%88%D8%B1

کۆریای باکوور بە فەرمی کۆماری دیمۆکراتیکی گەلی کۆریا وڵاتێکە لە ڕۆژھەڵاتی
کیشوەری ئاسیا. پایتەختەکی شاری پیۆنگیانگە. ناوی وڵات/ کۆماری دیموکراتی میللی
کۆریای باکور

لە کۆریای باکور بۆ یەکەمین جار، لە ساڵی ١٩٤٦ دا و لە ژێر کاریگەری و لاسایی
کردنەوەی یەکێتیی سۆڤیەت دا پارتی کۆمۆنیستی کۆریای باکور پارتی کرێکارانی کۆری
دامەزرا و ھاوکات لە ژێرچاودێری و بەڕێنوێنی بەرپرسانی مۆسکۆ حکومەتی کاتی دامەزار
کە لە لایەن کەسانێکەوە بەرێوە دەبرا، لەناویان دا ئیل سونگی ڕێبەری ڕۆحی و
کۆمۆنیستەکانی کۆریا، لە سۆڤیەت خولی تایبەتیان بۆ کرابوویەوە و پەروەدەوە و گۆش
کرا بوون.

پاش دوو ساڵ واتە لە ساڵی ١٩٤٨ دا بە پشتیوانی سۆڤیەت کۆماری گەلی دیموکراتی کۆریا
دامەزرا و ھێزەکانی سۆڤیەت، لەو وڵاتە کشانەوە. ھێندەی نەبرد لە ساڵی ١٩٥٠ دا لە
نێوان باکور و باشوی کۆریا دا شەڕێکی خوێناوی ڕووی دا. لەو شەرە دا چینیەکان و
سۆڤیەت پشتیوانیان، لە باکور کرد و ئەمەریکاش پشتی باشوریەکانی گرت. پاش ٣ ساڵ لە
شەڕی ماڵوێرانکەر و گیان لەدەستدانی ھەزاران کەس، لە ساڵی ١٩٥٣ دا ھەرد دوو لا
ئاگربەستیان مۆر کرد و بەفەرمی نیوە دورگەی کۆریا بۆ دوو بەشی باکور و باشور دابەش
کرا و ناوچەیەکی تامپۆن قەدەخەکراو ی بێچەک، لە نێوانیان دا دەستنیشان کرا.

بەپێی ئامارەکانی ساڵی ٢٠١٤ ژمارەی دانیشتوانی کۆریای باکوور ٢٥,٠٢٦,٥٨٨ کەس بووە
کە دەکاتە ٠.٣٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٣.٧
ساڵە. ھەروەھا ٦١ لەسەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%DA%A9%D9%88%D9%88%D8%A8%D8%A7

کووبا، بە ڕەسمی کۆماری کووبا (بە زمانی ئیسپانی: República de Cuba) وڵاتێکە
کەلەچەند دوورگەیەک پێکهاتووە، کە دەکەوێتە ناوچەی کاریبی لەلە کەنداوی مەکسیک، لە
کیشوەری ئەمەریکا. گەورەترین شار و پایتەختەکەی هاڤانایە، وەشاری (سانتیاگۆ دێ
کووبا) دووەم گەورەترین شاری کووبایە. "کووبا" نزیکە لە هەریەک لەدەوڵەتانی
(ئەمریکا، مەکسیک، هایتی، جامایکا). ختڵکی کووبا بە کووبایی ناودەبرێن، وەزمانی
فەرمی لە کووبا (زمانی ئیسپانیە). کووبا لەلایەن دۆزەرەوە "کریستۆڤەرکۆڵۆمبۆس"
دۆزرایەوە کە هەمان کەسبوو کە ئەمریکای دۆزیەوە و کوبای کردە بەشێک لە "شای
ئیسپانیا". ڕووبەری کووبا بە (۱۰۹٫۸۸٦)کم دەخەملێنرێت. ژمارەی دانیشتوانی کووبا
بەنزیکەی (۱۱) ملیۆن کەسە.



https://ckb.wikipedia.org/wiki/%DA%A4%DB%8C%DB%8E%D9%86%D8%A7

پۆتانەکان: ٤٨°١٢′٣٠″N ١٦°٢٢′٢٣″E﻿ / ﻿٤٨.٢٠٨٣٣°N ١٦.٣٧٣٠٦°E﻿ / 48.20833; 16.37306
ڤیێنا (بە ئاڵمانی: Wien، بە ئینگلیزی: Vienna) گەروەترین شار و پایتەختی وڵاتی
نەمسا یە، ژمارەی دانیشتووانی شارەکە ١.٧٢٣ ملیۆن کەس دەبن، بێجگە لەوەش شارەکە بە
مەڵبەندی سیاسی و ئابووری وڵاتەکە دادەنرێت. ڕووبەری شارەکە زیاترە لە ٤١٤ ھەزار
کیلۆمەتر دووجایە، شارەکە خاوەن مێژوویەکی کۆنە کە ٥٠٠ ساڵ بەر لە زایین
دۆزراوەتەوە. لە وەرزشیش شارەکە یەکێک بوو لەو شارانەی میوانداری جامی نەتەوەکانی
ئەورووپای کرد لە ساڵی ٢٠٠٨. شارەکە بەناوبانگە بە فێربوون و ئەدەب و مۆسیقا و
زانست و ئەندامیشە لە ڕێکخراوی ئۆپتیک و نەتەوە یەکگرتووەکان. ئابووری وڵاتەکەش بە
نمرە یەک لەسەر ئاستی پیشەسازی وەستاوە و بەپلەی دووەمیشی ھەیە لە سەر بەرھەمھێنانی
ماددەی کیمیایی.



https://ckb.wikipedia.org/wiki/%DA%95%DB%95%D9%85%DB%95%D8%B2%D8%A7%D9%86

مانگی ڕەمەزان، مانگی نۆیەمە لە ڕۆژژمێری کۆچیییدا، و ئەم مانگە تایبەتمەندی
جیاوازی هەیە لای موسڵمانان لە مانگەکانی تر، مانگی ڕۆژووگرتنە، موسڵمانان لە
ڕۆژەکانی ئەم مانگەدا بەڕۆژوو دەبن لە خواردن و خواردنەوە لە بانگی بەیانی تا
خۆرئاوابوون، هەروەها مانگی ڕەمەزان جێگەیەکی تایبەتی هەیە لە کەلتور و مێژووی
موسڵمانان؛ لەبەرئەوەی بە بیروباوەری ئیسلامی سرووش لەم مانگە دەستی پێکردووە و
یەکەم ئایەتی قورئان دابەزیووە بۆ پێغەمبەر محەمەد (د.خ) لە شەوی قەدر لەم مانگەدا
لە ساڵی ٦١٠ز، کاتێک پێغەمبەر لە ئەشکەوتی حەڕا بووە و فریشتە جوبرەیل هاتووە
بۆلای، و پێی ووتوە "اقرأ باسم ربك الذي خلق" واتە؛ بخوێنە بە ناوی ئەو خوایەی
دروستی کردووی، و ئەمەش یەکەم ئایەتی قورئانە کە دابەزیووە.

ووشەی ڕەمەزان بە عەرەبی رمضان لە ووشەی الرمض هاتووە واتە گەرمایەکی توند، و ناوی
مانگە عەرەبیەکان دانراون بە پێی ئەو ماوەیەی ناوی مانگەکەی تێدا نراوە، و ناونانی
ڕەمەزان لە کاتی توندبوونی گەرمای هاوێندا بووە، و هەروەها ئەڵێن بە واتای ئەوە دێت
موسڵمان زیاتر گەرمای ئەبێت لەبەر زۆری تیینوویەتییەکی لە کاتی بەڕۆژوو بووندا و
خوا ئەفەرمووێت لە قورئاندا؛ شهر رمضان الذي أُنزل فيه القرآن واتە؛ مانگی ڕەمەزان
ئەو مانگەی قورئانی تیا دابەزیووە.

لە فەزڵەکانی مانگی ڕەمەزان کردنەوەی دەرگاکانی بەهەشت و داخستنی دەرگاکانی ئاگرە،
بە پێی ئەم فەرموودەی پێغەمبەر (د.خ)؛ (إذا جاء رمضان فُتّحت أبواب الجنة ، وغُلّقت
أبواب النار ، وصُفّدت الشياطين)[١]، واتە؛ کاتێک کە ڕەمەزان دێت، دەروازەکانی
بەهەشت دەکرێنەوە و قاپیەکانی دۆزەخ دادەخرێن و شەیتانەکان کۆت دەکرێن.

کاتی ڕۆژوو لە ڕەمەزاندا لە دەرکەوتنی بەرەبەیان تا ئاوابوونی خۆرە، وەک لە
قورئاندا هاتووە، ((وكلوا واشربوا حتى يتبين لكم الخيط الأبيض من الخيط الأسود من
الفجر ثم أتموا الصيام إلى الليل..)) واتە؛ ده بخۆن و بخۆنه‌وه هه‌تا به ڕوونی
به‌ره‌به‌یان و سپێده‌تان بۆ ده‌رده‌كه‌وێت و له ڕۆژهه‌ڵاته‌وه دیارده‌دات و تاریكی
شه‌و لاده‌بات، له‌وه‌ودوا ڕۆژووه‌كه‌تان ببه‌نه سه‌ر تا شه‌و دادێت، و زۆربەی
موسڵمانان پێش هەڵهاتنی بەرەبەیان هەڵدەستن و ژەمەێک نان و ئاو دەخۆن کە ناو دەبرێت
بە پارشێو وەک ئامادەباشییەک بۆ ڕۆژووی ڕۆژەکە، هەروەها لە فەزڵی پارشێودا هاتووە
کە پێغەمبەر محەمەد فەرموویەتی پارشێو بکەن لە پارشێودا بەرەکەت هەیە، هەروەها لە
کاتی ڕۆژوودا پیویستە لەسەر موسڵمان دووربکەوێتەوە لە قسەی ئازاردەر و ئیشی ناشیرین
و ئەمەش لە فەرموودەدا ئاماژەی پێکراوە، و خوای گەورە دەفەرمووێت؛ ((شهر رمضان الذي
أنزل فيه القرآن هدى للناس وبينات من الهدى والفرقان)) واتە؛ مانگی ڕه‌مه‌زان (ئه‌و
مانگه‌یه‌) كه قورئانی تیادا هاتۆته خواره‌وه‌، له‌كاتێكدا ئه‌م قورئانه ڕێنموویی
به‌خشه به خه‌ڵكی و به‌ڵگه‌ی زۆری تیادایه‌.

هەروەها ئەم مانگە شەوی قەدری تێدایە کە خوا ئاماژەی بۆکردووە ئەو شەوە باشترە لە
هەزار شەو، و موسڵمانان لەم مانگەدا دەبێت بە ئیشی باش هەستن و ویادی خوا لە بیر
نەکەن، و داوای لێخۆشبوون بکەن و قورئان بخوێنن، و دەروونیان ڕابهێنن لەسەر
ئارامگری و بیر لە بارودۆخی خەڵکە برسیی و هەژارەکان بکەنەوە.

لەم مانگەدا و لە شەوی قەدردا خوا قورئان دابەزاندووە بۆ سەر پێغەمبەر محەمەد، شەوی
قەدر هەندێک بە شەوی بیست وحەوتی مانگەکەی دادەنێن و هەندێکی تر بە نەزانراوی
دادەنێن لە ڕووی دیاریکردنەوە و بەڵام لە دە ڕۆژی کۆتایی مانگەکەدایە، و لە شەوە
تاکەکاندا.

و بۆ دابەزینی قورئان، ووتراوە یەکەم ئایەتی قورئان لە ڕەمەزاندا دابەزیووە، کە
ئایەتی ((اقْرَأْ بِاسْمِ رَبِّكَ الَّذِي خَلَقَ)) بووە، واتە؛ بخوێنه به‌ناوی
ئه‌و په‌روه‌ردگاره‌ته‌وه که هه‌موو شتێکی دروست کردووه‌.

و خوای گەورە دەفەرموێت؛ ((إنا أنزلناه في ليلة القدر)) واتە؛ ئێمه به‌ڕاستی
قورئانمان دابه‌زاندۆته خواره‌وه له شه‌وێکی به‌فه‌ڕو ڕێزداردا. ((إنا أنزلناه في
ليلة مباركة)) واتە؛ به‌ڕاستی ئێمه له شه‌وێکی به فه‌ڕو پیرۆزدا دامانبه‌زاندووه‌ته
خواره‌وه‌

نویژی تەڕاویح لە نوێژە سوننەتەکانە ک موسڵمانانی سوننە لە ڕەمەزاندا ئەنجامی
ئەدەن، کاتەکەی لە دوای نویژی خەوتن تا نوێژ بەیانییە، نوێژە دوو ڕکعات دوو ڕکعات و
تاکەڕکعاتێکە و پێغەمبەر ٨ ڕکعاتی نوێژی تەراویح و ٣ ڕکعاتی تاک (وتر)ی کردووە،
بەڵام لەمزگەوتی حەرام ٢٠ ڕکعاتی نوێژی تەراویح و ٣ ڕکعاتی تاک دەکرێت. پێغەمبەر بە
کۆمەڵ نویژەکەی ئەنجام نەداوە سێ شەو نەبێت تاکو فەڕز نەکرێت لەسەر موسڵمانان،
لەگەڵ ئەوەی خۆی هەموو ژیانی ئەنجامی داوە و هەرگیز وازی لە شەونوێژ نەهێناوە، و
خەلیفە عومەری کوڕی خەتاب نویژەکەی بە کۆمەل ئەنجامدا تا بە کۆمەڵی جیاواز نەکرێت
لە یەک مزگەوتدا[٢].

خوای گەورە لە کۆتایی ئایەتی ١٨٥ی سوورەتی ئەلبەقەرە دەفەرمووێت: وَلِتُكمِلُواْ
العِدَةَ وَلِتُكَبِرُواْ الله عَلَى ماهَداكُم وَلَعَلَكُم تَشكُرون. واتە: بۆ
ئەوەی ئەو ماوەیە تەواو بکەن سوپاسگوزاری خوا بن لەسەر ئەوەی ڕێنموویی کردوون.
موسڵمانان ئاهەنگ دەگێڕن بە جەژنی ڕەمەزان لە یەکەم ڕۆژی مانگی شەوال (ئەو مانگەی
بە دوای مانگی ڕەمەزاندا دێت)، ناو دەبرێت بە جەژنی ڕەمەزان و ماوەکەی سێ ڕۆژە، و
نوێژی جەژن لە یەکەم ڕۆژدا ئەنجام دەدرێت.



https://ckb.wikipedia.org/wiki/%DA%95%DB%86%DA%98%DA%98%D9%85%DB%8E%D8%B1%DB%8C_%DA%A9%DB%86%DA%86%DB%8C

ڕۆژژمێری کۆچی یان ڕۆژژمێری کۆچیی هەیڤی (بە عەرەبی: (التقويم الهجري)) بەشێکە لە
ڕۆژژمێری ئیسلامی ئەویش ڕۆژژمێری هەیڤی (قەمەری)ە، و بە گشتی بە ڕۆژژمێری کۆچچ
ناسراوە، پشت بە خولی مانگ ئەبەستێت بۆ دیاریکردنی مانگەکان، و موسڵمانان لە هەموو
شوێنێک بە کاری دەهێنن بەتایبەت بۆ دیاریکردنی بۆنە ئاینییەکان، ئەم ڕۆژژمێرە
لەلایەن خەلیفە عومەری کوڕی خەتابەوە دانراوە و کۆچی پێغەمبەری ئیسلام (محەمەد) لە
مەککەوە بۆ مەدینە لە ی ٢٢ی ڕەبیعولئەوەل بەرامبەر ٢٤ی ئەیلولی ٦٢٢ز کراوەتە یەکەم
ساڵی ڕۆژژمێرەکە، لەبەر ئەوە ناونراوە بە کۆچی مانگی. لەگەڵ ئەوەی ڕۆژژمێرەکە لە
سەردەمی موسڵماناندا دروستکرا بەڵام ناوی مانگەکان و ڕۆژژمێری مانگی لە سەردەمی
نەزانیەوە بەکارهاتبوون، و یەکەم ڕۆژی ڕۆژی ئەم ڕۆژژمێرە هەینی ١ی موحەڕەمی ساڵی ١ی
کۆچی هەیڤی بوو بەرامبەر ١٩ی تەمموزی ٦٢٢ی زایینی.

و شانشینی سعودیەی عەرەبی تاکە دەوڵەتە لە جیهاندا کە ئەم ڕۆژژمێرە بە فەڕمی بەکار
دەهێنێت هەروەها لەسەر ئاستی خەڵکیدا بە هەمان شێوە ناسراوە و بە کاردەهێنرێت،
بەڵام بە گشتی نەتەوە ئیسلامەکانی تر ڕۆژژمێری زایینی بەکاردەهێنن.

لە قورئاندا لە سورەتی کەهفدا هاتووە ﴿وَلَبِثُوا فِي كَهْفِهِمْ ثَلاثَ مِئَةٍ
سِنِينَ وَازْدَادُوا تِسْعاً﴾ واتە؛ لە تەفسیری ئەمدا زانایان ئەڵێن ئەوان ٣٠٠
ساڵی هەتاوی مانەتەوە بەڵام لێرەدا ئاماژەی پێکراوە بە کۆچی مانگی و جیاوازی نێوان
کۆچی مانگی و هەتاوی لە هەر سەد ساڵێکدا سێ ساڵە لەبەرئەوە لە ٣٠٠ ساڵدا ٩ ساڵی
زیادی ئەچێتە سەر.

ئەم ڕۆژژمێرە هەیڤییەو پشت بە خولی مانگ ئەبەستێت بۆ دیاریکردنی مانگەکان و بەشێکی
ڕۆژژمێری هەتاوییە بۆ دیاریکردنی وەرزەکانی ساڵ، ئەمەش ڕۆژژمێری فەڕمی عەرەبستانی
سەعوودییە کە لەسەر ئاستی فەڕمی و جەماوەری لەو وڵاتە بەکار دێت، دوورییەکانی (هێلی
پانی و هێڵی درێژی) کەعبەی پیرۆزی لە مەککە وەک بنەڕەتی ڕۆژژمێری ئوەم لقوڕا
بەکاردێت.



https://ckb.wikipedia.org/wiki/%DA%86%D9%88%D8%A7%D8%B1%D9%82%D9%88%DA%95%D9%86%DB%95

ناوچەی بیتوێن "پ.ز" لە ژێر قەڵەم ڕەوی گوتیەکان و بە شێک لە شانشینی گوتیام بوە،
کە دەگەیشتە عومان و دەریای عەرەبی و بەحرێن،سەردەمێکیش لە ژێر دەستی لۆلۆیی
یەکاندا بووە،سەردەمێکیش لە ژێر ئاڵای... حکومەتی حەدیابەین و شانشینی میتانی
بووە،سەردەمێکیش لەژێر قەڵەم ڕەوی پادشای کوردان ئیدسین دا بووە.ئەو ئیدسینە
ھاوینان پایتەختی دەھێنایە قەڵای بێتواتە و زستانانیش دەچۆوە شاری سیمۆرم لە نزیک
ئاڵتون کۆپری ئێستا.پادشا کوڕێکی لە ویلایەتی سەرگەڵو حوکم داربوە،بە ناوی
"زیازۆنا"کە باس لە شارێک دەکات لە ڕۆژھەلاتی چوارقورنە و خوارووی رۆژئاوای کلکەی
کۆڵێن بەناوی"کۆڵۆنیۆم" کە ئێستاش لە کارە کشتوکاڵیەکاندا ئاسەواری دەر
دەکەوێت.ھەندێکیش پێیان وایە ئەو"کلکەی کۆڵنیۆم"ی ئەوسا بە پێیی تێپەڕبوونی کات لە
سەر زمانان سوابێت ببوبێتە ئەو"کلکەی کۆڵێن"ی ئێستا.بەدرێژای دامێنی ڕۆژئاوای
زنجیرۆکە چیای حاجیلان ئاوێکی زۆر ھەبوە گوندەکانی ھەموو بەسەریەکەوە بوون و
ماڵەکانیش بەسەر یەکەوە ،گوندی شەھێن و بەیان و قەبرە سپیلکان یان قەبرە وردان
ئاسەواریان ھێشتا دیارە ،لە باکوری ناحیەیی چوارقورنە لە دامێن لوتکەی چیای حاجیلان
و لە ژێر بەردی پاڵاندا گوندی ئەستریلان ھەیە،ھەندێک بۆچوون ھەیەوپێیان وایە ئەم
گوندە مێژووی بۆ پێش زاین دەگەڕێتەوە،کە ئێستاش ئاوەدانەو خزمەتگوزاری لەلایەن
حکومەتی ھەرێم بۆ چووە.



https://ckb.wikipedia.org/wiki/%D9%BE%D8%B2%DB%8C%D8%B4%DA%A9%DB%8C

پزیشکی (Medicine) زانست و کرداری نۆڕین و تیمارکردن و بنبڕکردنی نەخۆشی و
دەردەکانە، وشەی (Medicine) لە (Medicus)ی لاتینییەوە وەرگیراوە و واتای فیزیاوان
(Physician) دەگەیەنێت.

پزیشکی لە هەرێمی باشووری کوردستان لە گەشەسەندندایە، زانکۆی پزیشکیی هەولێر و
زانکۆی دهۆک و زانکۆی سلێمانی و زانکۆی کۆیە و زانکۆی ئیشک؛ کۆلێژە پزیشکییەکانی
وەک پزیشکیی گشتی و ددانەوانی و دەرمانسازی و پەرستاری و زانستە تەندروستییەکان و
پزیشکیی ئاژەڵان لەخۆ دەگرن، ساڵانە سەدان خوێندکار وەردەگرن و سەدانی تر دەردەچن.
هەروەها چەند بەشێکی پزیشکی تر هەن لە پەیمانگا تەکنیکیەکان کە خوێندکار دەتوانێت
وەربگیرێت لەو بەشانە کە ئەمانەن: بەشی دەرمانسازی بەشی تەندروستی کۆمەڵ بەشی تیشک
بەشی سڕکردن بەشی چارەسەری سروشتی بەشی تاقیگە بەشی پەرستاری.



https://ckb.wikipedia.org/wiki/%D9%85%DB%86%D8%B3%DB%8C%D9%82%D8%A7

مۆسیقا یان مووسیقا یان مۆزیک (Music) مۆسیقا پێکھاتووە لە دەنگ کە گوێگر گوێبیستی
دەبێت بەھۆی شەپۆلەکانەوە، بەکارھێنانی سەرەکی مۆسیقا بۆ ھەڵڕشتنی ناخ و
بیروبۆچوونی گوێگران یاخود ھونەرمەندەکانە. مۆسیقا بە ھونەر پێناسە دەکرێت کە دەنگی
ڕێکخراوی ھەیە، لە ھەندێک لە کەلتورەکاندا پێیانوایە کە مۆسیقا زمانێکی سەربەخۆیە.
مۆسیقا ھەروەھا بەکاردەھێندرێت لە ھونەری سەماکردن دا، وە لە ھەندێک لە دینەکانیشدا
بەکاردێت بۆ پەیوەندی کردن بە خوا و خواوەندەکانەوە. جۆری مۆسیقا دەتوانرێت لە
ناوچەیەکەوە بۆ ناوچەیەکی دی گۆڕانکاری بەرچاوی ھەبێت، وە وڵاتە دراوسێکانیش
دەتوانن کاربکەنە سەر یەکتر لەڕووی ھونەر و مۆسیقاوە.



https://ckb.wikipedia.org/wiki/%D9%85%D8%A7%DA%86

ماچ بریتیە لە لکاندنی لێو بە جێگایەکی دیکەی لەشەوە کە ئاساییانە بۆ دەربڕینی
خۆشەویستی، ڕێز وە یا سڵاو و خواحافیزی بەکار دەھێنرێت. ماچ دەتوانێت بۆ نیشاندانی
پەیوەندی ھەستی وە یا سێکسی بەکار بھێنرێت. بەگشتی ماچ یەکێک لە باوترین شێوازەکانی
دەربڕینی ئەوین و خۆشەویستییە.

مرۆڤناسان ھێشتا لە سەر ئەوە ڕێک نەکەوتوون کە ئایا ئاکاری ماچکردن شتێکی غەریزیە
یان مرۆڤ و ئاژەڵان فێری دەبن. لەوانەیە ئەم ئاکار پەیوەندیی ھەبێت لەگەڵ ئاکاری
خاوێنکردنەوە بە لێو و زوان لە نێو ئاژەڵان دا.[١]

ماچکردن دەرفەتی ئەوە ئەدات بە ئەو جووتانەی (کە چاوەڕوان دەکرێت پێکەوە ژیانی
ھاوبەش پێک بھێنن) بۆی ماکی کیمیاوی نێو جەستە یەکتری (کە پێی دەگوترێت فێرۆمۆن)
ھەمڵژن و تامی بچێژن.



https://ckb.wikipedia.org/wiki/%D8%B4%DB%8C%D8%B9%DB%95

شیعە یان مەزهەبی شیعە، بە دووەم تائیفەی گەورەی موسڵمانان ئەوترێت، کە عەلی کوڕی
ئەبووتالیب و نەوەکانی لە فاتیمەی هاوسەری و کچی پێغەمبەر محەمەد بە پێشەوا دادەنێن
و مل کەچی بۆیان بە پێویست ئەزانن بە پێی دەقی ئاسمانی و بە مەڕجەعی سەرەکی
موسڵمانانیان دادەنێن لە دوای کۆچی دوایی پێغەمبەر، و ناوی پێشەوا یان ئیمامیان پێ
ئەڵێن و شوێنکەوتنیان بە پێویست دادەنێن بە پێی فەرموودەیەکی پێغەمبەر محەمەد کە لە
چەند کتێبێکی هەندێک لە تائیفە ئیسلامیەکاندا هاتووە.

شیعە لە بنەڕەتدا لە زمانی عەرەبیدا بە مانای شوێن کەوتن دێت، و لە مێژووی
ئیسلامیدا، زاراوەی شیعە بۆ زۆر لە بزوتنەوە ئیسلامیەکان بەکارهاتووە وەک شیعەی
عوسمان و شیعەی معاویە و ئەوانی تر، بەڵام وشەی شیعە بە تەنها بە کاردێت بۆ
شوێنکەوتووەکانی عەلی، و شیعە لەو بڕوایەدان کەوا ناونانە لە فەرموودەیەکی
پێغەمبەردا هاتووە لە وەڵامی پرسیارێکی عەلیدا؛ کێ باشترین کەسی سەر زەوییە؟،
وەڵامی ئەداتەوە؛ «أنت وشيعتك»، واتە؛ تۆ و شوێنکەوتووەکانت. لەبەرئەوە شیعە لەو
بڕوایەدان کە شیعە لە دوای وەفاتی پێغەمبەر دەرنەکەوتووە بەڵکو شیعە خۆی ئیسلامی
ڕاستەقینەیە، و ئەم فەرموودەیە بە گێڕانەوەی جیاواز لە هەندێک لە کتێبەکانی شیعە و
مەزهەبەکانی تردا هاتووە[١].

شیعە لەو بروایەدان کە ئەوان خودی ئیسلامن، و وایدانانێن ئەو مەزهەبە دوای ئیسلام
دەرکەوتبێت بەڵکو بە خودی ئیسلامی دادەنێن، و لەو باوەڕەدان کە موسڵمانی لە خواترس
ئەبێت شوێنکەوتوو و ملکەچی عەلی کوڕی ئەبوتالیب بێت، لەبەر ئەوە شوێنکەوتن بە یەکێک
لە پایەکانی ئیسلام دادەنێن و پێغەمبەر لە ماوەی ژیانیدا بنەڕەتەکەی داناوە و پێش
وەفاتکردنی لە ڕۆژی غەدیری خەم ویلایەتی عەلی ڕاگەیاندووە لە دوای خۆی بە پێی
بیروباوەڕی شیعە، هەروەها تائیفە ئیسلامیەکانی تر بە دروستکراو دادەنێن و ئەڵێن لە
لایەن فەرمانڕەواو سوڵتانەکانەوە دانراوە و بۆ دوورخستنەوەی ئیسلام لەوەی پێغەمبەر
محەمەد ویستویەتی.

هەندێک لە مێژوونوسان وایدادەنێن، کە سەرەتای شیعە دروستبوو لە پاش وەفاتی پێغەمبەر
کاتێک موسڵمانان کۆبوونەوە لە سەقیفەی بەنی ساعدە بە ئامادەنەبوونی بەنی هاشم بۆ
نمونە عەلی کوڕی ئەبووتالیب و عەبباسی کوڕی عەبدول موتەلیب کە خەریکی ناشتنی
پێغەمبەر بوون، و کۆبوونەوەکەی سەقیفە کۆتایی هات بە هەڵبژاردنی ئەبووبەکر بە
کۆبوونی پشتیوانان و کۆچەران لە سەری، لە دوای کۆبوونەوەکە کۆمەڵێکی بچوک لەوانەی
ئامادەی نەبوون کۆبوونەوە لە ماڵی عەلی و ناڕازیی بوون لە هەڵبژاردنی ئەبووبەکر[٢].

و هەندێک وای اداەنێن کە ئەمە بەرەو پێشچوو لە سەردەمی خەلیفە عوسمانی کوڕی
عەفاندا، کە هەندێک لەو سیاسەتانەی کارگێڕەکانی لە شام و میسر پێی هەڵئەسان بوو بە
هۆی توڕەکردنی خەڵک و شۆڕشیان ڕاگەیاند لەگەڵ ئەوەی عەلی خۆی ویستی ڕێگەیان
لێبگرێت، بەڵام لە کۆتاییدا عوسمان کوژرا، و پاشا موسڵمانان کۆبوونەوە لە دەوری
عەلی و داوایان لێکرد خەلافەت بگرێتە دەست. لێرەدا جارێکی تر بیرۆکەی هاوسۆزبوونێکی
نوێ دەستی پێکرد و عەلی کرا بە حاکمی فەڕمی موسڵمانان لەلایەن زۆرینەی خەڵکەوە.

لە سەرەتاوە ناکۆکی دەستی پێکرد لەگەڵ هاوەڵەکانی وەک معاویە و تەڵحە و زوبێر، و
زاراوەی شیعەی عەلی دەرکەوت کە بە هاوەڵەکانی عەلی ئەوترا کە پاڵپشتیان لێئەکرد لە
بەرامبەردا کۆمەڵێکی تر دروست بوون و ناوی خۆیان نا شیعەی عوسمان و داوای حەقی
خوێنی عوسمانیان ئەکردو گەیشتە ئاستێک کە خەلافەتی عەلیان ڕەت ئەکردەوە لەبەرئەوەی
خاو بوو لە بەدەنگەوەچوونی داواکەیان بۆ تۆڵە سەندنی عوسمان، لە سەرەوەی شیعەکانی
عوسماندا معاویە کوڕی ئەبووسوفیان بوو لەلایەک و عائیشەی خێزانی پێغەمبەر بوو لە
لایەکی تر و پاشان رووداوەکانی وەک شەری جەمەل و شەری سەفین لە نێوان لایەنگرانی
عەلی و لایەنگرانی حەقی عوسماندا کەوتەوە هەروەها کۆمەڵە نوێکانی وەک خەواریج
دەرکەوتن، و عەلی کوڕی ئەبووتالیب لەسەر دەستی یەکێک لە خەواریجەکان کوژرا لە کاتی
نوێژی بەیانیدا لە کووفە[٣][٤][٥].

ڕووداوی کەربەلا ئەو ڕووداوەی کە حسەینی کوری عەلی تیا شەهیدکرا و بە کورتی
ڕووداوەکە لە ئەنجامی ئەوە کەوتەوە کە معاویە موبایەعەی جێ نشینی خۆی دا بە یەزیدی
کوڕی, و حسەینی کوڕی عەلی کوڕی ئەبوتالیب ناڕازی بوو لەمە و سووربوو لەسەر ڕێگرتن
لێیان و لە مەدینەوە ڕۆیشت بۆ کووفە بۆ بەرەنگاری یەزید، بە سەربازەکانی گەیشت لە
کەربەلا، بەڵام لەکاتی گەیشتنی سوپای ئەمەوییەکان خەڵکی کوفە دەستیان ھەڵگرت لە
فریاکەوتنی حسەین وتەنھا کەس وکاری لەگەڵی مانەوە، وسەرکردەی ئەمەوییەکان ھەوڵیدا
حسەین ڕازی بکات بە موبایەعە دان بە موعاویە بەڵام ئەو رەتی کردەوەو شەڕ ڕوویدا لە
نێوانیان و کۆتایی ھات بە کوژرانی حسەین وکەس وکاری، ئەمەش دەنگدانەوەیەکی بەئازاری
ھەبوو لە ھەموو جیھانی ئیسلامیدا و سەرەتای هاوسۆزییەکی نوێ بوو بۆ گەشەکردنی بیری
شیعە و کارەکە گەیشتە ئەو ئاستەی کە شۆڕشیان ڕاگەیاند بەسەر دەسەڵاتدا و حسەین بوو
بە هێمای شەهیدی ستەملێکراو لایان.

ئائیفەی دوانزە ئیمامی بە گەورەترین تائیفەی شیعە دادەنرێت لە ڕووی ژمارەی
دانیشتوانەوە، و ڕێژەکەیان بە نزیکەی %٨٥ی شیعە مەزندە دەکرێت، و ئێران و عێراق و
ئازەربایجان نزیکەی سێ بەشی شیعەی دوانزە ئیمامی لە خۆ ئەگرن ئەمەش ئەگەڕێتەوە بۆ
سەردەمی حوکمی سەفەوییەکان ١٥٠١-١٧٣٦ز کە شا ئیسماعیلی سەفەوی مەزهەبی شیعەی دوانزە
ئیمامی سەپاند بەسەریاندا و ئەمەش بوو بە هۆی ئەوەی نەتەوەکانی وڵاتی فارس و
ئازەربایجان و هەندێک لە تورکەکان ببن بە شیعە[٦]»..

ئیسماعیلیەکان بە چالاکیان ناسراون و توانیان ۆ یەکەم جار دوای کوژرانی عەلی کوڕی
ئەبووتالیب دەوڵەتێکی شیعە دابمەزرێنن، پێشەواکان سەرکردایەتیان ئەکرد دوای
سەرکەوتنی بانگەوازە نهێنیەکەیان و ئەیانووت ئەوانە لە نەوەی عەلین و دەوڵەتەکەش
دەوڵەتی فاتیمی بوو.

لە باکووری ئەفریقا دەستی پیکرد و گەیشتە میسر و قاهیرەی پایتەخت لە سەردەمی
ئەواندا گەورەترین شار بوو.

و زەیدی بە نزیکترین مەزهەبی شیعە دادەنرێت لە سوننەوە لەبەر ئەوەی زانستی مەزهەبی
شافعی وەرئەگرن.

دوانزە ئیمامی بە گەورەترین تائیفەی شیعە دادەنرێت، پاشان ئیسماعیلی دێت، پاشان
زەیدی بە ڕێژەیەکی کەم، و ژمارەی شیعە لە جیهاندا لە نیوان ١٥٤ بۆ ٢٠٠ ملیۆن
کەسدایە، بە ڕێژەی %١٠ بۆ %١٣ لە کۆی ژمارەی موسڵمانان لە جیهاندا، نزیکەی ١١٦ ١٤٧
ملیۆنیان لە قاڕەی ئاسیادا ئەژین، کە سێ بەشی ژمارەی موسڵمانانی شیعە دەکات بە
گشتی، و بەشەکەی تریان لە باکووری ئەفریقادان، و ژمارەیان لە نێوان ٣٦ بۆ ٤٤ ملیۆن
کەسدایە، و زۆربەی شیعە نزیکەی %٨٠-%٨٦ لە چوار وڵاتدا ئەژین (ئێران و پاکستان و
هیند و عێراق)[٧].

شیعە چەندین شار و مەزارگەی پیرۆزیان هەیە، ئارامگەی پێشەواکانیان ئەگرێتەوە و
لەگەڵ سوننەدا کۆکن لەسەر پیرۆزی شارەکانی وەک مەککە و مەدینە و قودس بە شوێنە
پیرۆزەکانیانەوە وەک کەعبەی پیرۆز و مزگەوتی پێغەمبەر و مزگەوتی ئەقسا، بەڵام شیعە
بۆ خۆیان چەندین شوێنی پیرۆزی تریان هەیە کە مەزار و ئارامگەی پێشەوا و
پارێزراوەکانیان ئەگرێتەوە بۆ نموونە؛



https://ckb.wikipedia.org/wiki/%D8%B3%DB%95%D8%B1%DA%86%D8%A7%D9%88%DB%95_%DA%A9%D8%B1%D8%A7%D9%88%DB%95

بەو نەرمەکاڵایانە دەوترێت کە کۆدەکانیان ئاشکرا دەکەن بۆ پەرەپێدەران و
بەکارھێنەران و بۆ زیاتر پەرەپێدان و دۆزینەوەی کەلێن لە نەرمەکاڵاکەدا. وە ڕێگە بە
دەستکاریکردن و سەرلەنوێ بڵاوکردنەوەی دەدەن لەژێر ناوێکی تردا، بەمەرجێ نەرمەکاڵا
نوێیەکەش لەژێر مافی سەرچاوە کراوەدا بوەشێندرێت. نەرمەکاڵای سەرچاوەکراوە زۆرجار
بە ھاریکاری دروست ئەکرێت، مەرجیش نیە ئەوەی دروست ئەکرێ نەرمەکالا بێت، ئەکرێ
ڕەقەکاڵا بێت.

مۆدێلی سەرچاوە کراوە، پەرەپێدان بەھەرەوەزی لە چەند سەرچاوەی سەربەخۆوە، وا ئەکات
کەوا ئاسۆیەکی فرەڕەنگ بۆ دیزاین کردن بێتە ئاراوە و ھەر کۆمپانیایەک یان لایەنێک
بتوانێ بۆ ماوەیەکی درێژخایەن بتوانێ پەرەی پێ بدات و بەڕێوەی ببات. ڕاپۆرتێکی
ستاندیش گروپ لە ٢٠٠٨دا ئەوە ئەخاتە ڕوو کە بەبەکارھێنانی سەرچاوە کراوە
بەکارھێنەران ساڵانە ٦٠ ملیار دۆلاریان بۆ گەڕاوەتەوە[١]. لە ئیستادا وڵاتە
گەورەکانی دنیا وەک ئەمریکا و بەریتانیا، ھەردوو خاوەن سیاسەتی سەرچاوە کراوەن بۆ
وەبەرھێنان لە بواری نەرمەکاڵای دەوڵەتدا.



https://ckb.wikipedia.org/wiki/%D8%AE%DB%86%D8%B1

خۆر (ناوەکانی تر: خوەر، ھۆر، ھوەر، وەر، ڕۆژ) ئەستێرەیەکە دەکەوێتە ناوەڕاستی
کۆمەڵەی خۆرەوە. درێژی تیرەی خۆر دەگاتە ١،٣٩٢،٠٠٠ کم، کە ١٠٩ جار گەورەترە لە
تیرەی ھەسارەی زەوی، و ھەروەھا کێشەکەشی دەگاتە ١٠٣٠×٢ کە (٣٣٠،٠٠٠) جار لە کێشی
زەوی قورسترە.

شێوەکەی بەتەواوی گۆییە و پێکھاتووە لە پلازمایەکی گەرم کە بەھۆی کایەی موگناتیسی
بەھێزەوە تێکئاڵاوە. بارستاییەکەی نزیکەی ٩٩٫٩٨% بارستایی ھەموو کۆمەڵەی خۆر
پێک‌دەھێنێت. سێ یەکی بارستایی خۆر لە ھایدرۆجین پێکھاتووە و ئەوەی دیکەشی زۆربەی
ھیلیۆمە. خۆر نزیکەی ٤٫٦ میلیارد ساڵ پێش ئێستا بەھۆی داڕمانی ھێزی کێشکردنی
ناوچەیەکی ھەورێکی گەردیلەیی گەورەوە دروست بووە.



https://ckb.wikipedia.org/wiki/%D8%AE%D8%B4%DB%86%DA%A9

خشۆکان یان خزۆکان: تاقمێک لە گیانەوەرانی بڕبڕەداری خوێنسارد، بە پێستی ڕووتەڵی
زبر و پتر پووڵەکەدارەوە [١]کە ھێلکە دەکەن[٢] . خشۆکان لە بنەماڵەی دووژینانن.
یەکەمین گیانەوەرانی سەر وشکی بوون کە توانیان بەتەواوەتی لەگەڵ ژیانی سەر زەوی ھەڵ
بکەن، پێستیان وشک و شاخینەیە . لەشیان بە پووڵەک یان پەڕەی ئێسکی داپۆشراوە.
ئێسکبەندی خشۆکان یەکپارچە ئێسکە، دڵیان چوار کەلێنی ھەیە[٣]. زۆربەی ئەم
گیاندارانە لە وشکی دەژین، ژمارەیەکی کەم وەک کیسەڵەکان دەتوانن بۆ ماوەیەک لە
ئاودا بژین کە بە دووژینان دەناسرێن. زۆربەی خشۆکەکان گۆشتخۆرن و بڕێکیان چز و
ژارێکی زۆر کوژەریان ھەیە. سەرەڕای ئەمە دەورێکی گرنگ لە ژینگە و ژیانی مرۆڤ
دەبینن. ئەم گیاندارانە لە کۆنتڕۆڵی مێرووە زیانۆک و ڕاگۆزەکانی نەخۆشیی وەک
مالاریا، قالۆنچەکان و مێتوولکەی لاکوتەکان ڕۆڵی گرنگ دەگێڕن.[٤]

مار ، مارمێلک ، تیمساح , کیسەڵ و ھەموو دایناسۆرە دوابڕاوەکان لە پۆلی خزۆکان دێنە
ھەژمار. پۆلێنی خزۆکەکان بەگوێرەی چاڵ و قوپاوی لاجانگیان دەکرێ. ئەو خزۆکانەی دوو
چاڵ بە لاجانگیانەوەیە، بە دووچاڵان ( دایاپسید)دەناسرێن. ئەوانەی قووپاوییان پێوە
نییە، بێچاڵان (ئاناپسید) و دەستەیەکیش کە یەک قووپاوییان ھەیە بە
یەکچاڵان(سیناپسید) دەناسرێن.[٥]

بە پێی ھەواڵێکی پێگەی ئەلیکترۆنیرادیۆی ناوخ، لە ماوەی چەند مانگی رابردودا دەنگۆی
بڵاوبونەوەی تیمساح لەناو روباری سیروان لە کەلار بینراوە، لای خۆیەوە، بەرێوبەری
پۆلیسی دارستان و ژینگەی گەرمیان، عەقید شوان محەمەد، بە پێگەکەی راگەیاندووە"
لەلایەن ھاوڵاتی (ئازاد ئەحمەد) دانیشتووی گوندی (شێخ لەنگەری گەورە)ەوە ئاگادار
کراونەتەوە، کە تیمساحی لەناو ڕوباری سیرواندا بینیوە، درێژیی یەکێک لەو تیمساحانە
یەک میتر بووە". لە درێژەی قسەکانیدا عەقید شوان ئەوەشی خستۆتە روو، تاوەکو ئێستا
لەناو ڕوباری سیرواندا گیانلەبەری لەوشێوەیە بوونی نەبووە، بۆیە گومان دەکرێت کە
لەشوێنێکی دیکەوە ھێنرابنە ناو ئەو ڕوبارەوە ھەروەھا پێویستە ھاوڵاتیان ئاگاداری
خۆیان بن، بەتایبەت ئەو کەسانەی لەو ڕوبارەدا سەرقاڵی ڕاوی ماسی، یاخود مەلەکردنن.

چەند رۆژێک لەمەوبەر پۆلیسی دارستانی گەرمیان ھەواڵی ئەوەی بڵاوکردەوە کە
ھاووڵاتییەک ئاگاداری کردوونەتەوە لە ناوچەی شێخ لەنگەر لەسەر رووباری سیروان لە
نزیک شاری کەلار، چوار تیسماحی لە ناو رووبارەکە بینیوە، دواتریش ھەر بە قسەی
ھاوڵاتییەک کە دیسانەوە پۆلیسی دارستانی ئاگادارکردبووە، لە ناوچەی پێبازی سەر
رووبارەکە، لە کاتی ڕاوکردنی ماسی تیمساحێک ھەڵیکوتاوەتە سەری و بە زۆر توانیویەتی
خۆی ڕزگار بکات. بۆ ئەم مەبەستەش پۆلیسی دارستانی گەرمیان بەداوداچوونیان بۆ
رووداوەکە دەست پێکرد. لەبارەی دوایین زانیاری سەبارەت بە بەدواداچوونەکانی پۆلیسی
دارستانی گەرمیان، بەرێوەبەری ئەو دەزگایە، موقەدەم شوان محەممەد بە ئاژانسی ھەواڵی
راگەیاند؛ لە ماوەی چاودێرکردن و بەدوادچونیان لەو انچوانەی کە تیمساحەکان بینراون،
ھیچ تیمساحێکیان نەبینیوە، تەنھا ئاژەڵێک نەبێت کە ئەویش ناوی جەلاویە و تا ڕادەیەک
شێوەی لە تیمساح دەچێت[٨].



https://ckb.wikipedia.org/wiki/%D8%A6%DB%95%DB%8C%DA%86_%D8%AA%DB%8C_%D8%A6%DB%8E%D9%85_%D8%A6%DB%8E%DA%B5

ئەیچ تی ئێم ئێڵ (بەئینگلیزی: HTML، کوردەکرێتەوە بۆ هتمل) کە کورتکراوەی HyperText
Markup Language زمانێکی پیشاندانی پەڕەکانی سەر وێبە کە بەکاردێت بۆ نووسینی ھەر
پەڕەیەک لەسەر وێب. پەڕگەی ھتمل تەنھا پێکھاتووە لە دەق، کە ئەویش پێکھاتووە لە
کۆمەڵێکی زۆر لە تاگ و توخم و نووسراوی ناو پەڕەکە. ئەم تاگانە بە وێبگەڕ دەڵێن کە
چۆن نووسین و وێنەکان یان ناوەڕۆکی پەڕەکە دەربکەوێت.

ھتمل زۆر ئاسانە بۆ فێربوون بە ڕادەیەک کە کەسێکی دوور لە ئایتی ئەتوانێت لە
ماوەیەکی کەمدا فێری ھتمل ببێت و بینووسێت و دەستکاری بکات. ئەوانەی کە ھتمل
دەنووسن پێیان ناوترێت پڕۆگرامنووس بەڵکو نووسەر لەبەرئەوەی کە زمانێکی پڕۆگرامین
نییە بەڵکو زمانێکی پیشاندانە و لە ھاوپۆلی جاڤا و +++سی و بەیسک نییە.

ھتمل بۆ دروستکردنی ماڵپەڕێکی سادە و تاکەکەسی دەست ئەدات یان بۆ ھەر جۆرە ماڵپەڕێک
کە نوێکردنەوەی زۆر نەبێت. ئەتوانرێت بە سی ئێس ئێسەوە بلکێنرێت بۆ پێدانی شێوازێکی
جوانتر و ئاسانتر لە ڕێکخستنیدا. بە پێچەوانەوە ھتمل بۆ ماڵپەڕێکی بزۆک، فراوان و
بازرگانی دەست نادات کە ڕۆژانە نوێ دەکرێتەوە چونکە ھتمل زمانێکی جێگیرە. داڕشتن و
نوێکردنەوەی ئەو ماڵپەڕە گەورانەی کە بە ھتمل دەنووسرێن کارێکی زۆر گران و کاتبەرە.



https://ckb.wikipedia.org/wiki/%D8%A6%DB%95%D9%81%D8%B1%DB%8C%D9%82%D8%A7%DB%8C_%D8%A8%D8%A7%D8%B4%D9%88%D9%88%D8%B1

کۆماری ئافریقای باشوور وڵاتێکە کەوتووەتە باشووریترین شوێنی ئافریقا کە ٢،٧٩٨
کیلۆمەتر کەنارەی ھەیە[١] لەسەر شازەریای ئەتڵەس و ھێند[٢]. لە باکوورەوە لەگەڵ
نامبیا و بۆتسوانا و زیمباوە، و لەلای ڕۆژئاواوە لەگەڵ مۆزامبیک و سوازیلەند
ھاوسێیە.

ئافریقای باشوور بە ھۆی جۆراجۆربوونی زمانەکان و فەرھەنگەکانی، لە دنیادا ناسراوە.
لە دەستووری ئەو وڵاتەدا یازدە زمانی فەرمی دانراوە[٢]. دوو لەم زمانانە، بنچکەی
ئەوڕووپیان ھەیە؛ ئافریکانس، زمانێکە کە لە زمانی ئەڵمانی وەرگیراوە و لە ئافریقای
باشووردا زۆرینەی سپی پێستەکان بەم زمانە قسەدەکەن. ئەگەرچی زمانی ئینگلیسی دەورێکی
زۆری ھەیە لە ژیانی گشتییدا، بەڵام لە بەکارھێناندا پەنجەمین زمانی زۆربەکارھێنراوی
ئەو وڵاتەیە[٢].

ئافریقای باشوور لە ڕەگەزیشدا جۆراجۆرە. تا ڕادەی ٧٩.٥٪ دانیشتوانی ئەم وڵاتە لە
ڕەگەزی ڕەشپێستی ئافریقایین[١]؛ ژمارێکی زۆر ئەوڕووپی و ھێندی و پاشماوە بەڕەگەز
تێکەڵن. نزیک چارەکێ لە دانیشتوانی ئەم وڵاتە بێکارن و بە ڕۆژی کەمتر لە ١.٢٥ دۆلار
لەڕۆژێکدا دەژین[١]. ئافریقای باشوور پڕجەماوەرترین وڵاتەی سەرانسەر جیھانە کە
ژیانی ھاوسەریی دوو لە یەک جۆر بە فەرمی ڕێگە دەدات.



https://ckb.wikipedia.org/wiki/%D8%A6%DB%95%D8%B1%DB%95%D8%B3%D8%AA%D9%88%D9%88

ئەرەستوو (بە یۆنانی: Ἀριστοτέλης، ئاریستۆتێلیس؛ ٣٨٤ی پ.ز - ٣٢٢ی پ.ز)[١]
فەیلەسووفێکی یۆنانی بوو؛ ئەو قوتابیی ئەفلاتوون و مامۆستای ئەسکەندەری مەزن بوو.
نووسراوەکانی زۆر بابەتیان گرتۆتە خۆ، وەک فیزیک، مێتافیزیک، شیعر، شانۆ، مۆسیقا،
لۆژیک، سیاسەت، حکوومەت، ئەخلاق، و ھتد. ھاوڕێ لەگەڵ ئەفلاتوون و سوقرات (مامۆستای
ئەفلاتوون)، ئەرەستوو یەکێک لە گرنگترین بناغەداڕێژانی فەلسەفەی ڕۆژاوایییە.

ئەرەستوو یان بە ئینگلیزی (Aristotle) ئەرەستوو لە ساڵی ٣٨٤ پ.ز لە شاری ستاگیرا لە
کەناری دەریای ئیجە لەدایکبووە[٢] و خێزانەکەی بە یەکێک لە بەناوباگترین خێزانەکانی
یۆنان ناسرابوون‌ و بە خێزانە پزیشکەکە ناو دەبران.

باوکی ئەرەستوو کە ناوی نیقۆ ماخوس بوو، پزیشکی تایبەتی پاشایی مەقدۆنی فیلیپی ٢ کە
دەبێتە باپیری ئەسکەندەری مەقدۆنی وە یەکێک بووە لە ھەرە پزیشکە سەرکەوتووەکانی ئەو
سەردەمەی خۆی، لەو ڕوانگەیەوە ئەرەستوو پەیوەندییەکی پتەو دروست دەکات لە نێوان
خۆی‌ و پادشای مەقدۆنیدا و پاشا فیلیپی ٢ بانگێشتی دەکات بۆ لای خۆی و دەیکاتە
پەروەردەکاری ئەسکەندەری مەقدۆنی کوڕەزای لە ساڵی ٣٤٣ پ.ز.[٣]

ئەرەستوو تەمەنی منداڵبوو کە باوکی لە دەستدا، دوا بە دوای مردنی باوکی یەکێک بووە
لە ئەندامانی کۆمەڵەی ئەسکیبیادسی پزیشکی، لە تەمەنی (١٨) ساڵیدا پەیوەندی دەکات بە
ئەکادیمیاکەی ئەفلاتوون لە ئەسینای پایتەختی یۆنان[٤] و لە ماوەیەکی زۆر کورتدا
بەسەر سەرجەم ھاوڕێیانیدا سەرکەوتن بە دەست دەھێنبێت، ئەرەستوو بۆ ماوەی بیست ساڵ
فێرخوازی ئەفلاتوون بوو، لە سەرەتادا بە کەسێکی زۆر زیرەک‌ و بیر فراوان ناسرا،
ھاوکات لەبەر زیرەکی لێھاتوویی ئەرەستوو بووە مایەی سەرسووڕمان‌ و تێڕامانی مامۆستا
بلیمەتەکەی کە ئەفلاتوون بوو، ھەر بۆیە لای ئەفلاتوون بە شۆڕشی ھەست‌ و شۆڕشی
خوێندنەوە ناوبرا.

ئەم بیر فراوانە بلیمەتە ماوەی بیست ساڵ واتە تا ساڵی (٣٤٨/٤٧ پ.ز) وەک سەربازێک لە
ئەکادیمیاکەی مامۆستای گەورەی بونگەرایەتی ئەفلاتوون مایەوە،[٥] چەندین زانیاری
بەنرخ لەو ئەکادیمیایەوە فێربوو، تا ئەو کاتەی کە مامۆستای بیری نوێ‌ و زانست و
بونگەرایەتی ئەفلاتوون گیانی لەدەستدا، ئیتر بۆ ھەمیشە ئەرەستوو ئەو ئەکادیمیایە جێ
دەھێڵێت کە بە ماڵی خۆی دەزانی بڕیار دەدات کە ئەسینا جێبھێڵێت‌ و بەرەو ئاسیای
بچووک بەڕێبکەوێت و دواجار بریاڕ دەدات.

پاش ماوەیەکی زۆر کەم ھاوسەری ژیانی دەستنیشان دەکات، ئەرەستوو دووجار ھاوسەر گێری
کردووە کە لە ھی یەکەمیان کچێکی دەبێت لە ھی دووەمیان کورێکی دەبێت ئەرەستوو ژنە
یەکەمەکی بە سک پریەوە مرد ئەرەستوو ھەرگیز عشقی ژنە یەکەمیەکی لەبیر نەدەکرد وە
وەسیەتی کرد کە لە دوایی مردنی لە تەک پیتیاس بینێژن. لە ڕوانگەی لەش و لارەوە
ئەرەستوو کورتە باڵا و لاواز بوو چاوەکانی بچووک بوون دەم و چاوێکی پانی ھەبوو
ھەمیشە وا ئەھاتە بەر چاو کە بیردەکاتەوە جەستەی زڕ و مۆن بوو ھە میشە جل و بەرگی
ڕێک بوو لە کاتی قسەکردندا زۆر شاعیرانە ئەدوا. بەڵام جار و بار دەمی ئەگیرا
ئەرەستوو بە ئەزموون و سەیرکدنی لایەنی زانستی و پراکتیکیەکان زیاتر گرنگی بە زانست
ئەدا لە کاتێک دا ئەفلاتوون ئایدیالیستئایدیالیستێکی پەتی بوو.

دوای چەند ساڵێک لە مانەوەی ئەگەڕێتەوە بۆ ئەسینای کانگای نوێگەرایەتی، ھەر لە
ئەسینا قوتابخانەیەک لە یەکێک لە یاریگا وەرزشیەکاندا دادەمەزرێنێت، بەڵام لەبەر
ئەوەی کاتێکی زۆر ھەستیاربوو بۆ ئەرەستوو، چونکە پێداویستی دامەزردندنی وەھا
قوتابخانەیەک ئەستەم بوو بۆ ئەو کاتەی ئەسینا، لەبەر ھەندێک فاکتەری گرنگی تر بڕیار
دەدات لە پاڵ دیوارەکانی یاریگاکەوە، ھاوڕێیان‌ و قوتابیەکانی بە پێوە خوێندن
بخوێنن‌ و پەرە بە خوێندن بدەن، دواتر لەبەر ئەوەی ڕێچکەی ڕێبازەکەی ئەرەستوو زۆر
پەلی ھاویشت‌ و قوتابیەکانی زۆر کارا و بلیمەت بوون، ئەرەستوو دامەزرێنەری
قوتابخانەی ڕێ پێوەکان بوو قوتابخانەکەی ئەرەستوو ناونرا فەلسەفەی خوێندن بەپێوە کە
ناودەبرا بە لیسیۆم.

شۆڕشەکەی ئەرەستوو زۆری نەخایاند، کە لەلایەن خەڵکی ئەسیناوە بە بێباوەڕ ناوەزەد
کرا، دواجار سزای مەرگی بۆ دەرچوو، ھەر بۆیە بۆ ئەوەی کە زیانی پێنەگات بڕیار دەدات
قوتابخانەکەی ڕادەستی یەکێک لە قوتابیەکانی بکات کە ناوی پاوفرا ئەستۆس بوو، دوای
ئەوەی ئەسینا بۆ جاری دووەم جێ دەھێڵێت لە شاری خلسیس کە دەکەوێتە نزیک یەکێک لە
دوورگەکانی وڵاتی یۆنان کە ناوی ئوبایە نیشتەجێ دەبێت، تا دوا جار لە ساڵی (٣٢٢
پ.ز)، بەھۆی شێرپەنجەی سروشتییەوە کۆچی دوایکرد. پێش مردنی وەسیەتی کرد کە لە پاڵ
ھاوسەرەکەیدا بینێژن.[٦]

ئەرەستووش بەم جۆرە پێناسەی فەلسەفەی کردووە، کە خۆشەویستی بێ بۆ دانایی. دیارە
ئەرەستوو تەنھا لە ڕووی زمانەوانیی یۆنانییەوە توانیویەتی لێکدانەوە بۆ فەلسەفە بکا
و پێناسەی بۆ بکا، چونکە لەو سەردەمەدا ئاستی زانستی و زانیاریی گریکەکان ھەر
ئەوەندە بووە. بەڵام ئەمڕۆ لەبەر ئەوەی زانست و زانیاریی زۆر لەو سەردەمەی ئەرەستوو
زیاتر کەڵەکە بووە و کەوتۆتە بەردەست ئەو پێناسە کۆنە کۆن بووە و پێناسەی نوێ بۆ
فەلسەفە دەبێ ھاوسەنگ بێ لەگەڵ ئەم سەردەمە نوێیەدا، کە پڕ بووە لە رێباز‌ و یاسای
بیرسایی و کەڵەکەی زانین‌ و زانیاری و زانستی‌ و ئەزموون‌ و پراکتیک‌ و تەکنۆلۆژیا.
واتە ئەمڕۆ فەلسەفە لە بریی ئەوەی تەنھا خۆشەویستی بێ بۆ دانایی، دەبێ بەرھەمھێنانی
دانایی بێ.

بە پێی قۆناغە یەک بە دوای یەکەکانی بەرەو پێشچوونی فەلسەفە، بابەتەکانی فەلسەفە
بەم شێوەیە ھاتوون:

دیارە ھەر لە کۆنەوە زۆربەی قوتابخانە فەلسەفییەکان، بۆ ئەو پرسیارانەی سەرەوە یان
ڕوانگەی ئایینییان ھەبووە، یاخود ڕوانگەی زانستی. بەڵام گرنگ ئەوەیە بە ھەر
روانگەیەک بێ، فەیلەسووفەکان پرسیاری زۆر گەورە و گرانیان لە بارەی سروشتی ئەو بیر
و بۆچوونانەوە ورووژاندووە و خستۆتە ڕوو.

ئەرەستووش لە کتێبەکەیدا سیاسەت پەیوەندییە پتەوەکەی نێوان فەلسەفە و پەروەردەی
روونکردۆتەوە ، کتێبەکە لە فەسڵە پەروەردەییەکانیدا پراکتیکی دیدە فەلسەفیەکەیەتی
ئەرەستوو لە نوسینەکانی لە ژێر کاریگەری ئەفلاتووندا دەردەکەوێ ، ڕەنگە ئەوەش
لەوەدا خۆی دەربخات کە ھەردووکیان وەک ئەرکێک لە ئەرکەکانی دەوڵەت بۆ پەروەردە
دەڕوانن ، لەبەر ئەوە دەبینین ھەردوکیان تووڕەن لە ئاست نەبوونی سیستمێکی
پەروەردەیی گشتی یەکگرتوو لە ئەسینادا، داوای ئەنجامدانی شۆڕشێکی گشتگیریان لە
رێبازەکانی پەروەردەی نەوەی ئایندەی ئەسینیەکاندا کردووە .

ئەرەستوو وەک لقێک لە سیاسەت بۆ پەروەردە دەڕوانێ و بۆ سیاسەتیش وەک ھونەری
ئاراستەکردنی کۆمەڵگە دەڕوانی بە شێوەیەک کە مەزنترین خێر بۆ مرۆڤایەتی بەرھەم
بھێنێ ، تێبینیکراوەکە ئەرەستوو فەلسەفە دابەش دەکات بۆ (فەلسەفەی تیۆری و فەلسەفەی
عەمەلی، سیاسەتیش کایەیەکە لە کایەکانی فەلسەفەی عەمەلی "کردەکی").

ئەرەستوو تێبنی ئەوەی کردووە کە سەرکەوتنی سیاسەتمەداران لە ھەوڵەکانیاندا لەسەر
بوونی ئەو ماددە چاکە وەستاوە کە مامەڵەی لەگەڵدا دەکەن ، واتە بوونی گەلێکی چاک
بەمەش کار یەکەمی سیاسەتمەدار بووە بە ئامادەکردنی ھاوڵاتیان ئەرکی پەروەردەش
پێگەیاندنی ئەم جۆرە کۆمەڵەیە لە ھاوڵاتیان.

بەشێکی زۆر لە فەیلەسوفان و لە ناویاندا ئەرەستوو، دادپەروەری بە گرنگترین بەشی
ڕەوشت دەزانن، و لە ھەمان کاتدا ئەوان دڵنیامان دەکەنەوە کە مەیدانی ئەخلاق
فراوانترە لە مەیدانی دادپەروەری. ئەفلاتوون و ئەرەستوو ھەردووکیان دادپەروەری بە
چاکە (فەزیلەتێکی) تایبەتی دەناسێنن کە دەبێت لە چاکەی گشتی جیابکرێتەوە, ئەمەش ئەو
جیاکاریەیە کە ئەمڕۆ لە فیکر‌و فەلسەفەدا دەبینرێت. بۆ نموونە, ئەگەر بڵێین ھەندێک
کار وەکو کوشتن نادروست‌ و خراپە, ھەرچەندە ناڵێین کوشتن بێ ویژدانییە یان نا
دادپەروەرییە, بەڵکو دەڵێین کوشتن خراپەیەکی ڕەھایە. سیستەمی ئەخلاقی دەبێت
چوارچێوەیەکی دیاریکراوی بۆ مامەڵەکردن لەگەڵ ئەو ڕەوشانەدا ھەبێت کە لە ناویاندا
تووشی بەرژەوەندی ناکۆک یان دژ دەبین، بەڵام چارمان نییە و دەبێت وەڵامی تایبەتیمان
بۆ ھەر پرسیارێک ھەبێت کە کەسەکان دەبێ چیبکەن. مەبەست لەو وەڵامانەیە کە دەکەونە
ناو مەیدان‌ و پرسی دادپەروەرییەوە. چەمکی دادپەروەری ھەتا وردتر‌و ڕۆشن تر پێناسە
بکرێت، سوودمەنتر دەبێت.

دوو جیاوازی بونیادی کە پەیوەندارە بە عەدالەتەوە, سنوورداری‌ و فراوانی ماناکەی
دیاری دەکەن. یەکەمین جیاوازی بریتییە لەو جیاوازیەی کە ئەرەستوو لە دەفتەری
پێنجەمی ئەخلاقی (چاکەدا) لە نێوان دادپەروەری دابەشکردن‌ و دادپەروەری
قەرەبووکردنەوەدا باسی دەکات. دادپەروەری دابەشکردنی مەبەست لە دابەشکردنی دارایییە
لە نێوان ئەندامانی یەک کۆمەڵدا. ئەرەستوو بڕوای بە بنەمای بڕیاردانی ئەو
بیر‌وباوەڕە ھەیە کە دەبێت لەگەڵ بوونەوەری ھاوشێوەدا وەکو یەک ڕەفتاربکرێت، و دەڵێ
دابەشکردنی دارایی‌ و کاڵاکان یان دەبێت بەپێی شایستەیی بێت یان بەپێی ھەق، ئەو
کەسانەی کە شایستەی بەشی یەکسانن دەبێت بەشی یەکسانیان بەربکەوێ‌ و بە
پێچەوانەشەوە, کەسانێک کە شایەنی بەشی نایەکسانن دەبێت بەشی نایەکسان، بەپێی
شایستەیی ھەقی نایەکسان وەربگرن. عەدالەتی قەرەبووکردنەوە پەیوەندی بەو بابەتانەوە
ھەیە کە لە ئەنجامی مامەڵەی نێوان خەڵک پەیدادەبێ, وەکو دانوستاندن لە بازاڕ یان لە
شێوەکانی ئاڵوگۆڕی دوولایەنە و ھەموو پەیوەندی‌ و دەرگیریەکانی مەدەنی‌ و جەزایی
(سزایی). دادپەروەری قەرەبووکردنەوە گرنگی دەدات بە یەکسان کردنی ئامانجی کاری
بەویژدان‌ و کاری بێ ویژدان. مافناسی (ڕاستی ناسین)‌ و چاکە لە بەرامبەر چاکەدا بە
لایەنە گرنگەکانی دادپەروەری قەرەبووکردنەوە دەژمێرێ.

مەسەلەی دابەشکردنی سامان‌ و بەرژەوەندی‌ و ھەلەکان، زەمینەیەکی کۆمەڵایەتی گرنگە
سەبارەت بە دادپەروەری کە لە باس‌ و تیۆرەکانی ئەم سەردەمەدا بە زۆری ئامادەیی
ھەیە. بەپێی ئەم ئاڕاستەیە پرسی دابەشکردن لە ئامانجی ھەر تیۆریەک دەربارەی
دادپەروەری دەبێت بڕیاردانی بنەما‌ و یاسای وا لە خۆی بگرێت کە ھەر کەسێک
بەھۆیانەوە بتوانێ بەھرەمەندی بەدەست بھێنی. لەبەر ئەوەی کە ئەم ئاڕاستەیە پەیوەندی
بە شایستەیی دەروونی کەسەکانەوە ھەیە, بۆیە پرسی دشوار دەبێتە نادیار بوونی ئەو
شتەی کە لە مامەڵەی کەسێکدا دەرئەکەوێ. بۆ زاڵ بوون بەسەر ئەم دژوارییەدا،
فەیلەسوفان دەربارەی پێویست بوونی ھێنانەدی پرسی فەلسەفی (واتە چی بوونی ناوەڕۆکی
عەدالەت) بەڕێکەوتن گەیشتوون.

لەدیدگای مێژووییدا بۆ وەرگرتنی وەڵامی ئەو پرسیارە دەبێت سوود لەدوو ئاراستەی
جیاواز وەربگرین. یەکێک لەوان ھەوڵدانە بۆ پەیداکردنی وەڵامی مەبەست لە زەمینەی
یاسا سروشتییەکاندا. وئاراستەی دووەم لە ھەلومەرجی دادپەروەریدا پەیدا دەبێت، کە
داڤید ھیۆم گرنگی پێداوە. باس‌ و تیۆرەکانی ھاوچەرخ بۆ دادپەروەری لەم دوو
ئاڕاستەیەدا (واتە مافی سروشتی، ھەلومەرجی دادپەروەری) پێشڕەوییان کردووە.

بەلای ئەرەستوووە دەوڵەتی نموونەیی ئەو دەوڵەتەیە کە ژمارەی دانیشتوانی گونجاوی
ھەیە لەگەڵ ڕووبەرەکەی و خێزان ڕۆڵی سەرەکی لە پێگەیاندنی نەوەکانیدا دەبینێت بە
پێچەوانەی ئەفلاتوون بۆ چۆنایەتی دانیشتوان بڕوای بە پەروەردەیی خێزانی نەبووە
،بەلای ئەرەستوووە تاک یەکەی بنچینەیی پێکھاتەی کۆمەڵگە نیە بەڵکو خێزان بناغەی
کۆمەڵگەیە چونکە تاک بە سروشت ئاژەڵێکی مەدەنیە لە بارەی چۆنایەتی دانیشتوانەوە پێی
وابووە کە خێزانی ئاسایی بریتیە لە ژن و مێرد و مناڵەکانیان وکۆیلەکانیان، دەبێت
پیاو سەرکردایەتی خێزان بکات چونکە پیاو خاوەنی ئەقڵی تەواوو ووردبینی وباشترین
بۆچوونە لە رووی چەندایەتیشەوە ھەر ووڵاتێک ئەگەر لە قەبارەی ئاسایی خۆی دەرچوو
خەسڵەتەکانی دەوڵەت لەدەست دەدات وە توانای خۆ بژێوی نابێت، ئەمن و ئاسایشی
کۆمەڵگەش لە ژێر کاریگەری دوو ھۆکاردا تێکدەچێت کە بریتین لە زۆر بوونی گروپێک لە
شاردا لە بەرامبەر کەمبوونەوەی گروپێکی مرۆیی تردا و ھۆکارەکەی تریش کەمبوونەوەی
ژمارەی دانیشتوانە لە ناکاو بە ھەر ھۆیەکەوە بێت، ڕەنگە ئەم بۆچوونەی ئەرەستوو بە
ھۆی ئەو جەنگ و نا ئارامی و شەڕ و بشێویە بووبێت لە سەردەمی ئەودا لە زۆربەی شارە
یۆنانیەکاندا بەرپا بوو بوون ، بۆیە بەلای ئەرەستوووە دانانی دەستورێک بۆ رێکخستنی
دانیشتوان یەکێکە لە پێویستیەکان ولەگەڵ ھەر گۆڕانێکیشدا بەلای ئەمەوە دەبوو
دەستورەکە بگۆڕێت( ) ،بۆ نمونە بەلای ئەرەستوووە ھەتا رێگە لە ڕاپەرین و شۆڕش و نا
ئارامی بگیرێت پێویستە بیر لە بەشکردنی خۆراک و داھاتی کۆمەڵگە بکرێتەوە لەگەڵ
ژمارەی دانیشتوان و لە پێناو دەوڵەتێکی نموونەییدا پێی ڕەوابووە کە ئەم شتانە
بکرێت :

تێڕوانینی ئەرەستوو بەرامبەر بە ئەدەب و بەھاکانی ئەدەب جیاوازییەکی زۆری ھەیە
لەگەڵ تێڕوانینی فەیلەسووف و رەخنەگرانی سەردەمی خۆی، ئەوە گومانیش لەوە ناکرێت کە
لەگەڵ ئەرەستوودا ڕەخنە بە شێوەیەکی فەرمی دەستیپێکردوە، چونکە ئەرەستوو یەکەم کەس
بووە کە کتێبێکی ڕەخنەیی نووسیوە، ھەربۆیەش بە یەکەم رەخنەگر دادەنرێت، دیدو
تێڕوانینی ئەرەستوو بەرامبەر بە ئەدەب دید و تێڕوانینێکی ڕاستەقینەیە و ئەرەستوو
پێی وایە کە ئەدەب گرنگییەکی زۆری ھەیە بۆ ژیانی مرۆڤ ھەر ئەدەبیشە دەتوانێت
گوزارشت لە ڕاستەقینەی مرۆڤ و دەوروبەری بکات، ھەروەھا لەدیدی ئەرەستوودا ئەدەب
پڕیەتی لە شتە جوانەکان و راستەقینەییەکان و بەھا مرۆییەکان، کاتێکیش ئەرەستوو
دەیەوێت وەڵامی ھەموو ئەوانە بداتەوە کە وا دەبینن ئەدەب سوودی بۆ مرڤ نییە و
پێیانوایە ئەدەب تەنھا شتی خەیاڵییەو لاساییکردنەوە و چەند شتێکی تێدایە کە سودێکی
ئەوتۆیان نییە، ئەرەستوو وەڵامی ھەموو ئەوانەی داوەتەوە ھەم وەک رەخنەگرێک و ھەم
وەک فەیلەسوفێک دیدو تێڕوانینی خۆی لە ھەمبەر ئەدەب و گرنگیی ئەدەب دەربڕیوە.

ھەڵبەتە ڕۆشنبیران و فەیلەسووفەکانی کۆن و نوێ ھەریەکە بە شێوەیەک لە شێوەکان باسی
دیموکراتی و بنەماکانی دەکات، ھەر بۆ نموونە ئەرەستوو ئەو پێی وابووە کە ئازادی
گرنگترین فۆرمە بۆ دیموکراتی و ئەو دەڵێت کە ئازادی مافی ھەمووانە و ھەمووان دەبێت
بەشداری لە تەواوی حوکم و دەسەڵاتدا بکەن و پۆستەکان ھی ھەمووان بێت و دەبێت
ھەمووان حوکم لەو پۆستانەدا بکەن. تیۆرییەکانی ئەرەستوو خۆی لە چەند خاڵێکدا
دەبینێتەوە بۆ پێناسەی فۆرمی ئازادی کە ئەوانیش:

٢. بەشێکی تری یا مەرجێکی تری ئەرەستوو بۆ ئازادی "ئەوتۆکتۆنیا- Autochtoind"یە بەو
واتایە دێت کە گەل لە کۆنەوە لە شوێنێک دەژێت کە ئەویش خاکی خۆیەتی و لەسەری
نیشتەجێیە و ھەر لەسەر ئەو خاکەش لەدایکبووە، بەواتای ئەوەی کە "ئەوتۆکتۆنیا"یەش
بەشێکی تری تەواوکەری ئەو ئازادییەیە کە ئەرەستوو پێیوایە دەبێتە تەواوکەری
دیموکراتی.

٣. مەرجێکی تری تەواوکەری ئازادییەکەی ئەرەستوو بە "ئەوتارکیا یان ئەوتارکی-
Autarkie- Autarkia" ناسراوە کە ئەمەش دەبێتە تەواوکەرێکی تری دیموکراتی و بەواتای
ئەوە دێت کە پێویستییەکانی گەل دەبێت خۆی خەمی بخوات و بە دەستی بھێنێت و خۆی پشت
بەخۆی ببەستێ. ئەرەستوو دەڵێت: "ڕاستە لە سەرەتادا پشت بە کلتوور و شتەکانی خۆی
نابەستێ و واز لە ھەمووی دەھێنێت، بەڵام بۆ بەدەستھێنانی ئازادی دەبێت بەتەواوی پشت
بە خۆی ببەستێ و خۆی تەواوکەر و ھەوڵی بەدەستھێنانی پێداویستییەکانی بێت، بەمەش گەل
مەرجێکی تری گرنگ بۆ بەدەستھێنانی ئازادییەکانی فەراھەم دەکات کە ئەوەش بە
تەواوکەرێکی تری دیموکراتی لە قەڵەم دەدرێت. ئەو سێ خاڵەی سەرەوە بەشێکبوون لە
تیۆرییەکانی فەیلەسوفی بەناوبانگ ئەرەستوو لەسەر دیموکراتی.

ئەرەستوو لە کتێبی سیاسەتدا دەستوورە جیاوازەکانی باس دەکات و دەڵێت باشترین
دەستوور ئەنجامی باشترین بۆ چوونە و لێک گەیشتن و بەختەوەریش لە باشترین
بۆچوونەوەیە , باشترین بەختەوەریش باشترین مرۆڤی سیاسی بەرھەم دەھێنیت . وە بە
سیاسی بوونی سروشتی مرۆڤ نابێت لە یاد بکرێت، چونکە مرۆڤ ھەر لە سەرەتای دروست
بوونیەوە سیاسی بووە مرۆڤ ئاژەڵێکی سیاسییە کە دەستوری داڕشتووە و حەزی لە
بەختەوەری ،ئازادی , لە دۆزینەوەی نھێنی ،لە تێگەیشتن لە زانستەکان کردووە کە بە
ھۆی ئەمانەوە ھەوڵی بە دەست ھێنانی فەزیلەتی داوە . بەڵام تا ئێستاش مرۆڤ لە بەشی
سیاسییانەی خۆی نەگەیشتووە . بە ڕای ئەرەستوو ڕۆحی مرۆڤ لێپرسراوە لە ژیانی وە
ڕۆحیش پێکھاتووە لە بەشی ئەقڵی و نا ئەقڵی بەشی عەقڵی توانا و ھزر وحیکمەت و
پراکتیکە. نا ئە قڵانیەکەش سۆزوو ئارەزوو دەگرێتەوە، عەقڵانیەکەش کاریگەری ھەیە لە
سەریان . ھەندێک جار بە ئاسانترین لێکۆڵینەوە لە سروشتی مرۆڤ تێ دەگەین کە لە کاتە
نادرووستە کاندا سۆز ئیش لە مێشک دەکات (نا عەقڵی) وە لە کاتە درووستەکاندا عەقڵ
بڕیار دەدات بەسەر سۆز و ئارەزوودا. لەگەڵ ھەموو ئەمانەشدا پەروەردە یەکی سیاسیانە
ئەقڵێکی بە ئەزموون درووست دەکات (ھیچ شتێک لە عەقڵدا نی یە ئەگەر پێشتر ھەستی پێ
نەکرابێت یا ئەزموون نەکرابێت).

ئەم لیستەی خوارەوە تەواوی کارەکانی ئەرەستووە کە لەلایەن زانکۆی ئۆکسفۆردەوە
دانراوە[٧] ئەم بەرھەمانە ھێشتا لەلایەن زانایانەوە بەکاردەھێنرێن. ھەروەھا ناوە
لاتینییەکەشیان نووسراوە.



https://ckb.wikipedia.org/wiki/%D8%A6%DB%8C%D9%85%D9%BE%D8%B1%D8%A7%D8%AA%DB%86%D8%B1%DB%8C%DB%95%D8%AA%DB%8C%DB%8C_%D8%A8%DB%8C%D8%B2%DB%95%D9%86%D8%AA%DB%8C

ئیمپراتۆریی بیزانس، (بە زمانی یۆنانی Βασιλεία τῶν Ρωμαίων)، ئیمپراتۆرییەکی
مێژووییە کە پایتەختەکەی قوستەنتینە (بیزەنتە) بوو، بە فەرمی پێی ئەووترا
ئیمپراتۆریی ڕۆمانی ڕۆژھەڵات، وشەی بیزانس، مێژوونوسی ئاڵمانی "ھیرۆنیمۆس وۆڵف"،
داینا لە ساڵی ١٥٥٧ و فەڕەنسییەکان بڵاوییان کردەوە لە سەدەی ١٨دا وەک ئاماژەدان بە
ئیمپراتۆری ڕۆمانی ڕۆژھەڵاتی، ئیمپراتۆریی بیزەنتی زیاتر لە ١١ سەدە بەردەوام بوو
ھەتا ساڵی ١٤٥٣ز لەسەر دەستی سوڵتان محەمەد فاتیحی عوسمانی فەتحی قوستەنتینیە کرا و
بەمەش ئیمپراتۆری بیزانس کۆتایی پێھات.

ئیمپراتۆری بیزانس ڕێگە کاروانە بازرگانییەکانی نێوان ڕۆژھەڵات و ڕۆژاوا بوو، لە
پێش وەفاتی ئیمپراتۆر "تیۆدیسیۆس" لە کاتی دابەشبوونی ئیمپراتۆریی ڕۆمدا ناوچەکانی
ئەنادۆڵی لە ئاسیا ئەگرتەوە لەگەڵ یۆنان و دوورگەکانی دەریای ئیجە و ئەرمینیا و
ئاسیای بچووک و سووریا و میسڕ و برقە، و کاتێک ئیمپراتۆر "جەستنیان" عەرشی گرتە
دەست، دەستی کرد بە یەکخستنەوەی ئیمپراتۆریی ڕۆمی گەورە جارێکی تر، لە نزیکەی ماوەی
سی ساڵدا توانی باکووری ئەفریقا و باشووری ئیسپانیا و ھەرێمی دلماشیا و ئیتالیا
بگرێت ھاوکات دەستی گرت بەسەر دوورگەکانی دەریای ناوەڕاستدا و بەوەش دەریای
ناوەڕاست جارێکی تر بوویەوە بە دەریایەکی ڕۆمانی.



https://ckb.wikipedia.org/wiki/%DA%AF%D9%88%D8%B1%D8%AC%D8%B3%D8%AA%D8%A7%D9%86

وڵاتی گورجستان دەکەوێتە ناوچەی قەوقاز، لەنێوان ئەورووپا و ئاسیا. بە گشتی وڵاتانی
جیھان ئەم وڵاتە بە جۆرجیا دەناسن بەڵام لە ئێران و وڵاتە تورک رەگەزەکان بە
گورجستان ناوی‌ دەھێنرێت. بەڵام ھاوڵاتیانی‌ گورجستان بە وڵاتەکەی خۆیان دەلێن
ساکارتۆلۆ و خۆیشیان بە کارتۆلبی ناوزەد دەکەن و بە زمانەکەشیان دەڵێن کارتۆلی. لە
باکورەوە روسیا ھاوسنوری‌ ئەو وڵاتەیە و لە باشورەوە ئەرمەنستان و لە رۆژھەڵاتەوە
ئازەربایجان داروسێی‌ ئەو وڵاتەن و لە رۆژئاواشەوە دەچێتە سەر دەریای رەش.

بەپێی ئامارەکانی ساڵی ٢٠١٤ ژمارەی دانیشتوانی وڵاتی گورجستان ٤,٣٢٢,٨٤٢ کەس بووە
کە دەکاتە ٠.٠٦ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٧.٨
ساڵە. ھەروەھا ٥٣ لەسەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%DA%A9%DB%86%D9%85%DB%86%D9%86%DB%8C%D8%B2%D9%85

کۆمۆنیستی بزووتنەوەیەکە کە دژ بە سیستەمی سەرمایەداری و پرۆگرامێکی دابەزیوە کە بە
تەواوی ڕێگای لە سەرمایەداری و ئیمپیریالیزم گرتووە[١] ، جگە لەوە حیزبە کۆمۆنیزمە
کرێکاریەکان و پرۆگرامەکانیان ڕێگا نادەن بە ئایدیۆلۆژیای کۆمۆنیزمی بۆرژواوی ،
فرێدریش ئەنگەڵس و کارڵ مارکس تێزی مانیفێستی کۆمۆنیست[٢] ، مێژوویی‌ترین نووسراوی
بزووتنە‌وە‌ سۆسیالیستیە‌کانیان نووسی

کۆمۆنیزم ڕەخنەی لە دیموکراسی ھەیە بە وەی کە ئەو ووڵاتانەی کە دیموکراسی وەک
ڕژێمێکی سیاسی بەناوەڕۆکی ئازادی ڕۆژنامەگەری و ئازادی پێکھێنانی پارتەکان و
دەزگاکانی دیموکراسی ھەڵیدەگرێ لەووڵاتانی ڕۆژئاوا وا ناکەن ، بەپێی چەمکی تیۆری
کۆمۆنیستی چینێک ھەیە دەسەڵاتی پاوان دەکات ، پێی دەڵێن چینی سەرمایەداری ، وە
ئەوان وای دەبینین ڕژێمی دیموکراسی کە ئازادی ھەڵبژاردنیش لەناوەڕۆکی خۆیدا
ھەڵدەگرێ ، ئەم چینە بۆ پاراستنی بەرژەوەندیەکانی خۆی دایھێناوە ، ھەروەھا وای بۆ
دەچن کە ڕژێمە دیموکراسیەکان لە ڕۆژئاوادا ، لەبڕیارەکانیدا بەرژەوەندی زۆرینەی گەل
ئامانج نیە ، بەڵکوو تەنیا خزمەتی کەمایەتی سەرمایەدار دەکات[٤]

چەکوچ و داس(☭). نیشانێکە و بەگشتی پێوەندی بە کۆمۆنیزمەوە ھەیە. چەکوچ شاندەری
کارە لە پیشەدا و داسیش نوێنەری کارە لە وەرزێڕیدا. لە ھەندێک لەو وڵاتانەی کە
حیزبی کۆمۆنیست نایاسایین، ئەم نیشانەیە پاوان کراوە. ئەم وڵاتانە بریتین لە:
مەجارستان، لاتڤیا و پۆلەند.

پاش بلۆکی یەکێتیی سۆڤیەت ی پێشوو کە قەوارەیەکی کۆمۆنیستی بوو کە چەندیدین ووڵاتی
لێ جیابۆوە ئەو ووڵاتە جیابوانەش زۆرینەیان لە کۆمۆنیزمی ھەڵگەڕانەوە ھاتنە بەرەی
دیموکراسی وەک ووڵاتە ڕۆژ ئاواییەکانی تر ، وە ھەنێ لە ووڵاتانی عەرەبیش کە ڕژێمە
کۆماریە بەشداربووە((ئیشراکی)) سۆشیالیزمەکان بوون ئەوانیش عێراق و لیبیا و میسڕ و
ھەنی ووڵاتی تر بوو ئەمانیش وازیان لەم سیستەمە ھێنا



https://ckb.wikipedia.org/wiki/%DA%A9%D8%A7%D8%B1%DA%B5_%D9%85%D8%A7%D8%B1%DA%A9%D8%B3

کارڵ ھێنڕیش مارکس (١٨١٨-١٨٨٣) (بە ئنگلیزی  :Karl Heinrich Marx ) خاوەن بیر،
فەیلەسووف، مێژووناس، کۆمەڵناس، ئابووریزانی ئەڵمانی[١] و یەکێک لە کاریگەرترین
خاوەن بیرەکان لە سەرانسەر دونیادایە. نووسەری کتێبی "سەرمایھ" [٢]گرینگترین کتێبی
بزووتنەوەی سۆسیالیستی بووە و بە ھاوکاری فرێدریش ئەنگەڵس تێزی مانیفێستی کۆمۆنیست،
مێژوویی‌ترین نووسراوی بزووتنە‌وە‌ سۆسیالیستیە‌کانیان نووسی[٣].

لە‌ ساڵی ١٨٤١دا و بە‌ پێشکە‌ش‌کردنی ئامیلکە‌ی دوکتوراکە‌ی سە‌بارە‌ت بە جیاوازی
دوو "فە‌لسە‌فە‌ی یۆنانی" خوێندنە‌کانی زانکۆی کۆتایی ھێنا. لە‌و کات و ساتە‌دا
بیرۆکە‌کانی ھێگێل لە‌ مێشکیدا بوون، خۆی بە‌ ھێگڵی دە‌زانی و ڕوانگە ماتێریالیستی
و دژە ئایینە‌کانی ئە‌و سە‌ردە‌مە‌ی ئاڵمانیای پە‌سە‌ند ئە‌کرد.

دواتر پێکە‌وە‌ لە‌گە‌ل فرێدریش ئەنگەڵس دە‌ستیان بە‌ کار کرد، پە‌یوە‌ندی لە‌گە‌ڵ
چوارچێوی بیر و ڕا گۆڕینە‌وە‌ی زانکۆکانی ئاڵمانیا پچران و لە‌ بزووتنە‌وە‌
کرێکاریە‌کانی ئورووپا بە‌شدار بوو.

ساڵانی کۆتایی ژینی کە‌ زیاتر لە‌ ٣٠ ساڵ بوو، بە‌ دوور خستنە‌وە‌ لە‌ وڵات، لە‌
لەندەن ڕابرد و ھە‌ر لە‌وێشدا چاوی نایە‌ یە‌ک. بیر و ڕاکانی تە‌نانە‌ت لە‌
سە‌ردە‌می خۆی پاڵپشتی زۆری ھە‌بوو بە‌ڵام دوای خۆی و ھاتنە‌ سە‌رە‌وە‌ی
بۆلشێڤیکەکان لە‌ ڕووسیا، مارکسیزم و کۆمۆنیزم لە‌ دونیادا پە‌ڕە‌ی سە‌ند.

ئە‌گە‌رچی زۆرێک لە‌ کە‌سایە‌تیە‌کان و بزووتنە‌وە‌کان خۆیان بە‌ مارکسیست دە‌زانن
بە‌ڵام ڕوون نیە‌ جیایی ئە‌وان لە‌گە‌ڵ مارکسیزمی ڕاستی چۆنە‌. جارێک مارکس بۆ
نیشان دانی ناڕە‌زایە‌تی بە‌وانە‌ی ناوی خۆیان مارکسیست ناوە وتی: ھە‌ر باشە
ئە‌زانم کە‌ بۆخۆم مارکسیست نیم.

لە‌ ‌ ساڵی ٢٠٠٥دا بی بی سی دە‌ستی کرد بە‌ ڕاخوازیێک کە‌ ٢ ملیۆ‌ن کە‌س بە‌شدار
بوون تێیدا، مارکس وە‌ک کاریگە‌رترین کە‌س لە‌ سە‌ر بیری گشتی لە‌ ھە‌زارە‌ی
دووھە‌می زایینی ناسرا[٤]. دوای ئە‌و ئەلبەرت ئاینشتاین و ئیساک نیوتۆن پلە‌ی
دووھە‌م و سێھەم ھاتنە‌وە.

" مێژووی کۆمە‌ڵە‌کان، سە‌رانسە‌ر خە‌باتی چینایە‌تیە‌"" گرینگترین ڕە‌ستە‌ی
مانیفێستی کۆمۆنیستە.

پاش بەرپابوونی شۆرش لە ھەریەک لە فەڕانسە و ئاڵمانیا، حکوومەتی بەلجیکا ترسا شۆرش
ئەو وڵاتیش بگرێتەوە، بۆیە کارڵ مارکسی دوورە وڵات کرد.

سەرەتا کارڵ مارکس چوو بۆ پاریس، پاشان ڕووی کردە کۆلۆنیا، ھەر لەوێش ڕۆژنامەیەکی
دامەزراند بەناوی "Neue Rheinishe Zeitung"، وە دەستی بەکاری شۆرشگێری کرد. لە ساڵی
١٨٤٩ دەستگیردەکرێ و دادگایی دەکرێ بە تۆمەتی ھاندان بۆ یاخیبوونی سەربازی. پاشان
تۆمەتەکەی لەسەر لادەبرێت و دوور دەخرێتەوە بۆ ئەلمانیا.



https://ckb.wikipedia.org/wiki/%DA%A4%D8%A7%D8%AA%DB%8C%DA%A9%D8%A7%D9%86

ڤاتیکان بچوکترین دەوڵەتی خاوەن سەروەرییە لە جیھاندا و بارەگای سەرەکی کڵێسای
کاتۆلیک و دەکەوێتە باکووری خۆرئاوای ڕۆمای پایتەختی ئیتالیاوە، بە تەنھا چەند سەد
مەترێک لە ڕووباری تەیبەرەوە دوورەو ڕووبەری ڤاتیکان تەنھا ٤٤ کم٢. ڤاتیکان تا ساڵی
١٩٢٩ بەشێک بووە لە دەوڵەتی ئیتالیا بەڵام لەو ساڵەدا پاپا و حکومەتی ئیتالیا لە
سەر ئەوە رێکدەکەون کە ڤاتیکان بکرێتە قەوارەیەکی سەربەخۆ. دەوڵەتی ڤاتیکان لە
لایەن پاپای ڤاتیکانەوە بەڕێوە دەبرێت کە لە ھەمان کاتدا رابەری رۆحی نزیکەی
ملیارێک کاسۆلیکییە لە جیھاندا. بە گوێرەی سەرژمێریی ساڵی ٢٠٠٤ ژمارەی دانیشتوانی
ڤاتیکان ٩٢١ کەس بووە و تەنھا دەوڵەتە لە جیھاندا کە منداڵی تێدا نییە، سەرجەم
دانیشتوانی ڤاتیکان کارمەندی دەوڵەتن، بەتایبەت پیاوانی ئاینی، بەڵام چەند ھەزار
کارمەندێکی دیکەی ھەیە کە لە دەرەوەی سنوری ڤاتیکان نیشتەجێن. زمانی رەسمیی ڤاتیکان
لاتینیە، کە لە ڕابردوویەکی کۆندا زمانی رەسمی دەوڵەتی ئیتالیا بووە، بەڵام ئێستا
بووەتە زمانی رەسمی ئاینی مەسیحی کاسۆلیکی. ڤاتیکان خاوەنی ڕادیۆ و تەلەفیزیۆن و
رۆژنامەو گۆڤاری تایبەت بە خۆیەتی کە بەزمانی لاتینی و زمانە زیندوەکانی دیکە
بڵاویاندەکاتەوە.

دەوڵەتی ڤاتیکان خاوەنی بچووکترین و دێرینترین سوپای نیزامییە لە جیھاندا کە بە
پاسەوانانی سویسرا ناسراوە و لە ٢٢ کانونی یەکەمی ساڵی ١٥٠٦ زایندا لە لایەن پاپا
یۆلیۆسی دووەمەوە دامەزرێنراوە و سەرەتا بریتیبوون لە کۆمەڵێک سەربازی بەکرێگیراو
کە لە دەوڵەتی کۆنفیدرالی سویسراوە ھاتبوون. ژمارەی پاسەوانەکان نزیکە ١٠٠ کەسێک
دەبن کە ئەرکیان پارێزگاریکردنە لە خودی پاپا و دەبێت ھەمویان نێرینە و کاسۆلیکی و
سویسری بن. ڤاتیکان ھێزی دەریایی و ئاسمانی نییەو دەوڵەتی ئیتالیا لەبواری بەرگری
دەرەکیدا ھاوکاری دەکات.

Cite error: <ref> tags exist for a group named "note", but no corresponding
<references group="note"/> tag was found, or a closing </ref> is missing



https://ckb.wikipedia.org/wiki/%D9%88%D8%A7%DB%8C-%D9%81%D8%A7%DB%8C

ته‌كنۆلۆژیای‌ وای‌ فای‌ (Wi-Fi)ئه‌م ته‌كنۆلۆژیایه‌، ته‌كنۆلۆژیایه‌كه‌ كه‌
وشه‌كه‌ی‌ له‌سه‌روو هه‌موو وه‌سف و پیاهه‌ڵدانێكه‌ و چالاكیه‌كانی‌ مایه‌ی‌
سه‌رسامی‌ و سه‌رسوڕمانه‌، چونكه‌ ته‌نیا به‌وه‌وه‌ ناوه‌ستێت كه‌ سه‌رساممان
ده‌كات، به‌ڵكو له‌وه‌ی‌ له‌ واقیعدا هه‌یه‌ تێپه‌ڕده‌كات و ئه‌وه‌مان بۆ دێنێت كه‌
ڕاستیه‌ و واقیعه‌. له‌دوێنێدا به‌وه‌ خۆشحاڵ بووین كه‌ به‌هۆی‌ تیشكی‌ سووره‌وه‌
ناردن و وه‌رگرتن هه‌یه‌ كه‌ له‌چه‌ند سانتیمه‌ترێك به‌ده‌ر نه‌بوو، له‌ دوای‌
ئه‌ویش ته‌كنۆلۆژیای‌ تازه‌ به‌ بلوتوس سه‌رسامی‌ كردین كه‌ بۆ ته‌له‌فۆنی‌ مۆبایل
له‌ 10 مه‌تر تێپه‌ڕی‌ نه‌ده‌كرد، تا ئه‌و كاته‌ی‌ كه‌ ته‌كنۆلۆژیای‌ وای‌ فای‌
(Wi-Fi) هات كه‌ وه‌ك بازدانێك وابوو له‌ جیهانی‌ په‌یوه‌ندیكردن و ڕاگه‌یاندندا.



https://ckb.wikipedia.org/wiki/%D9%87%DB%86%D8%B2%D9%89_%D8%B4%DB%8E%D8%AE%D8%A7%D9%86%D9%89

ھۆزی شێخانی ناوی یەکێک لە عەشیرەتە کوردەکانە. ئەگەر وەکو سەرەتایەک باسی بکەیت
خۆی پێناسەی عەشیرەت لەلای کورد جیاوازە لەگەڵ زۆربەی گەلانی دیکە بۆ نموونە لەگەڵ
گەلێکی دراوسێی وەکو عەرەب زۆر جیاوازە لەلای عەرەب عەشیرەتەکان پشت دەبەستن بە
(یەکێتی ڕەچەلەک) بەڵام لەلای کورد بەپێچەوانە زۆرینەی ھەرەزۆری پشت دەبەستن بە
یەکێتی (خاک و زەوی و شوێنی نیشتەجێ)بوون. بۆ نموونە عەشترەتەکانی عەرەب کاتێک باسی
عەشیرەتێک دەکەی ھەموویان دەچنەوە سەریەک پشتەباب و یەک باپیرەیان ھەیە. بەڵام
لەلای کورد عەشیرەت لەسەر بنەمای یەکێتی ئەو شوێنەی لێی کۆبوونەتەوە دامەزراوە و
پەیوەستە بە شوێنی جوگرافیەوە. بۆ نموونە عەشیرەتەکانی وەکو (زێباری ، خۆشناو ،
ھەرکی ، مزووری ، جاف ، شێروانی ، سلێڤانی ...ھتد) دەیان عەشیرەتی ھاوشێوە دەبینین
عەشیرەتەکە لەسەر بنەمای (یەکێتی شوێن و سنووری جوگرافی) دامەزراوە و مەرج نییە
ھەموو بچنەوە سەر یەک باپیرە بەڵکو لەنێو خودی عەشیرەتەکەدا بە دەیان تیرە و تایەفە
و تەنانەت ھۆز لە نێو یەک عەشیرەتدان. لەبارەی عەشیرەتی شێخانیش بەھەمان شێوە لەسەر
دووبنەما دامەزراوە (یەکێتی شوێن) یان ڕاستتر بڵێین یەکێتی (ھاوسۆزی بۆ یەک شوێن).
شێخانی عەشیرەت نییە بەڵکو لە عەشیرەت گەورەترە شێخانی یەکێتی ئەو کوردانەیە کەوا
ڕۆژگارێک سەر بە میرگەی (شێخان) بوونە و دواتر بەھۆی چەندین باروودۆخی دژوار
لەناوچەی خۆیان نەماون بە ناوچەکانی دیکەی کوردستان پەرت و بڵاوبوونەتەوە وە دوای
بڵاوبوونەوەیان و جێ ھێشتنی شوێنی باپیرانیان وەکو وەفا و ھاوسۆزیەکی دێرینیان بۆ
میرگەی (شێخان) نازناوی شێخانیان لەخۆیان ناوە واتە نازاناوەکە وەکو ھاوسۆزیەک بۆ
شوێن واتە ھۆی سەرەکی درووستبووونی شێخانیەکان لەسەر بنەمای ھاوسۆزی بۆ شوێن واتە
ئەو کەسانەی کەوا سەردەمانێک دانیشتووی یاخود سەربە میرگەی شێخان بووینە و دواتر
چەرخی گەردوون وای لێکردوون بەجێیبھێڵن دوای ڕۆیشتنیان ھاوسۆزیان بۆ خاکی خۆیان وای
لێکردوون ھەموو لەژێر چەتری یەک نازناو کەوا (شێخانی)یە کۆببنەوە و پێی بناسرێنەوە.
وە ڕووونتر بڵێین شێخانی فیدراسیۆنێکە یاخود یەکێتیەکە لەنێوان ھەموو ئەو کوردانەی
کەوا سەردەمانێک سەر بە میرگەی شێخان بوون و دواتر بەجێیان ھێشتووە. ھەر لەبەر ئەم
ھۆیەشە دەبینین شێخانیەکان پەرت و بڵاون و لەیەک شوێن نیین لەبەر ئەوەی حوکمی
زەمانە پەرتی کردوون بەڵام ھەر کاتیک لەھەر شوێنیک لەگەڵ خزمانی شێخانی لەناوچەکانی
دیکە یەکتریان بینیووە خوێنیان بۆ یەکتری جوڵاوە و خۆشەویستیەکی سەیر لە نیوانیاندا
ھەیە چونکە بنەمای درووستبوونیان غەدرێکی مێژووی بووە. وە تەنانەت لە نێو
شێخانیەکان دەیان تایەفە و تیرە و ھۆزی تێدایە وەکو (حاجی وەتمانی ، کڵاوسۆری ،
قوتنی ، باوەکراکی ، ئەسکەندەری ، میرارکی ، وەیسی ، شێخا ، شێخ خدر ، پیرھەسین
...ھتد) ھەموویان لە بۆتەی یەک نازناو کە ئەویش شێخانیە خۆیان دەناسێنن. بۆیە مەرج
نییە ھەموویان بچنەوە سەر یەک باپیرە گەورە. وە ھۆیەکی تر کەوا مەرج نییە ھەموو
بچنەوە سەر یەک باپیرە گەورە ئەوەیە کەوا شێخانیەکان لە مێژوویەکی کۆندا سەر بە
ئاینی (ئێزیدی) بووینە و دواتر بوون بە ئیسلام وە ئەگەر بڕوانیە ئێزیدیەکان ئەوانیش
یەک عەشیرەت یاخود یەک تایەفە نیین بەڵکو لەناو ئیزیدیەکاندا بە دەیان ھۆزی و
عەشیرەت و تیرە و تایەفە ھەیە بەڵام نازاناوی (ئێزیدی) وەکو (یەکێتی ئاین) کۆی
کردوونەتەوە و ھەموو ھۆز و تیرەکان لەناویدا تواونەتەوە، کەواتە شێخانیەکان لەبەر
ئەم ھۆیە لە دەیان تیرە و تایەفە پێکھاتوون و لەژێر یەک نازناو کەوا (شێخانی)یە
دەناسرێنەوە و نازناوە دینیەکەیان فڕێداوە لەبەر ئەوەی چیدیکە لەسەر ئەو دینە
نەماون شوێنیان ھەڵبژاردووە وەک ڕەمزێکی ناسینەوەیان. بۆیە شێخانی لە عەشیرەت
گەورەترە و فیدراسیۆنێکە لەسەر بنەمای (ھاوسۆزی بۆ شوێن) دامەزراوە.



https://ckb.wikipedia.org/wiki/%D9%82%D8%A7%D9%86%D8%B9

محەممەد کابولی‌ (١٨٩٨-١٩٦٥) یان قانع، شاعیرێکی بەناوبانگی کورد بوو. بە ھۆی
شیعرەکانیەوە بە «شاعیری چەوساوەکانی کوردستان» ناوبانگی دەرچووە. شیعرەکانی قانع
ھەوێنی بیرێکی پێشکەوتووخوازانەیە.

دوای ئەوەی دەرەبەگەکانی ناوچەی مەریوان باوکی ئەم شاعیرە ئاوارە دەکەن، بەدەم
لێقەوماوییەوە قانع وەکو مناڵی دەربەدەرێک لە ڕۆژی ١٥ی ئەیلولی ساڵی ١٨٩٨ی زایینی
لە گوندی ڕیشێن[١]لە بناری شارەزووری مەریوان لە دایک بووە بەو حاڵەشەوە کڵۆڵی
دەستی لە یەخەی نەکردەوە، لە تەمەنی ٤٠ ڕۆژیدا باوکی کۆچی دوایی دەکات و تازە پێ
دەگرێت کاتێک دایکیشی کۆچی دوایی دەکات، مامەکانی نازی دەکێشن.

تا ماوەیەک ئینجا بە ھۆی خزمێکی دووریانەوە کە ناوی (ئاغا سەید حسێن) و خەڵکی دێی
چۆڕ دەبێت لە ناوچەی مەریوان پێ دەنێتە زەمینەی ژیانێکی ترەوە، ئاغا سەید دەیباتە
لای خۆی و لە حوجرە دەینێرێتە بەر خوێندن. بەر لەوەی بە تەواوی فێری نووسین و
خوێندن ببێت جار و بار شیعری سەرزەنشتیی دادەنا و ھەر ئەمەش بووە بنچینەی شاعیرێتی
دوا ڕۆژی.

قانع لە کاتی بێ ئیشیدا خۆی بە خوێندنەوە و بابەتی وێژەییەوە دەبردە سەر، شیعر لەو
کاتەدا شەوچەرەی کۆڕی شەوانە و کەرەستەی ڕۆشنبیرەکانی جەماوەر دەبێت، بۆیە ئەمیش
یەکێک دەبێت لە سەوداسەرەکانی بازاڕی شیعر.

کە ئاگری شەڕی جیھانیی یەکەم گەیشتە ناوچەی مەریوان، لەبەر ئەوەی کە لایەنی ئایینی
لە شەڕەکەدا بەھێز بوو، زۆربەی ڕۆشنبیرە ئایینییەکانی ئەو سەردەمەی ناوچەکە
ڕاستەوخۆ تێکەڵاوی شەڕەکە بوون و خەڵکێکی زۆریان ڕاپێچی ناو شەڕەکە کرد.. بێ ئەوەی
لە ستراتیژییەتی شەڕەکە و لایەنە سیاسییەکان و نیازی ئیمڕیالیزم و مەبەستەکانی
بگەن. ئەمیش یەکێک دەبێت لەو کۆمەڵە ڕۆشنبیرە ئایینیانەی ئەو سەردەمەی ناوچەکەیان و
وەکو یەکێک لەوان بەشداری شەڕەکە دەکات.. لایەنی بە ئایین بۆیاخکراوی شەڕەکە گەلێک
کار دەکاتە سەر ڕێبازی بیرکردنەوەی بۆیە ئەو سەرەتا شیعرییەی کە لەسەر شیعری
سەرزەنشتکاری دامەزرابوو بەجێ دەھێڵێت و ڕوو دەکاتە شیعری ئایینی و خواپەرستی.

کە شۆڕشی ئۆکتۆبەری شۆسیالیستی بە پێچەوانەی تای کێشی سیاسی ئەنجامی شەڕەکەی بە
بارودۆخێکی سەر بە قازانجی زۆربەی گەلانی ناوچەکە کێشایەوە، سەرەتای بیرکردنەوەیەکی
نوێ لە ژیانی ڕۆشنبیری شاعیردا سەری ھەڵدا.. دوا ئەوە جارێکی تر دەست دەکاتەوە
بەخوێندن، ئینجا ھەوای گەڕان بە شارەکانی کوردستاندا دەبێتە خولیای، ھەر بۆیە بۆ
خوێندن سنە، مەھاباد، شنۆ، ھەولێر، کۆیە، کەرکووک، سلێمانی و بیارە گەڕاوە. دوا
قۆناغی خوێندنی دێنێتەوە بۆ مەریوان و ئینجا بە یەکجاری دەستی لێ ھەڵدەگرێ.

لە سەرەتای لاوێتیدا دووچاری نەخۆشی تەنگەنەفەسی دەبێت و تا دێت لێی زیاد دەکات لە
ئەنجامدا ھەر بەو ئازارەش سەری نایەوە.

ئەو ناکۆکییە خێڵەکییانەی نێوان بنەماڵەی شاعیر و دەرەبەگەکانی ناوچەی مەریوان ڕۆژ
لە دوای ڕۆژ لەناو جموجۆڵی فیکری شاعیردا زیادی دەکرد. ئەمە لە لایەک، لە سەرەتای
بیستەکانیش بە دواوە کە ناو بە ناو ھەواڵی پەیوەندی سیاسییانەی توندوتۆڵی ھاریکاری
نێوان کۆڕ و کۆمەڵ و تاقمە سیاسییکانی ئەو سەدەمەی باکووری کوردستان و کەمالییەکان
دەگەیشت بێ ئارامی خۆی شیعری دادەگرت.. دیسانەوە لە لایەکی تریشەوە سەرکەوتنی شۆڕشە
مەزنەکەی ئۆکتۆبەر و سەرەتای بڵاوبوونەوەی بیر و باوەڕی پێشکەوتووخوازانەی دژ بە
فاشیزم لە نێو توێژ و کۆمەڵە خوێندەوارەکاندا، ئەمانە ھەموو زەمینەیەکی نیشتمان
پەروەرانە و نەتەوایەتییانەیان خولقاندبوو، وە پاشگەزبوونەوەی کەمالییەکان بەرانبەر
مەسەلەی کورد و بەرپابوونی شۆڕشە ناوبەناو پچڕاو و یەک لەدوای یەکەکانی باکووری
کوردستان (ئاگری داخ) بیر و باوەڕی زۆربەی لاوە خوێندەوارەکانی خستە بەر مەودایەکی
نەتەوایەتی و نیشتمانیانەی کاریگەر.

لەو کاتەدا کە سەرەتای شاعیرێتی شاعیر بوو زۆر بە گورجی باری سەرنج و شێوەی
ناوەڕۆکی شیعرەکانی لە دڵداری و ئایینییەوە گۆڕدران بۆ نیشتمانپەروەرێتی. وەک خۆی
چەند جارێک لە پێشەکی دیوانە شیعرەکانی سەردەمی خۆیدا باسی کردووە و لە چەند لایەکی
تریشەوە لێی دواوە؛ کتێبێکی دەستنووسی فارسی بە ناوی (وقایق الاردەلان)ی دەست
دەکەوێت کە باسی ڕاپەڕینەکانی تیرەی ئەردەڵانییەکان دەکات بەرانبەر داگیرکەران،
ئەمیش ئەوەندەی تر کار دەکاتە سەر دیوی ناوەوەی شاعیر و بەرھەمە شیعرییەکانی کە
لێرەدا بە تەواوی قۆناغی شیعری دڵداری جێ دەھێڵێت و شافیر دوای ئەو قۆناغە دەبێتە
شاعیرێکی نەتەوایەتی و نیشتیمانپەروەر.

بڵاوکردنەوەی بیروباوەڕی سۆشیالیستی لە لایەن کاربەدەستانی حکومەتی ئەو سەردەمە
بەربەست کرابوو، لەو کاتەدا باس و بەسەرھاتی شۆڕشی ئۆکتۆبەری سۆشیالیستی و ئامانج و
لایەنە سیاسی و ئابووری و نەتەوایەتییەکان بەزۆری بەسەر زارەکی باس دەکران. شاعیریش
لەو سەردەمەدا ھەست بە سەرەتای ڕژێمی سۆشیالیستی دەکات و دەڵێت:

بەھۆی شەڕی جیھانیی دووەمیەوە بیروباوەڕی پێشکەوتووانە لە وڵاتدا پەرەی سەند و ئەم
پەرەسەندنەش بووە ھۆی زیاتر ھاندانی شاعیر لە دژی ڕژێمی دەرەبەگایەتی و
کۆڵۆنیالیزم. ئەو ناکۆکییە خێڵەکییانەی نێوان شاعیر و چەند دەرەبەگێک گۆڕایە سەر
شێوەی کێشەیەکی سیاسی دژ بە تێکڕای ڕژێمەکە. ھەرچەندە مەودای بیرکردنەوەی لە کێشەی
نێوان خاوەن موڵک و ڕەعیەتەکان قوڵتر بوایەتەوە ئەوەندە ھەڵوێستی بەرانبەر تێکڕای
دەرەبەگایەتی توندتر دەبوو، لەم قۆناغەدا شاعیر تێکەڵ بە ئەدەبی شۆڕشی نھێنی بوو.



https://ckb.wikipedia.org/wiki/%D8%B4%DB%95%DA%95%DB%8C_%D8%B3%D8%A7%D8%B1%D8%AF

شەڕی سارد ڕێبازێکی دوژمنکارانە بوو کە ئەوەندە ئیمپریالیستەکان گرتیانە بەر لە پێش
ھەموویانەوە ئەمریکا بۆڕووبەڕوو بوونەوەی لە بەرامبەر یەکێتی سۆڤیەت و دەوڵەتە
سۆسیالیستەکانی ئەوروپادا دوای کۆتایی ھاتنی جەنگی دووەمی جیھانی بە تایبەتی لە
کۆتایی ساڵانی چلەکان دا . لە تایبەتمەندنیەکانی ئەم جەنگە پێشبڕکێ لە خۆ پڕ چەک
کردن بە تایبەتی چەکی ناووکی ،وە دامەزراندنی بنکەی سەربازی بە دەوری یەکێتی سۆڤیەت
دا ، بەگەڕ خستنی ھێز لە پەیوەندییە نێو دەوڵەتیەکان دا ، ھەروەھا ڕەتکردنەوەی
ھەموو ھەوڵێک بۆ چارەسەر کردنی ناکۆکیە نێو دەوڵەتیەکان لە ڕێگای دانوستانەوە.



https://ckb.wikipedia.org/wiki/%D8%B3%D8%B2%D8%A7%DB%8C_%D9%85%DB%95%D8%B1%DA%AF

سزای مەرگ، لەسێدارەدان، ئیعدام، یا کوشتن بەپێی یاسا واتە کوشتنی کەسێک بە فەرمانی
دادگا وەک سزایەکی پێشگرتنی گشتیی و قەدەغکردنی ئەو کارەی کە سزادراو ئەنجامی داوە.
ئەو تاوانانەش کە سزاکەیان کوشتنە بە تاوانی مەرگ ناو ئەبرێن. سزای مەرگ گرانترین
سزایەکە کە ئەکرێ بۆ مرۆڤ ببڕێتەوە و زیاتر دەوڵەت بڕیارەکەی ئەدا.

پێویستە سزای مەرگ بەپێی یاسا جێبەجێ بکرێ. ئیعدام بۆ لەناوبردنی دژبەران ھەمیشە
بەکار ھاتووە. لە کوردستان بە ھەزاران کورد، لەبەر ئەوەی کە داوای مافی خۆیان
کردووە، لەلایەن داگیرکەرانی کوردستانەوە سزای مەرگیان بەسەر داسەپاوە. زۆرینەی ئەو
سزایانەش پێچەوانەی یاسا بوونە. بۆ نموونە، بەپێی یاسا نەدەبوو سەرۆکی کورد سەید
ڕەزا لە سێدارە بدرابا، چونکوو یاسای تورکیا لەسێدارەدانی تەمەندرێژانی قەدەغە
کردبوو.

تەنانەت لەلایەن دەوڵەتانی نووژەنیشەوە بەسەر ئەو کەسانەی کە بە تاوانی سیخوڕی یا
خەیانەت یا گوێنەدان بە فەرمان لە کاتی شەڕدا، قۆڵبەست ئەکرێن، سزای مردن
ئەبڕێتەوە. ئێستاکەش لە زۆرێک لە وڵاتاندا سزای مردن ھەر ھەیە. لەناو دەوڵەتانی
داگیرکەری کوردستان، لە ئێراق، ئێران و سووریا ئیعدام بەشێوەی قانوونی بوونی ھەیە.
تورکیا ساڵی ٢٠٠١ سزای مردنی نەھێڵا و لای برد.

بە سەدان ساڵە کە لەسەر بوونی سزای مەرگ گوتوبێژ ئەکرێ، زیاتر ھۆکەشی ئەوەیە کە لەم
سزایەدا قەرەبوو بێمانایە. واتە ئەگەر ھات و کەسێک بە ھەڵە سزا درا، لەبەر ئەوەی کە
ئیتر ناژی، ناکرێ بۆی قەرەبوو بکرێتەوە.



https://ckb.wikipedia.org/wiki/%D8%AF%DB%95%D8%B1%D9%88%D9%88%D9%86%D9%86%D8%A7%D8%B3%DB%8C

دەروونناسی (بە ئینلگیزی psychology) لقێکی ئەکادیمی و کرداریە کە خوێندنی زانستی
کردارەکانی مێشک و هەڵس و کەوت لەخۆ ئەگرێت.[١] [٢] دەروونناسی ئامانجی یەکەمی
ئەوەیە کە لە تاک و گروپەکان تێ بگات بە دانانی پرەنسیپی گشتی و هەروەها توێژینەوەی
تایبەت لەسەر تاکیش[٣][٤]. لەم بوارەدا کەسی پیشەگەر یان توێژەرەوەی ئەم بوارە کە
بە دەروونناس ئەناسرێن وە ئەکرێ پۆلێن بکرێن بۆ شارەزای کۆمەڵایەتی، هەڵس و کەوت
یان تێگەشتن (دەرک). وشەی سایکۆلۆجی کە لە بنەچەدا لە یۆنانیەوە هاتوە بە مانای
"خوێندنی ڕۆح" دێت (ψυχή - پسوخە، بە مانای "هەناسە"، "ڕۆح" یان "گیان" دێت وە
-λογος-لۆگۆس'یش بە مانای "خوێندنی"، "توێژینەوە" وە یان پاشگری "ناسی" کوردی
دێت.[٥]



https://ckb.wikipedia.org/wiki/%D8%AD%D9%88%D8%B2%DB%95%DB%8C%D8%B1%D8%A7%D9%86

حوزەیران (بە عەرەبی: حزیران) ناوی سوریانیی مانگی شەشەمی ساڵە لە ڕۆژژمێری
گریگۆریدا و ٣٠ ڕۆژی ھەیە. بە ئینگلیزی «جوون» (June (خوێندنەوە) یارمەتی·زانیاری)
و بە فەڕانسەیی «ژووەن» (Juin) دەوترێ. ناوی ئەم مانگە لە ناوی خواژنی ڕۆمی، جوونۆ،
ژنی ژووپیتێر گیراوە، کە بەرامبەرە لەگەڵ خواژنی یۆنانیی ھێرا.

لە سەرەتای مانگی جوون دا خۆر لە کۆئەستێرەی کەڵەگا ھەڵدێت؛ وە لە کۆتایی ئەم مانگە
دا خۆر لە کۆئەستێرەی دوانە ھەڵدێت . جوون بەناوبانگە بەوەی کە بە بەراورد لەگەڵ
مانگەکانی‌تر زۆرترین زەماوەندی تێدا دەکرێت. ھۆکاری ئەمەش ئەوەیە کە ناوی ئەم
مانگە لە ناوی خواژن جوونۆ (ھێرا) گیراوە، کە خواژنی زەماوەند و ھاوسەرێتیە.
ھەربۆیەش ھەندێک پێیان واێە زەماوەندکردن و پێکھێنانی ھاوسەرێتی لەم مانگە دەبێتە
ھۆی بەختەوەریی.



https://ckb.wikipedia.org/wiki/%D8%AA%DB%95%DA%A9%D9%86%DB%86%D9%84%DB%86%DA%98%DB%8C%D8%A7%DB%8C_%D8%B2%D8%A7%D9%86%DB%8C%D8%A7%D8%B1%DB%8C

تەکنۆلۆژیای زانیاری یان فەنیاری زانیاری، (بە ئینگلیزی: Information Technology)
کە بە "IT" دەناسرێت و زۆرجار نووسەرانی کوردیش بە "ئایتی" ناوی دەبەن.

بە گوێرەی لێکدانەوەی "ئەنجومەنی فەنیاری زانیاری ئەمریکا" (ITAA)، فەنیاری زانیاری
دەپەرژێتە سەر: "لێکۆڵینەوە، داڕشتن، پەرەپێدان، جێبەجێ کردن، پشتیوانی و
بەڕێوەبردنی سیستەمگەلی زانیاری بەستراو بە کۆمپیوتەرەوە، بە تایبەت نەرمامێر و
سەختامێر".

بە کورتی فەنیاری زانیاری بە کۆمپیوتەر و نەرمامێرەوە گرێدراوە تا زانیاری بە
شێوەیەکی دڵنیا و ھێمن ئاڵوگۆڕ بکرێت. فەنیاری زانیاری زۆر بەربڵاوتر لە زانستی
کەمپیوتەرە، لە ڕاستیدا زانستی کەمپیوتەر بە ھەموو بەشەکانییەوە لە خزمەتی ئەودایە.
ئەوڕۆکە لە وڵاتە پێشکەوتووەکاندا زۆر بایەخ بە تەکنەلۆژیای زانیاری دەدەن و ھەوڵ
دەدرێ خەڵک لەم تەکنۆڵۆجییە زیاتر نزیک بێتەوە، زۆربەی کاروبارەکان لەم ڕێگایەوە
بەڕێ دەچێ و کات و دارایی کەمتر بە فێڕۆ دەدرێت. بۆ نموونە خەڵک کەمتر پێویستیان بە
پۆستە و بانک دەبێ. لە ماڵەوە دەتوانن نامە بنێرن، قەرزەکانیان بدەنەوە، شتومەک
بکڕن، کۆنفرانس بدەن، سەیری فیلم بکەن، گوێ لە گۆرانی بگرن، ئێزگەی ڕادیۆیی
دامەرزێنن، گوێبیستی ھەموو جۆرەبلاڤۆکێکی دەنگی ببن، چاپەمەنییەکان بخوێننەوە، یاری
بکەن، لەگەڵ خەڵک لە سەرانسەری جیھاندا ھاوکات پێوەندی بگرن، بیروڕای خۆیان دەربڕن
و کەسیش نەتوانێ سانسۆریان بکا.



https://ckb.wikipedia.org/wiki/%D8%AA%DB%86%D9%85_%DA%BE%D8%A7%D8%B1%D8%AF%DB%8C

ئیدوارد تۆماس ھاردی ناسراو بە تۆم ھاردی (ئینگلیزی: Edward Thomas "Tom" Hardy)
(لەدایکبووی ١٥ی ئەیلوولی ١٩٧٧). ئەکتەرێکی ئینگلیزە. لە ساڵی ٢٠٠١ لە یەکەمین
فیلمیدا بەشداریدەکات بەناوی (Black Hawk Down)، لەدوای ئەمەش لەچەندین کاری
سەرکەوتوو بەشداریکرد، لەوانە فیلمێکی خەیاڵی زانستی بەناوی (Star Trek: Nemesis)
لە ساڵی ٢٠٠٢ و لە ٢٠٠٨ لە فیلمێکی تاوانی بەناوی (RocknRolla)، هەر لە ساڵی ٢٠٠٨دا
لە فیلمێکی ژیاننامەیی درامیی سەرکەوتووبوو بەناوی (Bronson). لە ساڵی ٢٠١٠ش لە
فیلمی دەستپێک کە فیلمێکی دیکەی خەیاڵی زانستی سەرکەوتوو بەشداربوو، لە ساڵی ٢٠١٥ش
لە فیلمی ماکسی شێت:ڕێگای توورەیی شدا سەرکەوتنێکی گەورەی بەدەستهێنا.هەروەها ڕۆڵی
سەرەکی لە فیلمی (Legend) کاتێ ڕۆڵی براکانی کرەی دەبینێ لەو فیلمەدا.جگە لەمانەش
لەپاڵ ئەکتەر لیۆناردۆ دی کاپریۆ بەشدار دەبێت لە فیلمی گەڕاوە لە مردن ، و بۆ ئەم
ڕۆڵەشی پاڵێوراوکرا بۆ خەلاتی ئۆسکاری باشترین ئەکتەری پشتگیریکار.



https://ckb.wikipedia.org/wiki/%D8%A8%DB%95%D8%B1%D8%AF%DB%8C_%DA%AF%D9%88%D8%B1%DA%86%DB%8C%D9%84%DB%95

بەردی گورچیلە بریتی لە نیشتوونی ڕەق و بچووکی کانزایی و خوێی ترشی لە بەشی ناوەوەی
گورچیلەکاندایە. بە شێوەیەکی ئاسایی ئەو ماددانەی کە دەبنە ھۆی دروست کردنی بەردی
گوڕچیلە، ڕۆن دەبن لە میزدا. کاتێک میز چڕ دەبێتەوە، ئەو کات کانزاکان دەبن بە
کریستال و بەیەکەوە دەنووسێن و ڕەق دەبن. ئەنجامەکی دروست بوونی بەردی گورچیلەیە.
زۆربەی بەردە گورچیلەیەکان لە کالیسیۆم پێکھاتوون.

بەردی گورچیلە کاتێک دروست دەبێت کە پێکھاتەکانی ناو میز (شلە و چەندین جۆری کانزا
و ترشەکان) لە ھاوسەنگی لابدەن.[١][٢] کاتێک ئەمە ڕوودەدات دەبێتە ھۆی ئەوەی میز
جۆرە ماددەی کریستاڵ دروستکەر (وەک کالیسیۆم و ترشی یوریکی) لە خۆ بگرێت بەشێوەیەکی
ئەوەندە زۆر کە شلەی میز ناتوانێت ڕۆنیان بکات. ئەو کێشانەی کە کار دەکەن لە فرمانی
گورچیلەکەکان دەکەن لە مژین و فڕێدانی کالیسیۆم و ماددەکانی تر، ئەوا بارێک دروست
دەکەن بۆ ئەوەی بەردی گوڕچیلە دروست ببێت. ھۆکاری ئەمەش لەوانەیە بۆماوە بێت، یاخود
لەوانیە کێشەی ڕیخۆڵە بێت، لەوانەیە خۆراکی یان ھەندێک لە دەرمانەکان بێت.

کەم خواردنەوەی شلە (ئاو)؛ ئەگەر بە شێوەیەکی پێویست ئاو نەنۆشریتەوە ئەوا میز
چڕدەبێتەوە بەمەش مەترسی دروست بوونی بەرد زیاتر دەبێت. مێژووی خێزانی، ئەگەر یەکێک
لە ئەندامانی خێزانێک بەردی گورچیلەیان ھەبیت ئەوا دیکەی ئەندامانی ئەو خیزانە لە
مەترسیدان. ھەروەھا ئەگەر کەسیک بەردێکی ھەیە ئەوا ئەگەری دروست بوونی بەردی تریشی
ھەیە. تەمەن و ڕەگەز، زۆربەی ئەو کەسانەی تووشی بەردی گورچیلە دەبن لە تەمەنی نێوان
٢٠ بۆ ٧٠ ساڵیدان. ڕەگەزی نێر زیاتر لەبارن بۆ تووشبوون. خۆراک، خۆراکی پڕ لە
پرۆتین و سۆدیۆم، ھەروەھا کەم کالیسیۆم، مەترسی دروست بوونی بەردی گورچیلە زیاد
دەکەن.

ئەگەر بەردی کەسیک لە جۆری کالیسیۆم ئۆگزالەیتی بیت، ئەوا پزیشکان بەباش دەزانن ئەو
جۆرە خواردنانە بەشێوەی زۆر توند کەم بکرێتەوە کە دەوڵەمەندن لە ئۆگزالەیت، وەک
ڕێواس، چەوەندەر، پاقلە، کەلەم، سپێناغ، پەتاتەی شیرین، کونجی و باوی.

بەردی گورچیلە بە چەندین جۆر چارەسەر دەکرێت. یەکێک لە ئەم شێوازانە خواردنەوەی
شلەی زۆرە تاکوو بەردەکە بۆ خۆی بجووڵێت و دەر بێت. شێوازێکی دیکە نەشتەرگەریە کە
لە ساڵانی سەدەی بیست و یەکەمدا کەمتر ئەنجام ئەدرێت. شێوازێ کە ئەمڕۆ بە کار
دەبرێت بەم جۆرەیە کە بە بێ باز کردنی زگی نەخۆشی تووشبوو بە بەردی گورچیلە، لە
ڕێگای میزبۆریەوە دەچەنە نیو میزەڕۆ و لەوێ بەردەکە بە شەپۆلی ئەلیکترۆمەگنیتیک
دەشکێنن، بەم جۆرە بە کەمترین ئازار، بەردی گورچیلە چارەسەر دەبیت.



https://ckb.wikipedia.org/wiki/%D8%A6%D8%A7%DA%B5%D9%85%D8%A7%D9%86%DB%8C%D8%A7%DB%8C_%D9%86%D8%A7%D8%B2%DB%8C

ئاڵمانیای نازی یان ڕایشی سێیەم بەشێکە لە مێژووی دەوڵەتەکانی ئاڵمانیا. ئەو
دەوڵەتێکی تۆتالیتێر بوو لە ژێر حوکمی ئەدۆلف ھیتلەر پێشەوای حیزبی نازی. لە
سەردەمی دەستەڵاتداری حیزبی نازی، سیاسەتێکی ڕەگەزپەرەستانە لە ئاڵمانیا ئیجرا کرا
کە بوو بە ھۆی کوژرانی خەڵکێکی زۆر لە کەمینەکانی دانیشتووی ناوچەکانی ژێر
دەستەڵاتی نازییەکان وەک: یەھوودییەکان، ئەوانەی مێشکیان باش کار ناکات و ھتد.

لە سەرەتای دەست پێ کردنی شۆڕشی ئاڵمانیا لە نۆڤەمبری ساڵی ١٩١٨، ئەم وڵاتە
دامەزراندنی سیستمی کۆماری ڕاگەیاند. بەڵام ململانەی نێوان ھێزە سیاسیەکان بۆ مسۆگر
کردنی دەستەڵات بەردەوام بوو. شۆڕشەکە لە ١١ی ئاگوستی ١٩١٩ بە نووسرانی دەستووری
بنەڕەتی وایمار کۆتایی ھات.[١] بە ھۆی ئەو ناکۆکیە ئابووریانەی کە لە ساڵی ١٩٢٩
ڕووی دا و لە سەر کار بوونی دەوڵەتە لاوازەکان کە یەک لە دوای یەک بە بێ ئەنجامی
ھیچ کارێکی بەنرخ دەڕووخان بەرەبەرە پێوەندی نێوان گەل و حکوومەت لە یەک چڕا. لە
١٩٣٢دا حکوومەتی وایمار بە ھۆی واژوو کردنی پەیمانی ڤێرسای بە خەیانەت بە ئاڵمانیا
تۆمەتبار کرا. لە ھەمان کاتدا پارتی نازی و کومۆنیست زۆربەی پەرلەمانیان لە ژێر
دەستدا بوو. لە کاتی دەستەڵاتداری پاوڵ ڤۆن ھیندێنبوورگ، ئادۆڵف ھیتلەر بە
چانسێلۆری (بە عەرەبی: صدر اعظم) دەستنیشان کرا. لەم ڕۆژەوە بە دوا (٣٠ی جانیڤێڕی
١٩٣٣) ھیتلێر دەستی کرد بە دامەزراندنی ڕژیمێکی تۆتالیتێر، لە ھەمان کاتیشدا دەستی
کرد بە لەسەرەوە درووت کردنی ئابووری و بازرگانی ئاڵمانیا،ھەروەھا ھێزە
لەشکریەکانیشی زۆر لەبەرچاو گرت و بەھێزتریانی کرد.[٢][٣][٤]

لە ١٩٣٥دا ئاڵمانیا دەستی بە سەر سار و ڕینلەندا گرت، کە ھەردووی ئەمانە بە پێی
پەیمانی ڤێرسای لە ئاڵمانیا سەندرا بوون.[٥] لە ساڵی ١٩٣٨ نەمسا و دواتر لە ساڵی
١٩٣٩ چیکوسڵۆڤاکیا کەوتە ژێر دەسەڵاتی ئەڵمانیا. لە ١ی سێپتەمبری ١٩٣٩ ئەرتەشی
ڤێرماخت ھێرشی کردە سەر پۆڵەندا، لە لایێکی دیکەیشەوە ئەرتەشی سووریش ھێرشی کردە
سەر پۆڵەندا، لە ئاکامدا لە ماوەیێکی زۆر کورت دا پۆڵەندا بەتەواوی مسۆگر بوو. دوای
ئەم ڕووداوە بە شێوازێکی فەرمی، بریتانیا و فەڕانسە دەستپێکردنی شەڕ لە نێوان خۆیان
و ئەڵمانیایان ڕاگەیاند.[٦] ئەمە بوو بە سرەتای شەڕی جیھانی دووەم. لە ماوەیێکی
کورت دا، ئەڵمانیا و وڵاتەکانی تەوەر توانیان دەست بە سەر زۆربەی بەشەکانی ئورووپا
و باکووری ئەفریقادا بگرن. دواتر ئەڵمانیا و ھاوپەیمانەکانی تێکۆشان کە بریتانیا
لاواز بکەن و بە جۆرێک لە ڕێکەوتننامەی بە دڵخوازی خۆیان بە سەری ئەودا بسەپێنن،
بەڵام ئەم پلانە سەرنەکەوت. دواتر ئەم ھێزانە ھێرشیان کردە سەر یەکێتیی سۆڤیەت کە
ئەمە بە ھۆی بوونی ڕێکەوتن نامەیێک لە نێوان یەکێتی سۆڤیەت و ئاڵمانیا چاوەڕوان
نەدەکرا. ھاوکات لەگەڵ ئەم ھێرشەی ئاڵمانیا، ئیمپراتۆری ژاپۆنیش ھێرشی کرە سەر پێرل
ھاربری ویلایەتە یەکگرتووەکانی ئەمریکا و بە جۆرە پەرەی دا بە شەڕی نێوان ھێزەکانی
تەوەر و ھاوپەیمانی وڵاتەکان. شەڕی ئاڵمانیا و یەکێتیی سۆڤیەت لە ستالینگراد کە بە
شەڕی ستالینگراد ناسرا بوو بە ھۆی دۆڕانی ئاڵمانیا و ناچاری کرد لە پاشە کشان لە
جبھە خۆرھەڵاتیەکان.[٧] لە سیپتەمبری ساڵی ١٩٤٣ ئیتاڵیا کە ھاوپەیمانی ئاڵمانیا
بوو، لە شەڕەکەدا شکستی ھێنا و کەوتە ژێر دەسەڵاتی ھێزە ھاوپەیمانەکان، ئەمە
جبھەیێکی نوێ لە نێوان ئاڵمانیا و ھێزە ھاوپەیمانەکاندا کردەوە. لە ڕۆژی دیدا ھێزە
ھاوپەیمانەکان لە خۆرئاواوە جبھەیێکی تریان بەرەوڕووی ئاڵمانیا کردەوە و دەستیان بە
پێشکەوتن بەرەو پایتەخت کرد. لە ٨ مانگی مەیی ساڵی ١٩٤٥ دوای ڕووخانی بەرلین و بە
دەستی ئەرتەشی سوور، شەر کۆتایی ھات.[٨]

ھەر لە ساڵانی شەڕی جیھانی دووەمدا بوو کە حکوومەتی نازیەکان دەستی کرد بە کوشتن و
لەناوبردنی مینۆریتیەکان، ئەمە دواتر بە ھۆلۆکۆست ناسرا. لە ئەم سەردەمەدا چەندین
میلیۆن کەس لە جووەکان، شاھیدانی یەھۆوە، ئسلاڤیکەکان و ... بە ھۆی ئەوەی کە لە
بواری ڕەگەزەوە خاوێن نین، بە دەستی چەکدارەکانی سوپای نازی خرانە ناو کوورە و
سووتان. [٩] بە پێی ئامارەکان شەڕی جیھانی دووەم بوو بە ھۆی کوژرانی زۆرتر ٤٠
میلیۆن مرۆڤ لە پەڕانپەڕی ئورووپادا.[١٠] لە ئەم شەڕەدا ئاڵمانیا ٥.٣ میلیۆن
سەربازی لە دەستدا.[١١] لە دوای کۆتایی شەڕی جیھانی دووەم دادگەھێک بە ناوی دادگەھی
نۆرێنبێرگ ساز کرا بۆ سزا دانی تاوانە جەنگیەکانی نازیەکان.[١٢] ھەروەھا لە ئەم
شەڕەدا میلیۆنھا کەس لە خەڵکی سیڤیلی ئاڵمانیاش کوژران.[١٣][١٤][١٥][١٦][١٧] بە ھۆی
دۆڕاندنی ئاڵمانیا لە شەڕدا سەرزەمینێکی زۆری لە دەست چوو، ھەروەھا نزیک ١٥ میلیۆن
کەس لە خەڵکە کەمینە ئاڵمانیەکان کە لە وڵاتانی ڕۆژھەڵاتی ئاڵمانیادا دەژیان بەرەو
ئاڵمانیا ھاتنەوە و دەکرێت بوترێت کە لە وڵاتانی خۆیان دەر کریان، بە زۆرێک لە ژنە
ئاڵمانیەکان لە ئەم وڵاتانەدا دەستدرێژی سێکسی کریا و زۆرێک لە شارە گەورەکانی
ئاڵمانیا ڕووخان و وێرانی زۆریان بە سەر ھات.[١٨]



https://ckb.wikipedia.org/wiki/%DB%8C%D9%88%D9%88%D8%AA%DB%8C%D9%88%D9%88%D8%A8

یووتیووب ماڵپەڕێکی کۆمەڵایەتی تایبەتە بە پەخشکردن و دانانی ڤیدیۆ لەلایەن
بەکارهێنەرانیەوە، لە ئێستادا بە یەکێ لە بەرهەمەکانی گووگڵ دادەنرێت دوای ئەوەی
لەلایەن کۆمپانیای گووگڵەوە لە ساڵی ٢٠٠٦ کڕدرا.

ئەم ماڵپەڕە لە فێبرێوەری ساڵی ٢٠٠٥ بەڕەسمی خرایە گەڕ ، لەلایەن سێ کەسەوە
بەناوەکانی ستیڤ چین و جاوێد کەریم و چاد هەرڵی کە بیرۆکەکەش دەگەڕێتەوە بۆئەوەی
ڕۆژێکیان ئەم سێکەسە ویستیان پەڕگەیەکی ڤیدیۆیی بڵاو بکەنەوە بەوەی هەموو کەس
بیبنێت بەڵام لەو کات تەنیا دەتوانر ڤیدیۆ بەرزکرێتەوە وە دواتر لەلایەن کەسانی تر
داگریت بەڵام ئەو سێ کەسە دەیانویست بێ داگرتن خەڵک سەیری ڤیدیۆیەکان بکات ئەمەش
بووە سەرە داوێ بۆ کردنەوەی ماڵپەڕەکە کە لەئێستادا لە ڕیزی ١٠ ئەو ماڵپەڕانەی کە
زۆرترین سەردانیکەریان هەیە لە جیهان.



https://ckb.wikipedia.org/wiki/%DA%AF%DB%95%D8%AF%DB%95

گەدە (بە ئینگلیزی: Stomach) ئەندامێکی ماسوولکەییە لە توورەکە دەچێت بە بەشی
خوارەوەی سورێنچکەوە بەندە. گەدە هەرسی میکانیکی ئەنجام دەدات ئەمەش بە گوشینی
خۆراک بە یارمەتی گرژبوونی ماسوولکەکانی. وە لە کاتی ئەم گوشینە ، ڕژێنە زۆر
بچووکەکانی دیواری گەدە ئەنزیمەکان و ترشێک بەرهەم دێنن ، هەردوو دەردراوەکان بە
یەکەوە کاردەکەن لە هەڵوەشاندنی خۆراک بۆ پارچەی زۆر بچووک ، وە ترشەکەش زۆربەی ئەو
بەکتریایانە دەکوژێت کە لەوانەیە لەگەڵ خاراک قوت درابن. دوای چەند کاتژمێرێک دوای
هەرسی میکانیکی و کیمیایی کە بەسەر خۆراک دادێت ، خۆراکە ماددەکە دەگۆڕێت بۆ
تێکەڵەیەکی خەست پێی دەڵێن کیمۆس.



https://ckb.wikipedia.org/wiki/%DA%A9%DB%86%D8%B4%DA%A9%DB%8C_%D8%B3%D9%BE%DB%8C

کۆشکی سپی واتە شوێنی دانیشتنی سەرۆک کۆماری ویلایەتە یەکگرتووەکانی ئەمریکایە، کە
لە شاری واشینگتۆنی ئەو وڵاتە دایە. ئەم کۆشکە لە سێ بەشی: ناوەندی، ڕۆژھەڵات وە
ڕۆژاوا پێک ھاتووە.ئەم کۆشکە شەش تەبەقەی ھەیە. ژێر بینای ئەم کۆشکە ٥١٠٠میترە. ئەم
کۆشکە ١٣٢ ئوتاق، ٣٥ مەستەراو، ٥نەفەر ئاشپەزی تەواو وەخت وە ڕۆژانە ٥٠٠٠ بینەری
ھەیە.[١]

ئەم بینایە لە ساڵی ١٧٩٢ ھەتا ساڵی ١٨٠٠ زایینی ھاوکات لەگەڵ بینانانی شاری
واشینگتۆن تەواو کراوە. جان ئادامز یەکەمین سەرۆک کۆماری ئامریکایە کە لەم کۆشکەدا
نیشتەجێ بووە. لە سەردەمی سەرۆک کۆماری تۆماس جێفێرسۆن، ئەم بینایە پەرە پێ دراوە
وە بە ئیزافە کردنی دوو کۆڵەکە بیناکە گەورەتر بووەتۆ. ئەم کۆشکە لە ساڵی ١٨١٢ بە
ھۆی ھێرشی بەریتانیا بۆ سەر ئەم کۆشکە تا ڕادەیێکی زۆر لە ناو چووع بەڵام بە زوویی
سەر لە نوێ درووست کراوەتەوە.[٢]



https://ckb.wikipedia.org/wiki/%DA%A9%D8%A7%D8%AA%DA%98%D9%85%DB%8E%D8%B1

کاتژمێر یان سەعات ئامێرێکە بۆ دیاریکردن و زانینی کات. کاتژمێر یەکێکە لە ھەرە
داھێنانە کۆنەکانی مرۆڤ، لە بەناوبانگترین کاتژمێرەکانی جیھان کاتژمێرەکەی بیگ بێنە
لە لەندەنی پایتەختی ئینگلتەرا.

لەپێشوودا بەھۆی خۆرەوە لەبارەی کاتەکانی ڕۆژەوە دەیانزانی کە ئەو جۆرەش لەئێستادا
بەناوی کاتژمێری خۆر ناودەبردرێت وە دواتر لەسەدەی نۆزدەھەم کاتژمێری کارەبایی
داھێنرا بەڵام لەئێستادا بەھۆی پێشکەوتنی تەکنەلۆژیاوە کاتژمێری خۆر و کارەبایی
بەکارناھێنرێت بەڵکوو لەزۆربەی ئامێرەکانی سەردەم وەک مۆبایل و ئۆتۆبێل وە جگەلەوەش
ئامێری تایبەت بە کاتژمێر ھەن وەک کاتژمێری دیوار و کاتژمێری دەست لە وڵات
دەفرۆشرێن



https://ckb.wikipedia.org/wiki/%D9%85%D8%A7%DB%8C%DA%A9%DA%B5_%D9%81%D8%A7%D8%B3%D8%A8%DB%8E%D9%86%D8%AF%DB%95%D8%B1

مایکڵ فاسبێندەر ئەکتەرێکی ئێرلەندی-ئەڵمانییە.کە توانیویەتی لەڕێگای بینینی ڕۆڵە
گرینگەکانی فیلمە پڕداهاتەکان ناوبانگێکی باش بۆخۆی دەستەبەر بکات.

یەکەم ڕۆڵی لە فیلمی (300) بوو کە تیایدا ڕۆڵی یەکێک لە سەربازە سپاڕتانەکانی
دەبینی. بەر لەمانە لە زنجیرەی بەناوبانگی (باندی براکان -Band of Brother)دا ڕۆڵی
بینیوە لەساڵی ٢٠٠١.هەروەها دواتر بەشداری فیلمی (Inglourios Bastards)ی کردووە
لەڕۆڵی ئێدوارد ڕۆچستەر. لەساڵی ٢٠١١ ، فاسبێندەر بەشداری فیلمی پیاوانی ئێکس -
Xmen ئ کرد لەڕۆڵی (ماگنێتۆ) ، هەر بۆهەمان ڕۆڵ و بەشیكی تری فیلمەکە بەناوی
(Xmen : Days Of Future Past) فاسبێندەر لە ڕۆڵی ماگنێتۆ گەڕایەوە و بۆ سێیەمجاریش
لەساڵی ٢٠١٦ دەردەکەوێتەوە لە فیلمی (Xmen:Apocalypse)دا هەر لەڕۆڵی (ماگنێتۆ)دا.
سەرکەوتووترین فیلمی ژیانی پیشەگەری مایکڵ ، فیلمی (١٢ ساڵ کۆیلایەتی) بوو کە
تیایدا ڕۆڵی سەرۆک کۆیلەیەکی دڵڕەقی دەبینی کە بەمڕۆڵەیەوە بۆ خەلاتێکی ئۆسکاریش
پاڵێورا.

ساڵی ٢٠١٥ش ، مایکڵ لە فیلمی (خۆرئاوای هێواش -Slow West)دا ڕۆڵی کاوبۆیی دەگێڕا ،
پڕۆژەکانی داهاتووی چەندین فیلمی بەهێزی تێدایە کە تیایدا ڕۆڵی جەستن کورزێل دەبینی
لە فیلمی (Macbeth) کە چیڕۆکەکەی لە ڕۆمانەکەی شێکسپیرەوە وەرگیراوە.جگە لەمانەش
مایکڵ لە فیلمی (Steve Jobs)دا ڕۆڵی دامەزرێنەری کۆمپانیای ئەپڵ ستیڤ جۆبز دەبینێت
لە فیلمەکە.



https://ckb.wikipedia.org/wiki/%D9%84%D9%88%D8%A8%D9%86%D8%A7%D9%86

لوبنان وڵاتێکە لە وڵاتەکانی ڕۆژھەڵاتی ناوەڕاست کە دەکەوێتە باشووری رۆژئاوای
کیشوەری ئاسیاوە. پایتەختی ئەم وڵاتە شاری بەیروتە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی لوبنان ٤,٩٦٥,٩١٤ کەس بووە کە
دەکاتە ٠.٠٧ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٠.٢
ساڵە. ھەروەھا ٨٨ لەسەدی دانیشتوانی وڵات لە شارەکان دەژین.[١]

شەڕی ٢٠٠٦ی نێوان ئیسرائیل و لوبنان (بە عیبری: מלחמת לבנון השנייה، بە عەرەبی: حرب
تموز) جەنگێک بوو کە لە نێوان سوپای ئیسرائیل و حیزبوڵڵای لوبنان ڕوویدا و باکووری
ئیسرائیل و ھەموو لوبنانی گرتەوە.

ئەو جەنگە ماوەی ٣٣ یان ٣٤ ڕۆژی خایاند و لە ڕێکەوتی ١٤ ئۆگێستی ٢٠٠٦ بە بڕیاری
ژمارە ١٧٠١ ئەنجومەنی ئاسایشی نەتەوە یەکگرتووەکان کۆتایی پێ ھات. براوەی ئەم جەنگە
ڕوون نییە و ھەریەک لە ھەردوو لایەن خۆیان بە براوە دەزانن. ھەروەھا ڕوون نییە کە
دەستپێکەری ئەم جەنگە چ لایەنێک بووە.



https://ckb.wikipedia.org/wiki/%D8%B3%DB%95%D9%84%D8%A7%D8%AD%DB%95%D8%AF%DB%8C%D9%86%DB%8C_%D8%A6%DB%95%DB%8C%DB%8C%D9%88%D9%88%D8%A8%DB%8C

ئەبوو موزەففەر یووسفی کوڕی ئەییووب ناسراو بە سەلاحەدینی ئەیوبی (٢٥ی کانوونی
یەکەمی ١١٣٧- ٤ی ئازاری ١١٩٤ ) کوردێکی[١][٢] سەرلەشکەری موسڵمانان بوو کە دەوڵەتی
ئەییووبیی دامەزراند. سەرەتا لەدژی فاتیمییان و دوایی لەدژی خاچپەرستان (ئەو
مەسیحییانەی کە چووبوون خاکە پیرۆزەکان لە فەلەستین بۆ ئۆلی خۆیان بپارێزن) دەرکەوت
و شاری قودسی پاش سەد ساڵ خستەوە دەستی موسڵمانان.

سەلاحەددین لە خێزانێکی کوردی سەر بە یەکێک لە ھۆزە کوردییە ناودارەکان بە ناوی
ھۆزی ڕەوادی لەدایک بووە.[١][٢] شوێنی نیشتەجێبوونی ھۆزی ڕەوادیش لە نزیک شارۆچکەی
دوین لە ئەرمەنستاندا بووە. ئەییووبییەکانیش دەدرێنە پاڵ ئەییووبی کوڕی شادی.

شادی (باپیرە گەورەی سەلاحەددین) ھەندێک پۆستی کارگێڕیی لە قەڵای تکریتدا پێ
سپێردرا، کە لەو کاتەدا موڵکی بەھرۆزی خزمەتگوزاری سوڵتانی سەلجوقی محەمەدی کوڕی
مەلیکشا بوو. شادی لەگەڵ دوو کوڕەکەیدا، نەجمەددین ئەییووب و ئەسەدەددین شێرکۆ،
گواستیەوە بۆ ئەوێ و پلە-بە-پلە بە پۆستە کارگێڕییەکاندا سەرکەوت تا پۆستی پۆلیسیی
(شەحنە) وەرگرت. کاتێ مرد نەجمەددین ئەییووب بووە جێنشینی و بەھۆی جوامێری و
دەستپاکییەوە سوڵتانی سەلجوقی قەڵای تکریتی پێ سپارد و ئەویش بە باشترین شێوە
بەڕێوەی برد. ھەروەک ئەسەدەددین شێرکۆی مامی سەلاحەددین لە پێشەوەی ئەمیرەکاندا بوو
لای سەلجوقییەکان و لە تکریت و دەوروبەریدا ناوچەیەکی بەرفراوانیان بۆ تەرخان
کردبوو.

سەلاحەددین ساڵی ١١٣٨ لە قەڵای تکریت لەدایک بووە. ڕۆژی لەدایکبوونی سەلاحەددین
ھاوکات بوو لەگەڵ ئەو ڕۆژە کە موجاھیدەددین بەھرۆز، والیی بەغدا، بەھۆی کوژرانی
یەکێک لە سەرکردەکانی قەڵا لەلایەن شێرکۆی مامی سەلاحەددینەوە، فەرمانی دا بە
نەجمەددین ئەییووب و ئەسەدەددین شێرکۆی برای کە تکریت بەجێ بھێڵن. ئەوانیش بەجێیان
ھێشت و بەرەو مووسڵ بەڕێ کەوتن[٣].

ھەردوو برا، نەجمەددین و ئەسەدەددین، چوونە مووسڵ و لەلایەن عیمادەددین زەنگییەوە
پێشوازییان لێ کرا[٣]. لەوێ بوو کە بنەماڵەی ئەییووبی گەشەی کرد و نەجمەددین و
شێرکۆی برای بوونە یەکێک لە باشترین سەرکردەکانی عیمادەددین. ماوەیەک دواتر،
عیمادەددین کوژرا و نوورەددین زەنگی کاروباری گرتە دەست. ئەویش بە یارمەتیی
ئەییووبییەکان توانی دیمەشق بھێنێتە ناو دەوڵەتەکەی.

لە دیمەشقدا سەلاحەددین فێری زانستە ئیسلامییەکان، ھونەرەکانی سوارچاکی، ڕاو،
تیرھاوێژی و پێداویستییەکانی تری پاڵەوانێتی بوو. کاتێک نوورەددین زەنگی لە ساڵی
٥٣٤ی کۆچی بەعلبەکی داگیر کرد، نەجمەددین ئەییووبی کرد بە والیی ئەوێ. پاشان،
نەجمەددین چوو بۆ دیمەشق و بەم شێوەیە سەلاحەددین تەمەنی مناڵیی لە بەعلەبەکدا
بەسەر برد.

کاتێک سەلاحەددین لە ناوەندی سەدەی ١٢ھەمدا دەرکەوت، دەوڵەتی عەبباسی بووبوو بە
چەند دەوڵەتێکی بچوک. لە میسر فاتیمییەکان حوکمیان ئەکرد و دانیان بە خەلافەتی
بەغدا نەئەنا. خاچپەرستەکان کەنارەکانی ڕۆژھەڵاتی دەریای ناوەڕاستیان، لە ئاسیای
بچووکەوە تا نیمچەدوورگەی سینا، داگیر کردبوو. ئەتابەکەکانیش دەستیان بەسەر بەشێک
لە عێراق و سووریا گرتبوو.

ساڵی ٥٥٩ی کۆچی، سەلاحەددین لەگەڵ ئەسەدەددین شێرکۆی مامی، کە سەرکردایەتیی سوپاکەی
ئەکرد، ڕۆیشت بەرەو میسر. ئەسەدەددین میسر ئەگرێت و وەکوو زانراوە سەلاحەددین
ڕۆڵێکی گەورە لەو ھەڵمەتەدا ئەبینێ[ژێدەر پێویستە] . پاشان، وەزیری دەوڵەتی فاتیمی
غەدر ئەکا لە ئەسەدەددین و لەگەڵ فەڕەنگییەکاندا ئەبێ بە یەکێ. ئەسەدەددین بۆ ئەوەی
میسر لە خاچپەرستەکان بپارێزێت، بۆ جاری دووەم و دیسان بە ھاوڕێیەتیی سەلاحەددین،
سوپاکەی لە دیمەشقەوە بەرەو میسر بەڕێ ئەکا. گەیشتنی ئەسەدەددین ھاوکات ئەبێ لەگەڵ
گەیشتنی فەرەنگییەکان کە فاتیمییەکان لەگەڵیان ڕێک کەوتبوون. یەکەم شەڕی گەورە لە
نێوانیاندا لە بیابانی جیزە ڕوو ئەدا و لە شەڕەکەدا سەلاحەددین یەکێک لە سەرکردە
خاچپەرستەکان بە دیل ئەگرێت. دوای ئەم سەرکەوتنە، ئەسەدەددین ئەچێ بۆ ئەسکەندەرییە
و و سوپای خاچپەرست و فاتیمی ئەسکەندەرییە گەمارۆ ئەدەن (گەرچی زیانێکی گەورەیان لێ
کەوتبوو بەڵام ھێشتا ژمارەیان لە سوپاکەی ئەسەدەددین زیاتر ئەبێ). تا دواتر، وا ڕێک
ئەکەون کە ھەردوو سوپای شام (ئەسەدەددین) و فەڕەنگییەکان لە میسر بڕۆنە دەرەروە
(ساڵی ٥٦٢ک بەرامبەر ١١٦٧ز).

جاری سێیەم، دیسانەوە ئەسەدەددین لە شامەوە سوپا بەڕێ ئەکا بۆ میسر. ھۆکاری
لەشکەرکێشانی ئەمجارە ئەوە بوو کە فەڕەنگییەکان ھەموو سوار و پیاوەکانیان کۆ
کردبووەوە و ئەیانویست میسر بگرن. کە ھەواڵ ئەگەیێ بە ئەسەدەددین شێرکۆ و نوورەددین
زەنگی، بەپەلە ئەکەونە خۆ بۆ ناردنی سوپا. ئەسەدەددین لە ساڵی ٥٦٤ی کۆچی ئەگەیێتە
میسر و فەڕەنگییەکان ناچار ئەکا میسری بۆ چۆڵ بکەن؛ لە ٨ی کانونی دووەمی ١١٦٩ی
زایینیدا ئەچێتە ناو قاھیرەوە. ئەسەدەددین ئەزانێ "شاور"ی وەزیری فاتیمییەکان یاری
ئەکات بەمان و بە فەڕەنگییەکان. لەبەرئەوە شاور ئەگرێ و خەلیفەی فاتیمی، عازید
لیدینڵا، فەرمانی کوشتنی دەر ئەکا و ئەسەدەددین ئەکاتە وەزیر.

پێش ھاتنی سەلاحەددین میسر مەڵبەندی دەوڵەتی فاتیمی بوو. خەڵیفەی فاتیمی دەسەڵاتێکی
وای نەبوو و ھەموو کاروبارەکان بەدەست وەزیرەکانیەوە بوو. بەم شێوەیە ئەسەدەددین
شێرکۆ بوو بە پیاوی یەکەم لە وڵاتدا و کاتێک ئەو مرد خەڵیفەی فاتیمی وەزراەتی دا بە
سەلاحەددین. مێژوونوسان باس لەوە دەکەن کە زەنگییەکان بۆ دانانی سەلاحەددین لەو
جێگایەدا زۆریان بۆ خەڵیفەی فاتیمی ھێنا. لەبەر لاوازیی ئەو کاتەی فاتیمییەکان و
بەھێزیی زەنگییەکان و زۆریی ژمارەی پشتیوانانی سەلاحەددین خۆی، خەڵیفە ناچار بە
پەژیران بوو. لەگەڵ ئەمانەشدا، وەرگرتنی وەزارەت بۆ سەلاحەددین بە ئاشتی نەڕۆیشت و
چەند مانگێکی نەبرد کە سەرباز و فەرمانڕەوا فاتیمییەکان ھەوڵی کوشتنییان دا.

لەم کاتانەدا نورەددین زەنگی سەرگەرمی کێشە ناوخۆیییەکانی وڵاتەکەی لە شام بوو.
دوای وەرگرتنی وەزارەت لەلایەن سەلاحەددینەوە، خاچپەرستان ھەڵمەتێکی نوێیان برد و
لە ٢٥ی تشرینی یەکەمی ١١٦٩ زایینیدا بە کەشتییەکانیانەوە بەندەری دومیاتیان گەمارۆ
دا. سەلاحەددین ھەواڵی نارد بۆ نورەددین زەنگی، ئەویش لای خۆیەوە دەستی کرد بە
ھێرشبردن بۆ سەر میرنشینە خاچپەرستەکانی شام تا گوشاری سەر میسر کەم بکاتەوە.
پاسەوانەکانی دومیات ڕۆڵێکی گەورەیان بینی لە پاراستنی شارەکە و دوای ٥٠ ڕۆژ
گەمارۆدان خاچپەرستانیان ناچار بە گەڕانەوە کرد. گەردەلوولێکی بەھێزیش ھەڵی کرد و
دەریاوانەکان کۆنتڕۆڵیان بەسەر کەشتییەکاندا نەما و زۆربەیان نوقم بوون. لە
باکوورەوە، سەلاحەددین بە سوپاکەیەوە دوای خاچپەرستە کشاوەکان کەوت ھەتا لە شاری
دەیر بەلەح بەیەکیان دا (ساڵی ١١٧٠). پاشای خاچپەرستان لەگەڵ پاسەوانەکانی لە شاری
غەززەوە بۆ شەڕ لەگەڵ سەلاحەددین بەرەو ئەوێ دەرچوو. بەڵام سەلاحەددین ڕێگەی گۆڕی
بەرەو غەززە و ئەو شارەی خاچپەرستەکان لە دەرەوەی قەڵای شارەکەدا دروستیان کردبوو
ڕووخاندی. ھەروەھا، بەپێی ھەندێک لە سەرچاوەکان، لەو ماوەیەدا سەلاحەددین قەڵای
ئیلاتیشی گرت.

دوای ئەم سەرکەوتنە، زەنگییەکان پێیان لە میسر قایم بوو. نورەددین زەنگی ناردی
بەشوێن سەلاحەددینا کە وتاری ھەینی ڕابگرێت بۆ خەڵیفەی فاتیمی و بیگەڕێنێتەوە بۆ
خەڵیفەی عەبباسی. بەڵام سەڵاحەدین لەبەر دەسەڵاتی شیعە لە میسردا لەمە ئەترسا و
دوای ئەخست. ھەتا نورەددین ھەڕەشەی لە سەلاحەددین کرد کە خۆی دێت بۆ قاھیرە،
سەلاحەددین ھەموو کاروبارێکی بۆ ڕێک خستبوو بەڵام کەس غیرەتی نەئەکرد جێبەجێی کات
تا شێخێکی سوننە لە مووسڵەوە ھات و وتاری بۆ خەڵیفەی عەبباسی دا (لە یەکەم ھەینیی
مانگی ئەیلولی ساڵی ١١٧١دا). پاشان، ھەموو قاھیرە ئەوەیان ئەنجام دا. لە کاتێکدا
خەڵیفەی فاتیمی لەسەر جێی مردن بوو، زۆری نەبرد وەفاتی کرد. سەلاحەددین بوو بە
حاکمی میسر. بەمەش، دوای ٢٦٢ ساڵ بەردەوامی، دەوڵەتی فاتیمی سەرەنجام کۆتاییی
پێھات.

دوای ڕووخانی دەوڵەتی فاتیمی سەلاحەددین دەستی کرد بە بەھێزکردنی حکوومەتی خۆی لە
میسر و ھەوڵی دا سەربەخۆی بکات. پایەکانی دەوڵەتی دا بە لایەنگر و نزیکەکانی،
قازییە شیعەکانی لابرد و گۆڕینی بۆ قازیی شافعی، مەجلیسەکانی بانگەوازی
ھەڵوەشاندەوە و ئوسولی مەزھەبی شیعەی ئیسماعیلیی لابرد، ناوی عەلی کوڕی ئەبوتالیبی
لە بانگدا سڕیەوە، بڕیاری دا ناوی ھەر چوار خەڵیفەی ڕاشدین لە وتاری ھەینیدا
بھێنرێت، دوو خوێندنگەی گەورەی بنیات نا لە فوستات بۆ بڵاوکردنەوەی مەزھەبی سوننە،
ئەم دوو خوێندنگەیە زانستەکانی شەریعەتیان ئەوتەوە بەپێی مەزھەبی شافعی و مالکی.

نێوانی نوورەددین زەنگی و سەلاحەددین ساردیی تێکەوت. چەند جارێک سەلاحەددین نامەی
پۆزشی نارد بۆ نوورەددین، بەڵام ھیچ لەوانە سودی نەبوو. نوورەددین سوور بوو لەسەر
ئەوەی لە فرسەتێکدا ھێرش بکاتە سەر میسر بۆ لابردنی سەلاحەددین. لە ھاوینی ساڵی
١١٧٢دا ھەواڵ گەیشت کەوا سوپای نوبییەکان گەیشتوونەتە سنووری میسر و ئەیانەوێت
گەمارۆی ئەسوان بدەن. سەلاحەددینیارمەتی بۆ ناردن و نوبییەکانیان ناچار بە گەڕانەوە
کرد. جارێکی تر، سوپای نوبی لە ساڵی ١١٧٣دا گەڕایەوە. ئەمجارەیان سوپای ئەییووبی
دوایان کەوتن تا وڵاتی نوبە. لەم کاتانە نوورەددین زەنگی ھیچ ھەنگاوێکی سەربازیی
بەرامبەر سەلاحەددین نەنا، بەڵام داوای گەڕانەوەی ٢٠،٠٠٠ دیناری لێکرد کە کاتی خۆی
بۆ ھەڵمەتەکەی ئەسەدەددین شێرکۆ بۆ فەتحی میسر و دەستگرتن بەسەر دەسەڵاتی خاچپەرستی
و فاتیمیدا تەرخانی کردبوو. سەلاحەددین وەک ئەمەکێک بۆ قەرزەکەی، ٦٠،٠٠٠ دیناری بۆ
نارد لەگەڵ باشترین شتومەک و گەوھەردا، ھەروەھا ئەسپ و فیل. سەلاحەددین لە کاتی
ڕۆیشتنی بە خاکەکانی شامی خاچپەرستیدا بۆ گەیاندنی پارە و دیارییەکان بە دیمەشق،
سوودی لە فرسەت وەرگرت و ھێرشی بردە سەر خاچپەرستەکان و فەڕەنگییەکان و چەند شەڕێک
لە نێوانیاندا ڕووی دا. کاتێک سەلاحەددین لە شام بوو باوکی مرد و چەند ڕۆژێک دوای
ئەوەی گەڕایەوە میسر لە ساڵی ١١٧٤دا، براکەی بە سوپایەکەو نارد بۆ گرتنی یەمەن؛
وڵاتەکەیان گرت و بەمەش حیجاز چووە پاڵ میسر.

نوورەددین لە بەھاری ١١٧٤دا ھێزێکی گەورەی کۆ کردەوە و لە ھەوڵێکدا بۆ لابردنی
سەلاحەددین ھێرشی برد بۆ میسر. بەڵام ئەم ھەڵمەتە تەواو نەکرا و لە ١٥ی ئایاری ١١٧٤
لە تەمەنی ٥٩ ساڵیدا نوورەددین گیانی لەدەست دا. بە وەفاتی نوورەددین، سەلاحەددین
بە کردەوە بوو بە پێشەوای میسر و سەربەخۆ بوو لە ھەر شوێنکەوتوویییەکی سیاسی. بەم
شێوەیە سەلاحەددین بوو بە سەرکردەی گەورەترین دەسەڵاتی ئیسلامیی ئەو سەردەمە کە بە
دەوڵەتی ئەییووبی ناسراوە.

نوورەددین زەنگی مرد و لەدوای خۆی کوڕێکی یانزە ساڵەی بەجێ ھێشت بە ناوی ساڵح
ئیسماعیل. سەلاحەددین لە نامەیەکدا بۆ ساڵح ئیسماعیل ئاماژەی بە مەرگی باوکی کرد و
بیستنی ھەواڵی مەرگی ئەوی بە "ڕاچڵەکیان لە بوومەلەرزە" وەسف کرد و بەڵێنی پێ دا لە
بەرامبەر دوژمنانیدا "وەکوو شمشێر دەستبەکار بێ".

سەلاحەددین ئەیتوانی بەئاسانی دیمەشق بگرێ بەڵام لە بیروباوەڕی ئەودا ھێرشکردنەسەر
وڵاتێک کە پێشتر ھیی سەروەر و گەورەی خۆی بووە کارێکی ناڕەوا بوو. سەلاحەددین وای
بە باش زانی چاوەڕوانی بانگھێشت و داوای یارمەتیی ساڵح بمێنێتەوە، بەڵام بارودۆخەکە
لە شام جیاواز بوو، ساڵح ئیسماعیل گوێزرایەوە بۆ حەلەب و گەورەی سەربازە زەنگییەکان
(کەمشتەکین) ڕاسپێردرا لەسەری تا گەورە دەبێت. خێرا کەمشتەکین تەماعی کردە
فراوانکردنی دەوڵەتەکەی و بڕیاری دا دیمەشق بگرێت. ئەمیری دیمەشق داوای یارمەتیی لە
سەلاحەددین کرد و سەلاحەددینیش بە سەرکردایەتیی سوپاکەی، کە لە ڕێگەدا چەند
کۆمەڵێکی کورد و عەرەب دابوویانە پاڵیان، لە مانگی تشرینی دووەمی ساڵی ١١٧٤دا چووە
ناو دیمەشقەوە.

سەلاحەددین دستبەکاری گرتنی شارەکانی تری شام بوو کە دوای مردنی نوورەددین تا
ڕادەیەک سەربەخۆ بووبوون. حەمای بەئاسانی گرت، بەڵام خۆی لا دا لە ھێرشبردن بۆ سەر
حومس، لەبەر ئەوەی کە قەڵاکەی زۆر ئەستەم بوو. پاشان سەرنجی چووە سەر حەلەب و دوای
ئەوەی کەمشتەکین ڕەتی کردەوە ملکەچ بێت بۆی، سوپاکەی بەرەو ئەوێ بەڕێ کرد. ساڵح
(کوڕەکەی نوورەددین) داوای لە خەڵک کرد کە بەرگری لە شارەکەیان بکەن، وەک ئەڵێن ئەو
قسانە کاریگەریی زۆری لەسەر خەڵک ھەبوو.

کەمشتەکین ناردی بۆ لای ڕەشیدەددین سینان (شێخی حەشاشییەکان، کە لەبەر ڕووخانی
دەوڵەتی فاتیمی لەگەڵ سەلاحەددینا دوژمن بوو) و لەگەڵی ڕێکەوت کە سەلاحەددین لەناو
بەرن. تیپێکی ١٣ کەسی لە حەشاشییەکانیان نارد تا لە سەربازگەکەیدا سەلاحەددین
بکوژن، بەڵام پێش ئەوەی ھێرش بەرن ئاشکرا بوون و پیان زانرا.

لەم کاتانە ڕیمۆندی سێیەم لە تەرابلس جوڵا بۆ ھیرشکردنە سەر حومس، بەڵام خێرا
پاشەکشەی کرد بێ ئەوەی ئامانجەکەی بپێکیت، و سەڵاحەدین کەوتە بەر ھیرشی دوژمنەکانی
کە دژە ھێرشیان ئەکردە سەری، دواتر سەڵاحەدین ڕۆیشت بەرەو حەما لە سەرکردایەتی
سوپاکەی بۆ ڕێگرتن لەو تیپە خاچپەرستیەی ھاتبوون بۆی، بەڵام خاچپەرستەکان کشانەوە
کاتێک ھەواڵی زۆری ھێزی ئەییوبیەکانیان پێگەیشت، سەلاحەدین بە ئاسانی چووە شارەکەوە
و قەڵاکەی گرت لە ئازاری ١١٧٥ز، دوای بەرگریەکی بەھێز لەلایەن پاسەوانەکانیەوە.
ئەمیری موسڵ سەیفەدین غازی ترسا لە گەورەبوونی سەڵاحەدین، ھێزێکی زۆری کۆکردەوە
بەسەرکردایەتی عیزەدین مەسعودی برای، کە سەلاحەدین ئەمەی زانی گەمارۆی سەر حەلەبی
لابرد و چووە حەما خۆی ئامادەکرد بۆ بەیەکگەیشتنیان، کاتێک عیزەدین مەسعود گەیشتە
حەلەب سوپای کوڕی مامەکەی، پاشا ساڵح ئیسماعیل چوونە پاڵی و دەرچوون لەگەڵ سوپایەکی
گەوردا، چاوەڕێی کردن تا گەیشتنە شاخەکانی حەما، نوێنەری نارد بۆلایان و بۆیان نارد
و ھەوڵیدا لەگەڵیان ڕێبکەوێت، بەڵام ڕێنەکەوتن ھەردوولا کۆبوونەوە لە شاخی حەما لە
نزیک ڕووباری عاسی و شەڕێکی گەورە لە نیوانیان ڕوویدا و زەنگیەکان تێکشکان لەسەر
دەستی سەڵاحەدین، لە ٢٣ی نیسانی ١١٧٥ز سەڵاحەدین لە دوای ئەم سەرکەوتنە چووە
حەلەبەوە و زەنگیەکان لەگەڵی ڕێکەوتن، و خۆی کرد بە پاشا بەسەر ئەو وڵاتانەی فەتحی
کردبوون و وتاری ھەینی بۆ خوێنرایەوە بە ناوی "الملک الناصر" واتە؛ (پاشای سەرخەر)،
دیناری ئاڵتونی بەناویەوە لە میسر لێدرا، و ژنەکەی نورەدین زەنگی ھێنایەوە، و خێرا
سەرکردایەتی سەڵاحەدین شەرعیەتی وەرگرت کاتێک خەلیفەی عەبباسی لە بەغدا دەسەڵاتی
میسر و ڕۆژئاوای خواروو و نەوبە و ڕۆژئاوای نیمچەدوورگەی عەرەبی و فەلەستین و
سوریای ناوەڕاستی پێدا.

دوای ئەم سەرکەوتنانە دوایین شەڕی نیوان زەنگی و ئەیوبیەکان ڕوویدا لە ھاوینی
١١٧٦ز، سەڵاحەدین سوپاکەی ئامادەکرد لە میسرەوە بۆ یەکلایکردنەوە، و سەیفەدین غازی
ئەمیری موسڵ ھەستا بە کۆکردنەوەی پیاوە لە دیاربەکر و گوند و شارەکانی دوورگەی
فوڕات، ئەیوبیەکان ھاتن بەرەو ڕوویان و لە شەڕێکی بەھێزدا بەسەریاندا سەرکەون و
سەڵاحەدین مامەڵەیەکی جوامێرانەی دیلەکانی کرد دیاری پێدان و ئازادیکردن، پاشان
دەسکەوتەکانی جەنگەکەی بەسەر سەربازەکانیدا دابەش کرد و ھیچی بۆ خۆی دانەنا.

دوای ئەوەی سەڵاحەدین سەرکەوت و فەتحی قەڵای ئەعزازی کرد، بەرەو حەلەب ڕۆیشت و
گەمارۆیدا تا ئەمیر کەمشتەکین بگرێت ئەمجارەش بەرگریەکی بەھێزیان کرد پاشان
سەڵاحەدین ڕێکەوت لەگەڵیان کە زەنگیەکان بمێننەوە لە حەلەب لە بەرامبەر ئەوەی دان
بنێن بە دەسەلاتی سەڵاحەدین لە ھەموو ناوچەکانی تر کە گرتویەتی، و خێرا میرەکانی
ماردین و دەوروبەری دانیان نا بە سەرکردایەتی سەڵاحەدین و بە دەسەڵاتی لەسەر شامدا،
دوای تەواوبوونی ئاگربەستەکە پاشا ساڵح خوشکە بچوکەکەی نارد بۆ لای سەڵاحەدین داوای
لێکرد قەڵای ئەعزاز بگێڕێتەوە بۆ زەنگیەکان، سەڵاحەدین وەڵامی داواکەی دایەوە زۆر
بە جوامێرانە و خۆی ھاوڕێیەتی کرد تا دەروازەی حەلەب و دیارییەکی زۆری بۆ ناردن.

دوای ئەوەی سەڵاحەدین ھاوپەیمانی بەست لەگەڵ زەنگیەکان و ڕێکەوتنی ئاشتی کرد لەگەڵ
شانشینی بەیتولموقەدەس، ھیچ مەترسیەک نەمایەوە بۆ دەوڵەتەکەی بێجگە لە حەشاشیەکان،
کە ڕێگەی تیرۆر کردنیان بەکارئەھێنا بۆ ڕزگاربوون لە دوژمن و ڕکەبەرەکانیان، و چەند
قەڵا و کەلویەکیان بەدەستەوەبوو لە شاخەکانی نەسیری، و کاتێک سەڵاحەدین بڕیاریدا کە
لێیانبدات، چەند یەکەیەکی سەربازی نارد بۆ شاخەکانیان، و سەربازەکانی تری گەڕاندەوە
بۆ میسر و سەڵاحەدین خۆی سەرکردایەتی سوپاکەی کرد و گەمارۆی ھەموو قەڵاکانی
حەشاشیەکانی دا لە ئابی ١١٧٦زدا، بەڵام نەیانتوانی ھیچیان فەتح بکەن دوایی کشانەوە
و پاشان ڕێکەوتن لەگەڵیان بەمەش سەڵاحەدین سەرکەوتنێکی تری بەدەست ھێنا بەوەی
خاچپەرستەکانی بێبەش کرد لە ھاوپەیمانیەکی گرنگ.

لە دوای کشانەوە لە شاخەکانی نەسیری سەڵاحەدین گەڕایەوە میسر دوای ئەوەی دوو ساڵ بە
جێی ھێشتبوو بۆ داستانە یەک لەدوای یەکەکانی لە شام، دەستیکرد بە رێکخستنەوەی
کاروباری میسر و چاکسازیکردن یەکەم ئیش ھەستا بە دروستکردنی قەڵا لە چواردەوری
قاھیرە و بنیاتنانەوەی بەشە ڕوووخاوەکانی، دیوارەکانی چاک کردەوە و فراوانی کردن،
بڕیاری بنیاتنانی قەڵای قاھیرەی دا لە ساڵی ٥٧٣ز کە دواتر بە قەڵای سەلاحەدین
ناسرا، و ھەڵکەندنی بیری یوسف کە گەیشتە قوڵی ٨٥ مەتر، و لە ئیشەکانی تری سەلاحەدین
بنیاتنانی پردێکی گەورە بوو لە جیزە تا ھێڵێکی بەرگری دروست بکات بۆ پاراستن لە
ئەگەری ھێرشی ڕۆژئاوا.

سەڵاحەدین مایەوە لە قاھیرە و سەرپەرشتی ئیشە بنیاتنانەوەکانی ئەکرد، ھاوشان لەگەڵ
بینا سەربازیەکاندا چەند خوێندنگەیەکی دامەزراند بۆ بڵاوکردنەوەی زانست، و خۆی بە
دوای بەڕێوەبردنە ناوخۆییەکاندا ئەچوو، و گرنگی دا بە دامەزراوە کۆمەڵایەتیەکان کە
یارمەتی خەڵکیان ئەدا و دژواریەکانی ژیانیان لێ کەم دەکردنەوە، و بەڵێنی بەخشینی دا
بە ھەژار و ڕێبوارەکان کە پەنایان ئەبردە بەر مزگەوت تیایدا بژین، و مزگەوتی ئەحمەد
کوڕی تۆڵۆنی لە قاھیرە کرد بە شوێنێک بۆ ڕێبوارەکانی لە وڵاتەکانی مەغریبەوە
ئەھاتن.

لە تشرینی دووەمی ساڵی ١١٧٧ز، خاچپەرستەکان ھێرشیان کردە سەر کەنارەکانی دیمەشق،
سەڵاحەدین وای دانا کە ئاگربەست لەگەڵ شانشینی بەیتولموقەدەس کۆتایی ھاتووە بەم
ھێرشە، سوپای کۆکردەوە و رۆیشت بەرەو فەلەستین تا دەستبگرێت بەسەر ھەندێک شوێنی
خاچپەرستەکان، پاشان ڕۆیشت بەرەو عەسقەلان کە پێی ئەوترێت (بوکی شام)، و سەڵاحەدین
بەردەوام بوو غەزووی شوێنە دووەمیەکانی خاچپەرستەکانی یەک لە دوایەک کرد، ھێرشی
بردە سەر ڕامەڵە و لەد و گەیشتە دەروازەکانی قودس.

پاشای بەیتولموقەدیس، بلودینی چوارەم ھێزەکانی کۆکردەوەو لە شاری غەزەوە چووە
عەسقەلان، و کاتێک ئەم ھەواڵە بە سەڵاحەدین گەیشت، بە بەشێک لە سوپاکەیەوە ھاتن
بەرەو شارەکە و لە ٢٥ی تشرینی دووەمی ١١٧٧ز خاچپەرستەکان ھێرشێکی کتوپڕیان کردە
سەریان و شکاندنیان، دوای گەڕانەوەی بۆ میسر سەڵاحەدین نەک ورەی نەڕوخا بەڵکو
جارێکی‌تر ھێزەکانی ڕێکخستەوە و ھێزە ئەییوبییەکان لە نزیک حومس دابەزین، ولە ئابی
١١٧٨ز تاقمە خاچپەرستەکان ھێرشیان کردە سەر حەما و ھەندێک لە خەڵکەکانیان کوشت
بەڵام شکێنران لەلایەن بەرگریکارانی شارەکەوە، سەڵاحەدین ساڵێک لە شام مایەوە بێ
ئەوەی جەنگی تر ڕووبدات، پاشان ھەواڵی پێگەیشت کە خاچپەرستەکان پلان دادەنێن بۆ
ھێرش بردنە سەر سوریای ناوەڕاست، سەلاحەدین ئامادەسازی بۆ کرد و پلانی خۆی ڕێکخست،
لە نیسانی ١١٧٩ز خاچپەرستەکان بەسەرکردایەتی بلدوینی چوارەم بەرەو دیمەشق ڕۆیشتن و
چاوەڕێی بەرگریەکی لاوازیان ئەکرد، دەستیان کرد بە ھێرشبردنە سەر بەرزاییەکانی
جۆلان، یەکەیەکی ھێزە ئەیوبیەکان ڕووبەڕویان بوونەوە پاشان پاشەکشەیان کرد لە
بەردەمیاندا تا بێن بە دوایاندا بۆ باشوری ڕۆژھەڵاتی قنتیڕە کە سوپای ئەییوبی
چاوەڕێی ئەکردن، بەم شێوەیە شەڕ کەوتەوە و ئەییوبیەکان سەرکەوتنیان بەدەست ھێنا و
دوای ئەم سەرکەوتنە سەڵاحەدین ھیزەکانی زیاد کرد لە شام.

لە ھاوینی ١١٧٩ز، بلدوینی چوارەم قەڵایەکی سنوری بنباتنا لەسەر ڕێگای دیمەشق پاشان
ویستی پردێک نیات بنێت لەسەر ڕووباری ئوردن (کە لە ئێستادا ناسراوە بە پردی کچەکانی
یەعقوب) تا خاکەکانی خاچپەرستەکان ببەستێتەوە بە بانیاسەوە کە جیاکەرەوەیەک بوو لە
نێوان میرنشینە خاچپەرستیەکان و خاکە ئیسلامیەکاندا، سەڵاحەدین دژی ئەم پڕۆژەیە
وەستا و بە ئیشێکی دوژمنکارانەی دانا بۆ سەر موسڵمانان، و ١٠٠،٠٠٠ پارچە ئاڵتونی دا
بە بلدوین تا دەست لەم ئیشە ھەڵگرێت، بەڵام ئەو ڕەتی کردەوە، لەبەرئەوە سەلاحەدین
ھێرشی کردە سەر قەڵا سنوریەکە و تێکیدا، پاشان بە سوپاکەیەوە ڕۆیشت و بانیاسی کردە
بنکەی خۆی، سوپای خاچپەرستەکان پەرتەوازە بوون، و سەلاحەدین لە دوورەوە ئاگای لێیان
بوو تا کاتێک فرسەت ھاتە بەردەمی و زانی سوپای خاچپەرستی ھیلاک بوون، ھەردوولا
بەیەکیاندا و موسڵمانان سەرکەوتن، و زۆر لە گەورە جەنگاوەرەکانی خاچپەرستەکان بەدیل
گیران پاشان سەڵاحەدین بەرەو قەڵاکە ڕۆیشت گەمارۆی دا تالە ٣٠ی ئابی ١١٧٩ز فەتحیکرد
و چووە ناویەوە.

لە بەھاری ١١٨٠ز سەڵاحەدین خۆی ئامادەئەکرد بۆ غەزووی بەیتولموقەدیس، بلدوین داوای
ئاشتی لێکرد، سەڵاحەدین ڕازی بوو، ڕیمۆندی سێیەم لە تەڕابلس سەرەتا ڕەتیکردەوە
بەڵام خێرا سەری دانەواند بۆ ڕێکەوتن دوای ئەوەی سوپای ئەیوبی ھێرشیان کردە سەر
میرنشینەکەی و کەشتیگەلی ئیسلامی دەرکەوت لە بەندەری تەڕتوس و ھەڕەشەی ھێرشیان
لێئەکرد.

سەڵاحەدین ھەوڵیدا نێوان ئەمیری حوسن کیفا، نورەدین محەمەد ئەرتقیونی و قەلج
ئەرسەلانی سولتانی سەلجوقیەکانی ڕۆم یەکبخات، نورەدین ناوبژیوانی ئەییوبی قبوڵ کرد
پاشان قلج ئەرسەلانیش قبوڵی کرد و سەڵاحەدین زۆر دڵخۆش بوو پێی بەم یەکگرتنەی خاکە
ئیسلامیەکان پاشان دواتر ناکۆکی کەوتە نیوان نورەدین و قلج ئەرسەلان، سەڵاحەدین
ھەڕەشەی لە نورەدین کرد وتی خۆی ئەڕوات بۆ مەڵتیەی پایتەختی نورەدین تا دەرسی
دابدات و بۆ کۆتایی ھێنان بە ناکۆکی نێوان ئەم دوو فەرمانڕەوا موسڵمانە لە کاتێکدا
موسڵمانان ئەوپەڕی پێویستیان بە یەکگرتوویی ھەبوو، لە ڕاستیدا سەڵاحەدین نەیئەویست
بچێت بۆی تەنھا بۆ ئەوەبوو ملکەچی بکات و نورەدین کە زانی ناتوانێت لەبەرامبەر
سوپای ئەییوبی بوەستێت، ملکەچ بوو بۆ فەرمانی سەڵاحەدین، پاشان سەڵاحەدین گەڕایەوە
قاھیرە لە ساڵی ١١٨١ز، کە ئەیویست مانگی ڕەمەزان لە میسر بەسەربەرێت، پاشان بڕوات
بۆ حەج بەڵام لەبەر چەند ھۆکارێکی نادیار حەجەکە نەکرا.

سەیفەدین غازی کۆچی دوایی کرد لە ٢٨ی حوزەیرانی ١١٨٠ز، عیزەدینی برای میرنشینی
موسڵی گرتە دەست، لە ٤ی کانونی یەکەمی ١١٨١ز پاشا ساڵح کوڕی نورەدین زەنگی کۆچی
دوایی کرد لە حەلەب، کاتێک بێھیوا بوو لەخۆی عیزەدین مەسعودی ئامۆزای دانا وەک میری
حەلەب بەڵام بەڕێوەبردنی حەلەب و موسڵ بەیەکەوە لە سەروو توانای عیزەدینەوە بوو،
لەبەر ئەوە حەلەبی دا بە عیمادەدینی برای لە بەرامبەر سنجار و خاپور و ڕقە و
نەسیبین و سروج و زۆر شوێنی تر، بەڵام سەڵاحەین ھەوڵی نەدا سوود لەو فرسەتانە
وەربگرێت لەبەر ڕێزگرتنی بۆ ئەو پەیماننامەیەی پێشتر لەگەڵ زەنگیەکان بەستبووی.

لە ١١ی ئایاری ١١٨٢ز سەلاحەدین لە سەرکردایەتی نیوەی سوپای ئەییوبی و ژمارەیەک
خۆبەخشدا دەرچوو لە قاھیرەوە بۆ شام، کاتێک زانی ھێزە خاچپەرستەکان لەسەر سنوور
کۆبوونەتەوە بۆ ڕێگرتن لێی ڕێگەی گۆڕی لە سیناوە بۆ ئەبلە، لێرەدا سەڵاحەدین ھیچ
بەرگریەک نەکرا لەلایەن ھێزەکانی بلدوین، گەیشتە دیمەشق پاشان ھێرشیان برد بۆ
دەستگرتن بەسەر بەیروتدا و سەلاحەدین سەرکردایەتی سوپاکەی ئەکرد لە دەشتی بیقاع، و
کاتێک زانی ھێرشەکە سەرکەوتن ناھێنێت، وەستاندی و خۆی کۆکردەوە بۆ ئیشەکەی لە وڵاتی
نێوان دوو ڕووبار.

موزەفەڕەدین کوکبری یەکێک بوو لە میرەکانی حەڕان، بانگی سەڵاحەدینی کرد تا وڵاتی
جەزیرە بگرێت لەو کاتانە ئاگربەستی نێوان سەڵاحەدین و زەنگیەکان کۆتایی پێ ئەھات لە
کانونی یەکەمی ١١٨٢ز، پێش ئەوەی بڕوات بۆ وڵاتی جەزیرە کە کەوتۆتە باکوری وڵاتی
نێوان دوو ڕووبار، گرژی نێوان زەنگیەکان لە زیادبووندا بوو، سەڵاحەدین گەمارۆی
حەلەبی دا بۆ ماوەی سێ ڕۆژ پاشان گەیشت بە قەڵای بییرە نزیک ڕووباری فوڕات، کوکبری
و نورەدینی حوسن کیفا پێی گەیشتن و ھیزە ھاوبەشەکانیان شارەکانی جەزیرەکەیان یەک لە
دوای یەک گرت، ڕەھایان گرت پاشان ڕقە و قرقیسیە و نەسیبین، سەڵاحەدین بوو بە جێگەی
خۆشەویستی خەڵکی شارەکە دوای ئەوەی زۆر لە باجەکانی لەسەر لابردن کاتێک وتی؛
((خراپترین حاکمەکان ئەوانەن خۆیان قەڵەو ئەبن و نەتەوەکەیان برسیە)). پاشان غەزووی
ماکسین و دورین و عرابان و خاپوری کرد.

لە دوای موسڵ سەڵاحەدین گرنگی دا بە گرتنی حەلەب، ھێزی نارد بۆ گرتنی تەل خالد
فەرمانڕەواکەی تەسلیم بوو لەگەڵ گەیشتنی سەڵاحەدین خۆیدا، پاشان سەڵاحەدین بە
سوپاکەیەوە ڕۆیشت بۆ گرتنی عینتاب پاشان بە پەلە گەڕایەوە بۆ لای حەلەب، عیمادەدینی
میری حەلەب زۆر بەرگری نەکرد لەبەرئەوەی جەماوەری نەبوو لە ناو خەڵکەکەدا و حەزی بە
گەڕانەوە ئەکرد بۆ سنجار ئەو شارەی پێشتر بەڕێوەی ئەبرد، وتووێژی کرد لەگەڵ
سەڵاحەدین کە حەلەب ئەدات بە دەستەوە لە بەرامبەر ئەوەی سنجار ونەسیبین و ڕقە و
سروجی بگەڕێننەوە بۆی ھەروەھا ھێزە زەنگیەکان لە ڕیزی سوپای سەڵاحەدیندا ئەوەستن،
بەم ڕێکەوتنە لە ١٢ی حوزەیرانی ١١٨٣ حەلەب ھاتە ژێر دەستی ئەییوبیەکانەوە،
سەڵاحەدینی دادگای حەنەفی گۆڕی بۆ شافعی، لەگەڵ ئەوەی چەند پێویستی بە پارە بوو
ڕێگەی دا بە زەنگی چەند ئەتوانێت لە خەزێنەکانیان بیبات و ئەوەی مایەوە بۆ
سەڵاحەدین.

لەگەڵ نزیکبوونوەی سەڵاحەدین لە موسڵ، زەنگیەکانی موسڵ پەنایان گرت بە خەلیفەی
عەبباسی لە بەغدا، ئەویش یەکێکە لە کەسایەتیە ئاینیە گەورەکانی نارد تا بکەوێتە
نێوانیان، سەڵاحەدین گەیشتە شارەکە لە ١٠ی تشرینی دووەمی ١١٨٢ز، و عیزەدین
مەرجەکانی قبوڵ نەکرد، لەبەرئەوە سەڵاحەدین گەمارۆی شارەکەی دا، دوای چەد
پیاھەڵپژانێک لە بەردەم خەلیفەدا، سەڵاحەدین بڕیاری کشانەوەی دا لەبەرئەوە بریاری
دا ھێرش بکاتە سەر سنجار کە ئەمیرەکەی برای عیزەدین بوو، و ھێزی بە جێھێشت بۆ
بەردەوام بوونی گەمارۆ، سنجاری گرت دوای گەمارۆدانی ١٥ ڕۆژ لە ٣٠ی کانونی یەکەمی
١١٨٢ز، پاشان سەڵاحەدین ھەموو ھێزەکانی کۆکردەوە و کاتێک عیزەدین بە ھاتنی سوپاکەی
سەڵاحەدینی زانی، ناردی بۆ لای و داوای ئاشتی کرد. لە ٢ی ئازاری ١١٨٣، عادل لە میسر
نووسی بۆ سەڵاحەدین کە خاچپەرستەکان لە وڵاتی ئیسلامیان داوە کەشتیەکیان ناردووە لە
کەنداوی عەقەقبەوە بۆ تێکدانی شار و گوندەکانی کەناری دەریای سوور، وا باس دەکرێت
کە خاچپەرستەکان کەشتی موسڵمانانیان سوتاندبوو و ھێرشیان کردبووە سەر کاروانی حەج،
و ھەروەھا ویستبوویان ھێرش بکەنە سەر مەدینە و گۆڕی پێغەمبەر محەمەد تێکبدەن، بەڵام
موسڵمانان ڕووبەڕوویان بوونەوە لە کەشتیگەلەکانی دەریای سووردا و تێکیان شکاندن، و
سەڵاحەدین بڕیاری کوشتنی دیلەکانی خاچپەرستەکانی دا کە ژمارەیان لە ١٧٠ جەنگاوەر
زیاتر بوو.

دواتر ھەندێک لە سوپاکەی سەڵاحەدین بڵاوەیان لێکرد و گەڕانەوە، عیزەدینی میری موسڵ
ئەمەی بە فرسەت زانی و ویستی ھێرش بکاتە سەر ھێزەکانی سەڵاحەدین، لە سەرەتای
نیساندا سەڵاحەدین بە ھێزەکەیەوە چووە پێشەوە و ئامەدیان گرت پاشان سەڵاحەدین ناردی
بۆ لای خەلیفەی عەبباسی و داوای لێکرد حەقی بداتێ بۆ گرتنی موسڵ..

دوای ئەوەی سەڵاحەدین سەرکەوت لە کۆکردنەوەی میسر و سوریا و ڕۆژئاوای نیمچەدوورگەی
عەرەبی و عێراق لە یەک دەوڵەتی ئیسلامی یەکگرتوودا دەوری شانشینی بەیتولموقەدیس و
میرنشینە خاچپەرستەکانی دابوو لە باکوور و ڕۆژھەڵات و باشوورەوە، و دڵنیا بوو لە
یەکڕیزی و تۆکمەیی دەوڵەتەکەی، دەستیکرد بە بەدیھێنانی بەشی دووەمی پلانەکەی کە
دژایەتی خاچپەرستەکان و دەرکردنیان بوو لە وڵاتدا، فرسەتی ھاتە بەردەم کاتێک ئەرنات
ئال شاتیۆن خاوەنی کرک دوای ئەوەی کاروانێکی گرت و ماڵ و چەکەکانی تاڵان کردن،
سەڵاحەین لۆمەی کرد و داوای لێکرد کە دیلەکان ئازادبکات و ماڵەکەیان بۆ بگێڕێتەوە،
کاتێک ئەڕنات ڕەتی کردەوە، سەڵاحەدین ئەو کاتە لە دیمەشق بوو ھەموو سەربازەکانی
کۆکردەوە و ڕۆیشت بەرەو ئوردن، لە ٢٩ی ئەیلولی ١١٨٣، لە ڕووباری ئوردن پەڕییەوە بۆ
ئەوەی ھێرش بکاتە سەر بیسان کە بینی چۆڵ بوو، پاشان لایاندا بەرەو ڕۆژئاوا، تا ڕێگە
لە ھێزە خاچپەرستەکان بگرن قەڵاکانی کرک و شوبکیان گرت لە سەر ڕێگەی نابلس و چەند
کەسێکیان بە دیل لێگرتن، لەو کاتانەدا ھێزە خاچپەرستەکان خۆیان کۆکردەوە کە
گەورەترین ھێز بوو شانشین لە ھەموو شتەومەکەکانی کۆیکردبووەوە، بەڵام ھێشتا کەمتر
بوو لە ھێزی موسڵمانان، ئەییوبیەکان بە شێوەیەکی چاوەڕوان نەکراو کشانەوە بۆ عەین
جالوت لەگەڵ بوونی چەند ھێزێکی ئەییوبی، لەگەڵ ئەمەشدا ھێرشە خاچپەرستیەکان
سەڵاحەدینی توڕەکرد، ئەرنات ئال شاتیون بەردەوام بوو لە ھێرش کردنە سەر کاروانە
بازرگانیە موسڵمانەکان و ڕێگەی حەج بە کەشتیگەل لە دەریای سووردا، بۆ ئەمەش
سەڵاحەدین کەشتیگەلێکی دامەزراند کە لە ٣٠ کەشتی پێک ھاتبوو بۆ ھێرش کردنە سەر
بەیروت لە ساڵی ١١٨٢ز، ڕیناڵد ھەڕەشەی ھێرشکردنە سەر شارە ئیسلامیە پیرۆزەکانی
مەککە و مەدینەی ئەکرد، کە سەڵاحەدین وەڵامی ئەمەی دایەوە بە گەمارۆدانی قەڵای کرک
دووجار لە ساڵی ١١٨٣ و ١١٨٤، و ڕیناڵد وەڵامی دایەوە بە تاڵانکردنی کاروانێکی حەج
ساڵی ١١٨٥،، پاشان سەڵاحەدین گەڕایەوە بۆ ھێرشکردنە سەر عیزەدینی میری موسڵ، بەڵام
عیزەدین ھاوپەیمانی بەست لەگەڵ ئازەربایجان و شانشینی شاخدا کە ئەمانەش ھاوکات بوو
لەگەڵ نەخۆشی سەڵاحەدیندا لەبەر ئەوە لە ئازاری ١١٨٦ز ڕێکەوتنی ئاشتی لەگەڵ بەستن.

نەخۆشیەکەی پاشا بلدوینی چوارەم زیادی کرد و لە ساڵی ١١٨٥ز کۆچی دوایی کرد و
بلدوینی پێنجەم لە جێگەی دانرا، ئەمیش ساڵێکی نەبرد کۆچی دوایی کرد و سیبێلای دایکی
دەسەڵاتی گرتە دەست، کە ئەمیش گی ئال لۆزینیانی دەست نیشانکرد بۆ پاشایەتی، لەگەڵ
گرتنە دەستی دەسەڵاتی گی، جیابوونەوە کەوتە ڕیزی خاچپەرستەکان و فراوان بوون،
ژمارەیەک لە فەرمانڕەواکان ناڕازی بوون لە وەرگرتنی دەسەڵاتی گی لەوانە ڕیمۆندی
سێیەم خاوەنی تەڕابلس کە ئەمە وایلێکرد بنێرێت بۆ لای سەڵاحەدین و لەگەڵی ڕێبکەوێت
کە دژایەتی نەکات و شمشێری لێ بەرز نەکاتەوە، سەلاحەدین ڕۆیشت و لە نزیک تەبریا
دابەزی، و خاوەنی تەڕابلس دای بە دەستەوە، کە پاشای فەڕەنجیەکان ئەمەی بیست ھەموو
سەربازەکانی کۆکردەوە بۆ ڕووبەڕوونەوەی سەڵاحەدین و خاوەنی تەڕابلسیش چووە ڕیزی
فەڕەنجیەکان بۆئەوەی ئیشەکەی خۆ دابپۆشێت.

لە دوای ئەم سەرکەوتنە سەڵاحەدین دانیشت لە خێمەکەی و فەرمانی کرد بە ئامادەبوونی
شاغی و براکەی و ئەرنات، خواردن و خواردنەوەی بۆ دانان، بەڵام سەڵاحەدین سوێندی
خواردبوو کە ئەرنات بکوژێت لەبەر ئەوەی زۆری لە موسڵمانان کوشتبوو، داو ئەوەی
فەرمانی کرد بە ئامادەکردنی ئەڕنات و داوای لێکرد موسڵمان بێت، ئەو ڕەتی کردووە و
سوکایەتی بە پێغەمبەر محەمەد کرد، سەڵاحەدین شمشێرەکەی لێبەرزکردەوە و کوشتی،
سەربازەکانی مەیتەکەیان ھێنایە دەرەوە و فڕیان دایە بەردەم دەرگای خێمەکە کاتێک شا
غی بینی ڕەنگی تێکچوو و وای ئەزانی کە ئەویش وای لێئەکرێت، بەڵام سەڵاحەدین پێی وت
کە ئەرنات زۆر ھەڵەی کردووە بەرامبەر موسڵمانان و ئازاری داون لەبەرئەوە
وایلێکردووە، پاشان داوای ئامادەکردنی خێمەیەکی کرد بۆ شا و براکەی و پاسەوانی بۆ
دانان، و ناردنی بۆ دیمەشق ھەتا تەواوبوونی شەڕ و فەتحی قودس.

سەڵاحەدین وای ئەبینی کە ڕاستەوخۆ نەڕوات بۆ فەتحی قودس لە دوای سەرکەوتنی حەتین،
وای باشتر ئەبینی کە بڕوات بۆ فەتحی شارە کەنارییەکان و پاشان ھێرش بکاتە سەر قودس،
ڕۆیشت بۆ گرتنی عەککا و دیلە موسڵمانەکانی لەوێ ئازاد کرد کە زیاتر لە ٤ ھەزار کەس
بوون، دەستی گرت بەسەر ھەموو شتومەک و ئازوقە و ماڵەکانیدا لەبەرئەوەی بەندەرێکی
بازرگانی سەرەکی خاچپەرستەکان بوو و پەنجەرەیان بوو لەسەر وڵاتی دایکیان لە
ئەورووپا، پاشان سەربازە ئەیوبیەکان بلاوبوونەوە لە کەنارەکەدا قەڵا و کەلو و
شوێنگەکانیان ئەگرت، فەتحی نابلس و حەیفا و ناسڕە و قیساریە و سەفوڕیەیان کرد، دوای
ئەوەی چۆڵکرابوو لە پیاوان بە ھۆی جەنگانیان لە خاکەکانی شەڕدا یان گیرابوون بە دیل
یان ڕایانکردبوو لە بەردەم ھێزی ئەییوبی دوای ئەوەی ژمارەیان کەم بووبوو. کاتێک
بنکەکانی عەککا جێگیر بوون، سەڵاحەدین ماڵەکەی دابەشکرد بەسەر خەڵکەکەدا، ھەندێک لە
سەرکردە خاچپەرستەکانی ھێشتەوە و ھەندێک لە سەربازەکانی ئازادکردپاشان ڕۆیشت بۆ
گرتنی قەڵای تەبنین دوای گەمارۆدان دەستی بەسەراگرت و دوای ئەوە ڕۆیشت سەیدای گرت.

پاشان ڕۆیشت بۆ فەتحی بەیروت و دوای حەوت ڕۆژ گەمارۆدان چووە ناویەوە، ھەر لە ھەمان
کاتدا ئەییوبیەکان جوبەیلیان گێڕایەوە پاشان رۆیشت بۆ فەتحی عەسقەڵان و لەڕێگەدا
زۆر شوێنی گرت وەک ڕامەڵە و دراوم، و لە عەسقەلان مەنجەنیقی دامەزراند و گەمارۆی دا
تا خۆیاندا بەدەستەوە پاشان غەزە و بەیت جەبرین و نەتڕون بە بێ کوشتار خۆیان دا بە
دەستەوە، بەم شێوەیە سەڵاحەدین زۆربەی کەنارەکانی شامی گێڕایەوە تەنھا ھەردوو شاری
تەرابلس و سوڕ و بەشێک لە میرنشینی ئەنتاکیە نەبێت.

سەڵاحەدین ڕاوێژی بە مەجلیسەکەی کرد و مەرجەکانی قبوڵ کرد بە مەرجێک فدیە بدەن بۆ
ھەر پیاوێک ١٠ دینار و ژنان ٥ دینار و کچ و کوڕان ٢ دینار، ئەوەی لە ماوەی ٤٠ ڕۆژدا
بیدات سەربەست دەبێت، ئەوەی نەیتوانی لەو ماوەیەدا بیدات پێویستە بڕوات لە شارەکە،
لە شەوی میعراج لە ٢ی تشرینی یەکەمی ١١٨٧ز سەڵاحەدین چووە قودسەوە، و ڕێگەیدا بە
یەھود تا بگەڕێنەوە شارەکە، و کەنیسەی قیامەی داخست بە ڕووی فەڕەنجیەکاندا لە دوای
فەتحی شارەکە، و فەرمانی کرد بە چاکسازی میحرابی عومەری دێرێن و لابردنی ئاسەوارە
مەسیحیەکان لە مزگەوتی ئەقسا وەک ئەو خاچەی فەڕەنجیەکان بەرزیان کردبوویەوە لەسەر
مزگەوتەکە، و بەردە پیرۆزەکایان بە ئاوی گوڵ پاککردەوە و ومزگەوتەکایان ڕێکخستەوە و
کردی بە خوێندنگەیەک بۆ زاناکانی شافعی، پاشان گەڕایەوە کەنیسەکەی کردەوە.

زۆربەی حاکمە فەڕەنجیەکان ڕۆیشتن بۆ شارە بەسەنگەر بەندکراوەکانی وەک ئەنتاکیە و
سوڕ کە ھێشتا بە دەست خاچپەرستەکانەوە بوون، سوڕ یەکێک لە پاشاکانی ئەوروپا،
کونوارد مەڕکیز مۆنفیراتۆ حوکمی ئەکرد و ھەروەک سوڕ گرنگیەکی ستراتیژی زیاتری ھەبوو
لە قودس، لەبەرئەوە وا گومانیان ئەبرد یەکەمجار فەتحی ئەوێ بکرێت، بەڵام سوڵتان
سەڵاحەدین بۆ بەرزکردنەوە ورەی موسڵمانان لە پێشدا قودسی گێڕایەوە، پاشان ڕوویکردە
قەڵای سەفد و ٧ مانگ گەمارۆیدا تا ناچاری کردن قەڵاکە بدەن بەدەستەوە، سەربازە
فڕەنجیەکان ڕۆیشتن بۆ سوڕ، بەم شێوەیە ھێزە فەڕەنجیەکان لە سوڕ بەھێز بوون تا
توانیان ساڵێک لە بەردەم سەڵاحەدیندا بوەستن، مەڕکیز بە بەردەوامی پێداویستیەکانی
شارەکەی دابین ئەکرد لە ڕۆژانی گەمارۆداندا، تا سوڵتان بێ ئومێد بوو گەمارۆی لەسەر
لابرد بە ئومێدی ئەوەی لە فرسەتێکی داھاتوودا فەتحی بکات، لە ساڵی ١١٨٨ز شا غی
لوزینیانی ئازادکرد. ڕۆیشتن تا لە تەڕابلس بژین پاشان ڕۆیشتن بۆ ئەنتاکیا پێش ئەوەی
بڕیار بدەن بڕۆن بۆ سوڕ، بەڵام مەرکیز ڕێگەی پێنەدان لەبەرئەوە دانی نەئەنا بە
شەرعیەتی شا غی.

دوای ئەوەی سەڵاحەدین لە سەفەد ڕۆیشت بەردەوام بوو لە فەتحی شار و قەڵاکان، فەتحی
جەبلە و لازقیە و قەڵای سەھیون و بکاس و شەغر و سەرمینیە و بەرزیە و دەرب ساک و کرک
و کەوکەبی کرد، بوھمەندی سێیەم خاوەنی ئەنتاکیە ھەوڵیدا لەگەڵ سەڵاحەدین ڕێبکەوێت
بۆ ماوەی ھەشت مانگ، سەڵاحەدین قبوڵی کرد بە مەرجێک دیلە موسڵمانەکان بەربدات، دوای
ئەوەی فەڕەنجیەکان لە سوڕ کۆبوونەوە، ھەندێک لە ڕوھبان و قەسیسەکانیان ھەستان بە
ھاندانی خەڵکەکە لەبەر لە دەستدانی بەیتولموقەدیس، ویستیان ھێرش بکەنە سەر عەککا،
ھێزەکانیان کۆکردەوە و گەمارۆیان دا لە دەریا و وشکنیەوە لە ٢٨ی ئابی ١١٨٩ز،
پارێزەرانی شارەکە داوای یارمەتیان لە سەڵاحەدین کرد، ناردی بۆ ھاوپەیمانەکانی
داوای لێکردن خێرا فریای شارەکە بکەون، سەربازەکانی موسڵ و ئامەد و سنجار و
شوێنەکانی تری وڵاتی جەزیرە و حەڕان و ڕەھا ھاتن بەدەم داواکەیەوە، ھەروەک پاشا
عادلی برای ھات بە دەم داواکەوە سەربازە میسریەکان و کەشتیگەلی میسری بۆ نارد، بەم
شێوەیە شەڕی گەرە کەوتەوە لە نێوانیاندا بێ ئەوەی ھیچ لایەکیان سەربکەون.

شەری حەتین و فەتحی قودس دوو ھۆکاری سەرەکی بوون بۆ ھەڵمەتی خاچپەرستی سێیەم، پاپا
گریگۆری ھەشتەم ھانی پاشاکانی ئەورووپای دا بۆ بردنی ھەڵمەتێکی خاچپەرستی نوێ بۆ
گێڕانەوەی بەیتولمەقەدیس، ئەوەی یەکەم کەس بە دەنگ داواکەوە ھات ئیمپڕاتۆری ئەڵمانی
فریدریش بربروسا ئیمپڕاتۆری ڕۆمانی بوو، کە بە سوپاکەیەوە ھات لە مەجەڕ و رۆمانیاوە
تا گەیشتە قوستەنتینیە، کە ئیمپڕاتۆرەکەی ئیسحاقی دووەم بە نھێنی لەگەڵ سوڵتان
سەڵاحەدین ڕێکەوتبوو، کە ھیچ کامیان ڕێگە بە ھیچ ھێزێک نەدەن ھەڕەشە لە خاکی
ئەویتریان بکات، بەڵام نەیتوانی ڕێگە لە سوپای ئەریدریک بگرێت لەبەر زۆری ژمارەیان،
بەڵام ڕێگەی نەدا بەوەی کەرەستەی چەکیان بۆ دابینبکرێت، فریدریش ناردی بۆ لای
سوڵتانی سەلجوقی ڕۆمی، قلج ئەرسەلان تا بە خاکەکانیاندا تێپەڕ ببێت، ئەویش ڕێگەی دا
لە ھەمان کاتدا نامەی پۆزشی نارد بۆ سەڵاحەدین و وتی نەیتوانیووە ڕێگەیان لێبگرێت،
سەڵاحەدین ئاگادار کرا لە کاتێکدا گەمارۆی عەککای ئەدا.

ھەڵمەتەکە لێرەدا نەوەستا، بەڵکو دووان لە پاشا گەرەکانی تری ئەوروپا ھاتن بە
دەنگیەوە کە ئەوانیش ریچاردی یەکەم (ناسراو بە شێردڵ/Lionheart) پاشای ئینگلتەرا و
فیلیپ ئۆگستەس پاشای فەڕەنسا بوون، ڕیچارد سێ ھەزار بەندی موسڵمانی کوشت کە ژن و
مناڵیان لە نێودا بوو، سەڵاحەدین وەڵامی دایەوە بە کوشتنی ھەموو ئەو فەڕەنجیانەی لە
نێوان ٢٨ ئاب و ١٠ی ئەیلولدا گرتبوونی، لە ٧ی ئەیلولی ١١٩١ز، سوپای سەڵاحەدین و
خاچپەرستەکان دایان بەیەکدا لە شەری ئەرسوف کە سەلاحەدین شکا، بەڵام خاچپەرستەکان
نەیانتوانی بڕۆنە ناوەوە و لە کەنارەکەدا مانەوە، و شەڕ مایەوە لە نێوان
ھەردوولادا، و ھەموو ھەوڵی فەڕنجەکان بۆ گرتنی قودس شکستی ھێنا.

ڕیچارد دوای ئەوەی لە جەنگی ئەرسوف شکا، ویستی بەرەو عەسقەلان (شارێکە لە ئیسرائیلی
ئێستا) بڕوات، سەلاحەدین بەمە ئەزانێ و شارەکە چۆڵ ئەکات. کە ڕیچارد ئەگاتە ئەوێ و
ئەبینە چۆڵ و ڕوخاوە ناچار ئەبێت بگەڕێتەوە بۆ 'یافا' (دیسان کەنارە شارێکی
ئیسرائیلی ئێستایە) لەوێ سەلاحەدین پەلاماری ئەدات و تەواو سوپاکەی تێک ئەشکێنێت کە
ئەوترێت ئەمێننەوە سەر ٢٠٠٠ چەکدار و ٥٠ سوارێک. ئەمە وا ئەکات ڕیچارد هەوڵی گرتنی
قودس بە دوور بزانێت [٤]. دەربارەی ئەوەی کە ئایا سەلاحەدین میوە و بەفری ناردوە بۆ
ڕیچارد کاتێ نەخۆش ئەکەوێت، یان داوا ئەکات، ڕای جیاواز هەن. لانی کەم ئەم
سەرچاوەیە [٥] ئەڵێت کاتی ڕیچارد لە جەنگدا ئەکەوێت وە سەلاحەدین بەمە ئەزانێت،
جوتێ ئەسپی بۆ ئەنێرێت، وە کاتێکیش نەخۆش ئەکەوێت و تای لێ دێ، سەلاحەدین بەفر و
میوەی بۆ ئەنێرێت. هەمان سەرچاوە بە پێچەوانەی سەرچاوەی دیکەوە ئەڵێ گوایە پێشنیاری
شوکردنی خوشکی ڕیچارد بە برای سەلاحەدین لە وەڵامی ئەم بەخشندەییەی سەلاحەدیندا
بوە.

دوای ئەوە ھەردوولا ڕێکەوتن لە ١ی ئەیلولی ١١٩٢ کە بە ڕێکەوتنی ڕەمڵا ناسراوە بۆ
ماوەی سێ ساڵ و ھەشت مانگ بەردەوام بێت، کە بە پێی ئەمە شانشینی خاچپەرستی تەنھا لە
یافا و سوڕ دەبێت، قودس لە دەستی موسڵمانان دەبێت بەڵام ڕێگە بە حەجی مەسیحیەکان
ئەدەن، لەو کاتانە پەیوەندی سەڵاحەدین لەگەڵ ڕیچاردا ڕیزلێنانی لە خۆ ئەگرت و دوور
بوو لە ڕکەبەری سەربازی، و کاتێک ڕێکەوتنەکە کرا سەلاحەدین ڕۆیشت بۆ قودس
دیوارەکانی سەنگەربەند کرد، خوێندنگە و نەخۆشخانەی تیا دامەزراند، مانگی ڕەمەزانی
ساڵی ٥٨٨ک لەوێ بەسەر برد پاشان ڕۆیشت بۆ دیمەشق و دوایین ڕۆژەکانی لەوێ بەسەر برد.

ڕووبەڕووبوونەوە لەگەڵ شا ڕیچارد و پەیماننامەی ڕامەڵە دوایین ئیشی سەڵاحەدین بوون،
لە دوای ڕۆیشتنی ڕیچارد بە ماوەیەکی کەم سەڵاحەدین توشی نەخۆشی بوو لە ٢٠ی شوباتی
١١٩٣ز، وردە وردە نەخۆشیەکی زیادی کرد تا کۆچی دوایی کرد لە ٣ی ئازاری ١١٩٣ز، بە
مردنی موسڵمانان کۆبوونەوە بە تایبەت دیمەشقیەکان زۆری بۆ ئەگریان، نوێژیان لەسەر
کرد و زۆر بەداخ بوون بۆی تەنانەت فەڕەنجیەکان بەداخ بوون، نێژرا دوای نوێژی عەسری
ھەمان ڕۆژ لە نزیک مزگەوتی ئەمەوی لە دیمەشق لەلای پاشا نورەدین زەنگیەوە، و کاتێک
خەزێنە تایبەتەکانی کرایەوە بینرا ماڵی تەواوی تیا نیە بۆ بەڕێکردنی جەنازەکەی، و
ھیچ ماڵ و موڵکێکی بەجی نەھێشت و زۆربەی لە خێردا بەخشیبوو.

سەڵاحەدین پێش مردنی دەوڵەتەکەی دابەش کرد لە نیوان کوڕەکانی و ئەندامانی
خێزانەکەی، میرنشینی دیمەشقی دا بە ئەفزەڵ نورەدین عەلی کوڕە گەورەی و وەسیەتی بۆ
کرد بە دەسەڵات، میسری دا بە عەزیز عوسمانی کوڕی، حەلەبی دا بە زاھیر غازی
غەیاسەدینی کوڕی، کرک و شوبک و وڵاتی جعبر و چەند شارێکی تری لای فوڕاتی بە جێھێشت
بۆ عادلی برای، حەمای دا بە کوڕی براکەی محەمەد کوڕی تەقیەدین عومەر، و حومس و
ڕەحبە و ئەوانی تری دا بە حەفیدی شێرکۆی مامی، یەمەنیش بە زوھەیرەدینی برای، بەڵام
ناکۆکی نیوان کوڕەکانی سەڵاحەدین وایکرد کە عادلی مامیان لایبردن و دەوڵەتی ئەییوبی
یەکخست لە ژێر ئاڵاکەیدا، وەک ئەوەی سەڵاحەدین پێشتر کردی، عادل خاکەکانی دابەشکرد
لە نیوان کوڕەکانیدا و ھێشتا لە ژیندا مابوو، بەڵام ئەم برایانە بوو بە ناکۆکیان
دوای مردنی باوکیان، لەگەڵ ئەوەی کە خاچپەرستەکان سودمەند ئەبوون لەم ناکۆکیانە،
مناڵەکانیشیان لە دوای خۆیان بە ھەمان شێوە بوون ھەتا (ساڵح ئەیوب) حەفیدی عادل
دەرکەوت، جارێکی تر دەوڵەتی سەڵاحەدینی لە ژێر ئاڵای خۆیدا یەکخست، لە دوای مردنی
ساڵح ئەیوب تۆران شای کوڕی دەسەڵاتی گرتە دەست، بەڵام مەمالیکەکانی گەلەکۆمەیان
لێکرد و کوشتیان بەمەش دەوڵەتی ئەییوبی کۆتایی پێھات و دەوڵەتی مەمالیکەکان
دامەزرا.

لەگەڵ ئەوەی ئەو دەوڵەتەی سەڵاحەدین بنیاتی نا زۆر نەمایەوە، بەڵام سەڵاحەدین لە
وشیاری ئیسلامیدا بە ئازادکەری قودس ئەژمێررێت، لەگەڵ بەرزبوونەوەی ھەستی نەتەوەیی
عەرەبی لە سەدەی بیستدا، و لەگەڵ بوونی ناکۆکی عەربی ئیسرائیلی، پاڵەوانیتی و
سەرکردایەتی سەڵاحەدین گرنگیەکی نوێی بە دەست ھێنا لە ئازادکرنیدا بۆ قودس لە دەستی
خاچپەرستەکان سەرچاوەیەکی ئیلھامە بۆ ئۆپزسیۆنی عەرەبی نوێ دژی سەھیۆنیەت، ھەروەھا
دروشم و کەسایەتی سەڵاحەدین دانراوە لە پڕۆگرامی خوێندنی دەوڵەتە عەرەبیەکاندا،
ھەروەک ھەزاران کتێب لەسەر ژیانی دانراون، و شانۆ و دراما و نواندنی لەسەر کراوە.

لەگەڵ ھەموو ئەمانەدا، سەیری یەکڕێزی جیھانی عەرەبی لە ژێر ئاڵای سەلاحەدین ئەکرێت
وەک ھێمایەک بۆ یەکڕیزیەکی نوێ کە نەتەوەییە عەرەبە تازەکان ھەوڵیان بۆ ئەدا، بە
سەرکردایەتی جەمال ھەبدول ناسڕ، لەبەر ئەوە دروشمی سەڵاحەدین بوو بە دروشمی شۆڕشی
میسر، پاشان بوو بە دروشمی چەند دەوڵەتێکی تر وەک عێراق و فەلەستین و یەمەن و
سوریا، لە عێراقدا شارێک بە ناوی سەڵاحەدینەوە ناونراوە ھەروەھا زانکۆی سەڵاحەدین
لە شاری ھەولێر بەناوی ئەوەوە ناونراوە.

ژمارەیەکی کەم بینا ماونەتەوە تا ئێستا کە لە سەردەمی سەڵاحەدین دروستکراون لە ناو
شارە نوێکاندا، سەلاحەدین یەکەم کەس بوو قەڵای قاھیرەی دامەزراند ھەروەھا قەڵای
سەربازی دروستکرد لە سینا کە ئەڕوانێت بەسەر ڕێگەی ئەو کاروانانەی میسر بە
رۆژھەڵاتی ناوەڕاستەوە ئەبەستن، زۆر لە موسڵمانان مناڵەکانیان ناوئەنێن (سەڵاحەدین)
بە ناوی ئەم سەرکردەیەوە، لە کاتێکدا ئەم ناوە وەک نازناوێک بە سوڵتان ئەیوبی درا
دوای ئەوەی دەوڵەتی فاتیمی ڕوخاند و جەنگا لەگەڵ خاچپەرستەکان.

لەگەڵ جیاوازی بیروباوەڕیاندا سەرکردە مەسیحیەکان ستایشی سەڵاحەدینیان کردووە،
بەتایبەت ڕیچارد دڵی شێر، وتویەتی؛ سەرکردەیەکی مەزنە، بە بێ شک مەزنترین و
بەھێزترین سەرکردەیە لە جیھانی ئیسلامیدا، سەڵاحەدینیش لە وەڵامدا وتویەتی ھیچ
سەرکردەیەکی مەسیحی نیە لە ڕیچارد ئەشرەفتر بێت، و لە دوای ڕێکەوتننامەی ڕامەڵە،
سەڵاحەدین و ڕیچارد دیاریان گۆڕیوەتەوە وەک ھێمایەک بۆ ئەو ڕێزەی بۆ یەکتر
ھەیانبووە لەگەڵ ئەوەی یەکتریان نەبینیبوو ڕووبەڕوو.[ژێدەر پێویستە]

مێژونوسە ئەوروپیەکان دەربارەی ئەڵێن؛ (ڕێز ودانایی و لەسەرخۆییەکەی و پاکی و
لیبرالیەتیەکەی بوو کە وەک ئیلھامێک بووە بۆ مێژنووسە کۆنەکانمان، ئەو ڕێزەی
بەدەستی ھێناوە لە سوریای فەڕەنجی کەمتر نەبووە لەوە کە لە خاکی ئیسلامدا
ھەیبووە).[ژێدەر پێویستە]

لە دیارترین ئەو ئیشە ھونەریانەی کە لەسەر کەسایەتی سەڵاحەدین کراون، فیلمی
سینەمایی (شانشینی ئاسمان) Kingdom of Heaven لە دەرھێنانی دەرھێنەری بەریتانی
ڕیدلی سکوت، کە پێشوازیەکی گەرمی لێکرا لە جیھانی عەرەبی ئیسلامی، کە بە ئەمانەتەوە
وێنەی سەڵاحەدینی کێشابوو و لایەنە سوارچاکی و بەڕێزییەکەی دەرخستبوو.

لە ھەمان کاتدا بە پێی ھەندێک سەرچاوە، لە ماوەی شەری جیھانی یەکەمدا سەرکردەی
بەریتانی، ئیدمۆند ئەلنبی بە شانازییەوە ڕایگەیاند (ئەمڕۆ شەڕی خاچپەرستی تەواو
بوو) شمشێرەکەی بەرز کردەوە بەلای پەیکەری سەڵاحەدینی ئەیوبی دوای دەستگرتنیان
بەسەر دیمەشقدا، کەئەم دەربڕینە لە ئیدمۆند نەبوویەوە بە دێژایی ژیانی، ئەوەبوو کە
زۆر بە توندی ڕەتی ئەوانەی ئەدایەوە کە داگیرکردنی فەلەستین لە ساڵی ١٩١٧ بە
ھەڵمەتی خاچپەرستی دابنرێت، ساڵی ١٩٣٣ ئیدمۆند وتی گرنگی قودس لە گرنگیە
ستراتیژیەکەیەتی و ھیچ پاڵنەرێکی ئاینی نیە بۆ ئەو مەبەستە[٦]، ڕۆژنامەی بەریتانی
ئاھەنگیان گێڕا بۆ داگیرکردنی شام بە وێنەیەکی کاریکاتێری ڕیچارد دڵی شێ رسەیری
قودس ئەکا و لە ژێریدا نوسراوە؛ ((دوا جار، ئاواتەکەم ھاتەدی))[٧]، دوای ئەوەی ھنری
غوری فەڕەنسی چووە ناویەوە لە حوزەیرانی ١٩٢٠، بەلای ئارامگەی سەڵاحەدین ئەییوبیدا
ھاواری کرد (ھەستە ئەی سەڵاحەدین، ھاتینەوە، بوونی من لێرە سەرکەوتنی خاچە بەسەر
ھیلالدا)[٨].



https://ckb.wikipedia.org/wiki/%D8%B3%DB%95%D8%B9%DB%8C%D8%AF_%D9%86%D9%88%D9%88%D8%B1%D8%B3%DB%8C

سەعید نوورسی یان سەعیدی کوردی ناسراو بە بەدیعوززەمان (٥ی کانوونی دووەمی (مارت)
١٨٧٨ - ٢٣ی کانوونی دووەمی ١٩٦٠) زانا و فەیلەسووفی کوردی ئایینی ئیسلام و نووسەری
سەرجەمی پەیامەکانی نوور و مامۆستای کۆمەڵەی نوور بوو.[١][٢][٣][٤][٥] لە سەردەمی
خۆیدا و لە تەمەنی ١٥ ساڵیدا زانایانی ئایینی ئەو کاتە ناسناوی بديع الزمانیان
(واتە ناوازەی سەردەم) لێناوە.[٦]

لە دوای ڕووداوی ٣١ی مارت لەلایەن حکومەتی ئەو کاتەی تورکیاوە گیرا و فەرمانی
بەسەردا درا، بەڵام پاشان کە زانرا بێ تاوانە ئازاد کرا. لەسەر داوای مستەفا کەمال
پاشا هات بۆ ئەنقەرە و چاوی پێکەوت و ماوەیەک لەوێ مایەوە. پاشان چوو بۆ شاری وان .
لە پاش ماوەیەک دوورخرایەوە بۆ بارلا ، وە پاشانیش بەهۆی نووسینی چەند کتێبێکەوە
دوورخرایەوە بۆ بوردور ، ئیسپارتا ، کاستامۆنو لە پاشانیش بۆ ئەمیرداغ. وە بەهۆی
کتێبەکانیەوە فەرمانی بەسەردا درا و لەو سەردەمانەدا بە چەندەها مانگ لە
بەندیخانەکانی ئێسکی شەهر، دەنیزلی، ئافیۆن گیراو وە پاشانیش خۆیی و کتێبەکانیشی
خاوێن و بێ تاوان دەرچوون.

لە ٢٣ی مارتی ١٩٦٠ز. دا لە شاری ئورفا کۆچی دوایی کردووە. بەڵام لە ١٢ی تەمووزی
١٩٦٠ دا لەلایەن حکومەتی تورکیاوە گۆڕەکەی هەڵدرایەوە و بۆ شوێنێکی نادیار کە تا
ئێستا نەزانراوە دوورخرایەوە.[٧]

بە شوێن کەوتووەکانی دەوترێت (نوورەکان) یان (کۆمەڵەی نوور). کۆمەڵەی نوور ئەو
کتێبانە دەخوێنن (سەرجەمی پەیامەکانی نوور) کە پێکهاتوون لە چەندەها بیروباوەڕی
دینی.

سەعید نوورسی لە ساڵی ١٨٧٨ز لە شاری بەدلیس و قەزای ھیزان و شارۆچکەی ئیسپاریت و لە
گوندی نوورس (ئێستا پێی دەڵێن کەپیرلی) لە دایکبووە. باوکی ناوی میرزایە و دایکیشی
ناوی نوورییە یە. ژیانی نوورسی وەکو خۆی دەڵێت بە سێ قۆناغدا تێپەڕیوە "سەعیدی کۆن"
، "سەعیدی نوێ" ، "سەعیدی سێیەم". وەک لە کتێبەکانیدا باسی دەکات تا تەمەنی ٤٥ ساڵی
بە قۆناغی "سەعیدی کۆن" دادەنێت. "سەعیدی کۆن" خزمەتی ئیمان و ئیسلام بە رێگای
سیاسەت دەکات. بەڵام بەو ڕوداوانەی کە دواتر بەسەری دێت بە تەواوی ڕای دەگۆڕێت و
دووردەکەوێتەوە لە سیاسەت.[٨]. ھەروەھا چوارەم مناڵی خانەوادەکەیانە کە یەک لە دوای
یەک ئەمانەن (دورریە خانم ، عەبدوڵڵا ، سەعید ، محەمەد ، عەبدولمەجید ، مەرجان). بە
ھەوڵ و تەقالای خۆی شارەزایی لە زانستەکانی ڕۆژگاردا ، وەک (کیمیا ، فیزیک ،
زیندەزانی ، جیۆلۆجی ، بیرکاری ، گەردوونناسی ، جوگرافیا ،..ھتد) پەیدا کردووە.
یەکەم کەسە کە ھەوڵی داوە بۆ دامەزراندنی زانکۆ لە کوردستاندا و کردنەوەی
قوتابخانەی کوردی و خوێندنی وانەی زانستەکانی سەردەم شان بە شانی زانستە
ئاینییەکان. گەورەترین کەسایەتی کوردی ئەم سەردەمە و مەزنترین زانایە کە لە دوای
مەولانا خالیدی نەقشبەندی لە ناو نەتەوەی کورددا ھاتووەتە دنیاوە و ناوبانگی جیھانی
بۆ درووست بووە و ، لە ڕووبەرێکی فراوانی سەر زەویدا سوود لە بەرھەمەکانی
وەردەگیرێت.

زیاتر لە سەد و سی کتێب و نامیلکەی لە ژێر ناونیشانی (سەرجەمی پەیامەکانی نوور)دا
نووسیوە و بڵاوی کردوونەتەوە. وەرگێڕانی سەرجەمی پەیامەکانی نوور بۆ زمانی عەرەبی
لەلایەن (ئیحسان قاسم صاڵحی)یەوە تەواو بووە و لە دە دانە بەرگی قەشەنگدا و لە
ھەردوو شاری ئەستەمبوڵ و قاھیرە چەند چاپێکی یەک لە دوای یەکیان تا ئێستا لێ بڵاو
کراوەتەوە. بەشێکی زۆریشیان لەلایەن ماری وێڵد (شوکران واحید)ەوە کراون بە زمانی
ئینگلیزی. بەشێکی ئەم پەیامانە بۆ ئەم زمانانەی خوارەوەش وەرگێڕدراون ، کە تا ئێستا
کاری وەرگێڕان تیایاندا بەردەوامە : (ئەڵمانی ، فەڕەنسی ، ڕووسی ، ئوردوو ، فارسی ،
ئیتاڵی ، گوجەراتی ، مەلایا ، ڕۆمانی ، چینی ، بولگاری ، پورتوگالی ، ئەلبانی ،
بۆسنی ، ئیسپانی ، مەقەدۆنی..ھەروەھا گەلێ زمانی تریش.

لەو کاتەی کە "سەعیدی کۆن" گۆڕا بە "سەعیدی نوێ" کتێبی (فتوح الغیب) ی شێخ
عبدالقادری گەیلانی کاریگەرییەکی گەورەی دروست کرد لەسەر سەعید نوورسی.[٩] بەشی
زۆری (پەیامەکانی نوور) لە سەردەمی "سەعیدی نوێ" دا نووسراوە. سەعید نوورسی بە
کورتی سەبارەت بە جیاوازی نێوان "سەعیدی کۆن" و "سەعیدی نوێ" دەڵێت " سەعیدی کۆن
زیاتر بە پێی مێشکی دەڕۆیشت ، بەڵام سەعیدی نوێ ھەم بایەخ بە مێشک دەدات و ھەم بە
دڵیش"

سەعید نوورسی بە ناوەکانی زانای سەردەم "بدیع الزمان" ، "مەلا سەعید" ، "مەلا
سەعیدی-مەشھوور" ، "سەعیدی نوورسی" و "سەعیدی کوردی" ناسرابوو. یەکەم دەستپێکردنی
خوێندنی لە گوندی نوورس لەلای کاک عەبدوڵڵای برا گەورەی بوو. لە تەمەنی ٩ ساڵیدا
(١٨٨٧) چوو بۆ گوندی "تاغ" و لە قوتابخانەکەی مەلا محەمەد ئەمین ئەفەندی دەستی کرد
بە خوێندن. لە ساڵی ١٨٨٨ قوتابخانەی تەواو کرد.[١١] لە کتێبی (مێژووی-ژیان)
نووسیویەتی کە لە گوندی "تاغ" بوو زۆر گرنگی پێ دەدرا بەڵام قوتابیەکان ئەمەیان پێ
ناخۆش بوو لەبەر ئەوە قسەی ناشرینیان پێ دەوت لەبەر ئەوە دەگەڕێتەوە بۆ گوندەکەی
خۆیان. دوای ئەوەی کە لە گوندی "تاغ" گەڕایەوە ھەفتەی یەک جار (کە کاک عەبدوڵڵای
برای سەردانی ماڵەوەی دەکرد) دەرسی لێ وەردەگرت. لە ماوەی پێنج ساڵدا لە
قوتابخانەکانی "مەلا محەمەد ئەمین ئەفەندی ، میر سەعید وەلی و مەلا محەمەد ئەفەندی"
دەرسی خوێند. وەک لە پەیامەکاندا نووسراوە کە لە ماوەی ئەم پێنج ساڵەدا توانی
"قورئانی پیرۆز خەتم بکات و بۆ ماوەی سێ مانگ لە قوتابخانەی شێخ محەمەد جەلالی
بخوێنێت و وە ڕۆژانە بۆ ماوەی سێ کاتژمێر کتێب بخوێنێتەوە و یەکسەر لەبەری بکات و
وە ھەروەھا بێجگە لەو کتێبانەی کە قوتابخانەدا دەی خوێندن زۆر کتێبی تریش
بخوێنێتەوە. وە دوای ئەمە لەوێ ئیجازە وەردەگرێت و لەوێ دەڕوات. لەم ماوەیەدا
گفتوگۆی زۆری لەگەڵ مامۆستاکانیدا دەکرد بەڵام قوتابیەکان ئەمەیان پێ ناخۆش بوو وە
ئیرەییان پێ دەبرد و ھەندێک جاریش دەبوویە شەڕیان. ڕۆژێکیان یەکێک لە خزمەتکارەکانی
ئاغای "جەزیرە" بە مەبەستی کوشتنی سەعید نوورسی دەیەوێت شمشێرەکەی دەربکات بەڵام
شمشێرەکەی لە بەرگەکەی گیر دەبێت و ناتوانێت ھیچ بکات ، سەعیدیش دەیخاتە ئاوێکی
ساردەوە و پاشان دەری دەھێنێتەوە. لە دوای ماوەیەک سەعید بۆ بەڕێ کردنی زستان
دەگەرێتەوە بۆ گوندەکەیان.

شەوێکیان لە خەویدا دەبینێت کە قیامەت ڕوویداوە و ھەموو خەڵکی بەسەر پردی "صرات" دا
دەپەڕێنەوە ، ئەویش دەڕواتە سەر پردی صرات و ڕادەوەستێت تا دانە دانە ھەموو
پێغەمبەران دەبینێت وە لە کۆتایدا پێغەمەرمان "موحەممەد(د.خ)" دەبینێت و لە خەوەکەی
ڕادەچڵەکێت. وە بەھۆی ئەم خەوەوە داوای درێژە پێدانی خوێندن لە باوکی دەکات و لەسەر
ئیزنی باوکی دەچێت بۆ قوتابخانەی " میر حەسەن وەلی" .

بەھۆی ئەوەی سەعید نوورسی لە بابەتە ھەرە ئاڵۆزەکان تێدەگەیشت و بە ماوەیەکی کەم
کتێبی لەبەر دەکرد و بابەتە زانستیەکانی بە قوڵی دەزانی ، بووە ھۆی سەرسامی "مەلا
فتح اللە ئەفەندی" و بەو ھۆیەوە نازناوی (بدیع الزمان)ی لێنا.[١٢][١٣][١٤][١٥]

دوای ماوەک دێت بۆ شاری بەدلیس و کەسایەتی دەگۆڕێت و وە ھەروەھا دەبێتە جێی سەرنجی
"عمر پاشا"ی والی بەدلیس و ژوورێکی دەداتێ بۆ بەردەوام بوونی لە خوێندن. بە پێی ئەو
زانیاریانەی کە لە "پەیامەکانی نوور"ەوە وەرگیراوە "سەعید نوورسی" بۆ ماوەی دوو ساڵ
لێرە درێژە بە خوێندنەکانی دەدات و پاشان لەلایەن والی شاری وانەوە دەعوەت دەکرێت و
ئەویش دەچێت و لە وانیش بۆ ماوەی دە ساڵ لەو ژوورەی کە والی وان بۆی دابین کردبوو
درێژەی بە خوێندنە زانستیەکانی دەدات. لە دوای ماوەیەک کە "حەسەن پاشا"ی والی وان
دەستی لە کار کێشایەوە ، "تاھیر پاشا" بوو بە والی تازەی وان و پەیوەندی لەگەڵ
"سەعید نوورسی" دا زۆر باش بوو ، وە لەو ژوورەی کە دەرسی تیایدا دەخوێند بەردەوام
بوو . وە ھەروەھا قوتابخانەیەکیشی ھەبوو کە دەرسی بە تەلەبەکانی دەخوێند.

سەعید نوورسی بۆ خوێندنی زانستە گشتیەکان و زانستی ئیسلامی ، دەمێک بوو بیری لە
دروست کردنی زانکۆیەک کردبوەوە و بۆ گەیاندنی داواکەی بە حکومەت لە ساڵی ١٩٠٧ چوو
بۆ ئەستەمبوڵ . وەک برایەتی کردنێک لەگەڵ "زانکۆی الآزھر" لە میسر ناوی "مدرسة
زھراء"ی لەم زانکۆیە نابوو. مەبەستی "سەعید نوورسی" لە دروستکردنی ئەم زانکۆیە
خوێندنی "زانستە گشتیەکان" و "زانستی ئیسلامی" بوو. وە بە ھەرسێ زمانەکانی عەرەبی و
تورکی و کوردی لەم زانکۆیەدا بخوێنرێت. کە ھات بۆ ئەستەمبوڵ یەکەم جار چوو بۆ ماڵی
"فەریق ئەحمەد پاشا". دوای ئەوە داوای لە حکومەت کرد کە دەیەوێت لە ڕۆژھەلاتی
ئەستەمبوڵ زانکۆیەک دروست بکات بەڵام حکومەت وەڵامی نەبوو. پاشان دوای دوو مانگ
مانەوە لە ئەستەمبوڵ چوو بۆ مزگەوتی "فاتیح" و لەوێ لە خانەی "شەکەرجی" مایەوە. وە
شتێکی سەیر لێرە ڕوویدا کە بووە ھۆی سەرنج ڕاکێشانی ھەموو زاناکان ئەویش ئەوە بوو
کە لەسەر دەرگای ژوورەکەی نووسیبووی " لێرە وەڵامی ھەموو پرسیارێک دەست دەکەوێت و
ھەموو دەردێک چارەسەر دەکرێت بەڵام پرسیار لە کەس ناکرێت ".[١٦]

لە نێوان ساڵەکانی (١٩١٥-١٩١٧) لە جەنگی نێوان "دەوڵەتی عوسمانی" و "ڕووسەکان" لە
شەڕی "قەفقاس" دا وەکو بەرپرسێکی گەورە بەشداری لە جەنگی جیھانی یەکەمدا کرد.[١٧]
پاشان لە ساڵی ١٩١٦ دا لە شەڕی بەرگری کردن لە شاری بەدلیس لەگەڵ "ڕووسەکان"
بریندار کراو بە ئەسیر کەوتە دەست "ڕووسەکان" ، بۆ ماوەی یەک ساڵ لە کەمپینی
ڕووسەکاندا مایەوە. لە ساڵی ١٩١٧ لە کامپینی "کۆسترۆما" لە دەست ڕووسەکان ھەڵھات و
بەرەو ئەستەمبوڵ گەڕایەوە. کە گەڕایەوە بۆ ئەستەمبوڵ چووە ڕیزی بەرزترین کۆمەڵەی
فەتوای ئەو سەردەمە کە ئەویش کۆمەڵەی "الدار الحکمة الآسلامیة" بوو ، وە بووە
ئەندامێکی ئەو کۆمەڵەیە.

بەھۆی ئەو دەعوەتانەی کە "مستەفا کەمال ئەتاتورک" و والی پێشووی وان "تەحسین پاشا"
کردبوویان چوو بۆ شاری ئەنقەرە و بۆ ماوەیەک لەوێ مایەوە. وەکو دووەم گوێگری
"کۆبوونەوەی میللی" بەشداری کردووە. بەھۆی ئەو بەیاننامەیەی کە پێشکەشی کرد بە
حکومەت بۆ چاککردنی ڕەوشی تورکیا ، لەلایەن چەند کەسێکەوە زۆر بەتوندی بەرپەرچی
درایەوە. لە پاڵ ئەمەشدا ھەر وازی لە داوای دروست کردنی زانکۆی "زەھرا" نەدەھێنا.

لە ساڵی ١٩٢٥ دا کە دوور خرایەوە بۆ بوردور کتێبی "دەرگای یەکەمی نوور" ی نووسی.
پاشان دوور خرایەوە بۆ بارلا. لێرە دەستی کرد بە نووسینی سەرەتای پەیامەکانی نوور ،
ھەردوو کتێبی وتەکان و مەکتوبات بە تەواوی و بەشێکی زۆری بریسکەکانی لێرە
نووسییەوە.

لە ساڵی ١٩٣٤ لە "بارلا"وە دوور خرایەوە بۆ ئیسپارتا. لە ساڵی ١٩٣٥ دا بەھۆی دانانی
"کۆمەڵەیەکی نھێنی" کەوتە دادگای جەزای قورسی شاری ئێسکی شەھیر و لە ئەنجامی
دادگایدا ، بەھۆی نووسینی "پەیامی تەسەتتور" خۆی ١١ مانگ کەوتە زیندان و ١٦
تەلەبەشی بۆ ماوەی ٦ مانگ زیندانی کران. لە ساڵی ١٩٣٦ کە کاتی زیندانیەکەی تەواو
بوو بۆ ماوەی ٧ ساڵ دوور خرایەوە بۆ "کاستامۆنو".

لە ساڵی ١٩٤٣ خۆی و ١٢٠ لە تەلەبەکانی بە ئیدعای "ڕووخاندنی بنەڕەتی ڕژێم" جارێکی
تر گیرایەوە و لە بەندیخانەی "دەنیزلی" بۆ ماوەی ٩ مانگ زیندانی کرا ، بەڵام بێ
گوناە دەرچوو ئەم جارەشیان گوازرایەوە بۆ "ئەمیرداغ" و لەوێ بە زۆر ڕابەریان پێ
دەکرد. لە ساڵی ١٩٤٧ خۆی و ٥٤ تەلەبەی لە بەندیخانەی ئافیۆن بۆ ماوەی ٢٠ زیندانی
کرا. دیسانەوە دوور خرایەوە بۆ "ئەمیرداغ". لە‌شۆڕشی شێخ سە‌عیدی پیراندا لە‌و
دە‌مە‌دا لە‌ کاتی سە‌رھە‌ڵدانە‌کە‌ دا ئە‌لبای حولیسی یە‌حیا گلی دە‌چێتە‌ لای
سە‌عید نە‌ورسی سە‌بارە‌ت بە‌ سە‌رھە‌ڵدانە‌کە‌یان لە‌گە‌ڵی دە‌دوێت ، ئە‌و کاتە‌
نورسی پێی دە‌لێ دە‌بێ ھیچ باوە‌رمە‌ندێک دە‌ستی نە‌چێتە‌ خوێنی گە‌لی کورد.

لە ساڵی ١٩٥٢ بە ھۆی نووسینی کتێببی "ڕابەری گەنجان" بانگ کرا بۆ ئەستەمبوڵ و ئەم
جارەش بە بێ تاوان دەرچوو. لە ١٩٥٣ گەڕایەوە بۆ "ئەمیرداغ". بۆ جاری دووەم ھاتەوە
بۆ ئەستەمبوڵ و بۆ ماوەی دوو مانگ و نیو لەوێ مایەوە. وە لە دوای ئەمە ژیانی بە
زۆری لە "ئەمیرداغ" و "ئیسپارتا" بەسەربرد. وە دوای ئەم ماوەیە ئەو پەیامانەی نوور
کە نووسرابوون بڵاو بوەوە بەناو خەڵکیدا و سەرنجی ڕادەکێشان. بەم ئامانجەوە لە
زۆربەی شار و گوندەکان دا بە نووسینی دەست و یاخود وتنەوەی لە ئەستەمبوڵ و ئەنقەرەو
بەشەکانی ڕۆژھەلات دا بڵاو بوویەوە. وە لەم ماوەیەدا چەندین دەعواو و شکاتیان لە
خۆی و تەلەبەکانی کراو زۆربەشیان لە دادگاکاندا بوو. لە ساڵی ١٩٥٠ کە پاتی دیموکرات
ھاتە سەر حوکم ھیچ ڕێگرییەکی لە بەردەم کۆمەڵەی نوور و پەیامەکانی نووردا دانەنا و
لەم ماوەیەدا پەیامەکانی نوور چاپکران و لە تورکیا و پاکستان و ئەمریکا و ئیتاڵیا
بڵاو بویەوە.[١٨]

لە ٢٣ی مارتی ١٩٦٠ دا لە شاری ئورفا وەفاتی کردوو لە گۆڕستانی "خلیل الرحمن" نێژرا
، بەڵام لە ١٢ی تەمموزی ١٩٦٠ دا لەلایەن حکومەتەوە گۆڕەکەی تێکدراو برا بۆ شوێنێکی
نادیار.[٧]

ھەرچەندە سەعید نوورسی ڕای وابوو دەوڵەتی عوسمانی بە جەنگەوە نەگلێت، بەڵام ھەر
ئەوەندەی بەشداری دەوڵەتی عوسمانی لە جەنگدا ڕاگەیەنرا، یەکسەر خۆی‌ و قوتابیەکانی
ھاوبەشییان لەو جەنگەدا کرد دژی ڕوسیای قەیسەری، کە لە چەندین جەنگی گرنگدا بەشداری
ئازاو بەجەرگانەی جیھادیان کردو، ھێندە ئازایەتی‌ و توانا و لێھاتنی لەو جەنگەدا
نواند کە سەرنجی فەرماندەی سوپا و تەنانەت چاودێرە بیانییەکانیشی ڕاکێشابوو.[١٩]

کاتێک کە سوپای ڕووس بە ژمارەیەکی زۆر زیاتر لە سوپای داگیرکەران ڕژانە ناو شاری
بەدلیسەوە بەدیعوززەمان‌ و قوتابیەکانی بەرگیرییەکی مەردانە و فیداکارانەیان لە
شارەکەیان دەکرد، تا لە ئەنجامدا بە سەختی پێکراو لە ھۆشی خۆی چوو، ئینجا
رووسەکانیش لە (٢/٣/١٩١٦) دا بە برینداری دیلیان کرد و بردیان بۆ بەندیخانەی
ئەفسەرە دیلەکان لە شاری کۆسترمای سیبیریا و، لە ماوەی دیلیدا بەردەوام وانەی
ئیمانی بە ئەفسەرە دیلەکانی ھاوڕێی دەوت کە ژمارەیان نەوەد کەس بوو.[١٩] ھەر لەو
ماوەیەدا‌ و لەبەر نواندنی ھەڵوێستێکی بە جەرگانەی ئەو زانا‌ و موجاھیدە خاوەن
عیززەتی ئیسلامە و، ھەڵنەسانی لە بەر سەرکردەیەکی گەورەی سوپای ڕووس، لە پەتی
سێدارەو بە دەستھێنانی پلەی شەھیدی نزیک بووەوە، بەڵام خودای گەورە بە سەری بەرزەوە
ھێنایەدەرو ڕزگاری کرد لە حوکمی لە سێدارەدان.[١٩]

پاشان بە جۆرێکی گەلێ سەرسوڕھێنەر‌ و ناوازە و بە چاودێرییەکی ئاشکرای پەروەردگار
لە دیلی ھەڵھات‌ و، لە ڕێی (وارشۆ، ئەڵمانیا، ڤیێنا) گەڕایەوە وڵات. کە لە بەرواری
(١٧/٦/١٩١٨) دا گەیشتەوە ئەستەمبوڵ و مەدالیای جەنگی خەڵات کراو، لەلایەن خەلیفە و
شێًخولئیسلامی دەوڵەتی عوسمانی و سەرکردەی گشتی سوپا و قوتابییانی زانستە
شەرعییەکانەوە پێشوازییەکی ناوازە و ڕەنگینی لێ کرا، ھەروەھا کاربەدەستان داوایان
لێ کرد کە ھەندێ فەرمانی بەرز لە دەوڵەتدا بگرێتە ئەستۆی، بەڵام مامۆستا ھیچیانی
نەویست جگە لە ئەندامێًتی (دار الحکمة الإسلامیة) کە دەزگایەکی زانستی ئەوتۆ بوو
گەورە زانایانی تێدا دەکران بە ئەندام.[١٩] لە ماوەی ئەم ئەندمێتیەیدا زۆربەی
نووسراوە عەرەبیەکانی خۆی چاپ کرد، وەک: تەفسیرە بەنرخەکەی کە ناوی (إشارات الإعجاز
في مڤان الإیجاز)ە و، لە گەرمەی جەنگدا داینابوو، کە ئێستا لە بەشی خوێندنی دکتۆرای
وانەی تەفسیر لە زانکۆی ئەزھەر بە دەرس دەخوێنرێت.[١٩]

سەعید نوورسی لە سەردەمی دەوڵەتی عوسمانیدا پشتگیری تەواوی لە مەدەنیەت بوون کردووە
، بەڵام پشتگیری مەدەنیەت بوون بە شێوازی ڕۆژئاوا یان ئەوروپا نەکردووە و ڕەتی
کردووەتەوە. لە بابەتی مەدەنیەت بووندا لە چەند شوێنێکی پەیامەکانی نووردا نموونەی
یابانیەکان بۆ عوسمانیەکان هێناوەتەوە کە وەک ئەوان بن. لەم بارەشەوە لە پەیامەکانی
نووردا لە یەکێک لە بەشەکاندا نووسراوە :

زیرەکی و زەین ڕۆشنی و توانای لەبەرکردنی هێندە کەم وێنە و لە ڕادەبەدەر بووە کە
توانیویەتی نزیکەی "نەوەد" کتێبی مەتنە سەرەکیەکان لەبەر بکات ، لە بابەتەکانی (
نەحو ، صەرف ، تەفسیر ، حەدیث ، فیقهی ئیسلامی..هتد) . جگە لەمانەش هەر لە سەرەتای
فەرهەنگی بەناوبانگی "قاموس المحیط"وە تا دەگاتە "باب السین"ی ئەو فەرهەنگەی لەبەر
کردووە و ئینجا بە ماوەی یەک هەفتەش کتێبی "جمع الجوامع"ی سەر بە زانستی ئوصوڵی
فیقهی خوێندووە و لەبەریشی کردووە!

لە ساڵی ١٨٩٧ز دا مامۆستا سەعید هەواڵێکی لە ڕۆژنامە ناوخۆییەکاندا خوێندەوە کە
بریتی بوو لەوەی کە "گلادستۆن"ی وەزیری موستەعمەراتی بەریتانیا لە پەرلەمانی
وڵاتەکەیدا نوسخەیەکی قورئانی بە دەستەوە گرتووە و بە ئەندامانی پەرلەمانی وتووە :
( هەتا ئەم قورئانە لە ناو موسوڵماناندا بمێنێت ئێمە ناتوانین حوکمڕانیان بکەین ،
کەواتە چار تەنها ئەوەیە کە قورئان لەسەر زەویدا نەهێڵین ، یاخود پەیوەندی
موسوڵمانەکانی پێوە ببچڕین )! ئەم هەواڵە تەزووی بە جەستەی "بدیع الزمان"دا هێنا و
حەوانەوە و سرەوتی لێ بڕی و بۆ هەموو کەسانی دەوروبەی خۆی بە ئاشکرا ڕایگەیاند کە :
( دەبێ بە بەڵگە بۆ هەموو جیهان بچەسپێنم و پێیان بسەلمێنم کە قورئان خۆرێکی
مەعنەویە تیشکی ئەو خۆرە هەرگیز کز نابێت و ڕووناکیەکەشی بە هیچ کەسێک ناکوژێتەوە
).

هەر لە تافی لاوی و لە خەونێکی ڕاستدا بە خزمەتی پێغەمبەر شەرەفمەند بووە و داوای
(زانستی قورئان)ی لێ کردووە ، حەزرەتیش لەو خەوەدا مژدەی داوەتێ کە :"سیوهب لک علم
القرآن ما لم تسأل شیئا من الامة"! واتە زانستی قورئانت پێ دەبەخشرێت بە مەرجێک
"سوئال"ی هیچ شتێک لە نەتەوەکەم نەکەیت. ئەویش تا لە ژیاندا ما سوئالی لە کەس نەکرد
، نە بە واتای "پرسیار" و نە بە واتای "سواڵکردن" تەنانەت لە موحتاجترینی کاتەکانی
تەمەنیدا دیاری و سەدەقە و زەکاتیشی لە خەڵکی وەرنەگرتووە!

گرنگترین تایبەتکاری ئەم پەیامانە لەوەدایە کە : تەفسیرێکی خەستوخۆڵی ڕاستیەکانی
قورئانەوە و بە ئینسایکڵۆپیدیا (مەوسوعە)یەکی ئیمانی بایەخدار دادەنرێن و بە دەم
خواستە ئیمانیەکانی خەڵکی سەردەمەوە دەڕۆن و ئیمانی تەحقیقی لە دڵ و دەروون و بیر و
ژیری مرۆڤی هاوچەرخدا دادەمەزرێنن و بینای کوفر و ئیلحاد لە بنج و بێخدا
هەڵدەتەکێنن و ، قەڵای مەحکەمن و بۆ ئیمانداران و گرنگترین و چەکی پێشکەوتووی
"ئیمان"ن لەم سەردەمەدا ، کە نوێترین و چەکی فرت و فێڵی کوفر و ئیلحادی تێدا بەکار
دەهێنرێت!

تا ئێستا زیاتر لە پازدە کۆنگرەی جیھانی و دەیان کۆڕی زانستی و پێشبڕکێی ڕۆشنبیری
لە ئاستی جیھاندا لەسەر کراوە و دەیان کتێب و سەدان لێکۆڵینەوەی لەسەر نووسراوە،
چەندین بەڵگەنامەی زانکۆییشی لە خوێندنی باڵا لە سەر وەرگیراوە.

دواھەمین کۆنگرەی جیھانی لەسەر مامۆستا سەعید نوورسی لە شاری ئەستەمبوڵ لە بەرواری
(٢٠١٠/١٠/٣)دا سازکرا و چەندین کەسایەتی زانستی لە (٤٤) وڵاتەوە بەشدارییان تێداکرد
کە توێژەرانی (٣٣) وڵات لەوانە (١٠٥) توێژینەوەی زانستییان پێشکەش کرد.



https://ckb.wikipedia.org/wiki/%D8%B3%D9%88%DA%B5%D8%AA%D8%A7%D9%86_%D8%B9%D9%88%D8%B3%D9%85%D8%A7%D9%86%DB%8C_%DB%8C%DB%95%DA%A9%DB%95%D9%85

عوسمان کوڕی ئۆرتۆغرۆڵ کوڕی سولەیمان شا یان سوڵتان عوسمانی یەکەم، دامەزرێنەر
ویەکەم سوڵتانی دەوڵەتی عوسمانی ، ساڵی لە دایک بوونی ھاوکاتە لەگەڵ ئەو ساڵەی
مەغۆل بە سەرکردایەتی ھۆلاکۆ بەغدایان گرت و خەلافەتی عەباسیان ڕوخاند.

حوکمی گرتە دەست ساڵی ٦٨٧ک لە دوای کۆچی دوایی ئۆرتۆغرۆڵی باوکی بە پشتگیری میر
عەلائەدین سەلجوقی، میری سەلجوقی ئەو زەویانەی پێ بەخشی کە فەتحیان ئەکات وڕێگەی دا
سکەی دراو لێبدات، کاتێک میر عەلائەدین لەلایەن مەغۆلەوە کوژرا لەگەڵ کوڕەکەیدا
کەوا بڕیار بوو جێگەی بگرێتەوە، عوسمانی کوڕی ئۆرتۆغڕۆڵ بووە بەھێزترین پیاوەکانی
ناوچەکە وشاری ئەسکی شەھری کردە بنکە وناونرا بە پادشای ئال عوسمان وئاڵای خۆی بەرز
کردەوە.

ھەستا بە بانگ کردنی فەرمانڕەواکانی ئاسیای بچوک بۆ ئیسلام ، ئەگەر ڕازی نەبوون
ئەوا ئەبێت جزیە بدەن ئەگەر نا ئەوا لەگەڵیان ئەجەنگێت، ڕۆم لێی ترسان وداوای
یارمەتیان لە مەغۆل کرد، وعوسمان بەسەرکردایەتی ئۆرخانی کوڕی ھێزیکی بۆ ناردن کە
تێکیان شکاندن وبەردەوام بوون تا بۆرسەیان فەتح کرد.

عوسمانی کوڕی ئۆرتۆغرۆڵ بە دامەزرێنەر وبنیاتنەری دەوڵەتی عوسمانی دادەنرێت، لە
گرنگترین ئیشەکانی ئەمانەی خوارەوەن:

کاتێک دانیشتوانی خاکە نزیکەکانی ئیمارەتی عوسمان ھەستیان بە دڵسۆزی عوسمان کرد بۆ
ئایین، جوڵان بۆ یارمەت دان و وەستان لەگەڵیدا بۆ بەھێزکردنی پایەکانی دەوڵەتی
ئیسلامی تا بە بەھێزی بوەستێت لە بەرامبەر دەوڵەتە دوژمنکارەکان بەرامبەر ئیسلام
وموسڵمانان.

ئەم سیفەتەی تیا دەر ئەکەوێ کاتێک ئەقرینۆسی سەرکرددەی برۆسە ئیسلام ئەبێت، سوڵتان
عوسمان نازناوی بێگی دا پێی وبووە یەکێک لە دیارترین سەرکردە دیارەکانی
عوسمانیەکان، و زۆر لە سەرکردە بیزەنتیەکان زۆر سەرسام بوون بە کەسایەتی عوسمان
وئەو پەیڕەوەی لەسەری دەڕۆیشت بە شێوەیەک کە ڕیزەکانی عوسمانیەکان پڕ بوون لەو
بیزەنتیانەی ئیسلام بوون، نەک ھەر ئەوە بەڵکو زۆر لە کۆمەڵە ئیسلامیەکان ھاتنە ژێر
ئاڵای دەوڵەتی عوسمانی وەک کۆمەڵەی (غەزیاڕۆم)، کە کۆمەڵێکی ئیسلامی بوون لەسەر
سنوری ڕۆم وموسڵمانانیان لە ھێرشەکانی ڕۆم ئەپاراست لە سەردەمی عەبباسیەوە، و
کۆمەڵەی (ئیخیان) یان ئیخوان کە کۆمەڵێک خەڵکی چاکە بوون یارمەتی موسڵمانیان ئەدا
ومیوانداریان ئەکردن وھاوڕێیەتی سوپاکانیان ئەکردن لە غەزودا، وھەڵدەستان بە
بنیاتنانی مزگەوت وخەندەق، وکۆمەڵەی (حاجیەکانی ڕۆم) کە کۆمەڵێک بوون لەسەر فیقھی
ئیسلام ئەڕۆیشتن و زانیاری تەواویان ھەبوو لە شەریعەتی ئیسلامیدا وئامانجیان
یارمەتی دانی موسڵمانان بوو بە گشتی و تێکۆشەرەکان بەتایبەتی ...و زۆر کۆمەڵی تر.

زۆربەی سەرچاوە تورکیەکان ئەگێڕنەوە عوسمان حومکی لە بەرژوەندی بیزەنتیەکی مەسیحی
کردووە دژی تورکێکی موسڵمان، بیزەنتیەکە پێی سەیرە وئەپرسێت چۆن لەبەرژەوندی من
حوکم ئەدەیت ومن لە سەر ئاینی تۆ نیم؟، عوسمان وەڵامی ئەداتەوە، چۆن حوکم لە
بەرژوەندی تۆ نەدەم، وئەو خوایەی کە ئەیپەرستین پێمان ئەڵێت : ((إن اللە یڕمرکم ڕن
تۆدوا الڕمانات إلی ڕھلھا وإژا حکمتم بین الناس ڕن تحکموا بالعدل)) بەم ھۆیەوە
پیاوەکە وھۆزەکەی ڕێنماییان وەرگرت وئیسلام بوون. ھەروەک عوسمان دادپەروەری ئەبردە
ئەو شوێنانەی فەتحی ئەکردن ھەروەک لەگەڵ ھۆزەکەی خۆی دادپەروەر بوو.

ئیش وفەتحەکانی عوسمان لەبەر بەرژەوەندی ئابوری وسەربازی وشتی لەو جۆرە نەبوو،
بەڵکو تەنھا فرسەتێک بوو بۆ گەیاندنی بانگەوازی خوا وبڵاوکردنەوەی ئاینەکەی، لەبەر
ئەوە مێژوونوس (ئەحمەد ڕەفیق) وەسفی ئەکات بەوەی (عوسمان زۆر خواپەرست بووە،
وزانیویەتی بڵاوبوونەی ئیسلام و بەگشتی کردنی ئەرکێکی پیرۆزە، وبیرێکی سیاسی فراوان
وبەھێزی ھەبووە، وعوسمان دەوڵەتەکەی بنیات نەنا لەبەر ئەوەی حەزی لە دەسەڵات بوو
بەڵکو لەبەر خۆشەویستی بۆ بڵاوکردنەوی ئیسلام)، ومسڕ ئۆغلۆ ئەڵێت، عوسمانی کوڕی
ئۆرتۆغرۆل ئیمانێکی بەھێزی ھەبووە کە تاکە ئەرکی لە ژیانیدا تێکۆشان بوو لە پێناوی
خوادا تا وشەی خوا بەرز بکاتەوە، بە ھەموو ھێز وھەستێکیەوە ھەوڵی بەدیھێنانی ئەو
ئامانجەی ئەدا.

کەسایەتی عوسمان ھاوسەنگ وئەفسوناوی بوو بە ھۆی ئەو باوەڕە بەرزەی بە خوا وڕۆژی
دوایی ھەیبوو، لەبەر ئەوە بەھێزیەکەی زاڵ نەبوو بەسەر دادپەروەریەکەی ونە
دەسەڵاتەکەی دەستی ئەگرت بەسەر بەزەییەکەی و نە لاییدا لە سادەییەکەی، بەشێوەیەک
شایەنی پشتگیری ویارمەتی خوا بوو، لەبەر ئەوە خوا ڕێزی لێنا پایە وتوانای ھەڵسوکەتی
لە ئاسیای بچوکدا پێدا بە ڕێکخستن و ڕا و زۆری سەرباز و شان و شەوکەت، چاودێری خوا
بۆی زۆر گەورە بوو ودەرگای سەرکەوتنی بۆ کردەوە وئامانجەکانی بەدی ھێنا.

ژیانی سوڵتان عوسمان تێکۆشان وبانگەواز بوو لە پێناوی خوادا، زانا ئاینیەکان
دەوریان دابوو و سەرپەرشتی پلانی کارگێڕی جێبەجێکردنی میرنشینەکەیان ئەکرد، ھەروەک
مێژوو وەسیەتی عوسمانی بۆ ئۆرخانی کوڕی بۆ پاراستوین، کە لەم وەسیەتەدا ئەو ڕێنمایی
شارستانی وشێوازە شەرعیەی تیا بوو کە دەوڵەتی عوسمانی لەسەر ڕۆیشتن دواتر، لە
وەسیەتەکەی عوسماندا ھاتووە (کوڕم: نەکەی سەرگەرم بیت بە شتێکەوە کە پەروەردگار
فەرمانی پێ نەکردبێت، ئەگەر کێشەیەک ڕووبەڕووت بوویەوە بە ڕاوێژی زانایانی ئایین
پەنا بدە، کوڕم: ئاگاداری ئەوە بکە کە گوێڕایەڵت ئەبێت بە ڕێزەوە، وچاکە بکە لەگەڵ
سەربازەکان، وشەیتان غەڕات نەکات بە سەرباز وماڵەکەت، و نەکەی دوور بکەویتەوە لە
ئەھلی شەریعە، کوڕم: تۆ ئەزانیت مەبەستمان ڕازیکردنی خوای گەورەیە، وبە جیھاد
ڕوناکی ئایینەکەمان ھەموو ئاسۆکان ئەگرێتەوە، کوڕم: ئێمە لەوانە نین کە شەڕ ئەکەن
لە بەر دەسەڵات ودەست بەسەراگرتنی تاکەکان، ئێمە بە ئیسلام ئەژین وئەمرین.)

ئەم وەسیەتە بووە پەیڕەو وڕێڕەوێک کە عوسمانیەکان لەسەری ڕۆیشتن وگرنگیان دا بە
زانست ودامەزراوە زانستیەکان، بە سوپا و دامەزراوە سەربازیەکان، بە زانایان وڕێزیان
لێگرتن، وبە جیھاد کە فەتحەکانیان وئاڵای سوپای ئیسلامیان گەیاندە دوورترین
شوێنەکان، وبە میرنشینی وشارستانیەکان. وئەتوانین پایە وبنەما و ڕاگرەکانی کە
دەوڵەتی عوسمانی لەسەر دامەزرا لەو وەسیەتە وەربگرین.



https://ckb.wikipedia.org/wiki/%D8%B3%D9%88%D9%86%D9%86%DB%95

مەزهەبی سوننە یان ئەهلی سوننە و جەماعەت، یان بیروباوەڕی سوننە، بە عەرەەبی أهل
السنة والجماعة گەورەترین تائیفەی ئیسلامە، سەرچاوەکانی شەریعەتی سوننە بریتییە لە
قورئان و سوننەتی پێغەمبەری ئیسلام محەمەد وەرئەگرن، و لە فەرموودەکانیەوە
سوننەتەکانی وەرئەگیرێت، هەروەها فیقهـ (زانستی ئایینی) لە چوار پێشەواکەی سوننە
وەرئەگرن، و بڕیار ئەدەن بە ڕاستی خەلافەتی هەر چوار خەلیفەکەی ڕاشدین، و بە
دادپەروەری هەر یەکێک لە هاوەڵەکان.

هەندێک لەو باوەڕەدان کە یەکەم هەڵوێست ئاڕاستەی سوننەی دیاری کرد هەڵبژاردنی
ئەبووبەکر بوو بە خەلیفەی موسڵمانان، هەروەها باوەڕیان بە لە پێشی ئەبوبەکر هەیە
پاشان هەر سێ خەلیفەکەی تر بە دواییدا بە پێی ڕیزبەندییەکەیان، عومەر پاشان عوسمان
پاشان عەلی، بیروباوەڕیان پێکهاتووە لە قورئان و سوننەت[١]، سوننە پشتی ئەم ڕایە
دەگرن، لە کاتێکدا شیعە هەڵبژاردنی ئەبووبەکر بە خەلیفە بە پێچەوانەی ڕاسپاردەکانی
پێغەمبەر محەمەد ئەزانن، و بە پێی رای ئەوان پێشەوایەتی موسڵمانان بۆ عەلی کوڕی
ئەبووتالیب و نەوەکانی ئەوە.

ئەتوانین بڵێین سوونە تائیفەیەکی سەربەخۆ بوون لە خەلافەتی عەلی کوڕی ئەبووتالیبدا
لە خەواریجەکان، و لەو دەستانەی لە دوای ڕێکەوتنی حەسەنی کوڕی عەلی لەگەڵ معاویە
کوڕی ئەبووسوفیان دروستبوون، سوننە خۆیان نەخستە ئەو جیاوازیانەی لە نێوانیاندا
هەبوو، لەوانە ئیبن عومەر و ئەنەسی کوڕی مالیک[٢]، بەڵام جیابوونەوەی تەواوەتی
هێشتا دەرنەکەوت لە نێوان سووننە و شیعەدا، بەڵکو ئەو جیابوونەوەیە وردە وردە جوڵا،
هێزی ئەو جوڵەیە لە کاتی دەوڵەتی ئەمەوییدا زیادی کرد، کاتێک هاوەڵەکان و زاناکان
چالاک بوون وەک ئەبوهورەیرە و حەسانی کوڕی سابت و ئەنەسی کوڕی مالیک و عەبدوڵڵای
کوڕی عومەر و زاناکانی مەدینە، و گێڕانەوەی فەرموودەکان گەیشتە قۆناغی نوسینەوە، و
عومەری کوڕی عەبدول عەزیز پاڵپشت زانا سوننەکانی مەدینەی ئەکرد، و لە کۆتاییەکانی
سەردەمی ئەمەوی و سەرەتای عەبباسیدا پێشەوا ئەبوحەنیفە دەرکەوت و ئیمام مالیک
ئەیخوێند، کۆکردنەوەی فەرموودە لە سەرەتاکانی دەوڵەتی عەبباسیدا بوو، کە هەر لەم
سەردەمەدا چوار خوێندنگەکەی سوننە تایبەتمەندیان وەرگرت و عەباسییەکان دواتر پشتیان
پێ ئەبەستن بە شێوەیەکی فەڕمی، عەبباسیەکان سوونە بوون لەبەر پشت بەستنیان بە چوار
خوێندنگەکەی سوننە و شیعە بوون لەبەر ئەوەی بانگەوازیان بۆ ئالبێتی پێغەمبەر ئەکرد
بە پێی تێگەیشتنی سەردەمەکەیان، ئەمەش ئەوە ئەگەیەنێت، کە جیاکەرەوەی ڕوون بەڵام
ناتەواو دەرکەوتووە لە نێوان سوننە و شیعەدا لە سەردەمی عەبباسیدا.

پێکهاتنی مەزهەبە زانستییەکان یان فیقهیەکانی سوننە ئەگەڕێنەوە بۆ سەرەتای ئیسلام،
بە تایبەت لە دوای کۆچی دوایی پێغەمبەر محەمەد، کە هاوەڵان و شوێنکەوتووانی و
موسڵمانان بەگشتی ئیجتیهادیان ئەکرد لە جێبەجێکردنی ووتە و کردارەکانیدا.

ئوسوڵی فیقهـ یان سەرچاوەی زانستی سوننە لەسەر قورئانی پیرۆز و سوننەتی پێغەمبەر
(فەرموودەکانی پێغەمبەر) ئەوەستێت، لەگەڵ کۆبوون و پێوانی نەتەوەدا، سوننەتی
پێغەمبەر کۆمەڵێک کتێبە لەوانە؛ سەحیحی بوخاری و موسلیم و کتێبەکانی سونەنی
ئەبوداوود و نەسائی و موسنەدەکان وەک موسنەدی ئەحمەدی کوڕی حەنبەل و زۆر سەرچاوەی
تر. لەبەر ئەوەی هەرچیەک لە قورئان و فەرموودە سەحیحەکاندایە ڕێگە پێدراوە بۆ
موسڵمانان.

ئەم پایەیە لەگەڵ ئەو گرنگیەی هەیەتی، نە پێغەمبەر (د.خ) و نە هاوەڵەکان ڕوونیان
نەکردۆتەوە، هەروەها هیچ دەقێکی قورئانی یان فەرمودەیەک یان وتەی هاوەڵەکانی لەسەر
نیە، و زۆربەی زاناکان باسیان نەکردووە بە هەر چوار پێشەواکەی سوننەوە ئەبووحەنیفە
و مالیک و ئیمام شافعی و ئەحمەد کوڕی حەنبەل، بەڵام تەنها سەلەفیەکان باسی ئەکەن،
کە بە پێی ڕای سەلەفی دابەش دەبێت بۆ؛

سوننە لەو باوەڕەدان کە هەندێک لەو بیرۆکە و خووانەی کە تائیفەکانی تر لەسەری ئەڕۆن
دروستکراوە و پێچەوانەی قورئان و سوننەتە، بۆ نموونە ڕۆچوون لە کەسایەتییەکاندا،
یان ڕۆچوونی خەواریج لە تەفسیری ئایەتەکانی هەڕەشە و بەڵێندا بە شێوەیەک کە هەر
کەسێک گوناهێک بکات بە بێباوەڕ دایدەنێن، هەروەها گۆشەنیگای قەدەری و جەهەمیەکان
لەسەر قەدەر دوورە لە بیروباوەڕی سوننەوە، و ئەم لادانانە لە سەردەمی پێغەمبەر و
پێشینە چاکەکاندا نەبوون، بەڵکو خراونەتە پاڵ ئیسلام لە ژێر کاریگەری موسڵمانان بە
ڕۆشنبیری ئەو وڵاتانەی فەتحیان کردوون.

مەزهەبی سوننە لە هەموو مەزهەبە ئیسلامیەکان زیاتر بڵاو بۆتەوە و شوێنکەوتووی هەیە،
و ژمارەی شوێنکەوتووەکانی %٩٠ی ئیسلامی جیهان ئەگرێتەوە [٣]، و بە مەزهەبی فەڕمی
زۆر لە دەوڵەتە ئیسلامیەکانی ئەمڕۆ دادەنرێت، و لە مێژوودا مەزهەبی فەڕمی زۆر لە
دەوڵەتە ئیسلامیەکان بووە لە ڕۆژهەڵات و ڕۆژئاوادا، بۆ نموونە دەوڵەتی عوسمانی
مەزهەبی سوننە مەزهەبی فەڕمی دەوڵەت بووە و پشتیان بە خوێندنگەی حەنەفی بەستووە وەک
سەرچاوە بۆ بڕیار و یاساکانی دەوڵەت، لە هەمان کاتدا دانیان ناوە بە مەزهەبەکانی تر
و دادوەر و فێرکاریان بۆ دانابوون، و ئەتوانین بڵێین سوونە زۆرینەی دەوڵەتەکانی
جیهانی ئیسلامی پێک دە هێنن بێجگە لە دەوڵەتەکانی؛ ئێران و ئازەربایجان و بەحرەین و
عێراق کە شیعەی دوانزە ئیمامی زۆرینەیان پێک دەهێنێت و عومان مەزهەبی ئیبازی
زۆرینەی پێک دەهێنێت.

بە پێی ئینسایکلۆپیدیای مەسیحی جیهانی دانەر (دایڤد باریت)، ژمارەی سوونە لە ساڵی
٢٠٠٠ بە نزیکەی ١,٠٠٢,٠٠٠,٠٠٠ کەس دەخەمڵێنرێت، لە کاتێکدا ژمارەی ڕۆمانە
کاسۆلیکەکان (تائیفەی کاسۆلیکی مەسیحی) لە هەمان ساڵدا بە ١,٠٥٧,٠٠٠,٠٠٠ کەس
ئەخەمڵێنرێت، بە پێی ئەمە جیاوازی نێوان تائیفەی کاسۆلیکی و سوننە نزیکەی ٥٥ ملیۆن
کەسە.

بە پێی نوێترین لێکۆڵینەوەکان کە ئاژانسی هەواڵی جیهانی بڵاوی کردۆتەوە ژمارەی
موسڵمانان لە ساڵی ٢٠٠٩ دەگاتە ١,٥٧ ملیار کەس، بە پێی هەمان سەرچاوە ڕێژەی سوونە
ئەگاتە (%٨٧-%٩٠)ئەمەش ئەوە دەگەیەنێت کە ژمارەی موسڵمانانی سوونە لە نێوان
(١,٣٧-١,٤) ملیار کەسدایە[٤][٥] .

ھەروەھا خەلافەتی ئیسلامی وا وەردەگیرێت لە نێو موسڵماناندا بۆ ئاماژەدان بە حوکمی
موسڵمانان بۆ خاکەکان لە ماوەیەکی دوور و درێژدا، سەرەتاکەی سەردەمی خەلافەتی
ڕاشدین بوو و کۆتاییەکەی ساڵی ١٩٢٤ بوو دوای ئەوەی خەلافەتی عوسمانی کۆتایی پێھات
لە تورکیادا.



https://ckb.wikipedia.org/wiki/%D8%AE%DB%95%D9%84%D8%A7%D9%81%DB%95%D8%AA%DB%8C_%D8%B9%DB%95%D8%A8%D8%A8%D8%A7%D8%B3%DB%8C

دەوڵەتی عەبباسی یان خەلافەتی عەبباسی یان عەبباسییەکان، ئەو ناوەیە کە بە سێیەم
خەلافەتی ئیسلامی مێژوو ئەوترێت و دووەم زنجیرەی فەرمانڕەوا ئیسلامییەکانە،
عەبباسییەکان توانیان ئەمەوییەکان بڕوخێنن و خەلافەت بگرنە دەست، دەستیان گرت بە
سەر ئەمەوییەکاندا و دەریان کردن و دەستیان بەسەر زۆربەیاندا گرت تەنھا ئەوانە
ڕزگار بوون کە ڕۆیشتنە ئەندەلوس، لەوانە عەبدول ڕەحمان داخل کە درێژەی بە دەوڵەتی
ئەمەوی دا لە ئەندەلوس.

دەوڵەتی عەبباسی دامەزرا لەسەر دەستی ئەوانەی کە نەوەی بچوکترین مامی پێغەمبەری
ئیسلام (محەمەد) بوون کە ئەویش عەبباسی کوڕی عەبدول موتەلیب بوو، و عەبباسیەکان بۆ
دامەزراندنی دەوڵەتەکەیان پشتیان بەو فارسانە بەست کە ئەمەوییەکان لە دەسەڵات
دووریان خستبوونەوە، ھەروەک سودیان لە شیعە وەرگرت بۆ لەزراندنی بناغەی دەوڵەتی
ئەمەوی، دوای ئەوەی عەبباسیەکان شۆڕشەکەیان سەرکەوتنی ھێنا پایتەختیان گواستەوە بۆ
بەغدا کە گەشەسەندنێکی گەورەی بە خۆیەوە بینی لەو سەردەمەدا بەڵام ئەستێرەی ئاوا
بوو لەگەڵ ئاوابوونی خۆری دەوڵەتی عەبباسی، و لە گرنگترین ھۆکارەکانی ڕووخانی
دەوڵەتی عەبباسی، دەرکەوتنی بزوتنەوە جەماوەری و ئاینیە جیاوازەکان بوو لەو
سەردەمەدا، ئەم ناکۆکیانەش بووە ھۆی جیابوونەوەی نەتەوە ناعەرەبەکان لە عەرەب،
لەگەڵ ئەم نەتەوە سیاسییانە، کۆمەڵەی ئاینی جۆراوجۆر دەرکەوتن، تەوەری جیاوازی
نێوانیان لەگەڵ عەبباسییەکان لەسەر خەلافەت و پێشەوایەتی موسڵمانان بوو، ھەر یەکێک
لەو کۆمەڵانە دروشم و یاسا و ڕێگەی تایبەتی خۆی ھەبوو لە بانگەوازدا، و ھەر لە
ھۆکارە ناوخۆییەکان کە بووە ھۆی سەرھەڵدانی بزوتنەوە جیاوازەکان، فراوانبوونی
ڕووبەری دەوڵەتی عەبباسی بوو، و ماوە و گەیاندن لە نێوان بەشەکانی دەوڵەت و
پایتەختدا قورس بوو لەو کاتانە، ئەمەش وای لە والیەکان کرد سەربەخۆیی خۆیان بگرنە
دەست لە بەڕێوەبردنی کاروبارەکاندا بێ ئەوەی لەو ھێزانە بترسن کە لە پایتەختی
خەلافەت ئەنێرا بۆ کپکردنی بزوتنەوەکانیان، لە دیارترینی ئەو بزوتنەوانەش، ئەداریسە
و ئەغالیبە و فاتمییەکان بوون.

حوکمی عەبباسی لە بەغدا کۆتایی ھات لە ساڵی ١٢٥٨ز، کاتێک ھۆلاکۆخانی سەرکردەی مەغۆل
دەستی کرد بە وێرانکردن وسوتانی شارەکە و کوشتنی زۆربەی خەڵکەکەی بە خەلیفە و
مناڵەکانیەوە، ئەوانەی لە عەبباسییەکان لە ژیاندا مانەوە ڕۆیشتن بەرەو قاھیرە دوای
ڕووخانی بەغدا، جارێکی تر خەلافەتیان دامەزراندەوە لە ساڵی ١٢٦١ز، لەو کاتانە
خەلیفە تەنھا ھێمایەک بووە بۆ یەکڕیزی ئاینی دەوڵەتی ئیسلامی، بەڵام لە ڕاستیدا
سوڵتانە مەمالیکە میسریەکان حوکمی دەوڵەتیان ئەکرد بە کردار، و خەلافەت بەردەوام
بوو تاساڵی ١٥١٩ز، کاتێک سوپای عوسمانییەکان فەتحی شار و قەڵاکانی شام و میسریان
کرد، دوایین خەلیفەی عەبباسی دابەزی لە نازناوی خەلیفە بۆ سوڵتانی عوسمانییەکان
(سوڵتان سەلیمی یەکەم) بەم شێوەیە عوسمانییەکان بوونە خەلیفەی موسڵمانان
وپایتەختیان لە قاھیرەوە گۆڕی بۆ قوستەنتینیە.

دەوڵەتی ئەمەوی لاواز بوو بە کاریگەری کۆچی دوایی دەیەم خەلیفەیان (ھیشام کوڕی
عەبدول مەلیک)، لە دوای ھیشام وەلیدی کوڕی یەزید دەسەڵاتی گرتە دەست بەڵام
ئەمەوییەکان کوشتیان لەبەر ئەوەی ئاگای لە کاروباری دەوڵەت نەبوو، پاشان دابەشبوون
و شەڕی ناوخۆ دەوڵەتی گرتەوە، کە ئەمانەش یارمەتی بەھێزبوونی کۆمەڵە و پارتە
ئاینییەکان و بزوتنەوە سیاسییە دژەکانی دا کە بە شێوەیەکی سەرەکی لە عێراق و ئێران
بڵاوبوو بوونەوە، لە دیارترینی ئەو پارتانەش ئەو ھۆزانە بوون کە ئەیانوت حەقی
نەسەبی عەلی کوڕی ئەبوتالیبیان ھەیە بۆ خەلافەت و ئەو پارتەی کە ئەیانوت حەقە
نەسەبی عەبباسی کوڕی عەبدول موتەلیبی مامی پێغەمبەریان ھەیە بۆ خەلافەت.

بەڵام پارتی یەکەم چەند شۆڕشێکیان کرد لە دەوڵەتی ئەمەوی کە بووە ھۆی کوژرانی زۆر
لە لایەنگر و سەرکردەکانیان لەوانە کوژرانی حسەینی کوڕی عەلی ساڵی ٦٨٠ز، وکوژرانی
زەیدی کوڕی عەلی ساڵی ٧٤٠ز دوای ئەوەی شۆڕشی کرد لە کووفە، بەڵام پارتی عەبباسی
وردە وردە گەشەی کرد و بێدەنگ بوو لە سەردەمی بەھێزیی ئەمەوییەکان و لاوازبوونی
ئابوریان قۆستەوە بۆ بەرپاکردنی شۆڕشەکەیان، ھەروەک سودیان لەو جیاکردنەوە ڕەگەزییە
وەرگرت کە ئەمەوییەکان ئەیانکرد لە نێوان عەرەب و ناعەرەبەکان لە فەرمانبەری و سوپا
و باجدا، بەو شێوەیە بنکەیەکی جەماوەری فراوانیان پێکھێنا بەتایبەت لە نێو جوتیاری
گوند و کرێکاری ھەژاری شارەکاندا، ھەندێک لە لێکۆڵەرەوان بانگەوازی عەبباسی بە
(شۆڕشێکی ئاینی و کۆمەڵایەتی و ئابوری دائەنێن) لە ھەمان کاتدا ھەندێکی تر بە
(شۆڕشی فارسی دائەنێن دژ بە عەرەب).

کەسایەتییەکی بەھێزی وەک ئەبو موسلیمی خۆراسانییان تیا ھەڵکەوت کە دامەزراندنی
دەوڵەتی عەبباسی ڕاگەیاند لە خۆراسان پاشان شاری مەڕوەی گرت، و ئەبوعەباس کە ئەو
کاتە کاروباری بزوتنەوەی عەبباسی ھەڵئەسوڕاند بە نھێنی چوو بۆ کوفە، ودواتر خەڵکی
کوفە موبایەعەیان پێدا، تا دروستبوونی دەوڵەتی عەبباسی چووە قۆناغی کۆتاییەوە،
سوپای ئەمەوی بە سەرکردایەتی مەڕوانی کوڕی محەمەد و سوپای عەبباسی بە سەرکردایەتی
ئەبوعەباس لە نزیک ڕووباری زاب بەیەک گەیشتن، عەبباسییەکان سەرکەوتن و عێراقیان گرت
و ڕۆیشتن بەرەو وڵاتی شام، و میسر دوای ئەوەی سوپای ئەمەوییان دەرکرد و خەلیفە
مەڕوانی کوڕی محەمەدیان کوشت لە شەڕی بوسیبردا، و بە گرتنی میسر دەوڵەتی عەبباسییان
دامەزرند، کە سێیەم قۆناغی مێژووی خەلافەتە لە دوای خەلافەتی ڕاشدین و ئەمەوی،
موبایەعە درا بە ئەبوعەباس و ناونرا بە سەفاح واتە خوێن ڕێژ لەبەر ئەو خوێنە زۆرەی
ڕشتی لە شەڕەکاندا، بە تایبەت کاتێک ڕۆیشتە دیمەشقی پایتەختی ئەمەوی، ماڵەکانی
خێزانی ئەمەوییەکانی ڕوخاند و کۆشکەکانی سوتاندن خەلیفەکانیان لە گۆڕەکانیان
دەرھێنان، کەسیان لێ نەمایەوە لە خێزانی ئەمەوییەکان تەنھا عەبدول ڕەحمان داخل
نەبێت کە ڕۆیشت بۆ مەغریب و چووە ئەندەلوسەوە حوکمی ئەمەوی تیادامەزراند، بەڵام
ئەبوعەباس پایتەختی لە حیرانەوە کە مەڕوانی کوڕ محەمەد پایتەختی ئەمەوی بۆ گواستەوە
گۆڕی بۆ کووفە لەگەڵ ئەوەی کە زۆر تیای نەمایەوە ڕۆیشت بۆ ئەنبار تا وەفاتی کرد
ساڵی ٧٥٤ز و لە ئەنبار نێژرا و موبایەعەی وەرگرت بۆ ئەبوجەعفەری مەنسوری برای.

ماوەی حوکمی مەنسور ماوەی جێگیر کردنی پایەکانی دەوڵەتەکە تازەکە بوو، دەستی گرت
بەسەر ئەو شۆڕشە یەگ لە دوای یەکانەی کە ھەڕەشەیان لێئەکرد، ئەبوموسلیمی خۆراسانی
کوشت لەگەڵ ئەوەی کە ھۆکاری بەدەسھێنانی عەبباسییەکان بوو بۆ خەلافەت لەبەر ئەوەی
لە فراوانبوونی جەماوەریەکەی ئەترسا، پاشان دەستی بەسەر شۆڕشەکەی مەدینەدا گرت،
ھەروەک دەستی بەسەر شۆڕشە ھاوشێوەکانی بەسڕە و واسیت و ئەھوازدا گرت. و مەنسور
یەکێک بوو لە بەھێزترین پیاوە عەبباسییەکان و ئاسایشی دابین کرد و شاری بەغدای
بنیاتنا لە سەر ڕووباری دیجلە و پایتەختی عەبباسی بۆ گواستەوە و تیایدا مایەوە تا
کۆچی دوایی کرد ساڵی ٧٧٥ز. لە ئاستی ئاینیەوە لە سەردەمەکەیدا ئەبووحەنیفەی
بنیاتنەری مەزھەبی حەنەفی لای سوننە کۆچی دوایی کرد، لە دوای مەنسور، محەمەد مەھدی
کوڕی خەلافەتی گرتە دەست کە گرنگی دا بە خزمەتگوزارییە ناوخۆییەکان و پۆستە و
ڕێگاوبانی ڕێکخست و چاکسازی کشتوکاڵی کرد و خۆی سەرۆکایەتی دادی ئەکرد، ھەروەک
مەھدی لێزان و پابەند بوو بە شەریعەتی ئیسلامەوە، و گرنگی ئەدا بە نەداران و
نەخۆشەکان لە ھەموو لایەکی دەوڵەتەکە، بەمەش سەردەمی زێڕینی عەبباسییەکان دەستی
پێکرد. محەمەد مەھدی کۆچی دوایی کرد ساڵی ٧٨٥ز، و موبایەعە درا بە موسا ھادی کوڕی،
کە حوکمی درێژەی نەکێشا و ساڵی ٧٨٦ز مرد و بوار ڕەخسا بۆ ھارونی برای کە باوکی
نازناوی (ڕەشید)ی پێدابوو لە ئەنجامی یەکێک لەو سەرکەوتنانەی بەسەر بیزەنتیەکاندا
ھێنابووی تا دەسەڵات بگرێتە دەست.

ھارون ڕەشید گرنگی دا بە چاکسازی ناوخۆ و مزگەوتی گەورە و کۆشکی جوانی بنیاتنا، و
لەم سەردەمەدا بۆ یەکەم جار لامپا بەکار ھات بۆڕوناک کردنەوەی ڕێگا و مزگەوتەکان، و
زانست پێشکەوت بە تایبەت فیزیا، و زۆر داھێنانی وەک کاتژمێری ئاوی کرا، ھەروەھا
ڕەشید گرنگی دا بە کشتوکاڵ و یاسایەکی بۆ دانا، و حوکمەتەکەی پرد وتاقی گەورەیان
بنیاتنا و جۆگەیان ھەڵکەند لە نێوان رووبارەکان و دیوانێکی تایبەتی بۆ سەرپەرشتی
ئەو ئیشانە دانا، ھەر لە ئیشەکانی ھانی ئاڵوگۆڕی بازرگانی دا لە نیوان ولایەتەکان و
پاسەوانی ڕێگە بازرگانی نێوان شارەکانی کرد، و شارێکی بنیاتنا لە نزیک شاری ڕەقە لە
ڕۆخی فوڕات بۆ پێشوازی میوانەکان، و ئیبن خەلکان ئەڵێت؛ ڕەشید ٩ جار حەجی کرد ولە
ڕۆژێکدا ١٠٠ ڕکات نوێژی کردووە و نوێنەری نارد بۆ لای شارلمانی ئیمپراتۆری ڕۆمانی
پیرۆز و ھاوڕێیەتی لە نێوانیان دروست بوو ھەروەک ڕەشید گرنگی دا بە فتح و
فراوانکردنی دەوڵەتەکەی بە تایبەت لە قەوقاز و ئاسیای ناوەڕاست و ئەنادۆڵ، و
سەردەمەکەی دوایین ھەوڵی عەرەبی لە خۆگرتووە بۆ فەتحی قوستەنتینیە ساڵی ٧٨٢ز، تا
سوڵتانی عوسمانی محەمەد فاتیح فەتحی کرد لە ساڵی ١٤٥٣ز.

لە سەرەتای سەردەمەکەیدا پشتی بەست بە بەرمەکییەکان و وەزارەتی دا بە یەحیا بەرمەکی
و ھەموو دەسەڵاتێکی دا پێی و باردۆخەکە بەو شێوەیە مایەوە تا ساڵی ٨٠٥ز، کاتێک
ڕەشید ترسا لە فراوانبونی جەماوەری و لایەنگری خەڵک بۆیان، دەستی بەسەر
داراییەکانیاندا گرت و سەرکردەکانی کوشتن و بەشێکی زۆری لێ بەند کردن.

ھارون ڕەشید ساڵی ٨٠٩ز لە خۆراسان کۆچی دوایی کرد و بەپێی وەسیەتەکە موبایەعە درا
بە ئەمینی کوڕی و پاشان مەئمونی کوڕی. بەڵام خەلیفە نوێیەکە (ئەمین) خێرا لادرا لە
خەلافەت لەلایەن براکەیەوە کاتێک موسای کوڕی دانا بۆ جێگری خۆی، کاتێک مەئمون لە
خۆراسان بوو بەمەی زانی موبایەعەی لە خەڵکی خۆراسان وەرگرت وبە سوپاوە ڕۆیشت بۆ
بەرەنگاری براکەی، وشەڕ ماوی چوار ساڵ لە نێوانیان بەردەوام بوو تا مەئمون توانی
گەمارۆی بەغدا بدات و سەرکەوێت بەسەر ئەمیندا ساڵی ٨١٣ز.

سەردەمی مەئمون جیا دەکرێتەوە بە ھاندانێکی تەواوی فەلسەفە و پزیشکی و بیرکاری و
گەردونناسی و گرنگی دانێکی تەواو بە بە زانستی یۆنانی، خەلیفە ساڵی ٨٣٠ز زانکۆی
بەیتو لحیکمەی لە بەغدا دامەزراند کە لە گەورەترین زانکۆکانی سەردەمی خۆی بوو، چەند
ئامێرێکی تەکنیکی دروستکران و زاناکان ھەوڵی پێوانی ڕووبەری زەویان دا کە ئەمەش
نیشانەیەک بوو بۆ داننان بە شێوەی بازنەیی زەوی لەلایەک و پێشکەوتنی زانست لەلایەکی
تر، ھەروەھا وەرگێڕان یەکێکی تر بوو لە سیماکانی سەردەمی مەئمون، کە لە ڕێگەیەوە
زانست و ئەدەبی سریانی و فارسی ویۆنانی گواسترانەوە بۆ عەرەبی.

لەم ڕێگەیەوە زمانی عەرەبی شوێنێکی پێشکەوتووی گرت کە لە زمانی شیعر و ئەدەبەوە
بووە بە زمانی زانست و فەلسەفە، ھەروەھا وەرگێڕانەکان بوونە ھۆی بەرزبوونەوەی ئاستی
ڕۆشنبیری لە دەوڵەتدا، کرانەوەیەکی ڕۆشنبیری دەستی پێکرد بەرامبەر بیروباوەڕە
ئاینیەکانی تر، مەئمون وتی قورئان دروستکراوە وخەڵکی ناچار کرد لەسەر ئەوە، ھەروەک
موعتەزیلەی کردە ئاینی فەڕمی دەوڵەت و دروشمی سەوزی دانا لە جێگەی دروشمی ڕەش،
پاشان گەڕایەوە بۆ دروشمە ڕەشەکەی نەوەی عەباسی و براکەی دانا لە جێگەی خۆی، و
مەئمون سەردانی میسر و دیمەشق و دوورگەی سوریای کرد ولە بەترسوس لە باکوری وڵاتی
شام مرد ونێژرا لە ساڵی ٨٣٣ز، موبایەعە درا بە محەمەد موعتسیم بیلای برای، کە شاری
سامەڕای دروستکرد وفەتحی عەموریەی کرد نزیک ئەنقەرە، و کاری وەرگێڕان و ڕاپەڕینە
زانستییەکە ھەر بەردەوام بوو، و دەستگرتنی بەسەر شۆڕشی بابک خەرمی کە دەوڵەتی
شاسیعەی لە ئازەربایجان دامەزراند بوو لە دیارترین ئیشەکانی بوون، بابک خەرزمی
ئاینێکی تری دروستکردبوو بە تێکەڵ کردنی ئیسلام و مەجوسی (ئاگر پەرستی) و چاکسازی
ئابوری و کۆمەڵایەتی کرد کە توانی ٢٠ ساڵ بمێنێتەوە بە یاخی بوون لە دەوڵەتی
عەبباسی، ھەتاکو سەرکردەی تورکی ئەفشین توانی دەستی بەسەرا بگرێت، ولە شۆڕشەکانی تر
شۆڕشی زەت بوو لە باشوری عێراق.

دایکی موعتەسیم تورکی بوو، لەبەر ئەوە چواردەوری خۆی بە پاسەوانی تورکی گرت وەک
ئەوەی مەئمونی برای بەرامبەر فارس کردی، پاسەوانە تورکییەکان سەرەتای سەردەمی
موعتەسیم ٤٠٠٠ پیاو بوون، بەڵام لە زیادبووندا بوون تا پێکدادان لە بەغدا دروستبوو
ئەمەش خەلیفەی ناچار کرد تا پایتەخت بگۆڕێت بۆ سامەڕا، ودوای مردنی ساڵی ٨٤٢ز
موبایەعە درا بە واسیق بیلای کوڕی، وبەردەوام بوو لەسەر سیاسەتی باوکی لە ھێنانی
ھۆزە تورکییەکان و پۆستی بەرزی پێدان لە دەوڵەتدا و بوونە سەرپەرشتیاری سوپا بە
کردار، و واسیق نازناوی سوڵتانی لە سەرکردەی تورکی (ئەشناس) سەندەوە کە بووە
سەرەتایەک بۆ لاوازبوونی دەوڵەت و نەمانی کۆنترۆڵی خەلیفەکان لەسەری، بە مردنی
واسیق ساڵی ٨٤٧ز موبایەعە درا بە ئەبوفەیسەڵ جەعفەر متوەکیل بیلای برای، کە زۆربەی
مێژوو نوسان بەرواری خەلافەتەکەی بە سەرەتای لاوازبوونی دەوڵەتی عەبباسی دادەنێن.

عەبباسییەکان وەک ئەمەوییەکانی پێش خۆیان نەیانتوانی یەک پارچەی دەوڵەتەکەیان
بپارێزن، عەبدول ڕەحمان داخل ھەر لە دامەزراندنی دەوڵەتی عەبباسیەوە سەربەخۆیی خۆی
لێ جیاکردنەوە لە ئەندەلوس، و لە خەلافەتی موسا ھادیدا ئیدریسی کوڕی عەبدوڵڵا توانی
ھەڵبێت لەو کوشتارگەیەی بۆ خێزانەکەی ولایەنگرانی بڕیار درابوو لە مەدینە، ڕۆیشت
بەرەو مەغریب و دەوڵەتی ئیدریسی سەربەخۆی دامەزراند و مەڕاکیشی کردە پایتەخت،
ھەروەھا لە سەردەمی مەئموندا، ئیبراھیمی کوڕی ئەغلەب ولایەتی ئەفریقیای گرتە دەست
کە لیبیا و توونس و باکوری جەزائیری ئەگرتەوە، و حوکمی ئەم ولایەتە مایەوە بۆ
نەوەکانی تا دەرکەوتنی دەوڵەتی فاتیمی، ونەوەکانی ئەغلەب پارێزگاریان تەنھا لە
خوتبە وناوی خەلیفە کرد لەسەر سکەی پارەکەیان.

متوەکیل ھەوڵیدا دەست بگرێت بەسەر شۆڕشەکەدا ھەندێک لە سەرکردەکانی سوپای کوشت و
پایتەخت گوێزرایەوە بۆ دیمەشق بەڵام بە فشاری تورکەکان ناچار بوو بگەڕێتەوە بۆ
سامەڕا دوای دوو مانگ، مەزھەبی ڕەسمی لە موعتزەلیەوە گۆڕی بۆ سونەی شافعی، و بڕیاری
ڕوخانی ئارامگەی حسەینی کوڕی عەلی لە کەربەلا و عەلی کوڕی ئەبوتالیبی لە نەجەفدا
وقەدەغەی سەردانی بۆ کردن، ھەروەک فەرمانی بە ڕوخانی ھەموو کەنیسەکانی عێراق و
ناوچەکانی تر کرد بە ھەمان شێوە بۆ کەنیسە یەھودییەکانیش، و ھێمای دیاریکراوی دانا
لە سەر جلی مەسیحی و یەھودییەکان و قەدەغەی ئەسپ سواری لێکردن، لەگەڵ ئەو بانگەوازە
بەردەوامەی بۆ شەریعەتی ئیسلامی ئەیکرد بەڵام کردارەکانی ڕێ نەئەکەوتن لەگەڵ
شەریعەدا، کە ڕژێمی ئەھلی ئیسلامی ماف وکەڕامەتێکی فراوانتری داناوە بۆ یەھود و
مەسیحییەکان.

سەردەمی موستەعین بیلا سەرھەڵدانی دەوڵەتی تاھیری بە خۆیەوە بینی لە خۆراسان،
ھەروەک تەبرستان سەربەخۆیی وەرگرت، و دەسەڵاتی سوڵتان مایەوە لە خێزانی بەغای
تورکی، کە ئەمەش بووە ھۆی دروستبونی ئاژاوە لە ناو خودی تورکیەکانیشدا، یاخی
بووەکان گەمارۆی بارەگای خەلیفەیان دا لە سامەڕا، ڕایکرد بۆ بەغدا، لەو کاتە
سەربازەکان موبایەعەیان دا بە موعتەز بیلا، کە سوپاکەی بە ٥٠ ھەزار جەنگاوەرەوە
نارد بۆ بەغدا، و خەڵکەکەی ھەستان بە لابردنی موستەعین و موبایەعەیان بە مەعتەز دا
بۆ ئەوەی ڕێگە لە خوێن ڕشتن بگرن، ھەروەک موستەعین خۆیشی موبایەعەی بە مەعتەز دا، و
لە خەلافەتی مەعتەز بیلادا دەوڵەتی تۆلۆنی لە میسر دامەزرا، کە ھیچ دەسەڵاتێکی بۆ
خەلیفە نەھێشتەوە تەنھا ناوھێنانی لە خوتبە و سکەی پارەدا نەبێت، و یەعقوب سەفار
دەستی گرت بەسەر وڵاتی فارس، لەگەڵ ئەوەی مەعتەز لەگەڵ تورکەکان ڕێ ئەکەوت بەڵام
لایانبرد لە ساڵی ٨٧٠ز لەبەر دابەزینی ئاستی ئابوری دەوڵەت و موبایەعەیان دا بە
موھتەدی بیلا کوڕی واسیق، وم ەعتەز لە بەندیخانەکەیدا مرد لە برسیەتی و
تینوویەتیدا.

خەلیفە موھتەدی بیلا ویستی ھێزی تورکەکان بشکێنێت، بایکالی سەرکردەیانی کوشت، و
تورکەکان کوشتیانەوە پێش ئەوەی ساڵێک لە خەلافەت تەواو بکات، و موبایەعە درا بە
موعتەمید بیلای کوڕی متوەکیل، لەم سەردەمە زەنوج شۆڕشیان کرد لە بەسڕە و واسیت، و
بەغدا ئەیناڵاند بە دەست تێکچوون و دابەزینی ئاستی ئابوری دەوڵەتەوە ھەروەک
تۆلۆنیەکان سەربەخۆیی خۆیان تەواو کرد لە میسر، ڕیگەیان گرت لە ناوھێنانی خەلیفە لە
خوتبەدا، و توانیان دەستبگرن بەسەر زۆربەی شام، و عەبباسیەکان تەنھا عێراقیان
بەدەستەوە مابوو، ھەر لەم سەردەمەدا ھەردوو ئیمام بوخاری و موسلیم کۆچی دواییان کرد
کە ناسراون بە کۆکۆدنەوەی فەرموودەکانی پێغەمبەر، و تائیفەی ئیسماعیلی دەرکەوتن.

موعتەمید کۆچی دوایی کرد ساڵی ٨٩٢ز، و موبایەعە درا بە موعتەزید بیلا کە لە
خەلافەتی ئەم و موکتەفا بیلای کوڕیدا بارودۆخ باشبوونی بە خۆوە بینی لە ڕووی سیاسی
وئابوریەوە، و عەبباسیەکان میسریان گێڕایەوە و ئیسماعیلیەکانیان لە چەند شوێنێک تێک
شکاند و دەوڵەتی سامانی دەرکەوت کە تەبرستانی گێڕایەوە و کۆنترۆڵی فارس و
خۆراسانیان کرد لەگەڵ ھێشتنەوەی ناوی خەلیفە لە دەسەڵاتدا، و بەغدایان کردەوە بە
پایتەختی دەوڵەت.

موکتەفا مرد ساڵی ٩٠٨ز، موبایەعە درا بە موقتەدیر بیلا، لەگەڵ ئەوەی دووجار لابرا،
جارێک لە سەرەتای سەردەمەکەیدا لابرا و موبایەعە درا بە عەبدوڵڵای کوڕی مەعتەز کە
کوژرا لە ڕۆژی دووەمی خەلافەتەکەیدا لە ئەنجامی ئەو ئاژاوەیەی کە دروستبوو لە نێوان
لایەنگرەکانی و لایەنگرانی موقتەدی بیلا، خەلافەتەکەی یەک ڕۆژ بوو لەبەر ئەوە ھیچ
کام لە مێژوو نوسان بە خەلیفە داینانێن، و جاری دووەم لابرا ساڵی ٩٢٩ز کە لایانبرد
بە ھۆی دەست بەسەراگرتنی ژنان و کارگوزارەکان بەسەر دەوڵەتدا ود وای سێ ڕۆژ
گەڕێنرایەوە و بەردەوام بوو لە خەلافەت تا کوژرا ساڵی ٩٣٢ز لە شەڕێکدا لەگەڵ مۆنسی
تورکی یەکێک لە سەرکردەکانی سوپا، قاھیر بیلای برای بووە خەلیفە و مۆنس لایبرد دوای
دوو ساڵ و بەندی کرد، و لە سەردەمی ئەم خەلافەتەدا دەوڵەتی بوەیھی دەرکەوت لە وڵاتی
فارس و خۆراسان، ھەروەک توونس و جەزائیر و لیبیا بە تەواوی سەربەخۆییان وەرگرت
لەگەڵ دەرکەوتنی دەوڵەتی فاتیمیدا، کە دەستیان گرت بەسەر دەوڵەتی ئەغلەبی و دەوڵەتی
ڕۆستەمی و بەنو مەدرار.

پاشان لە خەلافەتی ڕازی بیلا دا دەوڵەتی ئەخشیدی دەرکەوتن لە میسر و دەستیان گرت
بەسەر بەشێکی فراوانی شامدا. لەو کاتانە پایەی ئەمیری ئەمیران گەشەسەندنێکی وای بە
خۆیەوە بینی کە یەکسەر موبایەعە نەدرا بە خەلیفە، بەڵکو ھەفتەیەک وەستان تا ئەمیری
ئەمیران گەڕایەوە لە واسیت و موبایەعەی دا بە موتەقی بیلا.

ساڵەکانی دواتر ململانێ ڕوویدا لەسەر پایەی ئەمیری ئەمیران، لەم کاتانە ئیبن بەریدی
ئەو پایەی وەرگرت کە خەڵک لایانبرد لەبەر زوڵم، و جارێکی تر ئیبن ڕایق گەڕێنرایەوە
بۆ ئەو پایە، خەلیفە ڕایکرد بۆ موسڵ بۆ لای حەمدانییەکان ناسری حەمدانییەکان ئیبن
رایقی کوشت و خۆی پۆستەکەی وەرگرت و خەلیفەی گەڕاندەوە بەغدا، و پاشان تۆرۆنی تورکی
جێگەی گرتەوە کە خەلیفەی بەند کرد و موستەکفا بیلای لە جێگەی دانا ساڵی ٩٤٤ز، کە
لابرا لە ساڵی ٩٤٦ز، و لەماوەی کورتی خەلافەتەکەیدا سێ کەس پایەی ئەمیری ئەمیرانیان
وەرگرت کە دواین جاریان درا بە بنەماڵەی بوەیھیەکانی دامەزرێنەری دەوڵەتی بوەیھی،
کە ئەمان خەلیفەیان لابرد وموتیع بیلایان دانا لە جێگەی، کە ئەم سەردەمەش
فراوانبوونی جەماوەری فاتمییەکانی لە خۆ گرت لە تونسەوە تا میسر و وڵاتی شام، کە
لەو کاتە جیھانی ئیسلامی بەسەر سێ خەلیفەدا دابەش بوو بوو لە یەک کاتدا، لە قوڕتوبە
(ئەندەلوس) و قاھیرە و بەغدا، لاوازترینیان دەسەڵاتی بەغدا بوو.

خەلافەتی موتیع بیلا جیاواز نەبوو لەوانەی پێش خۆی، شەڕ بەردەوام بوو لە نێوان
بوەیھی و حەمدانییەکان و سەربازە تورکەکان، و بیزەنتییەکان ھێرشیان کردە سەر دەوڵەت
و بەشێکیان لە ئەنادۆڵ و کیلیکیا گێڕایەوە و تورکەکان شۆڕشیان کرد بەسەر
بوەیھیەکاندا ساڵی ٩٧٤ز و خەلیفەیان لابرد و تائیع بیلای کوڕیان دانا، کە
خەلافەتەکەی شەڕە یەک لە دوای یەکەکانی لە خۆ ئەگرت تا تورکەکان لایاندا ساڵی ٩٩١ز،
وموبایەعە درا بە قادر بیلا کە چل ساڵ لە حوکم مایەوە، ئەم ماوەیە سەرھەڵدانی
دەوڵەتی غەزنەوی وداڕمانی خەلافەتی ئەمەوی لە ئەندەلوس لە خۆگرت، لەگەڵ بەردەوام
بوونی شەڕ لە نیوان بوەیھی و تورکەکان، پاشان ماوەیەک ھێمنی بەسەردا ھات دوای ئەوەی
بوەیھیەکان حوکمیان گرتە دەست، پاشان دەوڵەتی بوەیھی لاواز بوو و تورکەکان بەرز
بوونەوە و گەیشتنە بەرزترین ئاست لە کۆتاییەکانی خەلافەتی قادر، کاتێک ئەرسەلانی
کوڕی عەبدوڵڵا ھەستا بە دانی خوتبەیەک لە سەر مەترسی فاتمییەکان لە بەغدا، خەلیفەی
عەبباسی داوای لە تەغرۆل بیگی سەرکردەی سەلجوقییەکان کرد تا بێتە بەغدا ساڵی ١٠٥٥ز،
و خەلیفەی عەبباسی جێگیر بکات، بەمەش ماوەی سەلجوقی لە بەغدا دەستی پێکرد.

سەلجوقییەکان ھۆزێکی تورک بوون، لە چین جێگیر بوون و ڕۆیشتن بەرەو بوخاری و ئیسلام
بوون لە سەردەمی دامەزرێنەرەکەیاندا (سەلجوق)، پاشان لە ژێر سەرکردایەتی تەغرۆل
بێگدا یەک لە دوای یەک دەستیان گرت بەسەر دەسکەوتەکانی دەوڵەتی غەزنەوی و چوونە
بەغداوە لەسەر داوای خەلیفە، کە تەغرۆل بێگی کرد بە سوڵتان و ناوی (پاشای ڕۆژھەڵات
و ڕۆژئاوای) لێنا و کچەکەی خۆی کردە ھاوسەری، و کاتێک وەفاتی کرد ساڵی ١٠٦٣ز، ئەو
کاتە تەغرۆل بێگ جێگیر بوونی سیاسی و ئابوری دەستەبەر کردبوو لە بارودۆخەکاندا، لە
دوای ئەو ئەلب ئەرسەلان ھات کە دەسەڵاتی فراوان بوو تا قودس، و لەدوای سەرکەوتنی لە
جەنگی مەڵاز گرد دەوڵەتی سەلجوقی بنیاتنا لە ئەنادۆڵ، کە یەکەم دەوڵەتی لەو جۆرە
بوو، پاشان کوژرا لە یەکێک لە داستانەکانیاندا ساڵی ١٠٦٤ز، مەلیکشای کوڕی دەسەڵاتی
گرتە دەست، کە سەردەمی ئەم مردنی خەلیفە قائیمی بە خۆیەوە بینی دوای ئەوەی
خەلافەتەکەی ٤٥ ساڵ بەردەوام بوو و ئاستی ژیان باشبوونی بەخۆیەوە بینی، و موبایەعە
درا بە موقتەدی بۆ خەلافەت، مەلیکشا گرنگی دا بە ھونەر و زانست و لە بەغدا و
ناوەندی چاودێری گەردونناسی و مزگەوتێکی گەورەی دروستکرد ناسرا بەناوی (جامعی
سوڵتان)، ھەر لەم سەردەمە عومەر خەییام دەرکەوت و قەڕامیتەکان چەند جارێک لە بەسڕە
شۆڕشیان کرد، و بە مردنی لە ساڵی ١٠٩٢ز، سەلجوقییەکان ھێزەکەیان لە دەستدا، کە بووە
چەند دەوڵەتێکی سەربەخۆ لە وڵاتی شام و عێراق و وڵاتی فارس، بەلکو مەیدانەکە بووە
ھاوپەیمانی نێوان پاشاکانی سەلجوقی لە دژی یەکتری بۆ فراوانکردنی ولایەتەکانیان، کە
ئەم شەڕە ناوخۆییە بەردەوامانە کاری کردە سەر جێگیری دۆخی سیاسی و ئابوری لە
وڵاتەکەدا، و ئەمەش سەرکەوتنی ھەڵمەتی یەکەمی خاچپەرستی ئاسان کرد لە ساڵی ١٠٩٨ز،
لەو کاتە موستەھزیر لە پایەی خەلیفەدا بوو لە ساڵی ١٠٩٤ز وە.

ھەڵمەتی خاچپەرستی یەکەم توانی چوار مەمالیکی لاتینی لە ڕۆژھەڵات دابمەزرێنێت، کە
ئەوانیش میرنشینی ڕەھا و ئەنتاکیە و تەڕابولس و بەیتولموقەدەس بوون، کە لە ژیر
دەستی فاتمییەکان بوو لە ساڵی ١٠٩٦ز وە سەلجوقییەکان نەیانتوانی وەڵامی
خاچپەرستەکان بدەنەوە لە کەنارەکانی وڵاتی شام، وازیان ھێنا لەبەرەو پێشچوون بە
ئاڕاستەی ئەنقەرە و ناوجەرگەی ئەنادۆڵ، ھەروەک پێشڕەویەکانیان وەستا بە ئاڕاستەی
حەلەب و عێراق و خەلافەت گیربوو بوو بە جەنگە ناوخۆییەکان وشۆڕشەکانی قەڕامیتەکان،
لەبەر ئەوە نەتوانرا بەرگریەکی ئەوتۆ لە خاچپەرستەکان بکرێت.

لە کۆتاییەکانی سەردەمی موستەھزیر دۆخەکە جێگیر بوو بۆ سوڵتان محەمەد سەلجوقی کە
وەفاتی لە ساڵی ١١١٨ز دا جارێکی تر دۆخەکە ئاڵۆز بوویەوە لە نێوان میراتگرەکەی
مەحمود سەلجوقی و داودی برای و ھەندێک لە مامەکانی، بە مردنی خەلیفە لە ھەمان
ساڵدا، موستەڕشید بوو بە خەلیفە، و لەخەلافەتەکەیدا عیمادەدین زەنگی والی موسڵ
دەرکەوت کە موڵکەکانی فراوان کرد تا حەلەب و حومس بگرێتەوە، و لە دوای خۆی نورەدین
زەنگی دەرکەوت کە شام و میسریشی گرت، لە کاتی گەشەسەندنی دەوڵەتی زەنگی، شەڕی
ناوخۆی سەلجوقییەکان ھەر بەردەوام بوو، مەسعود سەلجوقی سەرکەوت بەسەر مەحمودی
برایدا و خەلیفە موستەڕشیدی کوشت ساڵی ١١٣٥ز، کاتیک بەرگری لە مەحمودی برای ئەکرد،
و خەلیفە ڕاشید بیلا بووە خەلیفە لە دوای ئەو، بەڵام سوڵتان مەسعود سەلجوقی ھەر زوو
لایبرد، خەلیفە ڕایکرد بۆ ئەسفەھان تا کوژرا ساڵی ١١٣٦ز، پاشان موقتەفا بیئەمرلا
بووە خەلیفە.

موقتەفا توانی حوکمی بەغدا و چواردەری جیابکاتەوە لە سەلجوقییەکان کە خەریکی
بەرەنگاری یەکتر بوون، و پاڵپشتی خێزانی زەنگیەکانی کە دەورێکی باڵایان بینی لە
بەرەنگاربوونەوەی خاچپەرستەکان و ڕەھایان گێڕایەوە لێیان و کاتیک مرد ساڵی ١١٧٠ز، و
موبایەعە درا بە موستەنجید بیلای کوڕی، مایەوە لەسەر سیاسەتی باوکی بە پاراستنی
سەربەخۆیی بەغدا و دەوروبەری، و چاکسازی سیاسی و کۆمەڵایەتی و ئابوری ئەنجامدا، لە
خەلافەتەکەیدا دەوڵەتی زەنگییەکان لە میسر خوتبەی عەبباسیان گێڕایەوە دوای مردنی
دواین خەلیفەی فاتمییەکان، بەمەش خەلافەتی ئیسلامی یەکی گرتەوە جارێکی تر، ھەروەک
ئەم سەردەمە دەرکەوتنی فەرمانڕەوایی ئەیوبیەکان بوو بە سەرکردایەتی سەلاحەددینی
ئەییووبی کە توانی دەست بگرێت بەسەر وڵاتی شام و حیجاز و یەمەن و میسر و لیبیا، و
سەڵاحەددین لە سەردەمی خەلیفە موستەزی بیئەمرلا توانی قودس بگێڕێتەوە کە دوایین شار
بوو خاچپەرستەکان دەستیان بەسەردا گرتبوو ساڵی ١١٨٧ز لە ئەنجامی شەڕی تەحیندا، و
ڕووبەڕووی ھەڵمەتی سێیەمی خاچپەرستەکان بوویەوە، و لەدوای موستەزی کوڕەکەی (ناسر
لدین لا) جێگەی گرتەوە کە وەک باوکی و باپیری توانی سەربەخۆیی بەشێکی گەورەی عێراق
بپارێزێت، لەژێر فەرمانڕەوایی خۆیدا نەک وەزارەت و سوپا، کە زۆر لە مێژوونوسان ئەم
سەردەمە بە سەردەمی گەڕانەوی شکۆی خەلافەت دادەنێن، وناسر کە ناسرابوو بە دانایی
وەفاتی کرد لە ساڵی ١٢٢٥ز دوای خەلافەتێکی دوور و درێژ کە بۆ ماوەی ٤٥ ساڵ بەردەوام
بوو.

لە ڕاستیدا بارودۆخی عیراق زۆر باش بوو لە سەردەمی ناسر، ولە دوای مردنی سەڵاحەدینی
ئەیوبی مناڵەکانی بووە ناکۆکیان لەسەر دەسەڵات وەک سەلجوقییەکان پێشتر،
ھاوپەیمانیان بەست لە دژی یەکتر و دژایەتی یەکتریان کرد، و ھۆزە تورکی و
شەرکەسیەکانیان ھێنا کە دواتر بە مەمالیکەکان ناسران، بارودۆخی ڕۆژھەڵاتی ئیسلامی
وەک بوخاری و کابول و دەوروبەریان زۆر خراپ بوو، بە ھۆی توشبونیان بە غەزوو وت
ێکدانەکانی مەغۆل بە سەرکردایەتی جەنگیز خان، ھەروەک لە عێراق ئەو گرنگیە نەئەدرا
بە زانست و ھونەر وەک سەردەمی زیڕینی دەوڵەت.

لە دوای ناسر کوڕەکەی زاھیر بیئەمرلا خەلافەتی گرتە دەست، بەڵام وەفاتی کرد ساڵێک
دوای باوکی، و موبایەعە درا بە موستەنسیر بیلای کوڕی ساڵی ١٢٢٦ز کە زانکۆی
موستەنسیریەی دامەزراند، ھەروەک لە سەردەمەکەیدا خولێک بۆ میوانداری ھەژارەکان و
ئازادکردنی بەندەکان کرا، ولە خەلافەتەکەیدا مەغۆل دەستیان گرت بەسەر وڵاتی فارس و
نزیکبوونەوە لە عێراق.

موستەنسیر وەفاتی کرد ساڵی ١٢٤٢ز، موستەعسیم بیلای کوڕی جێگەی گرتەوە کە دوایین
خەلیفەی عەبباسیdەکان بوو لە بەغدا، و خەلافەتەکەی چەند ڕووداوێکی گرنگی مێژووی
خەلافەتی عەبباسی بە خۆیەوە بینی، لەوانە شکستی حەوتەم وھەشتەم ھەڵمەتی خاچپەرستی
کە دوایین ھەڵمەتی خاچپەرستی بوون لەو ماوەیەدا، بەگشتی ھەڵمەتی خاچپەرستی یەکەم و
سێیەم و چوارەم نەبێت ھیچ کام لە ھەڵمەتەکان سەرکەوتنێکی زۆریان بە دەستنەھێنا، و
لە دەرئەنجامی ھەشتەم ھەڵمەتی خاچپەرستی دەستکەوتەکانی خاچپەرستەکان لە ڕۆژھەڵاتدا
تەنھا ئەنتاکیە و تەڕابولس و عەککا بوو وەک دوورگەی لەیەک دابڕاو و بەیەکەوە
نەبەستراو لە ڕووی جوگرافیەوە، ھەروەک سەردەمی خەلافەتەکەی کۆتایی دەوڵەتی ئەیوبی
بەخۆیەوە بینی لە ساڵی ١٢٥٠ز.

ڕووداوی سێیەم ڕووخانی بەغدای پایتەخت بوو لەسەر دەستی مەغۆل بە سەرۆکایەتی ھۆلاکۆ
خان کە داوای خۆبەدەستەوەدانی لە خەلیفە موعتەسیم بیلا کرد، بەڵام خەلیفە ڕەتی
کردەوە و مەغۆلی وریا کردەوە لە سزای خوا ئەگەر خەلافەت بڕوخێنێت، وبەھۆی ئەو
لاوازیە زۆرەی کە ھێزی خەلافەتی گرتەوە لەو کاتانە بوونە ھۆی ڕووخانی شارەکە و
خەلافەتەکە، لە کاتێکا مۆنگۆ خان فەرمانی کردبوو بە ھۆلاکۆی برای خەلافەت بھێڵێتەوە
ئەگەر خەلیفە مل کەچ بێت بۆی. پێش ئەوەی بەرەو بەغدا بڕوات، ھۆلاکۆ ھۆزەکانی لوڕی
لەناو برد و پاشان ئیسماعیلیەکان خۆیان دا بە دەستەوە دوای ئەوەی قەڵای ئەلموتی
پایتەختیان گیرا لە باکوری ئێران، وھۆلاکۆ زۆری لێ کوشتن پاشان ھۆلاکۆ سوپاکەی کردە
دووبەشەوە و گەمارۆی بەغدای دا و بەنداو و کەناڵەکانی ئاودێری وێرانکرد کە بووە ھۆی
تێکدانی کشتوکاڵ و گەیشتنی ئاو بە شارەکە، پاشان کەوتە بۆمباران کردنی قەڵا و
مەنجەنیقەکان کە ڕووخانی حاکمە عەبباسییەکانی ئاسان کرد یەک لە دوای یەک ھەتا دەوری
شاری دا لە ھەموو لایەکەوە، پاشان موستەعسیم ویستی وتوێژ بکات لەگەڵیان بەڵام
ھۆلاکۆ ڕەتی کردەوە، و بەغدای گرت لە ١٠ی شوباتی ١٢٥٨. کوشتارگەیان گێڕا بە حەقی
خەڵکەکەی و بەپێی ھەندێک سەرچاوە ژمارەی کوژراوان گەیشتنە ملیۆنێک کەس، ھەروەک
شارەکەیان تاڵان کرد و سوتاندیان، کتێبخانەکانیان پێچایەوە وا باس دەکرێت ڕووباری
دیجلە ڕەش بوو لەبەر زۆر ئەو وەرقە سوتاوانەی فڕێدرایە ناوی، ھەمان حاڵ بەشی مزگەوت
و کۆشک و زانکۆکان بوو، و ھۆلاکۆ بڕیاری بەند کردنی خەلیفەی دا وخواردن و خواردنەوە
لێ قەدەغە کرد تا کۆچی دوایی کرد لە ٢٠ی شوباتی ١٢٥٨ز بەمەش خەلافەتی عەبباسی لە
بەغدا کۆتایی پێ ھات.

لەگەڵ ئەوانەشدا، مەمالیکەکان دەورێکی دیاریان گێڕا لە پاراستنی ڕۆژھەڵات لە
سەرەتای سەردەمەکەیاندا، دوای ئەوەی ھۆلاکۆ بەغدای گرت و خەلافەتەکەی ڕوخاند، بە
ھێزەکانیەوە بەرەو وڵاتی شام ڕۆیشت، نەسیبینی گرت رەھا و حەلەب، لەم نێوەندەدا
سەیفەدین قەتز بە سوپایەکەوە لە میسرەوە دەرچوو بۆ وڵاتی شام، کە ھۆلاکۆ دوای وێران
کردنی حەلەب دیمەشقی سوتاند، و سوپای مەمالیک و ھۆلاکۆ بەیەک گەیشتن لە شەڕی عەین
جالوت لە جەلیل ساڵی ١٢٦١ کە سەرکەوتن بۆ مەمالیکەکان بوو، بەم شێوەیە میسر لە شەڕی
مەغۆل ڕزگاری بوو، و مەمالیکەکان پێیان تیا جێگیر کرد وکۆنتڕۆڵی وڵاتی شام و حیجاز
و میسریان کرد، بەمەش دەوڵەتێکی فراوانیان دامەزراند.

قەتز لە ڕێگە گەڕانەوە بۆ میسر گیانی لە دەست دا و زاھیر بێبرس بووە سوڵتان لە دوای
ئەو، کە بێبرس سەرکەوتوو بوو لە شەڕەکانیدا لەگەڵ خاچپەرستەکان، فەتحی یافا و
ئەنتاکیە و قەڵاکانی دەوروبەری کرد، سێ ساڵ تێپەڕ بوو جیھانی ئیسلامی بێ خەلیفە
بوو، لەگەڵ ئەوەی سوڵتانی ئەیوبی لە دیمەشق موبایەعەی دا بە ئەبوعەباس ئەحمەد بەڵم
لەو کاتە مەمالیکە بە بەھێزی لە میسر دەرکەوتن، و کاتێک قەتز دەستی گرت بەسەر
دیمەشقدا لە ئەنجامی شەری عەین جالوت، خەلیفە ڕۆیشت بۆ حەلەب کە ھێشتا لە ژێر دەستی
ئەیوبییەکان بوو، لە حەلەب موبایەعەی پێدرا و ناونرا حاکم بیئەمر لا، لەگەڵ ئەوەی
ئەم خەلیفە تەنھا لە حەلەب ناوی ھەبووە لەبەر ئەوە زۆر لە مێژوو نوسان ئەم خەلیفەیە
لائەبەن لە لیستی خەلیفەکاندا و دایدەنێن بە ھەوڵێک بۆ ژیانەوەی خەلافەت، بەڵام
ھەوڵی تەواو لەسەر دەستی زاھیر بێبرس درا لە سالی ١٢٦٢ز، کاتێک ئەحمەدی کوڕی خەلیفە
زاھیر بیئەمر لا گەیشت بێبرس ئاھەنگێکی گێڕا و موبایەعەیان بەڕەسمی موبایەعەیان
پێدا و ناویان نا موستەنسیر بیلا و بڕیاری دەرکرد ناوەکەی بخرێتە سەر سکەی پارە و
ناوی بھێنرێت لە خوتبەی ھەینیدا.

بێبرس داوای لە خەلیفە کرد کە ڕاسپاردەیەک بنوسێت و ھەموو ئیش و بەڕێوەبردنێکی
دەوڵەت باتە دەستی، و خەلیفەش ئەو ڕاسپاردەیەی دا پێی کە خۆی ھیچ شتێکی لە دەستدا
نەبوو، و تەنھا وەک ھێمایەک بۆ دەوڵەت و سەرچاوەیەک بۆ شەریعیەتەکەی بوو، ھەروەک
باس لەوە کرا بوو لە ڕاسپاردەکەدا کە بەغدا بگەڕێنرێتەوە بۆ دەوڵەت و کورسی خەلافەت
ببرێتەوە ئەوێ، کاتێک خەلیفە خۆی بە سەرکردایەتی سوپاکەی دەرچوو بەرەو عێراق، لە
یەکێک لە شەڕەکاندا لەگەڵ مەغۆل کوژرا پێش ئەوەی بگاتە بەغدا، و لە قاھیرە موبایەعە
درا بە حاکم بیئەمر لای دووەم و سی ساڵ مایەوە.

بە گشتی دەوڵەتی عەبباسی وەک مانای دەوڵەت ڕوخا لەگەڵ روخانی بەغدا ساڵی ١٢٥٨ز،
بەڵام خەلافەتی عەبباسی بەردەوام بوو تا ساڵی ١٥١٧ وەک ھێمایەک بۆ دەوڵەت و ڕۆلە
ئاینیەکەی، و خەلافەتی عەبباسی ڕوخا لەگەڵ ڕوخانی دەوڵەتی مەملوکی لە شەڕی مەرج
دابق کە سوڵتان سەلیمی یەکەمی عوسمانی سەرکەوت بەسەر مەمالیکەکاندا، بە ھیزەکانیەوە
بەرەو باشور ڕۆیشت و فەتحی زۆربەی شارەکانی وڵاتی شامی بە ئاشتی کرد و پاشان بەرەو
میسر ڕۆیشت و دواین مەمالیک (ئەشرەف تومان بای) لە شەڕی ڕیدانیە شکاند لە نزیک
قاھیرە، و لەگەڕانەوەی خۆیدا سوڵتان سەلیمی یەکەمی عوسمانی دوایین خەلیفەی
عەبباسییەکان متوەکیلی سێیەمی برد بۆ قوستەنتینیە دوای ئەوەی خەلیفە دەستبەردار بوو
لە لە دەسەڵات بۆی، بەمەشە نەک خەلافەت ڕۆیشتە دەستی عوسمانییەکان بەڵکو لقی یەکەمی
خەلافەت کۆتایی پێ ھات کە لقی عەرەبی یان بە شێوەیەکی وردتر (لقی قوڕەیش)
لەبەرئەوەی ھەموو خەلیفەکانی پێشتر بە ڕاشدین و ئەمەوی و عەبباسییەکان ئەچوونە سەر
ھۆزی قوڕەیش کە ھۆزی پێغەمبەر محەمەد بوو، ولقی دووەمی خەلافەت کرایەوە کە نەوەکانی
عوسمان بوون.

چەند دەوڵەتێک دامەزران کە لە نەوەی خێزانی عەبباسیەکان بوون، بە ھۆی ئەو شوێنەی لە
جیھانی ئیسلامیدا ھەیەتی لە دوای نەمانی دەوڵەتی عەبباسی و ھەندێک جار میرنشینی
عەبباسی پێش ڕوخانی دەوڵەتەکە بە شێوە سەربەخۆ دائەمەزران، کە ھیچ کام لەوانە داوای
حەقی خەلافەتیان نەئەکرد دوای ڕوخانی خەلافەتی عەبباسی بە تەواوی لە ساڵی ١٥١٧ز یان
لە دوای ھەڵوەشاندنەوەی خەلافەت لە ساڵی ١٩٢٢ز وبە گشتی تا ئەمڕۆ، لە شوێنی جیاواز
لە جیھانی ئیسلامیدا ژمارەیەکی زۆر خێزان ئەژین کە ئەگەڕێنەوە سەر عەبباسیەکان بە
ئەسڵ، بە تایبەت لە سعودیە و یەمەن و تورکیا و ئێران و وڵاتی شام و میسر و سوودان و
ھیندستان و پاکستان و ئەفغانستان و ئۆزبەکستان، لەگەڵ ئەوەی دوایین دەوڵەتیان لە
ناوچوو ساڵی ١٩٦٧ ھەندێک لە عەبباسییەکان لە شوێنی دیاردان وەک سەرۆکی سۆدان (عومەر
ئەلبەشیر).

ئاینی ئیسلام یەکێک بوو لە پێکھێنەرە سەرەکیەکانی دەوڵەتی عەبباسی لەسەر دامەزرا،
ئەم ئاینە پێشکەوتنێکی گەورەی بە خۆیەوە بینی لەلایەکەوە سلبی بوو و لە لایەکەوە
ئیجابی بوو، کە بڵاوبوونەوەی ئیسلام لە نێو نەتەوە نا ئیسلامەکاندا کە بە ڕێگەی
تایبەتی خۆیان و بە کاریگەری فەلسەفە و بیروباوەڕە کۆنەکانیان تێگەیشتن لێی، و
ھەندێک ئیجتیھاد کرا لەلایەن فەقێکان کە بووە ھۆی دروستبوونی تائیفە و مەزھەبی
جۆراوجۆر لە ناو دامەزراوە ئیسلامیەکەدا، و ھەندێکیان نەمان و ھەندێکی تریان تا
ئەمڕۆ ماون. لەو تائیفە ئیسلامیانەی دروست بوون لە سەردەمی عەبباسی موعتەزیلە و
مەرجیئە و ئیبازی و ھتد، ھەروەک لە شیعەدا چەند تائیفەیەکی جیاواز دەرکەوتن وەک،
ئیسماعیلی و عەلەوی و دوڕزی، ھەروەھا سۆفیگەری دامەزرا لە سەرەتای سەردەمی عەبباسی.

لە دیارترین کاریگەریەکانی سەردەمی عەبباسی، پێشکەوتن و گەشەسەندنی چوار مەزھەبە
گەورەکە بوو کە ئەوانیش (شافعی و مالیکی و حەنبەلی و حەنەفی)ن، ھەروەھا گرنگیەکی
زۆریان دا بە فەرمودەکانی پێغەمبەر و ناودارترین کۆکەرەوەکانی فەرمودە لەو سەردەمە
دەرکەوتن وەک بوخاری و موسلیم و تورمزی و ئەحمەد کوڕی حەنبەل و ئەوانی تر.

گفتوگۆ ئیسلامییە فەلسەفییەکان یەکێک لە سیماکانی سەردەمی عەبباسی بوو بە تایبەت لە
سەردەمی بەھێزیدا، لە دیارترین ئەو گفتوگۆیانە ئەوەبوو کە لەسەر ئەزەلیەتی قورئان
بوو، کە موعتەزیلە و ئیبازیەکان وتیان قورئان دروستکراوە و خەلیفە مەئمون پشتی
گرتن، لە کاتیکا سوننە و ئەشاعیرەکان ئەڵێن قورئان تەنھا وتەی خوایە، ھەروەک چەندین
گفتوگۆی تر ڕویدا لەسەر بینینی خوا لە ڕۆژی دواییدا، و گفتوگۆی پەیوەست بە ڕەگەزی
فریشتە و زۆر بابەتی تر.

لەگەڵ ئەوەی ئیسلام ئاینی دەوڵەت بوو بێ دیاری کردنی مەزھەب و تائیفە، بەڵام
ئاینەکە کاریگەر دەبوو بە تائیفەی خەلیفەکان، مەئمون و موعتەسیم و واسیق
موعتزەیلەیان ڕاگەیاند وەک ئاینی دەوڵەت، و متوەکیل شافعی کرد بە مەزھەبی ڕەسمی،
بەڵام موعتەسیم بیلا بەلای شیعەدا ئەیشکاندەوە لەگەڵ خەلیفەکانی کە لە سەردەمی
دەوڵەتی بوەیھی ھاتن، بە پێچەوانەی ئەو خەلیفانەی لە سەردەمی دەوڵەتی سەلجوقیدا
ھاتن بە لای سوننەدا ئەیانشکاندەوە.

شیعری عەبباسی بە پلەی یەکەم شیعری عەرەبی بوو، لەگەڵ ئەوەی ژمارەیەک شاعیر
دەرکەوتن کە شیعریان بە فارسی و تورکی ئەنووسی، و پاڵپشتی کران لەلایەن فەرمانڕەوا
و سوڵتانەکانی ناوچەکەیان، بۆ نمونە؛ جەلالەدینی ڕۆمی لە دایک بوو ساڵی ١٢٠٧ز، کە
بە فارسی شیعری ئەنوسی و دامەزرێنەری ڕێگەی مەولەوییە.

عەبباسییەکان گرنگیەکی دیاریان دا بە بیناسازی، چەند شارێکی نوێیان بنیاتنا لەوانە
شاری بەغدا و سامەڕا و متوەکیلیە و ڕحبە. ھەروەک عەبباسییەکان ھەستان بە بنیاتنانی
تۆڕێکی فراوان لە ڕێگا وپرد بە تایبەت لە عێراق، و فێرگە و زانگە ونەخۆشخانەکانیان
کردەوە لە شارە گەورەکاندا و شوێنی تایبەت بۆ میوانداری نەدارەکان و ئوتێلی تایبەت
بە ڕێبوارەکانی شارەکە، ھەروەک ئاویان لە ڕێگە گشتیەکانیانی ناو شار و دەرەوەیدا
دانا.

ھونەری بیناسازی عەبباسی کاریگەری بیناسازی عێراقی کۆنی لەسەر بوو بە تایبەت
بیناسازی ئاشوری و فارسی. لەگەڵ بیناسازیدا ھونەری زەخرەفە تێکەڵ کرا، کە زۆر لە
ڕەخنەگران بە زمانی ھونەری ئیسلامی دائەنێن، زەخرەفەی مزگەوت و کۆشکەکان بە شێوە
ئەندازەیی و ڕوەکیەکانی لە ئەوروپا بە ئەرەبیسک ناو دەبرا.

عەرەب لە نیمچەدوورگەی عەرەبی زانستی ھەمەجۆریان نیە، ھەروەک ئەمەوییەکان گرنگیان
نەدا بە بوارە ھەمەجۆرەکانی زانست، لەبەر ئەوە دامەزراندنی زانستی عەرەبی
ئەگەڕێتەوە بۆ سەردەمی عەبباسی، سەرەتا پشتیان ئەبەست بە وەرگێڕانی ئیشی فەیلەسوف و
زانا یۆنانیەکان وەک ئەرستۆ و ئەفڵاتون ئەمەش بە پاڵپشتی چینی فەرمانڕەوا، و لە
قۆناغی دووەمدا زانا عەبباسییەکان داھێنانیان کرد لە زانستی بیردۆزی و تەکنیەکاندا
لە یەک کاتدا، ھەر لەو کاتانە نەزانی و نەخوێندەواری لە ئەوروپادا بڵاو بوون بە
شێوەیەکی ترسناکانە کە ئەگەر ھەوڵی خەلیفەکان و دەوروبەریان نەبوایە زانستی ئیغریقی
بە تەواوی تیا ئەچوو، ئەمەش وایکردووە کە ژمارەیەک لە مێژوونوسە ڕۆژئاواییەکان
زانست لە ڕاستیدا بە یەکێک لە دامەزراوەکانی شارستانی ئیسلامی ئەژمێرن، جێی خۆیەتی
ئاماژە بەوە بکرێت کە ئەمەوییەکانی ئەندەلوس بە ھەمان شێوە ھانی زانستیان داوەو لە
ڕێگەی قوڕتوبەوە زیاتر زانستەکان گوازراوەتەوە بۆ ئەوروپا تا لە ڕێگەی بەغداوە.
بێجگە لە قۆناغی شەڕی خاچپەرستی و بوونی سەفەراتەکان، کە گوێزانەوەی ئەم زانستانە
بوونە ھۆکاری دروستبوونی شارستانەتێکی مرۆڤایەتی نوێ.

لە دیارترین دەستکەوتەکانی سەردەمی عەبباسی، کێشانی یەکەم نەخشەی ھەموو جیھان بوو
لەسەر دەستی (ئیدریسی) کە ساڵی ١١٠٠ز لە دایک بووە وکتێبەکەی لە بواری جوگرافیادا
بە یەکەم کتێبی ئەو بوارە دادەنرێت لە ڕۆژھەڵات و ڕۆژئاوادا. ھەر لە زانا دیارەکانی
عەبباسیەکان ئیبن ھەیسەمە کە نزیکی ھەزار دانراوی ھەیە لە بواری پزیشکی و فەلسەفە و
بیرکاری و فیزیا، و زانا عەبدوڵڵا بەتانی ناسراو بە زانستی بیرکارییە و ھەروەک زانا
(ئیبن سینا) دەرکەوت لە بواری یاساکانی پزیشکی و زانا (ئیبن بیتار) دەرکەوت لە
بواری دەرمانناسیدا لەگەڵ زانا جابری کوڕی حەیان کە زانایەکی کیمیا بوو و ھارون
ڕەشید یارمەتی دا. ھەروەک زانا (کەنەدی) ھەیە کە لە دیارترین فەیلەسوفەکان بوو و
ھەروەھا ڕازی کە دانراوی پزیشکی و گەردووناسی دیاری ھەیە و بە ھەمان شێوە زانستی
مێژوو پێش کەوت و لە مێژوونوسە دیارەکانی ئەو سەردەمە (ئیبن کەسیر)ە ھەروەھا ئیبن
خەلکان، ھەر لەو زانستانەی لە دەوڵەتی عەبباسیدا دروستبون زانستی جەبرە کە خواڕزمی
یاسای یەکەم لۆگاریزمی داھێنا لە جیھاندا.



https://ckb.wikipedia.org/wiki/%D8%AE%DB%86%D8%B4%DB%95%D9%88%DB%8C%D8%B3%D8%AA%DB%8C

خٶشەویستی بریتیە لە ھەستکردن بە کێش کردن و سەرنج راکێشان بەرانبەر بە کەسێک یان
شتێک ،ئەو دوو کەسەی یەکتریان خۆش ئەوێ یان ئەو دوو کەسە ئاشقەی کە چاویان بەیەک
دەکەوێت لەشیان ھەڵدەستێ بە دەردانی ھۆڕمۆنی ئۆکسیتۆسین ناسراو بە ھۆرمۆنی ئاشقان .

"ومن الناس من یتخذ من دون اللە أنداداً یحبونھم کحب اللە والذین آمنوا أشد حباً
لله" بقرە

ھەروەھا دەفەرموێ: «قل إن كان آباؤكم وأبناؤكم وإِخواِنكم وأَزواجكم وعشيرتكم
وأموال اقترفتموها وَتجَارَة تخشون كسادها ومساكن تَرضونها أَحب إِلَيكم من الله
وِرسوله وِجِهَادٍ في سبيِله فتربصوا حتى يأتي الله بأمره والله لاَ يهدي القوم
الفاسقين» التوبە

ئەمەشیان خۆشەویستی دایک و باوک بۆ منداڵەکانیان و بە پێچەوانەو ، خۆشەویستی نێرە
بۆ مێیە لە چوارچێوەوە:- پێغەمبەری ئیسلام دەڵێت: و الذی نفسی بیدە لا تدخلوا الجنە
حتی تؤمنوا ولا تؤمنوا حتی تحابّوا أولا أدلکم علی شیء إذا فعلتموە تحاببتم أفشوا
السلام بینکم"

زانایان ئەوەیان دۆزیەوە کە ھۆرمۆنی تیستۆستیرۆن لە رێژەی خۆی کەم دەکات لەلایەن
پیاوەکان کاتێک دەکەونە ناو ئەوینداریەوە ، بەڵام بە پێچەوانەوە لە لایەن ئافرەتی
دڵدارەوە لە رێژەی خۆی زیاتر دەبێت . کۆمەڵێک لێکۆلەرەوە لە زانکۆی "لەندەن کۆلێج"
ئەوەیان دۆزیەوە کە خۆشەویستی کار لە سووری زۆر سەرەکی ئەکات لە مۆخی مرۆڤ. کە
کاردانەوەی زۆری دەبێت لەسەر گۆرینی ھەڵسوکەوتی کۆمەڵایەتی ئەو کەسە ، ئەم
تاقیکردنەوانە لەسەر کۆمەڵێک کەس ئەنجام درابوون کە لەم بوارەدا شکستیان ھێنابوو ،
ئەوەیان بۆ روون بوەوە کە کار لە سوورەکانی مپخ دەکات و وای لێ دەکات پەیوەندی
کۆمەڵایەتی بەرەو تێکچوون بچێت.

گیانەکەم ئەمما دڵی من لەو دڵە شێتانەیە بێ ئەوەی ھیچ شک بەرێ کوژراوی ئەو چاوانەیە



https://ckb.wikipedia.org/wiki/%D8%AE%D9%88%D8%AF%D8%A7

خوا یان یەزدان لە ئاییینەکانی و بیروڕاکانی جۆراوجۆری مرۆڤەکان مانای جیاوازی
ھەیە.

لە ئایینی ئیسلامدا خوا زاتێکی مەزن و گەورەیەیە، تاک و تەنھایە، ھەروەھا خاوەنی‌
چەندین ناوە و ٩٩ ناویان لە قورئان و وتەکانی‌ پێغەمبەری‌ ئیسلامدا ھاتوون، لە
ئایینی ئیسلامدا خوای‌ گەورە بەدیھێنەری‌ گەردوون و ھەموو بوونە، توانا و
دەسەڵاتدارە بەسەر تەواوی‌ شتەکاندا، ئەو خۆشی‌ و ئازادییەی‌ فەراھەم کردووە بۆ
مرۆڤ تاکوو بتوانن (بە کەڵک وەرگرتن لە عەقڵ و ئاوەز و کتێبەکانی‌ خۆی‌ کە ڕەوانەی‌
لای‌ پێغەمبەرانی‌ کردوون) بڕوای پێ‌ بھێنن. یەکێک لە ناوە دیارەکانی‌ خوا ئەڵڵا
(الله)یە، وەک لە قورئاندا ھاتووە: «الله نور السماوات و الارض»



https://ckb.wikipedia.org/wiki/%D8%AE%D8%B4%D8%AA%DB%95%DB%8C_%D8%AE%D9%88%D9%84%DB%8C

خشتەی خولی یان خشتەی خولگەیی (بە ئینگلیزی: Periodic Table) پێکدێت لە خشتەی ١١٨
توخمی کیمیایی زانراو کە بە شێوازێکی سەرنج ڕاکێش ڕیزکراون بە پێی گەردیلە ژمارە و
خاسیەتەکانیانەوە. توخمەکان ڕیزکراون بە پێی بەرزبوونەوەی گەردیلە ژمارە (Atomic
Number) کە پێکھاتووە لە ژمارەی پرۆتۆنەکانی ناو ناوکی گەردیلە.

پشێوییەک ناوەندی کیمیاگەرانی سەدەی نۆزدەیەمی گرتەوە ، بە تایبەتی ساڵی (١٨٦٠) کە
(٦٠) توخمی کیمیایی ھەمەجۆر دۆزرانەوە. دەبوو ئەو کیمیاگەرانە ڕەوشتی ئەو توخمانە
فێرببن ، سەرەڕای ڕەوشتی ئەو ئاوێتانەی کە پێکیان دێنن کە ئەویش ئیشێکی ئاسان نەبوو
، ئەوە بوو کە لەو کاتەدا ڕێگایەکی ورد نەبوو ، کە بارستەی گەردیلەی توخمەکانی پێ
دیاری بکرێت یان ژمارەی گەردیلەکانی توخمێکی دیاریکراوی کە ئاوێتەیەکی کیمیاییدا پێ
بدۆزرێتەوە سەرەڕای ئەوەی کیمیاگەران بارستەی گەردیلەی جیاوازیان بۆ ھەمان توخم
بەکاردەھێنا ، چونکە ڕێگایەکی یەکگرتووی پێوان نەبوو بەکاربھێنرێ ، کە بووە ھۆی
ئەوەی پێکھاتنی جیاواز بۆ ئاوێتەکانی ئەو توخمانە پێشنیاز بکەن و لێک تێگەیشتنی
ئەنجامەکانی یەکتر ببێتە کارێکی نزیکە نەشیاو.

لە ئەیلوولی (١٨٦٠)دا چەند کیمیاگەرێک لە کۆنگرەیەکی جیھانیدا لە کارلسرۆی ئەڵمانیا
کۆبوونەوە بۆ یەکلایکردنەوەی دۆزی بارستەی گەردیلەیی و ھەندێ بابەتی تر کەڕای
جیاوازیان ھەبوو دەربارەیان. ستانیسلا و کانیزارۆی کیمیاگەری ئیتاڵی ، ڕێگەیەکی
قایلکەری بۆ دیاریکردنی بارستەی ڕێژەیی توخمەکان پێشنیاز کرد ، کە دوای ئەوە بە
ناوی خۆیەوە ناونرا ( ڕێگەی کانیزارۆ ). ئەم ڕێگەیە وای لە کیمیاگەران کرد پشت بە
سەنگێک ببەستن بۆ بەھای پێوانەیی بارستە گەردیلەییەکان و ڕێگایشی خۆش کردبوو
توێژینەوە لە پەیوەندیی نێوان بارستە گەردیلەییەکان و ڕەوشتی توخمە کیمیاییەکانی
تر.

ھەستا بە ڕیز کردنی توخمە ئاشکرا بووەکان لە سەردەمی خۆیدا کە ژمارەیان (٦٣) توخم
بوون بە نزیکی بە پێی زیادی کێشی گەردی ھەروەھا (atomic weights) تێبینی کرد
دووبارە بونەوەی ڕەوشتی ھاوشێوە بۆ توخمە خولیەکان بە ڕێک و پێکی لە ھەمان ساڵدا
مایر گەیشتە ئەڵمانیا لە ھەمان خشتەدا بە نزیکی .

لە ڕاستیدا ئەم خشتەیە پەیوەندی بە ناوی مەندەلیڤەوە چونکە توانی دیاری بکات رەوشتی
ھەندێ توخمەکان کە نەدۆزرابوەوە لەو سەردەمەدا وە تەنیا توانی رەوشتی توخمەکان
دیاری بکات جەرمانیۆم پێس دۆزینەوەی ناوی نا بە شێوەی سیلیکۆن ، بەڵام دەربارەی کەم
و کوڕی ئەم خشتەیە لێرەدا بە ڕاستی دوو کەم و کوری ھەیە :



https://ckb.wikipedia.org/wiki/%D8%AD%D9%88%D8%B3%DB%8E%D9%86_%DA%A9%DB%86%DA%A9%DB%95%D9%86

حوسێن سەلیم عوسمان ناسراو بە خاڵۆ حوسێن کۆکەن یان حسەینی کۆکەن یان حسێنی کۆکەن
(٢٨ی ئەیلوولی ١٩٣٠، دڕۆڵە، نزیک شاری پاوە، پارێزگای کرماشان- ٢٦ی تەممووزی
٢٠١٦)[١] کەسایەتی کوردە کە بە ھۆی ھەڵکۆڵینی کێوێک بە قاچێکەوە بۆ ماوەی نزیکەی ٢٠
ساڵ بە قوڵینگێکەوە ناسراوە و نازناوی فەرھادی دووەمی پێدراوە.

خالۆ حوسێن کۆکەن لە نزیک شاری پاوە لە پارێزگای کرماشان بە دنیا ھاتووە. بە ھۆی
ئەوەی لە ڕاودا فیشەکی تاپڕ لە دەستی دەردەچێ و بەر قاچی دەکەوێ، قاچێکی دەبڕنەوە.
لە شەڕی ئێران و عێراق (١٩٨٠ -١٩٨٨) کاتێک لە لایەن سوپای عێراق گوندەکەیان بۆردمان
دەکرێ، ماڵەکەی دەسووتێ و ھاوسەرەکەی و سێ کوڕی گیان لە دەست دەدەن. خۆی دەڵێ:

دوای ئەمە ڕوو دەکاتە دەڤەری مەیگۆرێ و نزیکەی ٢٠ ساڵە بە قوڵینگێکەوە خەریکی
داتاشینی بەشێک لە کێوی مێگەورەیە و تا ئێستا ١١ ژور و حەمامێکی لێ دروست کردووە،
ھەر ژوورێکیش ١٣ تاقی گەورە و سێ پەنجەرەی ھەیە. لە یەکێک لە ژوورەکان، قەبرێکی
تایبەتی ھەڵکۆڵیوە و تا لەوێش بنێژرێ.[٢][٣][٤]

ئێستا ئەو شوێنەی خاڵە حوسێن بۆتە شوێنێکی گەشتیاریی و خەڵکێکی زۆر لە ناوە و
دەوەری کوردستانی ئێران سەردانی دەکەن. ئەویش بە چاندنی دارو درەخت ھێندەی دیکە
شوێنەکەی ڕازاندۆتەوە.[٥][٦][٧]

تا ئەمڕۆ شێعر و ھونراوەکانی زۆر بە باڵای خاڵۆ حسەین ووتیاوە[٨] کە ئە یەکێک
لەوانەیە:[٩]



https://ckb.wikipedia.org/wiki/%D8%AC%DB%8C%D9%85%DB%8C_%D9%88%DB%95%DB%8C%DA%B5%D8%B2

جیمی وەیڵز، ناوی تەواوی جیمی دۆنال وەیڵز (لەدایکبووی ٧ی ئابی ١٩٦٦) کەسایەتیی
ئەمریکیە و ھاوبەشە لە داڕشتنی ویکیپیدیا لە ویلایەتی ئەلاباما. وەیڵز بڕوانامەی
بەکالۆریۆس و ماستەری ھەیە، سێ جار چۆتە ژیانی ھاوسەرگیری (دوو لەھاوسەرەکانی
مردوون) لەئێستادا لەگەڵ کەیت گارڤێی ھاوسەری دەژی و جەیمز تاکە مناڵێکی ھەیە،
لەگەڵ ئەوەی ئەو لە ئەمریکا لە دایک بووە بەڵام لەساڵی ٢٠١٢ەوە لە لەندەن نیشتەجێ
بووە. جیمی بە ھاوبەشیی لاری سانگەر لە ڕۆژی ١٥ی کانوونی دووەمی ساڵی ٢٠٠١ پڕۆژەی
ئینسکلۆپیدیای ئازادیان دەست پێکرد بە ناوی ویکیپیدیا کە ئەمڕۆ بە زیاتر لە ٢٧٥
زمان لەبەر دەستدایە و دە میلیۆن بەکارھێنەری ھەیە.



https://ckb.wikipedia.org/wiki/%D8%AA%D8%A7%D9%86%D8%AC%DB%8E%D9%86%D8%AA_(%D9%85%D8%A7%D8%AA%D9%85%D8%A7%D8%AA%DB%8C%DA%A9)

تانجێنت (بە ئینگلیزی: tangent، ھێما دەکرێ بە tan) لە سێگۆشەی گۆشەوەستاودا
تانجێنت تێکڕای درێژی لای بەرامبەر بۆ درێژی لای تەنیشتت دەداتێ. لە سێگۆشەی
بەرامبەر تانجێنتی گۆشەی تیتا یەکسانە بە B C A C {\displaystyle {\frac {BC}{AC}}}
.

ظل (لە عەرەبی بە واتای سێبەر) وشەیەک کە لە ڕابردوو لە دەقەکانی ئیسلامی و ئێرانی
بۆ تانجێنت لە زانستی بیرکاری و ئەستێرەناسی بەکار دەهات. ئەستێرەناسێک بە نێوی
حەبەش کوڕی حاسیب یەکەمین جار لە سەدەی سێهەمی کۆچی هەتاوی (سەدەی نۆهەمی زایینی)
ئەو وشەی لە سێگۆشەزانیدا بەکار هێنا.[١]

ڕوونکردنەوەی فانکشنی تانجێنت بە شێوەی بەرامبەرە، بواری فانکشنەکە بریتییە لە
کۆمەڵەی ژمارە ڕاستێکانی پاسادانی x ≠ π 2 + k π , k = 0 , ± 1 , ± 2 , …
{\displaystyle x\neq {\frac {\pi }{2}}+k\pi ,k=0,\pm 1,\pm 2,\ldots } دەکات.
بەڵام مەوداکەی بریتییە لە کۆمەڵەی هەموو ژمارە ڕاستەقینەکان.

لە دیاگرامی نەخشەکان، لێژی دیاگرام (یا هێڵی لێکەوتی دیاگرام) لە هەر خاڵێک
یەکسانە بە تانجێنتی گۆشەیەک کە هێڵی لێکەوت لە خاڵی لێکەوتی چەماوە لەگەڵ ئاڕاستەی
ئەرێنی تەوەرەی Xەکان، پێک دێنێت.



https://ckb.wikipedia.org/wiki/%D8%A8%DB%8C%D8%B1%DA%A9%D8%A7%D8%B1%DB%8C

بیرکاری یان ماتماتیک خوێندنی چەندێتی، پێکھاتە، واڵایی، و گۆڕانە. زانایانی
بیرکاری و فەیلەسوفان ڕای جیاوازیان ھەیە لەسەر پێناسی بیرکاری، ھەندێ لەو پێناسانە
لێرەدا ڕیزکراون[١]. یەکێ لەو پێناسانە پێناسەی بێرتراند ڕەسڵــە: بیرکاری بریتیە
لە ژیربێژیی ھێمایی (ڕەمزی).

بیرکاران بەردوەام بۆ شێوەئاساکان دەگەڕێن، گومانە تازەکان دەکەن بە ڕێسا، وە بە
ھەڵھێنجان لە پێناسەکان و بەڵگەنەویستەکانی بەچەشنی گونجاو ھەڵبژێردراو بناغەی
ڕاستی دادەڕێژن.

لەسەر ئەوەی کە ئاخۆ شتگەلی بیرکارانە (وەکوو ژمارەکان یان خاڵەکان) سروشتی و
خۆڕسکانە بوونیان ھەیە یان مرۆڤ خولقاندوویانی ھێشتا باس و گفتوگۆ دەکرێ. بیرکار
بێنجەمین پێرس ئاوەھا بیرکاری دەناسێنێ: "ئەو زانستەی کە ئەنجامە پێویستەکانمان بۆ
دەر دەکێشێ". لە لایەکی ترەوە، ئەلبێرت ئەینشتاین، دەڵێ: "تا ئەو شوێنەی کە
یاساکانی بیرکاری ئاماژە بە ڕاستەقینە دەدەن، بێگومان نین؛ وە تا ئەو شوێنەی کە
بێگومانن، ئاماژە بە ڕاستەقینە نادەن".

بە کەڵکوەرگرتن لە دەرھەستکاری و بە بەکارھێنانی ئاوەز، زانستی بیرکاری ھەرڕۆژ لە
گەشە و پەرەسەندندایە. گۆڕەپانەکانی ژماردن، پێواندن، تۆژینەوەی ڕێکخراوانەی
شێوەگەلی ئەندازەیی، و جووڵەی شتە فیزیکییەکان ھەرڕوژ بەربڵاوتر و بەرینتر دەبنەوە.



https://ckb.wikipedia.org/wiki/%DB%8C%D8%A7%D9%86%DB%95%DB%8C_%D8%A8%D8%A7%D8%B1%D8%B3%DB%8E%D9%84%DB%86%D9%86%D8%A7

یانەی تۆپی پێی بارسێلۆنا یان بەرشەلۆنە (بە کاتالانی:Futbol Club Barcelona) یەکێک
لە یانەکانی تۆپی پێی ئیسپانیایە. کە یەکێکە لەیانەکانی ھەرێمی کەتەلۆنیا و بەیانەی
پڵینگەکان ناسراوە ،، یانەی بەرشلۆنە لەگەڵ ڕیال مەدرید و ئەتلەنتیکۆ بلباو تاکە
یانەن کە تا ئێستا نەچوونە پلە دووی خولی ئیسپانی یانەی بەرشلۆنە لەڕێکەوتی ٢٩ی
نۆڤەمبەری ١٨٩٩ز بە سەرکردایەتی خوان گامبەر بەدروشمی "Més que un club" دامەزرا
،،تاکە ڕکابەری بەدرێژایی مێژوو یانەی (ڕیال مەدرید)ە ئەویش بەھۆکاری جیا جیای
وەرزشی و سیاسی و کۆمەڵایەتی.

قووتابخانەیەکە لەلایەن یانەی بەرشلۆنە دامەزراوە بۆ پێگەیاندنی یاریزانانی مێرد
منداڵ ئەو یاریزانانەی لە لەدەرەوەی ئیسپانیا پێگەیشتوون لە لاماسیا

ئەو یاریزانەیە کە لەمێژووی بەرشەلۆنەدا زۆرترین گۆڵی تۆمارکردووە، ئەویش یاریزان
لیۆنێل مێسی بە ٣٧١ گۆل (ئەو یاریزانە ھێشتا یاری بۆ یانەکەی دەکات بەمەش ئەگەری
گۆلی زۆرتری ھەیە)

یۆھان کرۆیف ناوی تەواوی یۆھان ھنریک کرۆیف لەدایک بووی ڕێکەوتی ٢٥ی ٤ی ١٩٤٧ز باڵای
١٨٠ سم ،ناوبراو یاریزانی‌ پێشووی‌ ھەڵبژاردەی‌ ھۆڵەنداو داھێنەری‌ یاری‌ تیکی تاکا
و بیرۆکەی‌ مێشکی‌ پلان بۆ داڕێژراو لە پشت نازناوەکانی‌ ھەڵبژاردەی‌ ھۆڵەنداوە و
دامەزرێنەری فێرگەی لاماسیای تایەبت بە یانەی بارسێلۆنا و خاوەن خێراترین یاریزانی‌
جیھان لە تەکنیک و شوت و گۆڵکردن لە ناوەوەو دەرەوەی‌ ھێڵی‌ سزا ھەر ئەوەش وای‌ لە
پێلێی‌ ئەفسانەی‌ بەڕازیلی‌ کە لە نێو باشترین ١٢٥ باشترین یاریزانانی‌ مێژووی‌
تۆپی‌ پێ ھەژماری‌ بکات. دواجار دوای ململانێیەکی زۆر لەگەڵ نەخۆشی شێرپەنجە،لە
ساڵی ۲٠۱٦ وەک سەرۆکی شانازی یانەی بارسێلۆنا کۆچی دوایی کرد.

یۆھان ساڵی‌ ١٩٧٣ چووە ڕیزەکانی‌ یانەی‌ بەرشەلۆنەی‌ ئیسپانییەوە لە یەکەم وەرزیدا
توانیان لالیگا بەدەستبھێنن لە دوای‌ ١٤ ساڵ دابڕان لەو نازناوەو ھەر لە ژیانی‌
وەرزشیدا توانی‌ سێ جار نازناوی‌ باشترین یاریزانی‌ ئەوروپا بەدەستبھێنێت .

(بە ئیسپانی: El Clásico) بەیاری نێوان هەردوو یانە بەناوبانگەکەی ئیسپانیا هەیەکە
لە یانەی یانەی بەرشەلۆنە و یانەی ڕیاڵ مەدرید دەوترێت ، مێژووی ئەم یاریە تۆپی پێی
تێپەڕکردووە تەنانەت چەندەها جار چۆتە نێو کێشەکانی سیاسەت ی ئیسپانیاوە بەهۆی
کێشەی سیاسی هەردوو شاری بارسێلۆنا وە مەدرید لەڕووی ئەو کێشەی نێوانیان لەمێژووی
ئیسپانی کە شاری بەرشەلۆنا دەکەوێت هەرێمی کەتەلۆنی وە شارەکەی مەدرید یدیش
پایتەختی ئیسپانیا یە بەوە کێشەی زۆر کەوتۆتە نێوان هەرێمەکە و حکوومەتی ئیسپانی

لەیاریگای یانەی کەتەلۆنی  بەرشلۆنە ناسراو بە کامپ نۆ ئەنجامی یاریەکان بەم شێوەیە
یە :

ئەم خشتەی خوارەوە ناو و ژمارەی یاریکردنی ئەو یاریزانانەیە کە زۆرترین بەشدارییان
هەیە لە مێژووی بەرشەلۆنە، لەگەڵ ژمارەی یاریەکان و کۆی گشتیان، لە نێوانیان
یاریزان چاڤی هێرناندێز ی یاریزانی هێڵی ناوەڕاستی ئیسپانی هەیە *چاڤی هێرناندێز
یەکێکە لەو یاریزانانەی زۆرترین یاری فەرمی بۆ یانەکە کردووە بە 767 یاری فەرمی
کۆتا یاریشی بۆ یانەکە لە یاری کۆتایی بوو لە خولی یانە پاڵەوانەکانی ئەوڕوپا 2015
.[١][٢]



https://ckb.wikipedia.org/wiki/%DA%A9%D9%88%D9%88%DB%95%DB%8C%D8%AA

کووەیت یان کوێت (بە عەرەبی: دولة الکویت) وڵاتێکی عەرەبییە لە ڕۆژھەڵاتی ناوین.
پایتەختەکەی شاری کووەیتە. کە باکوور و ڕۆژاوای عێراقە و باشووریشی سعوودیەیە.
ڕووبەری کووەیت ٦،٨٨٠ کیلۆمەتر چوارگۆشەیە.

باکوور و ڕۆژاوای عێراقە و و باشووریشی سعوودیەیە. ڕۆبەری کووەیت ٦،٨٨٠ کیلۆمەتر
چوارگۆشەیە.

بەھۆی بوونی نەوت لەم ووڵاتە بۆتە ھۆی پێشکەوتن و داراییەکی تەواو کە داھاتی
ساڵانەیان بە ٨١،٨٠٠ بلیۆن دۆلار خەملێنراوە بەمەش ووڵاتی کووەیت بــۆتە پێنجەھەم
دەوڵەمەنترین ووڵاتان سەر زەوی وە دراوی کووەیت بەناوی ووڵاتەکەیەتیانە کە ناوی
دروای کووەیتە بەھێمای (KWD)

بەپێی ئامارەکانی ساڵی ٢٠١٤ ژمارەی دانیشتوانی وڵاتی کووەیت ٣,٤٧٩,٣٧١ کەس بووە کە
دەکاتە ٠.٠٥ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٩.٤
ساڵە. ھەروەھا ٩٨ لەسەدی دانیشتوانی وڵات لە شارەکان دەژین.[٦]

لە ٨٥% ی خەڵکی کووەیت مووسڵمانن کە زۆرینەیان لەسەر مەزھەبی سونەن وە ١٥% شیعەن ،
وە ڕێژەی ئاینی مەسیحیەت لەناویاندا ٣٠٠،٠٠٠ بۆ ٤٠٠،٠٠٠ ھەزار خەملێنراوە وەھەروەھا
ڕێژەی کەمینەی ھیندۆسەکان بریتیە لە ١٠،٠٠٠ کەس

سرووی نیشتیمانی لەلایەن شاعیری ئەحمەد عەدوانی نوسراوە کە لەساڵی ١٩٧٨ز تاوەکوو
ئێستا ئەم سروودە کراوەتە سروودی نیشتیمانی.



https://ckb.wikipedia.org/wiki/%DA%A9%D8%A7%D9%86%D8%B2%D8%A7

کانزا ماکێکی سرووشتییە کە دەکرێ لە ساوی بدەی و بریقەی پێ بخەی (بێجگە جیوە کە لە
گەرمای ئاساییدا شلە) یان بیچمەکەی بگۆڕی و دایڕێژی، تەلی لێ دروست بکەی.

ئێلێکترۆنەکان دەتوانن ھەر جۆرە وزەیێک وەربگرن؛ چونکوو لە بزووتنێکی ئازاددان.
بەشی زۆری وزەی ئێلێکترۆنەکان لەو تیشکانەیە کە لێیان دەکەوێ، جا چ تیشکی خۆر بێ یا
تیشکی کارەبا. زۆربەی کانزاکان بەشی زۆری وزەی وەرگرتەی خۆیان دەدەنەوە، بۆیە
بریکەدار و سپی دەنوێنن.

زۆرێک لە کانزاکان لە گەرمایەکی تایبەتدا، تەکووزی یۆنەکانی خۆیان دەگۆڕن. بەم
گۆڕانە زۆربەی تایبەتمەندییەکانی تری کانزاش دەگۆڕێ و لەوانەیە تا ڕادەیێک تورت،
سووڕاو، پتەو و... بێ. زۆربەی کانزاکان لە ساردیدا بە سەختی بیچم دەگۆڕن، بەڵام لە
گەرمیدا نەرم دەبنەوە و بە ئاسانی دەکرێنە تەل.



https://ckb.wikipedia.org/wiki/%D9%86%DB%8C%DA%A9%D8%A7%D8%B1%D8%A7%DA%AF%D9%88%D8%A7

نیکاراگوا، بە ڕەسمی کۆماری نیکاراگوا (بە زمانی ئیسپانی: República de Nicaragua)
وڵاتێکە لە کیشوەری ئەمەریکا. پایتەختەکەی ماناگوایە. لە روی روبەرەوە گەورەترین
وڵاتی ئەمریکای ناوەراستە.

ناوی تەواو: کۆماری نیکاراگوا جۆری دەسەڵات:کۆماری پەرلەمانی پایتەخت:مانگوا
سەربەخۆیی: 1821 زمان:ئیسپانی ئایین:مەسیحی روبەر:130ھەزار کیلۆمەتری چوارگۆشە
رێژەی دانیشتوان:5,5ملیون کەس داھاتی سەرانە:3636 دۆلار دراو:کۆردوبا ھێمای
ئەنتەرنێت: ni کۆدی تەلەفون:505+

نیکاراگوا ھەروەک ئیسپانیا دابەش بوە بە سەر 15 ناوچەدا و دو ھەرێمی ئۆتۆنۆم بە
ناوەکانی"دێل ئاتلانتیکۆ نۆرت" و دێل ئاتلانتیکۆ سور"ی‌ ھەیە . ئەم دو ھەرێمە بەر
لەوەی لە ساڵی 1985مافی ئۆتۆنۆمیان پێببەخشرێ یەکەیەکی ھاوبەش بون بە ناوی "زێلایای
نیکاراگوا". نزیکەی لە 8 % روبەری نیکارگوا لە ژێرناوی پارکی نیشتمانی پاشکەوتی
بایۆلۆژی لە لایەن حکومەتەوە وەک ناوچەی پارێزراو ناسێندراوە. نیکاراگوا لە سێ
ھەرێمی جوگرافیایی جیاواز پێک دێت کە ئەمانەن: دەشتەکانی کەناری زەریای ھێمن ناوچە
شاخاویەکانی باکور و ناوەراست کەنارەکانی ماسکیتوا و دەشتەکانی ئاتلانتیک.

دراوسێکانی ئەم وڵاتە ئەمانەن: لە باکورە وە وڵاتی ھێندو راس لە باشورەوە:
کۆستاریکا لە رۆژھەڵاتەوە: دەریای کارائیب لە رۆژئاواوە :زەریای ھێمن

نیکاراگوا وەکو زۆربەی وڵاتانی ئەمریکای ناوەراست و ئەمریکای باشور بۆ ماوەیەکی
درێژ کۆلۆنیای ئیمپراتوَری ئیسپانیا بوو. بە ھۆی لاواز بونی ئەو ئیمپراتوَریەتەو
پەرەسەندنی شۆرشە رزگاریخوازەکانی گەلانی ئەمریکای لاتین لە سەرەتاکانی سەدەی نۆزدە
زۆرینەی ئەو وڵاتانە سەربەخۆییان راگەیاند. وڵاتی نیکاراگوای‌ لە ساڵی 1821 خۆی لە
کۆلۆنیالیزم ئیسپانیەکان رزگار کرد.

بەرەی رزگاری نەتەوەیی ساندینێستا لە ساڵی 1979 بە سود وەرگرتن لە نارەزایەتیەکانی
خەڵک لە دیکتاتۆری "سوموزا" دەسەڵاتی لەم وڵاتەدا گرتە دەست خۆی. و دانیێل ئۆرتێگا
بوە سەرۆک کۆماری ئەو وڵاتە. ھێزەکانی ناسراو بە " کۆنترا" بە ھاوکاری ئەمریکا
شەرێکی چەکداریان دژ بە حکومەتی نوێی ساندینیست رێکخست.لە روداوێک کە بە ناوی
ئێران-کۆنترا ناسراوە دەرکەوت کە بە پێچەوانەی خواستی کۆنگرێسی ئەمریکا
عەمید"ئۆلیوێر نۆرت" یەکێک لە راوێژکارەکانی سەرۆکی ئەوکاتەی ئەمریکا داھاتی
فرۆشتنی شاراوەی چەک بە ئێران بۆ یارمەتی دانی ھێزەکانی کۆنترا تەرخان دەکات. لە
ھەڵبژاردنی ساڵی 1990 ڤیلۆتا چامۆر زۆرترین دەنگی بە دەست ھێناو بو بە سەرۆک کۆماری
نیکاراگوا. لە ھەڵبژاردنی 2001 ئێنریکۆ بۆلانیۆس ئەم پۆستەی گرتە دەست جارێکیتر لە
ھەڵبژاردنی 2006 دانیێل ئۆرتێگا توانی ببێتەوە بە سەرۆک کۆماری نیکاراگوا.

نیکاراگوا کۆمارێکی دیمۆکراتی پەرلەمانیە. سەرۆک کۆمار سەرۆکی وڵات و سەرۆکی
جکومەتیشە.. بە ھاوکاری حکومەت دەزگای یاسادانان واتە پەرلەمان یاساکانی وڵات پەسند
دەکات و ئەگەر پێویستیش بکات یاسای بنەرەتی گۆرانکاری و چاکسازی بە سەر دا بێت ئەوا
پەرلەمان بەو کارە ھەڵدەستێت. دەسەڵاتی دادیش تەواو سەربەخۆیە. سیاسەتی ئەم وڵاتە
لە سەر بنەمای فرە حیزبی دارێژراوە. سەرۆک کۆماری ئێستای نیکاراگوا دانیێل
ئۆرتێگایە. ھەڵبژاردنەکان لە 5ی نوڤەبری 2006 بەرێوە چون و ئۆرتێگا بە بەدەستھێنانی
39% دەنگەکان توانی بۆ جاری سێھەم ببێتە سەرۆک کۆمار.

سیاسەتی دەرەوەی ئورتێگا زۆر دەشوبھێتە سیاسەتەکانی شافێز لە ڤەنزویلا و ئەم وڵاتەش
پەێوەندیەکی باشی ھەیە لە گەڵ مەحمودی ئەحمەدی نەژاد سەرۆکی ئێران لە ساڵی 2008
رایگەیاندئەو ھاوڵاتیانەی ئێران کە ئارەزوی سەردانی نیکاراگوایان ھەیە پێویست ناکا
ڤیزەیان پێبدرێت . سەرۆکەکانی‌ ئەم دو وڵاتە تاکو ئێستا چەندین جار سەردانی وڵاتی
یەکتریان کردوە. بە ھەمان شێوە ئۆرتێگا لە گەڵ زۆربەی وڵاتانی ئەمریکای باشور
پەیوەندیەکی باشی ھەیەو لە ھەوڵی پەرە پێدانی پێوەندیەکانیدایە لە گەڵ روسیا و
وڵاتانی ئاسیای دور.



https://ckb.wikipedia.org/wiki/%D9%85%DB%95%D9%88%D9%84%D8%A7%D9%86%D8%A7%DB%8C_%DA%95%DB%86%D9%85%DB%8C

جەلالەددین موحەممەد بەلخی ھەروەھا ناسراو بە جەلالەددین موحەممەد ڕۆمی (بە فارسی:
جلال‌الدین محمد بلخی)، مەولانا یان مۆلانا (بەفارسی: مولانا، بەواتای مامۆستا یان
گەورەی ئێمە)، مەولەوی یان مۆلەڤی (بەفارسی: مولوی، بەواتای مامۆستا یان گەورەی من)
ھەروەھا لە تورکیا ناسراوە بە مەڤلانا (Mevlānā) و بەگشتی لەجیھانی ئینگلیزیدا بە
ڕۆمی ناودەبرێت (٣٠ی ئەیلوولی ١٢٠٧ – ١٧ کانوونی یەکەمی ١٢٧٣) شاعیر و فەقێ و
ئاییناس و سۆفییەکی فارس بوو[٢] لە سەدەی ١٣دا.

فارس، تورک، ئەفغان، تاجیک و موسوڵمانانی تری ناوچەکانی ئاسیای ناوەڕاست ھاوشانی
موسوڵمانانی باشووری ئاسیا فێرکارییە بەجێماوە ڕۆحییەکانی ئەو لەماوەی حەوت سەدەی
ڕابڕدوو بەرز دەنرخێنن. گرنگیی ڕوومی پێدەچێت سنوورەکانی نەتەوە و ڕەگەزی شکاندبێت
و چووبێتە ئەودیو ئەوانیشەوە. شیعرەکانی بەشێوەیەکی بەرفراوان بۆ چەندین زمانی دنیا
وەرگێڕدراون و بۆ چەندین شێوازی جودا وەچەرخێنراون. لەساڵی ٢٠٠٧دا، بە
بەناوبانگترین شاعیر وەسف کرا لە ئەمەریکادا.

کارەکانی ڕوومی بەفارسی نووسراونەتەوە و مەسنەوییەکانی ئەو یەکێکە لە پاراوترین
شاکارەکانی ئەدەبی ئێرانی و یەکێکە لە کارە شانازییپێکراوەکانی زمانی فارسی. کارە
ڕەسەنەکانی بەشێوەیەکی بەفراوان ئەخوێندرێتەوە بەزمانە ڕەسەنەکەی خۆی لە جیھانی
زمانی فارسیدا (ئێران، تاجیکستان، ئەفغانستان و ھەندێک بەشی ناوەڕاستی ئاسیا-فارسی
زمانەکان). وەرگێڕانی کارەکانی زۆر باوە لە وڵاتانی تردا. کارەکانی کاری کردۆتە سەر
ئەدەبی فارسی، ئوردو، پەنجابی، تورکی و ھەندێکی تر لە زمانە ئێرانیی و تورکی و
ھیندییەکان کە بە ئەلفبێی فارسی نووسراونەتەوە وەک پەشتۆ، تورکی عوسمانلی، چاتاگی و
سیندی.

مەولانا لە گوندی وەخش کە دەکەوێتە شارۆچکەیەکی بچووک لە سەر ڕووباری وەخش لە وڵاتی
فارس (ئێستای تاجیکستان). وەخش سەر بە پارێزگای بەلخ بوو وە لەو ساڵەی کە مەولانا
تێیدا لەدایکبوو باوکی بە یەکێک لە زاناکانی ئەو شارە ناسرابوو.[٣] ھەروەھا ئەم دوو
شارەش سەر بە کلتووری گەورەتری ئەو کاتەی فارسی خۆراسان بوون لە ڕۆژھەڵاتی وڵاتی
فارس ھەروەھا بەشێک بوو لە دەوڵەتی خەوارزمی.

ھەردوو شوێنی لەدایکبوون و زمانی دایکی مەولانا ھەڵقوڵاوی میراتی فارسی بوون.
گەورەترین کاریگەری لەسەر ڕۆمی جگە لە باوکی بریتی بوو لە هەردوو شاعیری فارس
عەتتار و سەنائی. [٤]

ڕۆمی زۆربەی ژیانی لەژێر دەستەڵاتی سەلجوقی فەرمانڕەوای ڕۆم بەسەربردووە کە
شوێنەکەی دەکەوێتە ناوچەی ئەنادۆڵ و هەر لێرەش زۆربەی بەرهەمەکانی نووسیوە و لە ژێر
کاریگەری زمانی فارسیدا بووە. [٥][٦][٧] تا کۆتایی تەمەنی هەر لەوێ ماوەتەوە تا
کاتی مردنی لە ساڵی ١٢٧٣ز. لە شاری کۆنیای تورکیا نێژراوە و ئێستا خەڵکێکی زۆر
سەردانی گۆڕەکەی دەکەن. لە دوای مردنی کوڕەکەی سوڵتان وەلەد و شوێنکەوتووەکانی
(تەریقەتی مەولەوییە)یەیان دامەزراند کە ناسراوە بە تەریقەتی ئەو دەروێشانەی کە بە
دەوری خۆیاندا دەسوڕێنەوە کە ناسراوە بە سەمای سۆفییەکان.



https://ckb.wikipedia.org/wiki/%D9%85%DB%95%D8%B3%D8%B9%D9%88%D9%88%D8%AF_%D8%A8%D8%A7%D8%B1%D8%B2%D8%A7%D9%86%DB%8C

مەسعوود مەلا مستەفا بارزانی (لەدایکبوون: ١٦ی ئابی ١٩٤٦، مەھاباد)، سەرۆکی
هەنووکەیی هەرێمی کوردستانە. مەسعوود بارزانی لە رۆژی دامەزراندنی پارتی دیموکراتی
کوردستان لە دایک بووە [١] لە سەردەمی تەمەنی کورتی کۆماری کوردستان لە مەھاباد کە
یەکەم کیانی سەربەخۆی کوردی بووە. لەھەڵبژاردنەکانی سەرۆکایەتی و ئەنجومەنی
نیشتمانی کوردستاندا کە ٢٥ی تەمموزی ٢٠٠٩دا ئەنجامدرا، ھەڵبژێردرایەوە بە سەرۆکی
ھەرێم بۆ خولێکی نوێ[٢].

مەسعود بارزانی بەھۆی ھۆکاری سیاسی و پەیوەندی بە شۆرشی ئەیلول خوێندنی ناوەندی
تەواو نەکرد و بەغدای بەجێھێشت و لە تەمەنی ١٦ ساڵی لە ساڵی ١٩٦٢ چەکی ھەڵگرتووە
وچۆتە ریزی پێشمەرگەی کوردستان کە لە یانزدەی ئەیلولی ١٩٦١ بە رابەرایەتی مەلا
مستەفای بارزانی دەستیپێکرد و تا ساڵی ١٩٧٥ بەردەوام بوو. لە ژێر رێنمایی و پشتگیری
باوکی تێکەڵی خەباتی سیاسی بووە.

بارزانی ژیانی لاوێتی خۆی تەرخان کردبوو بۆ ئەو ئامانجەی کە پارتی دیموکراتی
کوردستان بەرزی کردبووەوە، لە ساڵی ١٩٦١، ئەویش دیموکراسی بۆ عێراق و ئۆتۆنۆمی و
پاشان فیدرالیزم بۆ کوردستان لە چوار چێوەی عێراقێکی دیموکراتیدا.

بارزانی لە تەمەنی بیست ساڵیدا بە شێوەیەکی چڕوپڕ تێکەلی کاروباری سیاسی بووە و لە
ساڵی ١٩٧٠ بەشداری ئەو تیمە کوردیە بووە کە گفتوگۆی لەگەڵ حکومەتی عێراق کردووە
لەسەر رێککەوتنی ئۆتۆنۆمی. لە ساڵی ١٩٧١ لە کاتی سازدانی کۆنگرەی ھەشتی پارتی
دیموکراتی کوردستان بە سیفەتی ئەندامی کۆمیتەی ناوەندی پارتی ھەڵبژێردراوە و پاشان
بووە بە ئەندامی یەدەگی مەکتەبی سیاسی و ئەرکی بەرپرسی دەزگای ئەمنی گرتۆتە ئەستۆ.

پاش نسکۆی شۆرشی ئەیلوڵ لە ئەنجامی رێککەوتننامەی جەزائیر لە نێوان شای ئێران و
حکومەتی عێراقی لە ساڵی ١٩٧٥، بە رێنمایی جەنابی مەلا مستەفای باوکی، مەسعود
بارزانی لەگەڵ ئیدریس بارزانی برای و ژمارەیەک لە ھەڤاڵانی پێکەوە ھەڵسان بە
رێکخستنەوەی ڕیزەکانی پێشمەرگە و دامەزراندنی سەرکردایەتی کاتی بۆ پارتی دیموکراتی
کوردستان. ولە ٦ گوڵانی ١٩٧٦ شۆرشی گوڵان دەستی پێکرد.

مەسعود بارزانی لە ساڵانی نەوەدەکانەوە تا وەکو لە ناوچوونی رژێمی بەعس، بەشداری
چەندین کۆنگرە و کۆبوونەوەی نێو دەوڵەتی کردووە. وەک کۆبوونەوەی واشنتۆن لە ساڵی
١٩٩٢ و پاشان لە ١٩٩٣ و لە کۆنگرەی سەلاحەدین ١٩٩٢ و کۆنگرەی لەندەن لە دیسمبری
٢٠٠٢ و کۆنگرەی سەلاحەدین لە شوباتی ٢٠٠٣.

لە ١٢ی حوزەیرانی ٢٠٠٥ مەسعود بارزانی وەکو یەکەمین سەرۆکی ھەرێمی کوردستان
ھەڵبژێردرا لەلایەن ئەنجوومەنی نیشتمانی کوردستانی عێراق.

وەکو سەرۆکی ھەرێم، سەردانی فەرمی چەند وڵاتێکی کردووە وچەند سەرۆکی وڵات وسەرۆک
وەزیرانی ئەو وڵاتانەی بینی، چاوپێکەوتنی ئەنجام دا لەگەل بۆش سەرۆکی ئەمەریکا لە
٢٠٠٥/١٠/٢٥ و تۆنی بلێر سەرۆک وەزیرانی بەریتانیا لە ٢٠٠٥/١٠/٣١و پاپای ڤاتیکان
لە٢٠٠٥/١١/١٤ و برلسکونی سەرۆک وەزیرانی ئیتالیا لە٢٠٠٥/١١/١٣ و شا عبداللە مەلیکی
سعودیە لە ٢٠٠٧/٣/١٣ و شا عبداللە مەلیکی ئوردن لە ٢٠٠٧/٣/١٩ .

بارزانی شەیدای خوێندنەوەیە بە تایبەتیش حەز بە خوێندنەوەی کتێبی مێژوویی و سیاسی و
سەربازی دەکات وە ھەروەھا زۆر حەزیش لە وەرزش دەکات.

خێزانی بارزانی زۆر قوربانیان لە پێناو کێشەی کورددا داوە و، لە دوای لە
دایکبوونیەوە تاکو تەمەنی ١٢ ساڵی مەسعود بارزانی باوکی خۆی نەبینیوە، کە لە دوورە
وڵات لە یەکێتی سۆڤیەت دەژیا. سیخورەکانی رژێم سێ برای بارزانیان تیرۆر کردەوە ٣٢
کەس لە ئەندامانی خێزانەکەی لەگەل ئەو ٨٠٠٠ بارزانی بوون کە رژێمی بەعس ئەنفالی
کردن لە ساڵی ١٩٨٣[٣] [٤]، خودی مەسعود بارزانی ئامانجی چەندین ھەوڵی تیرۆر بووە بە
تایبەتی ھەوڵی تیرۆر کردنی لە ڤیننای پایتەختی نەمسا لە ٨/١/١٩٧٩. رژێمە یەک لە دوا
یەکەکانی عێراق ١٦ جار گوندی بارزاننیان خاپوور کردووە کە گوندی مەسعود بارزانیە.

وادەی کۆتاییی خولی دووەمی سەرۆکایەتیی بارزانی لە ساڵی ٢٠١٣ کۆتایی پێهات، بەڵام
بەپێی داوایەکی پەرلەمانتارانی ئەو خولە کە لە ٣٠ی حوزەیرانی هەمان ساڵ
بەرزکرابووەوە، داواکرابوو مەسعوود بارزانی دوو ساڵی تر لە سەرۆکایەتی هەرێم
بمێنێتەوە. ئەمەش مشتومڕێکی سیاسی گەورەی نایەوە لە باشووری کوردستان بەوەی ئەم
بڕیارە نایاسایی و نادەستوورییە سەرۆکی هەرێمیان بە سەرۆکێکی ناشەرعی یاخود سەرۆکی
ماوە بۆ درێژکراوە ناو دەبرد.[٥]

بارزانی کتێبێکی لەسەر رۆڵی مێژووی مستەفا بارزانیی باوکی لە بزووتنەوەی نەتەوەی
کورد لە ژێر ناوی بارزانی و بزوتنەوەی رزگاریخوازی کورد کە لە سێ بەرگ پێک ھاتووە
نووسیوە، لەگەل چەندین وتار و بابەتی سیاسی کە لە رۆژنامەو گۆڤارەکانی کوردستاندا
بڵاو کراونەتەوە.



https://ckb.wikipedia.org/wiki/%D9%85%DB%95%D8%AD%D9%88%DB%8C

مەلا موحەمەد کوڕی عوسمان بەڵخی ناسراو بە مەحوی (١٨٣٦-١٩٠٦) مامۆستای ئایینی و
یەکێک لە دیارترین ھۆنراوەنووسەکانی کورد بووە. و بە یەکێک لە چڵەپۆپەکانی شیعری
کوردی دادەنرێت، ھۆنراوەکانی لە دەوری چەند تەوەرێکی جیاواز ئەسوڕێنەوە و سەرجەمی
ھۆنراوەکانی لە دیوانی مەحویدا کۆکراونەتەوە

مێژونوسی کورد (موحەممەد ئەمین زەکی بەگ) دەڵێ لە ساڵی ١٢٥٢ ی.ک (١٨٣٦-١٨٣٧ ی.ز) دا
لە دایک بووە, مامۆستا عەلائەدین سەججادییش دەڵێ لە ١٨٣٠ (١٢٤٦ ی.ک) دا لە دایک
بووە, و (کاکەی فەلاحیش) دەڵێ لە ١٢٤٧ ی.ک (١٨٣١-١٨٣٢ ی.ز) دا لە دایک بووە, باوکی
خەلیفەی شێخ عوسمان سیراجەددینی تەوێڵەی بووە, حەوت ساڵان بووە خراوەتە بەر خوێندن
و ماوەیەک لای باوکی خوێندوییەتی, بۆ خوێندن چۆتە سنە و سابڵاغیش و لای مەلا
عەبدوڵای پیرەباب خوێندویەتی , پاشان گەڕاوەتەوە بۆ سلێمانی و لای مەلا ناودارەکانی
ئەو ناوچەیە خوێندویەتی, ئەوجا چوە بۆ بەغداد و بوە بە فەقێ زانای بە ناوبانگی کورد
مفتی زەھاوی و ئیجازەی مەلایەتی لای ئەو وەرگرتووە, دیسان مامۆستا عەلائەددین
سەججادی دەڵێ پاش ئیجازە وەرگرتنی لە ١٨٥٩ ی.ز دا بووە بە مەلای مزگەوتی ئیمامی
ئەعزەم لە بەغدا, بەڵام لە ١٨٦٢ دا بەغدای بەجێ ھێشتووە و گەڕاوەتەوە بۆ سلێمانی و
بوە بە ئەندامی دادگا. لە ١٨٦٨ دا بە ھۆی مردنی باوکییەوە دەستی لە کاری میری
کێشاوەتەوە و بۆەتەوە بە مەلا و دەستی کردەوە بە دەرس وتنەوە بە فەقێیان، مەلا
حەسەنی کوڕی مەلا عەلیی قزڵجی و مەلا مەحمودی مەزناوەیی و مەلا سەعید ئەفەندیی نایب
ئۆغڵیی کەرکوک و مەلا عەزیزی موفتی سلێمانی لە ناوبانگترین فەقێکانی بوون, ھەر بە
ڕێچکەی باوکیا تەریقەی گرتوەتەبەر و بووە بە خەلیفەی شێخ بەھائوددینی کوڕی شێخ
عوسمانی تەوێڵە. وەکو مامۆستا شێخ موحەمەدی خاڵیش لە (مفتی زەھاوی) یەکەیدا
نوسیویەتی , مەحوی لە ساڵی ١٢٩١ی.ک (١٨٧٤-١٨٧٥ی.ز)دا لەگەڵ چەند مەلایەک لە
سلێمانییەوە نەفی کراون بۆ بەغداد, ناوبراو ھیچی تری لە بارەی ئەم نەفی کردنە و
ھۆیەکەی و چۆنیەتی گەڕانەوەی مەحوییەوە لەوەو پاش بۆ سلێمانی نەنوسیوە.

مەحوی لە ١٨٨٣دا بەپێی قسەی مامۆستا سەججادی چووە بۆ حەج و لەوێوە چوە بۆ ئەستەنبوڵ
و ڕێگەی پیاوماقوڵانی کوردەوە لە ئەستەنبوڵ چاوی بە سوڵتان عەبدولحەمید عوسمانی
کەوتوە، سوڵتان ڕێزێکی زۆری لێگرتووە و فەرمانی داوە خانەقایەکیان لە سلێمانی بۆ
کردۆتەوە کە ئێستا بە (خانەقای مەحوی) بەناوبانگە, مەعاشێکیشی بەناوی خزمەتکردنی
ھەژارانەوە بۆ بڕیوەتەوە, دواتر گەڕاوەتەوە بۆ سلێمانی, تا مردنی لە سەرەتای
شەشەڵانی ١٣٣٤ (تشرینی یەکەمی ١٩٠٦)دا.

ساڵی ١٨٨٣ چووە بۆ حەج، لە ھاتنەوەیدا چووە بۆ ئەستەنبوڵ کە ئەو کاتە پایتەختی
دەوڵەتی عوسمانی بوو، لە ڕێگەی پیاوە کوردەکانەوە لە ئەستەنبوڵ بە دیداری سوڵتان
عەبدول حەمیدی دووەم ئەگات، و سوڵتان زۆر عیلم و تەسەوفی مەحوی بە دڵ ئەبێت، ھەر
لەبەرئەمەش بڕیار ئەدات خانەقایەکی بۆ بکرێتەوە لە سلێمانی، کە بە خانەقای مەحوی
ناسرا. و مەحوی لە دوای گەڕانەوەی بۆ سلێمانی و لە خانەقاکەی بەردەوام دەبێت لە
وانە ووتنەوە زانست و ڕابەریکردنی خەڵک لە تەسەووفدا.

ئەم چەند دێڕەی خوارەوە نموونەیەکن لە ھۆنراوە ئایینییەکانی مەحوی و بەشێکن لە
قەسیدەی بەحری نوور کە ستایشی پیغەمبەری ئیسلامی تێدادەکات و قەسیدەکە خۆی لە ١٢٤
دێڕ پێک ھاتووە.

مەحوی یەکێک لە دیارترین و ناسراوترین ھۆنراوەنووسانی کورد و کەم تا زۆر نووسەر و
ڕەخنەگر و شاعیرانی کورد لە بارەیانەوە نووسیوە ھەروەھا زۆر لە شاعیران لە
ھۆنراوەکانیاندا بە شانی مەحوویدا ھەڵیانداوە، لەوانە؛ سالمی ساحێبقڕان و مەلا
موحەممەد خاکی و حاجی قادری کۆیی و مەلا کاکە حەمەی ناری و سەیید ئەحمەدی نەقییبی و
فەوزی و عەلی کەمال باپیر ئاغا و حەمدی و زۆر لە شاعیر و نووسەر و ڕەخنەگرەکانی تر
ستایشی مەحوی و شیعرە قوڵەکانیان کردووە.

ئەو سەرچاوانەی دیوانەکانی مەحوویان لێ وەرگیراوە لە سەرەتادا نوسراوەکانی دەستی
شێخ مەلا عومەری مەحوی کوڕی شاعیر و ھەندێک دەستنووسی تری بنەماڵەکەیان بوون و
پاشان شیخ موحەممەدی مەحوی بە بەراوردکردنی دیوانەکەی چاپی ١٩٢٢ لەگەڵ
دەستنووسەکاندا دیوانەکەی نووسیوەتەوە و لە ساڵانی ١٩٦٠ و ١٩٦١دا لەگەڵ گۆران و
کاکەی فەلاحدا ڕاستیان کردۆتەوە و خستویانەتە سەر ڕێنووسی نوێی کورد.

پاشان ھەریەک لە مەلا عەبدولکەریم مودەریس و محەمەدی کوڕی شیعرەکانیان لێکداوەتەوە
و ھەروەھا بە ھاوکاری کاکەی فەلاح و شێخ موحەممەد مەحوی دیوانەکەیان بە چاپ
گەیاندووە.

مەحوی لە تشرینی یەکەمی ١٩٠٦دا ژیانی دوایی ھات و لە یەکێک لە ژوورەکانی
خانەقاکەیدا بە خاک سپێردرا.

مەحوی وەکو لوتکەی شیعری تەسەوفی کوردی و عاریف و زانا و شاعیرێکی گەورە و لەبەر
ناوەرۆکی وردی شیعرەکانی چەندین فیستیڤاڵ و لێکۆڵینەوە و کتێب لەسەر خۆی و
شیعرەکانی بەڕێوە چوون و دەرکراون، لەوانە فیستیڤاڵی شاعیری گەورەی کورد ((مەحوی))
لە هەولێر لە ژێر چاودێری نێچیرڤان بارزانی سەرۆکی وەزیرانی حکومەتی هەرێمی
کوردستان لە ٢٨-٣٠ی ئابی ٢٠٠١، هەروەها ئەم کتێبانەی خوارەوە نمونەی چەندین
لێکۆڵینەوەن لەسەر ئەم شاعیرە گەورەیە:



https://ckb.wikipedia.org/wiki/%D9%82%D9%88%D8%B3%D8%AA%DB%95%D9%86%D8%AA%DB%8C%D9%86%DB%95

پۆتانەکان: ٤١°٠٠′٤٤″N ٢٨°٥٨′٣٤″E﻿ / ﻿٤١.٠١٢٢٤°N ٢٨.٩٧٦٠١٨°E﻿ / 41.01224;
28.976018

قوستەنتینە، شاری ئیستەنبوڵی ئێستایە، پایتەختی ئیمپڕاتۆڕی ڕۆمانی بوو لە ساڵانی
٣٣٠ تا ٣٩٥ و پایتەختی ئیمپڕاتۆڕی بیزەنتی بوو لە ٣٩٥ تا ١٤٥٣ز یات تا ئەو کاتەی
عوسمانییەکان فەتحییان کرد و سوڵتان محەمەد فاتیح چووە ناویەوە و ناوی نا (ئیسلام
بوڵ) یان ئەستانە و بەم فەتحەش بوو بە پایتەختی دەوڵەتی عوسمانی، و ساڵی ١٩٣٠
ناوەکەی گۆڕا بۆ ئیستەنبوڵ.

شارەکە ساڵی ٦٥٨ پ.ز بنیاتنراوە، و بە ناوی بیزەنتە ناسرابوو و لە ساڵی ٣٣٥ز
ئیمپڕاتۆر قوستەنتین کردی بە پایتەختی ئیمپڕاتۆڕی ڕۆمانی ڕۆژھەڵاتی (ئیمپڕاتۆڕی
بیزەنتی) و ناو ئەبرا لە دوای ئەوە بە قوستەنتینە بە ناوی قوستەنتینی دامەزرێنەری
ئیمپڕاتۆڕییەتەکە، و بارەگای کەنیسەی ئۆرسۆدۆکسی ڕۆژھەڵاتی لێبوو (کەنیسەی ئایا
سۆفیا)، بەڵام محەمەد فاتیح فەتحی کرد لە ساڵی ١٤٥٣ و ناوی شارەکەی کرد بە ئیسلام
بوڵ واتە شاری ئیسلام.



https://ckb.wikipedia.org/wiki/%D8%B9%DB%95%D8%A8%D8%AF%D9%88%D9%84%D9%85%DB%95%D8%AC%DB%8C%D8%AF%DB%8C_%DB%8C%DB%95%DA%A9%DB%95%D9%85

عەبدولمەجیدی یەکەم، لە نێوان ساڵانی ١٨٢٣ تا ١٨٦١ ژیاوە، سوڵتان سی و یەکەمی
دەوڵەتی عوسمانییە، و باوکی سوڵتان عەبدول حەمیدی دووەمە.

خەلافەتی گرتە دەست دوای باوکی کاتێک تەمەنی کەمتر بوو لە هەژدە ساڵ، لە سەردەمی
ئەمدا فەڕەنسا و ئینگلتەرا شەری تائیفییان لە لوبنان هەلگیرساند، هەر لەم سەردەمەدا
شەڕ کەوتەوە لە نێوان ڕووسیا لەلایەک و دەوڵەتی عوسمانی و فەڕەنسا و ئینگلتەرا و
نەمسا لەلایەکی تر و ڕووسیا تیک شکێنرا و دەوڵەتی عوسمانی پارێزگاری لە هەندیک
ناوچەکانی کرد، شەڕی تائیفی هەڵگیرسا لە شام و دەوڵەت دەستی بەسەرداگرت و بەڵام
فەڕەنسا تورەبوو هیزەکانی نارد بۆ بەیروت، و رێکەوتن لەسەر ئەوەی دەوڵەت قەرەبووی
زەرەرەکانی مەسیحییەکان بکاتەوە وخەڵکی شاخەکە حکومەتێکی سەربەخۆیان هەبێت و
پیاوێکی مەسیحی بەڕێوەی ببات و ناکرێت لاببرێت و لەبەرامبەر ئەم دابەزینانەی
دەوڵەتدا ئەبێت فەڕەنسا لە شام بکشێتەوە.



https://ckb.wikipedia.org/wiki/%D8%B2%D9%85%D8%A7%D9%86%DB%8C_%D9%81%D8%A7%D8%B1%D8%B3%DB%8C

زمانی فارسی یەکێکە لە زمانە زمانە ھیندوئەورووپاییەکان و بەشێکە لە خیزانی زمانه‌
ئێرانیه‌کان.

له‌ نێوان ئه‌و زمانانه‌ی به‌ زمانی كۆمه‌ڵی زمانانی ئێرانی ناسراون، زمانی فارسی
به‌شێكه‌ له‌ چڵی باشووری رۆژئاوای لقی ئێرانی زمانه‌ هیندوئه‌وروپیه‌كان‌.[١]

فارسی زمانی ڕەسمیی وڵاتی ئێرانە.[٢] ئەگەرچی بەپێی دەستوور زمانی ڕەسمیی وڵاتی
تاجیکستان، تاجیکی[٣] و ھیی ئەفغانستانیش دەرییە[٤] بەڵام بە شێوەیەکی ناڕەسمی
زمانی ئەم وڵاتانەش بە فارسی دەناسرێ.[٥][٦][٧][٨][٩] [١٠][١١][١٢] له ئوزبەکستانیش
خەڵکێکی زۆر بە فارسی قسە دەکەن.

ئاخێوەرانی زمانی فارسی ھەژماردەکرێن بە نزیکەی ۱۱۰ ملێۆن.[١٣] فارسی له‌ نێوان
زمانه‌ ئێرانیه‌کاندا له‌ بواری گه‌وره‌یی یه‌که‌مین زمانه‌.

زمانی فارسی یه‌کێکه‌ له‌ زمانه‌ ساده‌ و خۆشه‌کانی دنیا. ئە‌نگە‌ڵس له‌
نامه‌یه‌کدا بۆ مارکس ده‌نووسێ بۆ خوێندنه‌وه‌ی هونه‌ری رۆژهه‌ڵات ناچار بووم زمانی
فارسی فێر بم، پێم زمانێکی ساده‌ و شیرین بوو و نازانم بۆ چی ئه‌وانه‌ی له‌ زمانێکی
جیهانی ده‌گه‌ڕێن، زمانی فارسی هه‌ڵنابژێرن.[١٤] فارسی ئه‌و زمانه‌یه‌ حافز، سه‌عدی
و فیرده‌وسی شیعریان پێگوتوه‌. مه‌ولانا، رامان و فه‌لسه‌فه‌ عیرفانیه‌که‌ی به‌
زمانی فارسی هۆنیوه‌ته‌وه‌. نه‌ک به‌ ته‌نیا حه‌کیم و شاعیرانی فارسی زمان، به‌ڵکه‌
شاعیر و وێژه‌وانانی زمانه‌کانی دیکه‌ش وه‌ک ئیقباڵ لاهووری بۆ باندۆڕ و جوانی
قسه‌یان، سوودیان له‌ زمانی فارسی بینیوه‌.[١٥]

له هونه‌ری خۆشنووسی‌دا، فارسی شێوەو یاساکانی نوسینی تایبه‌تی هه‌یه و خه‌تی
شكه‌سته‌یه‌ی فارسیه‌‌و شێوه‌ی روونووس فارسیش تایبه‌ته. شێوەی نوسینی فارسی یان
نووسینی تەعلیق وردەکاری زۆر تیایە و ٣ جۆر قەڵەم بەکاردێت لە نوسینەکانا بە ٣
قەبارەی جیاواز چونکە لە هەندێ شوێنی نوسینی پیتەکان باریکتر ئەنوسرێت.

فارسی کۆن و فارسی نێوه‌ڕاست (پاڵه‌وی) باو و باپیری فارسییه. زمانی فارسی
نێوه‌ڕاست ساسانیه‌کان سه‌رچاوه‌ی زمانی فارسییه. وشەی «فارسی» یان پارسی لە وشەی
فارسیی کۆن «پارسە» کەوتۆتەوە.[١٦]

زمانی فارسی کۆن زمانی ئێران له شاهه‌ناشاهیی هه‌خامه‌نشیه‌کان بووه. زمانی
په‌هله‌وی (فارسی نێوه‌ڕاست)ش، زمانی فه‌رمی ساسانیه‌کان بووه و ئه‌ده‌بیاتی دینی
زه‌رده‌شتیه‌کانی پێ نووسراوه و گه‌لێک کتێبی وه‌ک دینکرت، بون‌ده‌هشن، درخت
ئاسوریک و... نمونه‌ی ئه‌وانه‌ن و به‌شێ له‌وانه‌ش له‌سه‌رده‌می سه‌رهه‌ڵدانی
ئیسلام دا وه‌رگێڕاونه‌ته‌وه سه‌ر زمانی عه‌ره‌بی. زمانی په‌هله‌وی، نزیکی زۆری
له‌گه‌ڵ زمانی فارسیدا هه‌یه.

له‌کاتێکدا شاعیرێکی ئێرانی له‌ده‌رباری سه‌فاریه‌کان دا وه‌کو عاده‌ت به‌عه‌ره‌بی
ده‌که‌وێته‌ مه‌دح و پیا هه‌ڵدانی یه‌عقوب له‌یس، میره‌ سه‌فاری، گرژ ده‌بێت و
ده‌ڵێت: "بۆ به‌زمانێک له‌گه‌ڵم ده‌دوێن که‌من هیچی لێ حاڵی نابم؟". دواتر
سامانیه‌کان زمانی فارسی یان کرد به‌ زمان ڕه‌سمی.

له‌و ده‌سته‌واژه‌یه‌وه‌ زمان و فه‌رهه‌نگی فارسی ده‌که‌وێته‌ بوژانه‌وه‌، هه‌رسێ
شاعیری فره ناوداری باستانی ئێرانی (ئه‌بولقاسمی فێرده‌وسی) و (سه‌عدی شیرازی) و
(خواجا حافز) به‌شاکاره‌ نه‌مره‌کانیانه‌وه‌ سه‌رحی زمان و نه‌ته‌وه‌ی فارسی دوای
ساسانیه‌کان بنیات ده‌نێنه‌وه‌. به‌هاتنی ئیسلام، شیعری ئێران كه‌ به‌ر له‌ ئیسلام
هجائی واته‌ بركه‌یی بوو، بوو به‌ عه‌روزی. شاعیری پایه‌به‌رزی نه‌ته‌وایه‌تی ئێران
ئه‌بولقاسمی فێرده‌وسی که‌ به‌ زمانی فارسی شیعری وتوه‌ و به‌ڕاستی له‌و شه‌ست
هه‌زار هه‌ڵبه‌سته‌ی خۆیدا فه‌رهه‌نگی ئێرانی زیندوو کردۆته‌وه‌.

هه‌روه‌ها له‌لایه‌ن بزاڤی عیلمی ئه‌ده‌بی فارسی یه‌وه‌ كه‌له‌هه‌وه‌ڵی سەدەی
پێنجه‌مدا له‌لایه‌ن ئه‌بوره‌یحان بیروونی، ئه‌بوعه‌لی سینا و شاگرده‌كانی وان دا
ده‌ستی پێ كرد به‌ره‌به‌ره‌نوسینی كتێب به‌فارسی دیسان ده‌سپێكرا.

هه‌ستیاران و شاعیران ونووسه‌رانی وه‌کوو ڕووده‌کی سه‌مه‌رقه‌ندی، کسایی مروزی،
به‌لعه‌می، نرشخی، ناسرخوسره‌و قوبادیانی، شهید بلخی، حه‌نزه‌له بادغیسی، سه‌نایی
غه‌زنه‌وی، میبدی، جامی، هه‌راتی، فرده‌وسی، خه‌یام، عه‌تار، سه‌عدی، حافز، خاقانی
شروانی، نیزامی گه‌نجه‌وی، قه‌تران ته‌ورێزی، سائیب ته‌ورێزی، ئه‌وحه‌د مه‌راغه‌یی،
شیخ مه‌حمودی شه‌بسته‌ری، مه‌وله‌وی، شه‌رفخانی بدلیسی، فاطمه‌کردستانی، شیخ محمه‌د
مردۆخ کردستانی و هه‌زاران شاعیر و نووسه‌ری دیکه‌ هه‌موو به ‌فارسیان نووسیوه‌و به
‌فارسیان شێعر هۆندۆته‌وه‌.

خه‌یام بیركارى‌زان و شاعیرى گه‌وره‌ى ئێران و فه‌یله‌سوفى رۆژهه‌لات له‌
كۆتاییه‌كانى سه‌ده‌ى پێنجه‌م و سه‌ه‌رتاكانى سه‌ده‌ى شه‌شه‌مه. ته‌رزى به‌یانى
مه‌سله‌ك و فه‌لسه‌فه‌ى ئه‌و كاریگه‌رى زۆرى له‌سه‌ر ئه‌ده‌بیاتى فارسى
به‌جێهێشتوه‌ و كاریگه‌ری خه‌یام له‌سه‌ر ئه‌ده‌بیاتی به‌ریتانی و ئه‌مریكا،
كاریگه‌رییه‌كه‌ له‌سه‌ر دنیایی شارستانی ئه‌مڕۆ.[١٧] ئێدوارد فیتزجیڕالد
(۱۸۰۹-۱۸۸۳) له‌ ساڵی ۱۸۵۹ چوارینه‌كانی خه‌یامی وه‌رگێڕانه‌ سه‌ر ئینگلیزی و دوای
ساڵێك له‌و وه‌رگێرانه‌ خه‌یام له‌ رۆشنبیری ئینگلیزی و ئه‌وڕوپیدا ناسرا و
كاریگه‌ریشی زۆربوو بۆ ناساندنی ئه‌ده‌بی فارسی و رۆژهه‌ڵاتی به‌گشتی له‌
ئه‌وروپاوه‌.

چوارینه‌ یه‌كه‌م جار ڕووده‌كى شاعیر به‌دیهێناوه‌ به‌لام چوارینه‌كانى خه‌یام
له‌ئه‌ده‌بى فارسیدا سیمایه‌كى جیاوازترى هه‌یه‌ كه‌ پێكهاتى سه‌ره‌كى
ئه‌وانه‌بیركردنه‌وه‌یه‌ له‌ رازیى بوون و دووچارى حیره‌ت و سه‌رسام بوون و دۆستى
دامانه‌. خه‌یامى نیشابورى كه‌ دیارترین كه‌ سانێكه‌ كه‌ هۆنراوه‌ى بۆ بیركردنه‌وه‌
فه‌لسه‌فیه‌كانى خۆى به‌كاربردوه‌.[١٨]

هه‌موو نووسه‌ران و هه‌ستیارانی ئازه‌ربایجانیش له‌ سه‌ده‌ی دووهه‌می هیجری وه‌کوو
محه‌مه‌د به‌عیس که‌عه ‌ڕه‌ب بوو، بوو به ‌دۆستی بابه‌ک و به ‌فارسی شێعر ده‌گوت و
خاقانی شه‌روانی، نیزامی گه‌نجه‌وی، مه‌هه‌ستی گه‌نجه‌وی، قه‌تران ته‌برێزی، هه‌مام
ته‌ورێزی، شه‌مسی ته‌ورێزی، سائیب ته‌برێزی، ئه‌وحدی مراغه‌یی، محه‌ممه‌دخه‌لف
ته‌ورێزی، قاسم ئه‌نوار ته‌ورێزی و هه‌زاران شاعێرو نووسه‌ری کۆن وهه‌زاران شاعیر و
پێشه‌وه‌رو خه‌ڵکی ئاسایی له ‌کۆڵان و گه‌ڕه‌ک و دووکان هه‌تاسه‌ده‌ی ۱۱ و ۱۲ی
هیجری به ‌فارسی شێعریان هۆندۆته‌وه‌.

له‌ باره‌گای ئه‌م پاڵشایه‌ی سه‌لجوقی (که‌یقوبادی دووهه‌م)هه‌ستیاران و پیاوچاکانی
وه‌کوو محه‌ممه‌دجه‌لاله‌دین موله‌وی، فه‌خره‌دین ئێراقی، برایم محه‌ممه‌د تفلیسی،
سه‌دره‌دین قونوی، که‌ریم ئاقسرایی، قوتبه‌دین شیرازی، سه‌عیده‌دین فرقانی، شیخ
عه‌وڵا شه‌بسته‌ری، قازی زاده‌ ئه‌رده‌بیلی، مه‌ولانا فه‌خر خه‌لخالی، مه‌لا واقف
خلخالی، محه‌ممه‌د ڕه‌زا پاشای ته‌ورێزی، حه‌کیم ابوتالیب ته‌ورێزی و گه‌لێکی تر
پله‌و پایه‌یان هه‌بوو که‌ هه‌موویان له‌ گه‌وره ‌پیاوانی شێعرو ئه‌ده‌بی پارسی
بوون. ‌ زوربه‌ی پاشاکانی سه‌لجوقی ئاسیای گچکه‌ و زوربه‌ی پاشایانی عوسمانی
که‌هه‌ستی شێعرگوتنیان هه‌بوو، وه‌کوو عه‌لائه‌دین که‌یقوباد، سولتان
بایه‌زیدئیلدرم، سوڵتان سه‌لیم، سوڵتان سولیمان قانوونی، به‌فارسی شێعریان گوتوه‌.
سوڵتان بایزیدئیلدرم له‌ئاسیای گچکه‌ و ئه‌میر تیمورله‌نگ له‌خواڕه‌زم (۸۰۴ ‌هجری)
به‌فارسی له‌گه‌ڵ یه‌کترنامه‌گۆڕینه‌وه‌یان ده‌کرد. قاقه‌زنووسینه‌کانی شاسمایل
سه‌فه‌وی وسوڵتان سه‌لیم و پاشاکانی گورگانی هیند و پاشاکانی سه‌فه‌وی و خونکارانی
دیکه‌ئه‌م لاوئه‌ولای ئاسیاش به‌فارسی بوو وئه‌و هه‌ستیار و شاعیرانه‌ی
که‌لێره‌وله‌وێ دیوانی شێعری خۆیان پێشکیشی ئه‌م پاشایانه‌ کردوه‌و ئه‌وانیان
به‌فارسی مدح کردو پێهه‌لاگووتوون.

عوسمانییه‌كان هه‌تا سه‌ده‌ی هه‌ژده‌ش به‌ زمانی فارسی موڕاسه‌لاتی خۆیان ده‌كرد،
ئه‌وه‌تا شه‌ره‌فخانی به‌تلیسی كه‌ شه‌ره‌فنامه‌ ده‌نووسێ و پێشكه‌شی سوڵتانی
عوسمانیی ده‌كات، به‌ زمانی فارسی ئه‌و كتێبه‌ی بۆ ده‌نووسێت.[١٩]

به‌م ڕاگه‌یاندراوه‌یه‌ خێرا نه‌خشه‌و به‌ر نامه ‌یان داڕشت و زمانی هندی
گه‌وره‌یان که‌ هه‌مووی فارسی بوو له ‌ماوه‌ی چه‌ند ده‌یه‌ به ‌ئینگلیزی
وه‌رگێڕاوه‌. زمانی فارسی خواڕزم (ئاسیای نێوه‌ڕاست) له ‌مرو شاهیجان و
سه‌مه‌رقه‌ند و بۆخارا هه‌تا خێوه ‌مه‌زاری پوریای ولی له‌ به‌رچاونه‌گرت و پاش
دابه‌شکردن لێکتر، له‌ جیاتی وی زمانی ئالتایی یان به‌ سه‌ردا سه‌پاندن. بۆ زمانی
فارسی تاجیکستان له ‌جیاتی خه‌تی فارسی له‌ بره‌و، خه‌تی لاتینیان جه‌عل کرد. خه‌تی
ئیسلامی فارسی سه‌رانسه‌ری خوارزمیش به‌ لاتین وه‌رگێڕدراوه‌.

له ‌قه‌فقازیش که‌ هه‌تا سه‌رده‌می ئینقلابی بلشویکی فارسی له‌ بره‌وبوو، و تالبوف
نووسه‌ری گه‌وره‌ و ده‌نگینی ئه‌و سه‌رزه‌مین سه‌رجه‌می کتێبه‌کانی خۆی به ‌فارسی
ده‌نووسی، خه‌ت و زمانی خاقانی شروانیه‌کان و نیزامی گه‌نجه‌ویه‌کانیان له ‌ناوبرد
و تورکی و زمانه‌کانی ناوچه‌ییان بره‌و پێدان و خه‌تی ئیسلامیان به ‌لاتین
وه‌رگێڕانه‌وه‌. هه‌روا خه‌ت و زمانی فارسی له‌ تورکیا که ‌هه‌تا هاتنی ئاتاتورک
ئامێری خویندنه‌وه‌ و نووسین بوو له‌ ناوبرد و له ‌شوێنی وی ئه‌و تورکی و خه‌تی
لاتینیان جێگرکرد.

زمانی فارسی زمانێكی ده‌وڵه‌مه‌نده‌ و سوودی زۆری له‌ زمانی عه‌ره‌بی وه‌رگرتووه‌.
ئه‌مڕۆ ۱۴٪ وشەکانی زمانی فارسیی ئێستا لە زمانی عەرەبی وەرگیراوە.[٢٠] ئه‌م ژماره
له بواری سیاسی و دقه‌کانی ئه‌ده‌بی ۲۴ هه‌تا ۴۰ ده‌رسه‌ده.[٢١] به‌ڵام
فارسی‌زمانان ته‌له‌فوز، ناوه‌رۆک و شێوازی به‌کارهێنانی ئه‌و وشه‌ عه‌ره‌بيانه‌يان
گۆريوه‌.

بزوتنه‌وه‌ی مه‌شروته‌ و په‌ره‌پێ‌ دانی ڕۆژنامه‌ نوسی له‌ ئێرانداو ڕاگه‌یاندنی
ڕووداوه‌كانی كۆمه‌ڵایه‌تی- سیاسی له‌ شیعردا, بوو به‌ هۆی سه‌رنج ڕاكێشانی خه‌ڵكی
به‌ره‌و لای خۆیو بیری نوێ‌ خوازی له‌ نێو خه‌ڵكا په‌ره‌ی سه‌ند و ئه‌وه‌ش بوو به‌
هۆی ئه‌وه‌ی كه‌ (موخاته‌بی شیعر) له‌ باتی هه‌ندێك ببێ‌ به‌ میلله‌تێك.[٢٢]

له‌ ده‌وره‌ی مه‌شروتیه‌تدا دامه‌زراندنی چاپه‌مه‌نیه‌كان، بڵاوكردنه‌ی ئه‌ندێشه‌ی
ئازادی خوازی و دامه‌زراندنی دارالفنون و ووشیار بوونه‌وه‌ ی خه‌ڵكی به‌هۆی كتێب و
ڕۆژنامه‌كان و.... بوو به‌ هۆی دانانی بناغه‌ی نێهزه‌تی مه‌شروتیه‌ت كه‌ گۆڕانكاری
كانی شیعری نوێی فارسی له‌وێ‌ سه‌رچاوه‌ ده‌گرێ. له‌ ئاوا بارودۆخێكدا, شیعری فارسی
ڕێگایه‌كی تازه‌ی دۆزیه‌وه‌ و ووتارو ناوه‌ڕكی تازه‌ی سیاسی – كۆمه‌ڵایه‌تی و
ئینتقادی ڕه‌نگ و بۆنێكی تازه‌ی پێ‌ به‌خشیهه‌روه‌ها نزیك بوونه‌وه‌ی له‌ زمانی
وتاری.

قاڵبی غه‌زه‌ل كه‌ له‌ شیعری كۆنی ئێراندا قاڵبیِكی ئه‌ویندارانه‌ به‌ زمانێكی
نه‌رم و نیان بوو، له‌ ده‌ورانی مه‌شروتیه‌تدا ده‌بێته‌ قاڵبێك بۆ ڕاگه‌یاندنی
شۆڕشی- نیشتمانی و له‌ باری ناوه‌ڕۆكیشه‌وه‌ توندو تیژه‌. غه‌زه‌ڵی ئه‌و سه‌رده‌مه‌
(غه‌زه‌ڵی ئازادی) بوو كه‌ ده‌توانین ئاماژه‌ به‌ غه‌زه‌ڵه‌كانی (عارف قزوینی)،
(بهار) و (دهخدا) بكه‌ین. دیكه‌ی گۆڕانكاری غه‌زه‌ڵ ده‌توانین له‌ شیعره‌كانی
(ئه‌خه‌وان سالیس)، (فروغ فه‌رخزاد)، (فریدون مشیری) و ...وه‌كو (غه‌زه‌لواره) و
(غه‌زه‌ڵی نوێ‌ یان ته‌سویری) له‌به‌ر چاو بگرین.

(نیما یوشیج) هه‌رچه‌ند كه‌ باوكی شیعری نوێی فارسی ناسراوه‌ به‌ڵام چه‌ند ساڵ پێش
له‌ نیما (ئه‌واخری قه‌رنی ۱۳) هه‌ندێ‌ كه‌س له‌ ژێر كاریگه‌ری شۆرشی ئه‌ده‌بی
ئه‌وروپا-توركیه‌ ده‌ستیان کرد به‌ نوسینی شیعری ئازاد. كه‌ له‌وانه‌ ده‌توانین له‌
(تقی رفعت) به‌ر پرسی ڕۆژنامه‌ی ئازادیستانی ته‌برێز و په‌یره‌وه‌كانی وه‌كوو
(شه‌مس كه‌سمایی) و (جه‌عفر خامنه‌ی) ناو به‌رین كه‌ بیرو ڕایان گۆڕانكاری و
ته‌كامولی ئه‌ده‌بی بوو.

به‌ره‌ به‌ره‌ له‌ پاش ئه‌وه‌ فۆڕمێكی دیكه‌ی شیعر په‌یدا بوو كه‌ وه‌زن و كێشه‌ی
شیعریشی نه‌بوو. بناغه‌ی ئه‌م شیعره‌ زیتر په‌یام و ئیماژه‌، وه‌ پێناسه‌ی ئه‌م
كاره‌ ده‌كه‌ن به‌وه‌ی كه‌ شیعری سپی شیعرێكه‌ كه‌ له‌ هه‌موو جۆره‌ زه‌رق و به‌رقی
شیعری یه‌وه‌ به‌دووره‌و شیعرێكی ساكارو سپی یه‌ و شیعرێكی پڕ له‌ حه‌شوت و په‌رت و
په‌ڵا نی یه‌ به‌ ڵكو شیعرێكی پڕو ته‌واوه‌ به‌ جۆرێ‌ كه‌ ئه‌گه‌ر به‌شێكی
شیعره‌كه‌ بسڕیته‌وه‌ ئیدی مانای شیعری ده‌فه‌وتێ‌ و هیچی بۆ نامێنێته‌وه‌ وه‌ كه‌س
تێ‌ ناگا. ئه‌م شیعره‌ له‌ ئێرانه‌وه‌ به‌ ناوی (ئه‌حمه‌دی شاملو) ناسراوه‌و له‌
گوره‌كانی ئه‌م جۆره‌ شیعره‌یه‌.

ئه‌مڕۆ له‌ ئه‌ده‌بی فارسی‌دا شه‌پۆلێكی تازه‌گه‌ری له‌ غه‌زه‌لدا زۆر به‌رچاوه‌.
سیمین بێهبه‌هانی و قه‌زوه‌ و قه‌یسه‌ر ئه‌مین‌پوور و به‌همه‌نی و... غه‌زه‌ل به‌
شێوه‌یه‌كی تازه‌ و ئه‌وڕۆیی ده‌نووسنه‌وه‌.

به‌رهه‌مه‌کانی حاجی زین العابدینی مه‌راغه‌یی و سیاحه‌تنامه‌ی ئیبراهیم به‌گ و
شاکاری نووسه‌رانی دی به‌ره‌گ و ریشه‌ی قووڵی ریالیزمی خۆیان و به‌زمانێکی تۆکمه‌و
پته‌ویان بوونه‌ به‌ردی بناغه‌ بۆ سه‌رهه‌ڵدانی فۆرمی هونه‌ریی چیرۆک له‌
ئه‌ده‌بیاتی فارسیدا. له‌ساڵی ۱۹۲۵ دا چیرۆکه‌کانی موحه‌ممد عه‌لی جه‌مالزاده‌
"هه‌بوو نه‌بوو" و "حاجی ئاغا" ی صادق هدایت بوونه‌ به‌ردی بناغه‌ بۆ چیرۆکی
هونه‌ریی فارسی . به‌ بڵاوبوونه‌وه‌ی کۆمه‌ڵه‌ چیرۆکی "یه‌کێ‌ بوو ... یه‌کێ‌
نه‌بوو" گۆڕانێکی بنچینه‌یی له‌ زمان و فۆرمی هونه‌ری چیرۆکی فارسیدا هه‌ستی
پێده‌کرێ‌ به‌تایبه‌تی که‌ له‌ هه‌نده‌ران له‌ رۆژنامه‌ی (کاوه‌) له‌ به‌رلین
ئاشنایی چیرۆکی رۆژئاوایی ببوو که‌ڵکی له‌ زمانی گفتوگۆی ڕۆژانه‌ی خه‌ڵک
وه‌رگرتووه‌و پاڵه‌وانه‌کانی ساده‌و بێگرێ‌ و گۆڵ ده‌دوێن ئه‌و داهێنانه‌ی
جمالزاده‌ کۆمه‌ڵێ‌ نووسه‌ری به‌ دوای خۆیدا کێش کرد (صادق هدایت) یش وه‌کو
پێشه‌نگی ده‌سته‌ی یه‌که‌می چیرۆکی فارسی به‌رهه‌مه‌کانی خۆی بۆ دژایه‌تی
ده‌سته‌ڵاتی سیاسی به‌کارده‌هێناو زمان و پاڵه‌وان و بابه‌تی چیرۆک و نۆڤڵێته‌کانی
ره‌نگدانه‌وه‌ی ئازارو ژان و مه‌ینه‌تیه‌کانی چینی هه‌ژاری میلله‌ته‌که‌ی بوو
له‌هه‌مان کاتدا به‌شێک له‌ به‌رهه‌مه‌کانیش بۆ زیندووکردنه‌وه‌و شانازی به‌ مێژووی
نه‌ته‌وه‌یی خۆیه‌وه‌ ته‌رخان کردووه‌و به‌ قوڵایی مێژوودا رۆده‌چێت و ده‌یکاته‌
به‌رهه‌مێکی هونه‌ریی سه‌رده‌م.[٢٣]

په‌خشاننووسی فارس سادق هیدایه‌ت (۱۹۰۳ _ ۱۹۵۱) له ۱۹۳۶ رومانی (کونده‌په‌پووی
کوێر) بڵاو ده‌کاته‌وه‌. چیرۆکی هونه‌ریی فارسی به‌ ڕای ڕه‌خنه‌گرانی فارس و
غه‌یره‌ فارس، به‌ سادق هیدایه‌ت ده‌ستپێ ده‌کات و ئه‌و به‌ باوکی په‌خشانی فارسی
ناسراوه. که‌ ڕۆژیه‌ لیسکۆ کونده‌په‌پووی کوێری کرد به‌ فه‌ره‌نسایی، ئیدی هیدایه‌ت
ناوبانگی په‌یدا کرد، دواتر (ژیلیز لازار)یش (حاجی ئاغا)ی ته‌رجه‌مه‌ی هه‌مان زمان
کرد و ئیدی ئیشه‌کانی بۆ ئینگلیزی و ئه‌ڵمانیایییش وه‌رگێڕدران.[٢٤]

پیشانگای كتێبی‌ تاران به‌ خه‌ڵاته‌ زۆر‌و زه‌به‌نه‌ تایبه‌تی‌‌و
ده‌وڵه‌تییه‌كه‌یه‌وه‌ شوێنی‌ نواندنی‌ ئه‌ده‌بی‌ چیرۆكی‌ ئێرانه‌.[٢٥]

هه‌تا به‌رپابوونی راپه‌ڕینه‌كانی شێخ مه‌حمود و دروستبوونی ده‌وڵه‌تی عێراق زمانی
فارسی له‌ كوردستاندا هه‌ر زمانی خوێندن و نوسین بووه‌.[٢٦] ڕه‌شید یاسه‌می
له‌په‌ڕتووكی (كورد وپه‌یوه‌سته‌گییێ نه‌ژادیێ ئو) ده‌نووسی که ‌له ‌ژیانی
مامه‌لاتی و سیاسی کوردانی سلێمانی زمانی فارسی له ‌کارده‌کرا و هه‌تا ساڵی ۱۹۲۱ی
زایینی خویندی قوتابخانه‌کان ئه‌م شاره‌ به ‌زمانی فارسی بوو و شوینه‌واری سه‌عدی،
حافظ، جامی، عه‌تار، و شێخ به‌هایان ده‌خویند. له‌و سه‌رده‌مدا هه‌ستیارانی ناو
به‌ده‌ری کورد وه‌کوو" ئه‌ده‌ب مسحاب" له‌"موکور" و"شیخ ڕه‌زا تاڵه‌بانی" و"
ئه‌حمه‌د موختار جاف" هه‌نگاو به ‌هه‌نگاوی کوردی به ‌فارسیش شێعریان ده‌هۆنده‌وه‌.
ئه‌ده‌بی فارسی له‌ سه‌ر به‌رهه‌می ئه‌دیبه‌ كورده‌كان وه‌ك نالی، مسته‌فا بێسارانی
و مه‌وله‌وی تاوه‌گۆزی كاریگه‌ری به‌رچاوی هه‌بوه‌.[٢٧]

له سه‌رده‌می هاوچه‌رخ عەبدوڕەحمانی شەرەفکەندی (هەژار)، نووسەر و وەرگێڕ و شاعیری
کورد دەستی دایە وەرگێڕانی "یاسا لە پزیشکی"دا بەرهەمی "ئەبووعەلی سینا". دوابەدوای
بڵاو بوونەوەی ئەم بەرهەمە، نێوی هەژار لە ناوەندەکانی ئەدەبی و زانستی دا کەوتە
سەر زاران و بوو بە ئەندامی فەرهەنگستانی زمانی فارسی.[٢٨] هه‌ژار چوارینه‌کانی
خه‌یامی‌ نەیشابووریشی بۆ سه‌ر زمانی‌ كوردی‌ وه‌رگێڕاوه‌.

محه‌ممه‌د قازی، خه‌ڵکی مه‌هاباد، به‌وه‌رگێڕانی زیاتر له‌ هه‌فتا به‌رهه‌می
ئه‌ده‌بی و مێژوویی له‌ نوسه‌رانی ناوازه‌ی جیهانی بۆ سه‌ر زمانی فارسی، خزمه‌تێکی
به‌ زمان و ئه‌ده‌بیاتی فارسی کرد. ئیبراهیم یونسی‌ خه‌ڵکی بانه ۸۱ كتێبیش
وه‌رگێراوه‌ته‌ سه‌ر زمانی‌ فارسی‌.[٢٩]

له كوردستانی عێراقدا له‌ شه‌ڕی ناوخۆیی ساڵی ۱۹۷۴دا شه‌پۆلێكی به‌رفراوان له‌
په‌نابه‌رانی كوردی عێراقی ؤژایه‌ ناو ئێرانه‌وه‌ و به‌ چاندی ئێرانی گه‌وره‌ بوون
و پێی واهاتوون. له‌ ئه‌نجامدا ئێستا وێژه‌ی فارسی زانانی كوردستانی عێراق به‌
زیاتر له‌ ده‌هه‌زار كه‌س ده‌خه‌مڵێنرێت.[٣٠] و ئه‌مروو قسەكردن بە زمانی فارسی لە
دەڤەری سۆران بەتایبەتی لە فەرمانگە و دامەزراوەكانی ئه‌و شاره برەوی هه‌یه.[٣١]

له‌ زانكۆی حكومی سه‌ڵاحه‌دین كه‌ كۆنترین زانكۆی هه‌ولێره‌، به‌شی زمانی فارسی له‌
ساڵی ۱۹۹۸ه‌وه‌ تا ئێستا زمان و ئه‌ده‌بی فارسی لێ ده‌وترێته‌وه‌.[٣٢]



https://ckb.wikipedia.org/wiki/%D8%B2%D8%A7%D9%86%D8%B3%D8%AA%DB%8C_%D8%AA%DB%95%D9%81%D8%B3%DB%8C%D8%B1

زانستی تەفسیر (بە عەرەبی: علم التفسير)، یەکێکە لە زانستە ئیسلامیەکان کە تایبەتە
بە شیکردنەوەی قورئانی پیرۆز لە ھەردوو مەزھەبی سوننە و شیعە ھەیە.

تەفسیری قورئانی پیرۆز: شیکردنەوەی ماناکانی، وە ئاشکراکردنی دابەزینی و
ئیعجازەکانی، وە شەرح کردنی ئایەتەکانی لە ھۆیەکانی دابەزینی و عەقیدەکان و حوکم و
حوکمەکان[١].

زانستێکە کە بریتیە لە تێگەیشتنی کتێبی خودا کە لەسەر پێغەمبەرەکەیدا دایبەزاندوە
(موحەممەد صل اللە علیە وسلم) وە ئاشکراکردنی ماناکانی و دەرھێنانی حوکمە
شەرعیەکان[٢].

زانایان لەسەر ئەوە ڕێک کەوتوون کە فێربوونی «فەرز کیفایە» یە، وە یەکێکە لە
گرنگترین زانستە شەرعیەکان[٣].



https://ckb.wikipedia.org/wiki/%D8%AF%DB%95%D9%88%DA%B5%DB%95%D8%AA

دەوڵەت یان کشوەر یان شەهر (لە عەرەبییەوە: دولة، "دارایی، سامان، ماڵ"؛ وشەی
ھاوسەنگی کوردی دووگەل-ە)[١] بریتییە لە دارایی و سامانی سیاسیی خەڵکێکی ڕێکخراو لە
ھەرێمێکی دەورگیراودا.[٢] دەوڵەت پلە و پایەی سیاسیی خەڵکە،[٢] جڤاتێکی سیاسیی
ڕێکخراوە کە لەژێر سێبەری حکوومەتێکدا دەژی.[٣] لێرەدا، دەوڵەت ھەمان کۆمەڵگەی
سیاسی‌-یە کە لەپاڵ کۆمەڵگەی مەدەنی‌دا ڕادەوەستێ.[٤]

دەوڵەتان بۆیان ھەیە سەروەر بن، واتە بتوانن بەکارگرتنی ھێز بە جۆرێک بۆ خۆیان
پاوان بکەن و پشت بە خۆیان ببەستن و بوونیان گرێدراوی ھێز یان دەوڵەتێکی تر نەبێ.
زۆرێک لە دەوڵەتان دەوڵەتی یەکگرتوون (ئەیالەت و ویلایەت-یشیان پێ دەوترێ) و
بەشداریی یەکەیەکی یەکگرتوو دەکەن، وەکوو ئەیالەتەکانی ئەمریکا. ھەندێک لە
دەوڵەتانیش پاڵبەستوو بە دەوڵەتانی دەرەکین.

دەوڵەتی سەروەر (Sovereign state) ئەو دەوڵەتەیە کە خاوەنی سەروەری بێ لە ناوەوە و
لە دەرەوەی مەڵبەندی خۆیدا و بۆ مانەوەی تەنیا پشت بە خۆی ببەستێ، نە بە ھێز یان
دەوڵەتێکی دەرەکی.

دەوڵەتی نەتەوەیی (Nation state) ئەو دەوڵەتەیە کە بۆ دەستەبەرکردنی سەروەریی
نەتەوەیەک پێک ھاتووە.



https://ckb.wikipedia.org/wiki/%D8%AE%D8%A7%D9%86%DB%95

خانە (بە ئینگلیزی: Cell) یەکەی پێکھاتن و فرمانی سەرەکی ھەموو لەشی زیندەوەرانانە.
بچووکترین زیندەوەرە لە ژیاندا کە وەک شتێکی زیندوو ھەژمار بکرێت و زۆر کاتیش بە
بەردی دروستکردنی ژیان ناسراوە. چەند گیانلەبەرێک، وەک زۆربەی بەکتریا، یەکخانەیین
(تەنھا لە یەک خانە بێکھاتوون). گیانلەبەرانی دیکە، وەک مرۆڤ، فرەخانەیین. (مرۆڤ
زیاتر لە ٥٠ ملیارد خانەی هەییە، خانەیەکی نموونەیی گەورەیی ١٠ میکرۆمەترە µm، کێشی
خانەیەکی نموونەییش ١ نانۆگرامە. گەورەترین خانەی زانراو ھێلکە‌ی پیت نەکراوی
وشترمرخە (نەعامە). خانە لەلایەن ڕۆبەرت ھووکەوە دۆزرایەوە.

هەموو زیندەوەرێک لەوردترین بەکتریاوە تا گیانەوەرێکی گەورەی وەکوو نەهەنگ "لە
خانەیەک یان زیاتر پێکدێت" دۆزینەوەی خانە کارێکی ئاسان نەبوو تا سەدەی حەڤدەهەم کە
وردبین دروستکرا. لەساڵی ۱٦٦٥دا زانای [[ئینگلیزی] (ڕۆبێرت هۆک، ئینگلیزی|Robert
hooke) ماوەی ژیانی (۱٦۳٥-۱۷۰۳) وردبینی بەکارهێنا بۆ بینینی توێژاڵێکی تەنک لە
تەپەدۆر، ئەم دەستەواژەیەی خووارەوەی نووسی

پاشان بەوە وەسفی کرد کەلەژمارەیەکی زۆۆر ژووری بچووک پێکهاتووە. کاتێک "ڕۆبێرت
هۆک" وردبینەکەی ئاراستەی قەدی ڕووەکە بەتەمەنەکان و ڕووەکی گێزەر و سەرخەسی کرد،
بۆی دەرکەوت کەهەموویان لەپێکهاتندا لەیەک دەچن، ئەم ژوورە بچووکانە ئەو ژوورە
بچووکانەی بیر (هۆک)ی خستەوە، کە قەشەکان تیایاندا دەژیان لەبەر ئەوە ناوی لێنان
(خانەکان). بەڵام ئەوەی (هۆک) بینی خانەی مردوو بوون، بەڵام یەکەمین مرۆڤ کەخانەی
زیندووی بینیوە، زانای هۆڵەندا (ئەنتۆن ڤان لیڤنهۆک، ئینگلیزی|Anton van
leeuwenhoek) ماوەی ژیانی (۱٦۳۲ - ۱۷۲۳) بوو، کە خۆشی دورستکەری وردبین بووە.
هەرچەندە ئەو وردبینەی "ڤان لیڤنهۆک" زۆۆر ساکار بوو، بەڵام هێندە بەتوانا، بوو بەس
بوو بۆ ئەوەی لەساڵی (۱٦۷۳) بتوانێت دەرگایەکی نوێ بکاتەوە بەڕووی جیهانێکی تەواوی
تازەدا کە یەکەمین جار بوو کە جیهانی وردبینە زیندەوەراکان ببینرێت.



https://ckb.wikipedia.org/wiki/%D8%AA%D8%A7%DB%8C%D8%AA%D8%A7%D9%86%DB%8C%DA%A9_(%D9%81%DB%8C%D9%84%D9%85_%D9%A1%D9%A9%D9%A9%D9%A7)

تایتانیکفیلمێکی درامی و رۆمانسیە لایەن دەرھێنەری بەناوبانگ جەیمز کامیرۆنەوە کاری
دەھێنانی بۆ کراوە، لە ناوەڕۆکدا باسی کارەساتی نوقومبونی کەشتیە مەزنەکە
(تایتانیک) دەکات لە یەکەم گەشتیدا لەڕێگەی ئۆقیانووسی ئاتلانتیک، لیوناردۆ
دیکاپریۆ و کەیت وینسلێت بە ڕۆڵی سەرەکی بەشداربوونە بە کەسایەتیەکانی جاک داوسن و
روز دیویت بوکاتر، کە لە دوو چینی کۆمەڵایەتی جیاوازن و دەکەونە ناو خۆشەویستیەوە
لە گەشتەکەدا ساڵی ١٩١٢ لەناو کەشتی ئاڕ ئێس تایتانیک، وە بیڵی زین بەشداکردوە کە
دەوری دەزگیرانی بوکات دەبینیێ، وەفرانسیس فیشر وەک دایکی بوکاتر، و دانی نوتشی وەک
ھاوڕێییەکی دڵسۆزی داوسن،. تایتانیک لە ساڵی ١٩٩٧ خەڵاتی باشترین فیلمی وەرگرت لە
خەڵاتی ئۆسکار دا، فیلمی تایتانیک دووەمە لە پڕ داھاتترینی فیلمی جیھان کەتوانی
$٢٬١٨٦٬٧٧٢٬٣٠٢ کۆبکاتەوە[١]



https://ckb.wikipedia.org/wiki/%D8%A6%DB%95%DB%8C%D8%AF%D8%B2

ئەیدز (ئینگلیزی: Acquired immune deficiency syndrome کورت دەکرێتەوە بۆ "AIDS")،
نەخۆشییەکە دەبێتە ھۆی دابەزینی توانای کۆئەندامی بەرگری لەش، کە بەھۆی ڤایرووسی
ئێچ ئای ڤییەوە تووشی مرۆڤ دەبێت. ئەیدز بەھۆی زایەند و گواستنەوەی خوێنەوە
دەگوازرێتەوە. لە ساڵی (١٩٨١)ـەوە تا ئێستا ئەیدز زیاتر لە ٢٥ ملیۆن کەسی کوشتووە‌،
کە بە نزیکەیی دەکاتە نیوەی ژمارەی کوژراوانی جەنگی جیھانی دووەم. لە کاتی ئێستا
نزیکەی ٣٣ ملیۆن کەس لە جیھان تووشی ئەیدز بوون.

لە ساڵانی نێوان ١٨٨٤ - ١٩٢٤ لە ڕۆژئاوای ناوەڕاستی ئەفریقا ڕاوچیان ڕاوی مەیمونی
چیمپانزیان دەکرد. وا بڕوایە کە ھەندێک لە خوێنی مەیموونەکان چووەتە‌ ناو جەستەی
ڕاوچییەکان "لە ڕێگای برین". خوێنی مەیموونەکان ڤایرۆسێکی تێدابووە، کە بێزیان بووە
بۆ مەیموون بەڵام بکوژە بۆ مرۆڤ ئەویش بریتی بووە لە ڤایرۆسی ئێچ ئای ڤی "ڤایرۆسی
دابەزاندنی بەرگریی مرۆڤ" ڤایرۆسی نەخۆشیی ئەیدز.

لە حوزەیرانی ١٩٨١، سەنتەری کۆنتڕۆڵکردن نەخۆشی "سی دی سی" ئەمریکا، ڕاپۆڕتێکی
بڵاوکردەوە لە لۆس ئانجلەس لەسەر ٥ پیاوی "ھاوڕەگەزخواز"ی گەنج کە تووشی جۆرێکی
کەڕوویی ھەوکردنی سییەکان ببوون، ئەم جۆرە ھەوکردنە بە نزیەکەیی ھەرگیز نەبیندرابوو
لە کەسێک کە سیستەمی بەرگریی سەلامەتی ھەبووبێت.

لە ٤ی تەمموزی ھەمان ساڵ، سەنتەری کۆنتڕۆڵکردنی نەخۆشی "سی دی سی" ئەمریکی،
ڕاپۆرتێکی تری بڵاوکردەوە کە جۆرە شێرەپەنجەیەکی زۆر دەگمەنی پێست، پیاوێکی گەنج
دەکوژێت! کە پێشتر کەسەکە سەلامەت بووە.

بەقۆناغی یەکەمی تووشبوون بە ڤایرۆسی HIV دەڵێن "قۆناغی ھەڵھاتن"، کە جیا دەکرێتەوە
بە دەرنەکەوتنی ھیچ نیشانەیەکی نەخۆشی یان زۆرکەم تێیدا، بەڵام ڤایرۆسەکان دوو ھێند
دەبن، ژمارەیان زیاد دەکات. کاتێک کە کۆئەندامی بەرگری دەست دەکات بەھێرشەکەی؛
پلازمەخانەکان دژەتەنەکان درووست دەکەن بۆ پەلاماردانی ڤایرۆسەکە. بۆ تاقیکردنەوەی
ھەبوونی ڤایرۆسی HIV لەباری تووشبوون پێویست دەکات کە بڕی پەیداکراو لە دژەتەنەکانی
ڤایرۆسی HIV زۆر بێت. ئەمەش پێویست بە تێپەڕبوونی چەند ھەفتەیەک دەکات بەسەر
تووشبوونەکەدا، کە لەوانەیە تووشبووەکان لەماوەی قۆناغی یەکەمدا ھەست بکەن کە
تەندرووستییان باشە، بەڵام لەگەڵ ئەوەشدا ئەوان دەتوانن خەڵکی دیکە تووش بکەن. وە
لەوانەیە قۆناغی یەکەم ماوە ١٠ ساڵ یان زیاتر بخایەنێت.[١]

سەرەتای دەرکەوتنی نیشانە خراپەکان، ئاماژەیە بەدەستپێکردنی قۆناغی دووەمی نەخۆشی
ئەیدز. خانەکانی B بەردەوام دەبن لەبەرھەمھێنانی بڕێکی زۆر لە دژەتەنەکان بۆ
ڤایرۆسی HIV، ھەرچەندە ژمارەی خانەکانی T بەردەوام لە کەمبوونەوەدان، ھەر لەو کاتەش
کە ڤایرۆسەکە لەدووھێندبوونی خۆی بەردەوامە. لەگەڵ بێ توانایی کۆئەندامی بەرگری؛
لیمفەڕژێنەکان ھەڵدەئاوسێن و ھەست بە ماندووبوون دەکرێت و کێش کەم دەکات و تالێھاتن
دەردەکەوێت، سکچوونیش ڕوودەدات و تووندیش دەبێت. لەھەندێک توشبوودا، لەوانەیە
لەبیرچوونەوە و شێوازی بیرکردنەوەی نادرووستیش ڕووبدات.[٢]

لەقۆناغی سێیەمدا ژمارەی خانەکانی T یاریدەدەر کەمدەبنەوە، بەڕادەیەک نەتوانن
خانەکانی B و خانەکانی T ژەھراوی چالاک بکەن لەپێناو بەرھەڵستیکردنی ڤایرۆسە
ھێرشبەرەکە. لەئەنجامی ئەمەشدا بڕی دژەتەنەکان بۆ دژەپەیداکەرەکانی HIV کەمدەبنەوە،
لەناکاو ژمارەی ڤایرۆسەکانی HIV زیاد دەکەن، ڤایرۆسەکان لە تێکشکاندنی ئەو بەشە
کەمەی خانەکانی T یاریدەدەر دەمێنێتەوە، بەردەوام دەبن. بەمشە دەستنیشانکردنی
نەخۆشی ئایدز دەکرێت، ئەو کاتەی کە ژماری خانەکانی T یاریدەدەر کەمدەبنەوە بۆ ٢٠٠
خانە لە یەک میلی لیتری خوێن یان کەمتر لەو ژمارەیە، بەرامبەر بڕە ئاساییەکەی کە
لەنێوان ٦٠٠-٧٠٠ خانەی T یاریدەدەر لەیەک میلی لیتر دایە. ھەروەھا دەتوانرێت
دەستنیشانی نەخۆشی ئایدز بکرێت لەکاتی دەرکەوتنی تووشبوونی ھەڵپەرست.[٣]



https://ckb.wikipedia.org/wiki/%D8%A6%DB%8C%D8%B1%D9%84%DB%95%D9%86%D8%AF

ئیرلەند یان ئیرلەندا یان ئایرلەند (بە ئینگلیزی: Ireland، ئایرلەند بە ئیری: Éire،
ئێرە)، بە ڕەسمی کۆماری ئیرلەند دەوڵەتێکە لە کیشوەری ئەورووپادا کە دەسەڵاتی لە
شەشدا پێنجی دوورگەی ئیرلەندی بە دەستەوەیە.

ئەم حکومەتە لە ١٩٢١ تا ١٩٣٧ بە حکومەتی ئازادی ئیرلەند (Irish free state) ناسراوە
و لە ١٩٣٧ەوە تا ١٩٤٩ «ئێرە» (Éire) ناوی فەرمی بووە. لە ١٩٤٩ەوە «کۆماری ئیرلەند»
ناوی ڕەسمییە و بە ھێنانی وشەی کۆمار، لە باکووری ئیرلەند کە بەشێک لە خاکی شانشینی
یەکگرتووە جیادەکرێتەوە. ھەندێ جار بە شێوەی نافەرمی «باشووری ئیرلەند» (Southern
Ireland) ئەوترێ.

لە ڕۆژھەڵاتی کوردستان «ئیرلەند» و لە باشووری کوردستان «ئیرلەندا»
بەکاردەبردرێت.nalle anti terrorist.com är min elmail

بەپێی ئامارەکانی ساڵی ٢٠١٤ ژمارەی دانیشتوانی وڵاتی ئیرلەند ٤,٦٧٧,٣٤٠ کەس بووە کە
دەکاتە ٠.٠٦ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٣٥.٦
ساڵە. ھەروەھا ٦٣ لەسەدی دانیشتوانی وڵات لە شارەکان دەژین.[١]ە وڵاتی ئێرلەندا
دانیشتوانێکی چڕی لە خۆ گرتوە کە زۆرینەیان (کاسۆلیک) مەزهەبن



https://ckb.wikipedia.org/wiki/%DB%8C%DB%95%D8%B3%D9%88%D9%88%D8%B9

یەسووعی ناسری (بەئینگلیزی: Jesus of Nazareth) یاخود یەسووعی مەسیح (بەئینگلیزی:
Jesus Christ) ھەروەھا بەناوەکانی مەسیح (بەئینگلیزی: Christ) و یەسووع
(بەئینگلیزی: Jesus) زۆر جار بانگ دەکرێت، ناوەندە کەسایەتییە لەنێو ئایینی
مەسیحییەتدا. بەبڕوای زۆرینەی زۆری مەسیحییەکان، یەسووع کوڕی خودای دابەزیوـە و پاش
لەخاچدانی لەمردن ھەڵستاوەتەوە. ھەموو زانیارییەک لەسەر یەسووع لەرێگەی ئینجیلە
باوەڕپێکراوەکانـەوە دەست دەکەوێت، کە زۆربەیان باس لە ژیانی یەسووع و فێرکردنەکانی
دەکەن. یەسووع بەپێی بڕوای مەسیحییەکان ئەو ماشیح ـە چاوەڕوانکراوە دڵسۆزەیە کە لە
ئایینی یەھوودییەتدا پێشگوێی کراوە.

ناوی یەسووعی ناسرییش بەھۆی ناوی شاری ناسرە ـەوە پێوە لکاوە بەھۆی ئەوەی زۆربەی
رۆژەکانی ژیانی لەو شوێنە ژیاوە. یەسووع بەپێی کتێبی پیرۆز و بەپێی بڕوای مەزھەبە
گەورە و بنچینەییەکانی مەسیحییەت: ئۆرسۆدۆکسی و کاسۆلیکی و بەشی ھەرەزۆری
پرۆتێستانت، کوڕی خودایە، خودایە، و لەگەڵ خودای باوک ـدا یەکە، و ھەروەھا یەسووع
خودا بووەوە و چۆتە ناو جەستەیەکەوە، بەم باوەڕەش دەوترێت سیانەییەتی پیرۆز. بەپێی
باوەڕی مەسحییەت، یەسووع کەسی دووەمی سیانەییەتی پیرۆزە.

یەسووع لەشاری بەیتلەحم لەدایکبووە بەپێی ئەو پێشگوێییەی کە بۆ پێغەمبەر میکا
ھاتووە لە پەیمانی کۆندا. ئینجیلەکانی مەتتا، مەرقۆس، لۆقا و یوحەننا شایەتی ئەدەن
لەسەر ئەو کارانەی لە یەسووعییان دییوە. لەدایکبوونی یەسووع بۆخۆی یەکێکە لە
پەرچووەکانی کە لە ئینجیلە باوەڕپێکراوەکاندا باسکراوە، بەھۆی ئەوەی یەسووع باوکی
نییە، بەڵکو لەڕێگەی رۆحی پیرۆزەوە ماری سکی پڕ دەبێت، پاشان لە بەیتلەحم لەدایک
دەبێت بەپێی کتێبی پیرۆز.

مەسیحییەکان باوەڕدارن بەوەی کە لەخاچ دراوە و لەپێناو باجدان بۆ تاوانەکانی مرۆڤدا
مردووە، ھەتاوەکوو ھەمووان ژیانێکی ھەتا ھەتایی بژین. پاشان لەرۆژی سێیەمدا لە
گۆڕەکەی ھەڵدەستێتەوە، سەرکەوتووانە بەسەر مردندا، وەکوو چۆن لە پەیمانی کۆندا
پێشگوێی کرابوو. پاشان بۆ قوتابییەکانی دەردەکەوێت و بۆ ماوەی ٤٠ رۆژ لەگەڵییان
دەمێنێتەوە و پاشان بەرز دەبێتەوە بۆ ئاسمان و لەلای دەستە راستی خودای باوکەوە
دادەنیشێت، پاشان جارێکی تر لە رۆژی کۆتاییدا دەگەڕێتەوە جارێکی دی.

یەسووع، ناوێکی ئارامی بۆ عیبری ـیە و بە (یەشوع) دەخوێنرێتەوە، ناوێکی لێکدراوە و
لە دوو بڕگە پێک دێت کە بریتیین لە "یھوھـ شوع"، واتاکەشی پیتچنانە بریتییە لە
"خودای بەوەفا". ئەم ناوە ناوێکی بەربڵاو بوو لەنێو تیر و ھۆزەکانی بەنی ئیسرائیل
ـدا، بەجۆرێ کۆمەڵێکی زۆر لەکەسایەتییە گرنگەکانی پەیمانی کۆن ـی پێ ناونراوە،
دیارترینیان یەشوعی کوڕی نون ـە کە جێنشینی موسا ـی کرد لە پێشەوایەتیکردن ھۆزەکانی
بەنی ئیسرائیل ـدا. عەرەبە مەسیحییەکان، بەھەر مەبەستێک بێت، پیتی (ش) ـیان
ھەڵگێراوەتەوە بۆ (س) و لە یەشوع ـەوە کراوە بە (یەسووع)، لەکاتێکدا لەزمانی
یۆنانیدا کە زمانی رۆشنبیری ئەو سەردەمە بووە، وەرگێردراوە بۆ (Ἰησου، ئیسو یان
ئیسوس)، پاشان ھەمان ئەو وشە گریکییە داتاشراوە لەلایەن زمانە ئەوروپییەکانەوە
بەجۆرێ کە یەکەم پیتی وشە گریکییەکە لە (I) ـەوە بووە بە (J) و وشەکە بووە بە
(Jesus یان جیزس).

بەپێی ئایینی مەسیحییەت و کتێبی پیرۆز و بەتایبەتیی ئینجیلەکان یەسووع، خودایە/کوڕی
خودایە کە ھاتۆتە سەر زەوی لەپێناو مردن بۆ تاوانەکانی مرۆڤ. لەکاتێکدا ئایینی
ئیسلام لەرێگەی قورئانـەوە بەپێچەوانەوە دەڵێت کە عیسا پێغەمبەرێک بووە لە
پێغەمبەرەکانی خودا و لە مرۆڤێک زۆرتر ھیچی تر نەبووە. ئینجیل باس لەوە دەکات کە
یەسووع لەخاچدراوە و پاش لەمردن ھەستاوەتەوە، بەڵام قورئان دەڵێت لەخاچ نەدراوە و
لەلای خودایە. عیسا، ناوێکی قورئانییە بۆ یەسووع، درووستتر بڵێین، کەسایەتییەکە
لەنێو قورئاندا، زۆر پێ دەچێت ھەمان یەسووع ـبێت، بەڵام بە بەسەرھاتێکی تەواو
جیاوازەوە.

کۆنترین ئاماژەکردن بۆ یەسووع لە نووسراوە نا-مەسیحییەکاندا دەگەڕیتەوە بۆ
دەوروبەری ساڵی ٩٣ بۆ مێژوونووسی یەھوودی یوسفیۆس فلاڤیۆس، وەسفی دەدات بەوەی
یەکێکە لەپیاوانی ئایینی کە کاری سەرسووڕھێنەر ئەنجام دەدات و پەند و ئامۆژگاری
دەداتە خەڵک و ژمارەیەکی زۆر لە یەھوودییەکان و بتپەرستان دوای کەوتوون[١] جگە
لەوەی کۆمەڵێک لە لێکۆڵەرەوان گومڕا بوون لەھەمبەر تەندرووستبوونی دەقەکەی
مێژوونووسە عیبرییەکە. دووەمین ئاماژەکردن بۆ یەسووع دەگەڕێتەوە بۆ مێژوونووس سالیس
کە لە نیوەی دووەمی سەدەی یەکەمی زایینیدا ژیاوە و لەوەی تا ئەمڕۆ بەردەستە لێی،
تاریکی مردنەکەی یەسووع کە دەیداتە پاڵ دیاردە سرووشتییەکان، پێناسە دەکات[١]،
هەروەها والی ڕۆمانی لەنامەیەکیدا کە ساڵی ١١٠ ئاڕاستەی ئیمپڕاتۆر تراجانی کردووە،
ئاماژە بە یەسووع دەدات بەشێوەیەکی ناڕاستەوخۆ[١]. جگە لەوە دۆزراوەکانی قەبرستانی
سردابییەت کە دەکەوێتە ڕۆماوە هەندێک ئایکۆنە و نووسراو هەڵدەگرێت کە ئاماژە دەدەن
بە یەسووع[١]، ئەگەرچی لێکۆڵەرەوانی وەکوو گۆڵنبێرگ و فیلینی و دەیڤد شتراوس
لەسەدەی نۆزدەهەمدا مەیلیان هەبووە بۆ ئەو بڕوایایەی کە یەسووع مێژووییانەی بوونی
نەبووە، بەڵام لێکۆڵەرەوان لەسەرەتای سەدەی بیستەمەوە توێژینەوەیان دەکرد لەسەر
سەلماندنی هەبوونی یەسووع مێژووییانە[١].

بەڵام بەدەر لە مێژوونووسە عیبرییەکە، بە سەرچاوە بتپەرستییەکانیشەوە ئاماژە نادەن
بۆ یەسووع. بەڵام کۆنترین سەچاوەی مێژوویی مەسیحی بریتییە لە نامەی یەکەمی پۆڵس بۆ
خەڵکی تسالۆنیکی لەدەوروبەری ساڵی ٤٩ یان ٥٠ی زایینی[٢]. لەماوەی پێشوودا سەبارەت
بە دۆکۆمێنتە نووسراوەکان لاھووتییەکان بەپشت بەستن بەچەند ئایەتێکی پەیمانی نوێ
ئاماژە بە ماوەیەک دەکەن کە ناو دەبرێت بە "تەقلیدی زارەکی" کە پێش سەردەمی
نووسراویی دەکەوێت، ئەمەش بە پشت بەست بە ئایەتەکانی وەکوو لۆقا ١:٢ و یەکەمین
نامەی یوحەننا ١:٣، ئەمە ھاوشانی کۆمەڵێک بەڵگەی تر. ئەدەبیاتی مەسیحی کۆن ئاماژە
بەوە دەدەن کە کۆمەڵەی مەسیحییە یەکەمییەکان بەو ماوەیەی کە بە "تەقلیدی زارەکی"
ناودەبرێت، گووتوویانە "قسەی خودا"، و گواستنەوەی دەماودەم ماوەتەوە و ھەر بەو جۆرە
بووە ھەتا سەردەمی ھاتنی نووسینەوەی ئینجیلەکان، کە لەو کاتەدا چەوساندنەوەکان زۆر
دەبن و نێردراوە یەکەمییەکان دەکوژرێن، کۆنترین ئینجیلیش ئینجیلی مەرقۆسە کە
لەدەوروبەری ساڵی ٦٥ تا ٧٠ نووسراوەتەوە لە ماوەی چەوساندنەوەی گەورەدا کە نیرۆن
بەرپای کرد ئەمە بەپێی ڕای لاھووتگەرە یەسووعییەکان و لێکۆڵەرەوانی بزووتنەوەی
ڕەخنەی باڵای کتێبی پیرۆز[٣]، لەکاتێکدا کە مێژووی نووسینی ئینجیلی مەتتا و ئینجیلی
لۆقا دەگەڕێتەوە بۆ دوای ڕووخانی پەیکەری سلێمان واتە لەنێوان ساڵانی ٧٠ تا ٨٠ی
زایینی[٤]. دواترین کەسیش کە یەکێک لە ئینجیلە باوەڕپێکراوەکانی نووسیوە یوحەننایە
کە ئینجیلی یوحەننای نووسیوە لەدەوروبەری ساڵی ٩٠دا. پێش نووسینەوەی ئینجیلەکان
وەکوو دۆکۆمێنتی نووسراو، ھەموو نامەکانی پۆڵسی نێردراو نووسرا بوونەوە[٥]،
بەواتایەکی تر نامەکانی پۆڵس مێژووییانە لەپێش ئینجیلەکانەوە نووسراون، لەگەڵ
ئەوەشدا لێکۆڵەرەوان ھەبوونی کۆمەڵێک دۆکۆمێنتی تر دەکەنە گریمانە دەربارەی وتەکانی
یەسووع یان زانیاریی قوڵتر لەسەر مردنەکەی و ھەستانەوەکەی. کۆنترین ئاماژەش بۆ
ئینجیلەکان لەمڕۆدا، ئاماژەپێدانی یەستینسە لە کۆتایی سەدەی یەکەمدا بەجۆرێ کە باس
لەوە دەکات کە مەسیحییەکان لەکۆبوونەوەکانی ڕۆژی یەکشەممەدا کۆمەڵێک دەق و
نووسراویان دەخوێندەوە کە ژیانی یەسووعی دەگێرایەوە و بە نووسراوی نێردراوەکانیان
لەقەڵەم دەدا یان لانی کەم دەیاندایە پاڵ کەسانێک کە پەیوەندییەکی تەواوییان ھەبووە
بە نێردراوەکانەوە.[٦]

شارەزایان دەوروبەری ساڵی ١٥٠ دیاری دەکەن وەکوو سەرەتایەک بۆ درووستبوونی پەیمانی
نوێی باوەڕپێکراو و یەکخستنی ناوەڕۆکەکەی بۆ ناو یەک دۆکۆمێنت. ھۆکاری سەرەکی ئەو
کارەش دەگەڕێتەوە بۆ زۆری ئەو بەڵگەنامانەی باسیان لە یەسووع و ژیانی دەکردەوە
زۆریشیان دەگەڕانەوە بۆ سەردەمێکی درەنگ لە نووسین و دیارە ئەو نووسراوانە
وەرگیراون لە گێرانەوە و ڕوایەتکردنە میللییەکانەوە. بەھەرحاڵ، ئەو پێوەرەی کە
پەڕتووکە فەرمییەکانی لە نافەرمییەکان جیا دەکردەوە بریتیی بوو لەوەی تاچەند
تەندرووستە لەگەڕاندنەوەی بۆ نێردراوەکانی مەسیح، بڕواش لای زۆرینەی لێکۆڵەرەوان
وایە کە چوار ئینجیلەکە و نامەکانی پۆڵسی نێردراو سەردێری "باوەڕپێکراو" ـیان لە
دەوروبەری ساڵی ١٧٠ دا وەرگرتووە، ھەڵبەتە جووڵەی مەرقییان کە دەسەڵاتی پەیمانی
کۆنی بەسەر مەسیحییەکاندا ڕەت دەکردەوە، ڕۆڵی ھەبووە لە خێراکردنی پرۆسەکەدا
بەشێوەیەکی گەورە[٧].



https://ckb.wikipedia.org/wiki/%DA%AF%D9%88%DA%B5

گوڵ یان کولیلک بەشی زایەندی ڕووەکەکانە. ئەرکی ژینناسییانەی گوڵ بەرھەم ھینانی
نەسڵە داھاتووەکانی ژیانی ڕووەکە. گوڵ جگە لە ئەو ڕۆڵەی کە لە ژینی ڕووەکاندا
بوویەتی، لە مێژووی مرۆڤیشدا ڕۆڵیکی گرنگی بووە و ھەموو کات سەرچاوەیەک بۆ دەربڕینی
ھەستی جوانیناسی و خۆشەویستیی مرۆڤ بووە.

ڕووەکزانان وایدادەنێن کە گوڵەکان لقی یەکجار تایبەتمەندن. بەشەکانی گوڵ بریتین لە
گەڵای تایبەتمەند، کۆتایی سەرەوەی ئەو لقەی کە گوڵ ھەڵدەگرێت ھەڵدەئاوسێت بە تەخت
(Receptacle) ناودەبرێت. بەشەکانی گوڵ بەشێوەی چوار بازنەی ھاوچەقن، کاسەکان
(Sepals) بازنەی دەرەوە پێکدێنن دوورترین بازنەی گوڵە. کە بەشەکانی دیکەی گۆپکەی
گوڵ دەپارێزێت پێش کردنەوەیان، پەڕەکانی گوڵ (Petals)، بازنەی دووەم دەگرێتەوە.
زۆربەی ئەو گوڵانەی کە پەڕینیان بەھۆی گیانەوەرانەوە تێدا ڕوودەدات پەڕەی گوڵی
ڕەنگاوڕەنگ و بریقەداریان ھەیە بەڵام ئەو دوو بازنەیەی کە نزیکترن لە ناوەوەی
بەشەکانی گوڵ، پێکھاتووی زۆر بوونیان تێدایە. پێکھاتووی نێرینە کە بە نێرەک
(Stamens) ناودەبرێت و پێکدێت لە پۆرگ (Anther) و دەزوولە(Filament)، پۆرگ سپۆڕدانی
سپۆری نێرینەی تێدایە کە دەگۆڕێت بۆ دەنکە ھەڵاڵە. وە ئەو دەزوولەیەی کە لە قەدۆکە
دەچێت و پۆرگ ھەڵدەگرێت. نزیکترین بازنە، لە ڕووی ناوەوە ئەو زۆربوونە پێکھاتە
مێیانەی تێدایە کە پێیان دەڵێن کاریلەکان Carpels. یەک کارپل یان چەند کارپلێک
پێکەوە یەکدەگرن بۆ پێکھێنانی ئەو پێکھاتەیەی ناودەبرێت بە مێیەک (Pistil). وە بنکە
فراوانەکەی مێیەک پێی دەڵێن ھێلکەدان (Ovary). قەڵەم (Style) کە لە قەدۆکە دەچێت،
لە ھێلکەدانەوە پەیدا دەبێت و لوتکەی کە بە کۆسپ (Stigma) ناو دەبرێت کە لینج و
کوڵکدارە بۆ ئەوەی دەنکە ھەڵاڵەکانی پێوە بنووسێت. زۆربەی جۆرەکانی ڕووەکە
گوڵدارەکان گوڵێک ھەڵدەگرن نێرەک و مێیەکی پێکەوە تێدایە بەڵام ھەندێ جۆری دیکە
گوڵکانیان تەنھا نێرەکی تێدایە ( گوڵەکانیان نێرەکین ) یان تەنھا مێیەکی تێدایە
(گوڵەکانیان مێیەکین).



https://ckb.wikipedia.org/wiki/%DA%A9%DB%95%D8%B9%D8%A8%DB%95

کەعبە، بە عەرەبی الکعبة، قیبلەی موسڵمانانە لە نوێژەکانیاندا، و سەردانی ئەکەن لە
حەجدا، و ئارەزووی ئەکەن و ھەوڵی گەیشتن ئەدەن پێی لە ھەموو لایەکی جیھانەوە،
ھەروەھا پێی ئەوترێت بەیتی حەڕام، لەبەرئەوەی خوا کوشتاری تێدا حەرام کردووە، و
موسڵمانان بە پیرۆزترین شوێنی دادەنێن لەسەر ڕووی زەوی. لەبەرئەوەی خوا فەرمانی کرد
بە ئیبراھیم پایەکانی کەعبە بەرز بکاتەوە، و ئیسماعیلی کوڕی یارمەتی دا لە
بنیاتنانییدا، و کاتێک بنیاتنانی تەواو بوو، خوا فەرمانی کرد بە ئیبراھیم کە بانگ
بدات بە خەڵکی بۆ ئەوەی سەردانی بکەن و حەجی بۆ بکەن بە پێی باوەری ئیسلامی.

کەعبە بینایەکی شێوە شەش پاڵووی جوانە، و بە بەرزی ١٥ مەتر و درێژی لاکانی ١٢ مەتر
و ١٠ مەتر، و تەنھا یەک دەرچەی ھەی کە ئەویش دەرگایەکە لە ساڵێکدا تەنھا سێ جار
دەکرێتەوە بۆ شتنی ناوەکەی بە ئاوی زمزم.

ھەروەھا ناوێکی تری ھەیە ئەویش (یەکەم ماڵە) لە سورەتی ئال عومراندا ھاتووە، ﴿إِنَّ
أَوَّلَ بَیْتٍ وُضِعَ لِلنَّاسِ لَلَّذِی بِبَکَّةَ مُبَارَکًا وَھُدًی
لِّلْعَالَمِینَ‹٩٦›فِیھِ آیَاتٌ بَیِّـنَاتٌ مَّقَامُ إِبْرَاھِیمَ وَمَن دَخَلَھُ
کَانَ آمِنًا وَلِلّھِ عَلَی النَّاسِ حِجُّ الْبَیْتِ مَنِ اسْتَطَاعَ إِلَیْھِ
سَبِیلاً وَمَن کَفَرَ فَإِنَّ اللە غَنِیٌّ عَنِ الْعَالَمِینَ‹٩٧›﴾[٩]، واتە؛
بەڕاستی یەکەم خانە و ماڵ و مەنزڵگەیەک کە بۆ خەڵکی دانرا لەسەر زەوی (بۆ
خواپەرستی) ئەوەیە لە مەککەدایە، کە پیرۆزە و ھیدایەت و ڕێنموویی بەخشە بۆ ھەموو
خەڵکی جیھان. (٩٦) لەو ماڵەدا (کەعبە) نیشانەو بەڵگەی زۆر و ئاشکرا ھەیە، کە
یەکێکیان شوێنی تایبەتی خواپەرستیی ئیبراھیمە، ھەروەھا ئەوەی بچێتە ناوی پێویستە
ئەمین و ئاسودەبێت، لە ھەموو دەستدرێژیەک، جا خوای گەورەش بڕیاریداوە لەسەر خەڵکی
حەج و سەردانی (بیت الحرام) بکەن بە تەنھا ئەوانەی کە توانای (دارایی و
تەندروستیان) ھەیە، جا ئەوەی کە باوەڕی نەھێناوە، ئەوە با بزانێت بەڕاستی خوا بێ
نیازە لە ھەموو خەڵکان (پێویستی بە چاکە و پەرستنی کەس نیە).

بە بیروباوەڕی موسڵمانان، بۆ یەکەم جار کەعبە لەلایەن فریشتەکانەوە بنیاتنراوە، و
گێڕانەوە مێژووییەکان ئاماژە بەوە ئەکەن، کەعبە ١٢ جار بنیات نراوە بە درێژایی
میژوو، و ئەمانەی خوارەوەش ناوی بنیاتنەرەکانن؛

فریشتە و ئادەم و شیت کوری ئادەم و ئیبراھیم و ئیسماعیل و عەمالیقەکان و جرھم و
قوسەی کوری کیلاب و قوڕەیش و عەبدوڵڵا کوری زوبەیر ساڵی ٦٥ک، حەجاج کوری یوسف ساڵی
٧٤ک و سوڵتان موڕادی چوارەم ساڵی ١٠٤٠ک.



https://ckb.wikipedia.org/wiki/%DA%A9%DB%86%D9%85%DB%8E%D8%AF%DB%8C%D8%A7%DB%8C_%DB%8C%DB%95%D8%B2%D8%AF%D8%A7%D9%86%DB%8C

«کۆمێدیای یەزدانی» Divina Commedia شاکاری دانتێ (Dante Alighieri (1265-1321 ی
شاعیری ئیتالییە، یەکێکە لە دیوانە ھەرە ناودارەکانی جیھان، بە زمانی ئیتالی
نووسراوە و بریتییە لە سێ بەش.

لە بەشی یەکەمدا دانتێ سەرگەردانی دۆزەخە (Inferno). ئەو مرۆڤگەلەی لە ژیاندا
تاوانکار بوون، لێرە، لە نۆ بازنەدا ئەشکەنجە دەدرێن. ھەتا بازنە قووڵ بیتەوە،
تاوان سەختتر و ئەشکەنجە زیاتر بەسۆیە.

بەشی سێیەم بەھەشتی نۆ ئاسمانە. ئاسمانی ھەرە بەرز خانەی یەزدانە و Beatrice خانەی
ھەر لەوێیە. [١]

جێی سەرنجە کە تاکە کەسایەتیی کورد کە ناوی لە شاکاری وێژەیی ھەرە نایاب و ھەرە
ناوداری جیھاندا ھاتبێت «سەلاحەددین ئەییووبی» یە! دانتێ لە «کۆمێدیای یەزدانی» دا
کە دێتە سەر باسی دۆزەخ، مرۆڤە تاوانکارەکانی مێژوو لە بازنەی جیاوازدا پۆلێن
دەکات‌، ھەڵبەت بە دیدی ئەو سەلاحەددین ئەییووبی Saladin تاوانبارێکی گەورە بوو
چونکە خاچپەرستانی لە «خاکی پیرۆز» وەدەر نا.

دانتێ لە «کۆمێدیای یەزدانی» دا سەلاحەددین بە یاوەریی چەندین کەسایەتیی مەزنی وەک
سوکرات و پلاتۆن (ئەفلاتوون) لە بازنەی ھەرە باڵادا ڕیز دەکات. [٢]

لەساڵی ٢٠١٥ کۆمێدیای یەزدانی لەلایەن وەرگێڕ عەزیز گەردییەوە وەرگێڕدرا بۆ زمانی
کوردی لەژێر ناوی "کۆمێدیا".[٣]



https://ckb.wikipedia.org/wiki/%DA%98%D9%86

وشەی کچ بۆ کەسانی پێنەگەیشتوو بە کار دێت و لە بەرامبەردا وشەی ژن بۆ کەسانی
پێگەیشتوو ؛ ھەرچەند لە زمانی خەڵکی ئاساییدا کچ بە مێوینەی شوو نەکردوو دەڵێن.

لە دۆخی ئاساییدا ژنێکی پێگەیشتوو دەتوانێ دووگیان بێ و بزێت. دایک بە ژنی خاوەن
منداڵ دەڵێن.

کچ پاش قۆناخی مناڵی و تازەلاوی، پێ دەنێتە ناو قۆناخی ژنی، بە شێوەیەکی ئاسایی لە
تەمەنی ١٠ ساڵیدا لە باری زایەندییەوە پێدەگا و باڵغ دەبێت، لە ١٢و١٣ ساڵیدا تووشی
یەکەمین سووڕی مانگانە دێت، لە زۆرێک لە ئایینەکاندا (وەک جوو، بڕێ لقی ئیسلام و
مەسیحی) بۆ کچانی تازە پێگەیشتوو کە ئەرکی شەرعییان دەکەوێتە سەر، جێژنی تایبەت
دەگرن.

ئایینی زەردەشتی بە ئاشکرا یەکسانی ژن و پیاوی ڕاگەیاندووە. بەڵگەی زۆر کەم لە
بارودۆخی ژنان لە سەردەمی کەونارادا بەجێ ماوە. لە سەردەمی ساسانیەکاندا دوو ژن
شایەتیان کردووە

لەو سەردەمەدا ھەستی بێزاری لە ژن بووەتە ھۆکارێک بۆ ڕێ پێنەدان و دوورخستنەوەی
ژنان لە کارە کۆمەڵایەتی و فیکرییەکان. سێمۆنید ئامۆرگۆس (Sémonide d'Amorgos) لە
شوێنێکدا ئاماژە بە ئافراندنی پاندورا بە ئەمری زیووس دەکا و دەڵێ:«ئەوە زیووس بوو
کە خراپترین بوونەوەری خولقاند؛ ژنان!»



https://ckb.wikipedia.org/wiki/%DA%95%DB%8E%DA%A9%D8%AE%D8%B1%D8%A7%D9%88%DB%95%DB%8C_%D8%AA%DB%95%D9%86%D8%AF%D8%B1%D9%88%D8%B3%D8%AA%DB%8C%DB%8C_%D8%AC%DB%8C%DA%BE%D8%A7%D9%86%DB%8C

ڕێکخراوی تەندروستیی جیهانی (بە ئینگلیزی: World Health Organization، بە کورتی:
WHO)، دەزگایەکی تایبەتی نەتەوە یەکگرتووەکانە کە وەک دەزگایەک هاوکارە لەسەر
تەندروستیی گشتیی نێودەوڵەتی کار دەکات. لە ڕێکەوتی ٧ی ئەپریلی/نیسانی ١٩٤٨
دامەزراوە و نووسینگەی سەرەکی لە شاری ژێنێڤە لە سویس. ئەم دەزگایە ئەرک و
سەرچاوەکانی لە پێشکاری بە ناوی "ڕێکخراوی تەندروستی" (Health Organization) بە
میرات وەرگرت، کە ئەویش دەزگایەک بوو لە کاتی خۆی لە نەتەوە یەکگرتووەکان.

ڕێکخراوی تەندروستیی جیهانی یەکێکە لە دەزگا ڕەسەنەکانی ڕێکخراوی نەتەوە
یەکگرتووەکان، یاسای بنەڕەتییەکەی بە فەرمی لە یەکەم ڕۆژی ڕۆژی جیهانی تەندروستی
چووە کار، کە ئەو لای ٢٦ەمین دەوڵەتی ئەندام پەسند کرا. یاسای بنەڕەتیی (دەستووری)
WHO ئاماژە بەوە دەکات کە ئامانجی "گەیشتن بە هەموو خەڵکە لە بەرزترین ئاستی شیاوی
تەندروستی"[١]. کاری سەرەکی بەکژاچوونەوەی نەخۆشییە، بە تایبەتی کلیلی نەخۆشییە
چڵککردنەکان، و سوود بە تەندروستیی گشتیی خەڵکی جیهان بگەیەنێت.



https://ckb.wikipedia.org/wiki/%DA%95%DB%86%D9%85%D8%A7%DB%8C_%DA%A9%DB%86%D9%86

ئیمپڕاتۆڕی ڕۆمانی، زاراوەیەکە بەو قۆناغە ئەوترێت کۆماری ڕۆمانیا حوکمی ڕۆمای
ئەکرد، بەروە پێش چوونێک بوو لە دەسەڵاتی سیاسی ڕۆمادا، ماوەی حوکمی ئیمپڕاتۆڕی
ڕۆما لەو ماوەیەدا بە دیکتاتۆری ناسراوە، مێژوویەکی دیاریکراو نییە بۆ بوونی ڕۆما
لە کۆمارەوە بە ئیمپڕاتۆرییەت، بەڵام ئەتوانرێت سەرەتای ئیمپڕاتۆری ڕۆمانی بە
سەرەتای دانانی یولیووس قەیسەر دابنرێت لە ساڵی ٤٤پ.ز.

بیرۆکی دابەشبوونی ئیمپڕاتۆرییەتەکە دەستی پێکرد لە کۆتاییەکانی سەدەی سێ لەلایەن
دیۆکلتیانوس لە ساڵی ٢٨٦ز، ئیمپڕاتۆڕی ڕۆمانی ڕۆژئاوایی کە بەشی ڕۆژئاوایی
ئیمپڕاتۆڕی ڕۆمانی ئەگرتەوە، بەشەکەی تری ناسرابوو بە ئیمپڕاتۆڕی ڕۆمانی ڕۆژھەڵاتی،
لەمڕۆدا ناسراوە بە ئیمپڕاتۆڕی بیزەنتی.

تیۆدۆسیوسی یەکەم (کە بە مەزن ناسرابوو) ئیمپڕاتۆڕی ڕۆمانی دابەشکرد بۆ دوو
کوڕەکەی، ئیمپڕاتۆڕی ڕۆمانی ڕۆژھەڵاتی بۆ ئارکادیووسی کوڕی پایتەختەکەی قوستەنتینیە
بێت، و ئیمپڕاتۆڕی ڕۆمانی ڕۆژئاوایی بۆ ھونۆریوسی کوڕی و پایتەختەکەی میلانۆ بێت.



https://ckb.wikipedia.org/wiki/%D9%BE%DB%95%D9%86%DB%95%D9%85%D8%A7

پەنەما یان پاناما، بە ڕەسمی کۆماری پەنەما (بە زمانی ئیسپانی: República de
Panamá) وڵاتێکی کیشوەری ئەمەریکایە. پایتەختەکەی پەنەماسیتییە.

دانیشتوانی ئەم وڵاتە بریتین لە سێ ملیۆن و چوارسەد هەزار کەس، زمانی فەرمی زمانی
ئیسپانییە و دراوەکەیان بالبۆوای پەنامی و دۆلاری ئەمریکییە.

پانام لە ساڵی ١٨٢١ سەربەخۆیی خۆی لە ئیسپانیا و لە ساڵی ١٩٠٣ ش لە کۆلۆمبیا
وەرگرتووە. کۆماری پاناما کەم دانیشتووترین ولاتی ئیسپانی زمانی ئەمریکای لاتینە.

پاناما بە پانتایی ٧٥٥١٧ کیلۆمەتری چوارگۆشە سەدو شانزەهەمین وڵاتی جیهانە لە ڕووی
پانتاییەوە. لە باکوورەوە لەگەڵ دەریای کاریبی و ئۆقیانووسی ئاتلانتیک، لە
ڕۆژهەڵاتەوە لەگەڵ کۆلۆمبیا، لە باشوورەوە لەگەڵ ئۆقیانووسی ئارام و لە ڕۆژاواشەوە
لەگەڵ وڵاتی کۆستاریکا هاوسنوورە. ئەم وڵاتە ئەندامی نەتەوە یەکگرتووەکان و
ڕێکخراوی ولاتە ئەمریکییەکانە. تاووەکوو پێش ئاشکرابوونی (بەڵگەنامەکانی
پەنەما)[٤]. پەناما بە (کەناڵی پەنەما) دەناسرا، کە ڕێڕەوێکی ئاوی زۆۆر گرنگی
گواستنەوەی ئاوییە، لەنێوان دو زەریادا.



https://ckb.wikipedia.org/wiki/%D9%BE%D8%A7%D8%A8%D9%84%DB%86_%D8%A6%DB%8C%D8%B3%DA%A9%DB%86%D8%A8%D8%A7%D8%B1

پابلۆ ئێمیلۆ ئێسکۆبار گاڤیریا (١ی دیسەمبەری ١٩٤٩ تا ٢ی دیسەمبەری ١٩٩٣ ژیاوە)
بازرگانێکی و سەرۆکێکی کۆڵۆمبی ماددە هۆشبەرەکان بووە.کارتێلەکەی ، لەسەردەمی ئەودا
، نزیکەی ٪٨٠ی کۆکەینی ویلایەتە یەکگرتووەکانی ئەمەریکایان دابین دەکرد ، کە
لەڕۆژێکدا داهاتی ٦٠ ملیۆن دۆلار بوو ، و ٢٢ ملیار دۆلاریش لە ساڵێکدا.

ڕۆبێرتۆ ئێسکۆبار کەوا برای پابلۆیە دەڵێت کە پابلۆ لە چینێکی هەژارەوە بۆتە یەکێک
لە دەوڵەمەندترین پیاوەکانی جیهان.لەساڵی ١٩٧٥ ،پابلۆ دەستی کرد بە گەشەپێدان بە
بڵاوکردنەوەی کۆکەین ، تەنانەت چەندین جار خودی خۆی دەبووە فڕۆکەوان و کۆکەینەکەی
دەگواستەوە بەزۆری لەنێوان پەنەما و کۆڵۆمبیا ، دواتریش بەرەو ئەمەریکا.بەهۆی
سەرکەوتنێکی بەرچاوەوە نزیکەی ١٥ فڕۆکەی نوێ و گەورەتری کڕی لەگەڵ شەش هەلیکۆپتەر ،
بەپێی قسەی کوڕەکانی ، هاوڕێیەکی نزیکی پابلۆ لەکاتی نیشتنەوەی فڕۆکەیەکیدا گیانی
لەدەستدا و فڕۆکەکە تێکشکێندرا.پابلۆ هەڵسا هەمان فڕۆکەی چاکردەوە و لەلای دەرگای
سەرەکی پاڕکە گەشتیارەکەی "هاسێیندا ناپۆلێس"ی دا.

لە مایۆی ١٩٧٦دا ، پابلۆ و چەندین کەس لەپیاوەکانی دەستگیرکران بەهۆی ئەوەی ١٨
کیلۆگرام ماددەی هۆشبەریان دەگواستەوە لەوکاتەی کەوا لە ئیکوادۆڕەوە
دەهاتنەوە.هەربۆیەش پابلۆ هەوڵی بەرتیلدانی بە پۆلیسەکاندا و شکستی هێنا ، بۆیە
دادوەرەکان چەندین کەیسیان لەسەر درووستکرد و دوای دوومانگ لە دانیشتنی دادگا پابلۆ
هەڵسا بەکوشتنی ئەو دوو پۆلیسەی کە دەستگیریان کرد و بەمشێوەیەش کەیسەکە
داخرا.لەوکاتەوە پابلۆ بەشێوەی بەرتیل و کوشتن مامەڵەی لەگەڵ کاربەدەستان دەکرد.

ڕۆبێرتۆ ئێسکۆبار دەڵێ پابلۆ بەهۆی ئەوەی ماددەکانی تر گواستنەوەیان زەحمەت بوو
،بۆیە پابلۆ دەستی بەم کارە کرد.لەو سەردەمەشدا هیچ کارتێلێکی ماددە هۆشبەرەکان
نەبوو تەنها هەندێ بازرگانی بچووک هەبوون.لە پێروو ، بڕێک لە کۆکەینیان کڕی و لە
دوو خانوو لەمێدیین درووستیان کردووە.لەیەکەم گەشتیدا پابلۆ ١٣ کیلۆی کڕی و یەکەم
هەنگاویشی بوو لەبنیانتنانی ئیمپڕاتۆریەکەتەی.لەسەرەتادا لەڕێگای فڕۆكەی کۆنەوە
دەیگواستنەوە و هەر فڕۆکەوانێکیش ٥٠٠ هەزار دۆلاری دەستدەکەوت و ئەمەش دەوەستا سەر
ئەو بڕەی کە دەیگواستنەوە.

لەسالی ١٩٩٢ هێزە تایبەتەکانی ئۆپەراسیۆنی ئەمەریکا "سەنتڕال سپایک" پەیوەندیان
بەهێزەکانی کۆڵۆمبیا کرد بەمەبەستی دۆزینەوەی ئێسکۆبار.ئەم هێزە تایبەتانەش
ڕاهێنانیان بە هێزی تایبەتی "سێرچ بلۆک" دەکرد کەوا هێزێکی نەتەوەیی ئاسایشی
کۆڵۆمبیا بوو بۆ دۆزینەوەی ئێسکۆبار پێکهێنرابوو.دوای ئەمانەش گروپێکی نەناسراو
پەیدابوون بەناوی "لۆس پێ پێس" کەوا لەلایەن دوژمنەکانی ئێسکۆبار و کارتێلی کالی
بەڕێوە دەبردرا و لەلایەن هەندێ گەریلا بەرێوە دەبردرا دیارترینیان براکانی کەستانۆ
بوو.لۆس پێپێس هەڵسان بە ئەنجامدانی کوشتارێكی گەورە دژی ئێسکۆبار ، کە زیاد لە ٣٠٠
پیاوکوژ و کارمەندی کارەکانی ئێسکۆباریان کوشت و چەندین تاقیگای ئێسکۆباریان
دەستبەسەر کرد و لەناویان برد.

لە ١٦ی تەمووزی ٢٠٠٦ ، ڤالێخۆ بردرا ئەمەریکا لەڕێگای فڕۆکەیەکی تایبەتی دەزگای
نەهێشتنی ماددە هۆشبەرەکان.بەپێی قسەکانی باڵوێزخانەی ئەمەریکی لە بۆگۆتا ، ئەم
کارە لەپێناوی گیانی ڤالێخۆ ئەنجامدرابوو چونکە شایەتی دانەکەی کارێکی گەورە بوو و
پێویستی بە پاراستن بووە.

بێوەژنەکەی ئێسکۆبار ، ماریا هێناو (ئێستا ناوی گۆڕیوە بۆ ماریا ئیسابێل سانتۆس
کابایێرۆ)، کوڕەکەی خوان پابلۆ (ئێستا ناوی گۆڕیوە بۆ خوا سبەستیان مارۆکین سانتۆس)
و کچەکەی مانوێلا ئێسکۆبار،لە کۆڵۆمبیا ڕۆیشتن لەساڵی ١٩٩٥ دوای ئەوەی هیچ وڵاتێک
ئامادەنەبوو مافی پەنابەریان پێ بدات و بۆ ماوەیەکی کاتی چوونە چەندین وڵات ،
لەکۆتاییدا لە ئەرجەنتین مافیان پێــــدرا.



https://ckb.wikipedia.org/wiki/%D9%88%DB%8C%DA%A9%DB%8C%D9%BE%DB%8C%D8%AF%DB%8C%D8%A7%DB%8C_%D8%A6%DB%8C%D9%86%DA%AF%D9%84%DB%8C%D8%B2%DB%8C

ویکیپیدیای ئینگلیزی (بە پاشگری:en) یەکێکە لە زمانەکانی ویکیپیدیا کە پەڕە و
بابەتەکانی بە زمانی ئینگلیزی دەنووسرێن ، ویکیپیدیای ئینگلیزیش وەک
ویکیپیدیایەکانی تر ئینسکلۆپیدیایەکی ئازادە و هەمووان دەتوانن دەستکاری پەڕەکان
بکەن وێڕای چەند پەڕێک کەتەنیا بەکارهێنەرە خاوەن هەژمارەکان دەتوانن دەستکاری بکەن
، ویکیپیدیای ئینگلیزی یەکەمین زمانی فێرگەی ویکیپیدیا یە ، لە ١٧% ویکیپیدیا
لەبابەتەکانی ویکیپیدیای ئینگلیزی پێکهاتووە ، ویکیپیدیای ئینگلیزی لەڕۆژی ١٥ ەی
کانوونی دووەم ی ساڵی ٢٠٠١ زۆرکرا ، ویکیپیدیای ئینگلیزی لە ڕیزبەندی زمانەکانی
ویکیپیدیا بە پلەی یەکەم دێت لە باشی ووتار و زۆری وتارەکان لە ئاب ی ٢٠٠٩
ووتارەکانی ئەم ویکیە گەیشتە سێ ملیۆن ووتار لە ئێستاشدا واتە ساڵی ٢٠١٢ وتارەکانی
گەیشتۆتە زۆرتر لە ٣ملیۆن ٩٨٨ هەزار ووتار ، لەو ڕیزبەندەش لە دوای ویکی ئینگلیزی
ئەوا ویکیپیدیا ئاڵمانی دێت , ویکیپیدیای ئینگلیزی زۆرتر ١٧ ملیۆن بەکارهێنەری هەیە
وێڕای زۆرتر لە ١٠٠٠ بەڕێوەبەر.

ویکیپیدیای ئینگلیزی ھەتا ١٣ی کانوونی دووەمی ٢٠١٢ی زایینی، ٤٬٠٠٠٬٠٠٠ وتاری بە
زمانی ئینگلیزی ھەیە و پلەی ١ھەمی ھەیە لە نێوان ویکیپیدیاکاندا.



https://ckb.wikipedia.org/wiki/%D9%86%DB%95%D8%B1%D9%85%D8%A7%D9%85%DB%8E%D8%B1%DB%95_%D8%AE%DB%86%DA%95%D8%A7%DB%8C%DB%8C%DB%8C%DB%95%DA%A9%D8%A7%D9%86

نەرمەکاڵا خۆڕاییەکان (بە ئینگلیزی Free Software) لە جیھانی کۆمپیوتەردا
نەرمەکاڵایانە دەوترێت کە بەخۆڕایی پێشکەش دەکرێن و بەکارھێنەر ھیج پارە و باجێک
نادات.

لەساڵەکانی پەنجاکانی سەدەی ڕابردوودا ١٩٥٠ بیرۆکەی خۆڕایی وەرگرتن و بەکارھێنانی
نەرمەکاڵان ھەبووە[١].

(بە ئینگلیزی Free Software Foundation) دامەزراوەیەکی خۆبەخشە کە لەسەر دەستی
ڕیچارد ستاڵمان دامەزراوە لە ٠٤/١٠/١٩٨٥ دا لەپێناوی پشتیوانی کردن و برەودان بە
بواری نەرمەکاڵای خۆڕا و ژێدەرکراوە.

ژمارەیەکی ئێجگار زۆر نەرمەکاڵای خۆڕایی ھەیە، نموونەی یەکێک لەو نەرمەکاڵایانەش
سیسیتەمی کارپێکردنی لینوکسە، وێبگەڕی فایرفۆکس FireFox، و ئۆپن ئۆفیس OpenOffice و
دەیان بەرنامەی کارگێڕی تر. دەتوانین لە ھەموو بوارەکانی بەکارھێناندا نەرمەکاڵای
خۆڕاییمان دەست بکەوێت[٢].



https://ckb.wikipedia.org/wiki/%D9%86%DB%8C%DA%A9%DB%86%D9%84%D8%A7_%D8%AA%DB%8E%D8%B3%D9%84%D8%A7

نیکۆلا تێسلا (بە ئینگلیزی: Nikola Tesla) داھێنەر و موھەندیسی میکانیکی و کارەبای
و فیزیازانی سیربی ئەمریکی لە شاری سمیلجان لە کرواتیا لە دایک بووە لە ساڵی ١٨٥٦ ،
ئێستا سمیلجان بەشێکە لە کرواتیا پێشوو تر لە ژێر دەسەڵات و سنوری پاشای نەمسا بوو
، باوکی تێسلا قەشە بوو ھەرچەندە دایکی بێ ئیش و کار بوە و خوێندەواریەکی ئەو تۆی
نەبووە بەڵام خاوەنی مێشکێکی بەھێز بووە و وە ئارەزووی لە بەکار ھێنانی ئامێرە
ئەلیکترۆنی و میکانیکیەکان بووە ، تێسلا دوا تر رەگەزنامەی ئەمریکی وەرگرتوە ،
بەھۆی داھێنان و شۆرشەکانی لە بواری فیزیا و کارەبا و میکانیک و بە تایبەت لە ووزەی
کارۆموگناتیسی ئەویش لە کۆتای سەدەی ١٩ و سەرەتاکانی سەدەی ٢٠ م ناوبانگی دەرکرد.

ھەندێ جار وتراوە تێسلا لەگەڵ ئەوەی زانایەکی زۆرر زیرەک و درەوشاوە بووە لە ھەمان
کاتیشدا پیاوێکی بازرگانی فاشیل بوو " لەوە ئەچێ حەزی لە بازرگانی نەکردبێ "
ھەرچەندە داھێنانەکانی لە رووی بازرگانیەوە دەکرا سامانێکی زۆر کۆبکەنەوە ، بەڵام
ئەدیسۆن پیاوێکی بازرگان بوو وە ھەمیشە لە ھەوڵی سامان کۆ کردنەوە بوو لەگەڵ ئەوەی
داھێنەریش بوو بەڵام بەراورد بە تێسلا داھێنانەکانی ئەدیسۆن وەکو شتێکی سادە بوون
ئەمانە و ھەندێ ھۆکاری بیر کردنەوە و ئایدۆلۆجی جیاوازیان وای لێ کردن نەتوانن زۆر
بە یەکەوە بمێننەوە ئەمەش بووە ھۆکاری ئەوەی تێسلا دوای ماوەیەک کارەکەی وازبێنێت و
کارگەکەی ئەدیسۆنی جێ ھێشت تێسلا ھەتا کۆتای ژیانی کە نزیکی ٥٩ ساڵ دەبوو ھەستا بە
دروست کردنی تاقی گەیەکی تایبەتی خۆی لە ژێر ناوی " Tesla Electric Light and
Manufacturing " تاقیگەی تێسلا بۆ رووناکی کارەبای و دروست کردن ھەر لەوێ بوو تیشکە
ئێکسی دۆزیەوە و تاقی کردنەوەی لەسەر خۆی کرد و وە ھەروەھا تریشقەی کارەبای و گلۆپی
نیۆن و فلۆرینستینی دروست کرد و وە ھەندێ تاقی کردنەوە و داھێنانی تر کە تەنھا خۆی
لێ ی تێ دەگەشت ، دوای ئەوەی تێسلا گەشتێک بەرەو کۆلۆرادۆ دەکات پاشان دوای ماوەیەک
دەگەرێتەوە بۆ نیویۆرک لەگەڵ بەرەو پێش چوونێکی زۆری زانستی تێسلا لە زانستی "
تۆڕباین " دا پاشان یەکەم ناوەند یا بلێین مەحەتەی ووزەی کارۆئاوی دروست کرد ئەویش
لەسەر تاڤگەکانی نیاگرا لە ھەمووشی گرنگ تر تەواو کردنی سیستەمی تەزووی گۆراو بوو .

لە مانگی ١١ ی ١٩٣٤ دا دەنگۆ بڵاوبویەوە کەوا تێسلا چەکێکی دروست کردوە بۆ بواری
جەنگ ، لە قسەکانی تێسلا کە وتبووی " نوێترین چەک بۆ کۆتای ھێنان بە جەنگ " واتە
چۆن ؟ مەبەستی چی بوە ! تێسلا ئاماژەیەکی دا بوو بە ناوی " Peace Ray " تیشکی ئاشتی
ناوەکە لەگەڵ ئەم جۆرە داھێنانە رێک نەکەوت ، لە وڵاتی نیویۆرک لە رۆژنامەی نیویۆرک
تایمز ھەواڵێک بڵاو بویەوە کە ھەموو دانیشتوانی ئەمریکای توشی شۆک کرد ئەویش بەھۆی
ناونیشانەکەی لەسەر لاپەرەی یەکەم بوو کە نوسرا بوو " تێسلای تەمەن ٧٨ ساڵ تیشکی
مەرگی دۆزیەوە " بە پێ ی لێکدانەوەی کەسێکی شارەزا بە ناوی Lauren Davis وەصفی ئەم
ئامێرەی کرد بوو دەی ووت " The device was, in theory, capable of generating an
intense targeted beam of energy " واتە : ئەم ئامێرە بە پێ ی بیردۆز بێت لە
توانایدا ھەیە گورزە شەپۆلێکی تیشکی گەورە دروست کات . ھەروەھا دەتوانێ دوژمنەکانیش
و ئامێرە جەنگیەکان لە ماوەی چەند چرکەیەک لە ناو بەرێت و وێران کاریەکی گەورە
بکات ! Davis دەلێت ئەوەی بیری لێ دەکەیتەوە ئەو وێران کاریەی بیری لێ ئەکەیتەوە
دەتوانرێ بەم چەکە ئەنجام بدرێ ، بۆیە ناو برا بە " death ray " داھێنانەکەی تێسلا
ئەوە بوو لە رێگەی ئامێرێکی تایبەت سوود وەرگرتن لە کارەبا و بەرھەم ھێنانی
شەپۆلێکی فراوانی گەورەی تیشکی گوزە چڕ دروست کردن کە لە توانای دا بوو بە یەک جار
زیاتر لە ١٠٠ ھەزار فڕۆکە بخاتە خوارەوە لە دووری ٣٠٠کم تەنھا بە یەک چرکە ، بەڵام
ھەتا تێسلا لە ژیانی دا بوو بە تەواوی باسی ئەوەی نەکرد و ھۆکاریشی بۆی ھەیە لەبەر
ھەست و سۆزی بوو بیت یا دژی جەنگ و کوشتار بوبێ ، ھەرجەنە ھەتا لە ژیاندا بوە
ھەمیشە باسی کردوە ھەتا تێسلا ناو نرا بوو ئەفسانەی تیشکی مردن ، وە ھەر لە ھەمان
سەردەم دەنگۆی ئەوە ھەبوو لە جەنگی ساردا جۆرە چەکێکی وا دروست کراوە لە لایەن
ھێزێکی زۆرر گەورە کە ھەمان ناوی ھەبوو کە دەتوانێ لە دووریەکی زۆرەوە وێران
کاریەکی زۆرر گەورە و فراوان بکا لە ماوەی جەند چرکەیەکدا ئەم جۆرە چەکە لە چەکە
ئەتۆمی و بۆمبی ھایدرۆجینی زۆرر بەھێز تر بووە .

زۆرینە کار و ھەوڵەکانی تێسلا بۆ ئەوە بوو کە ووزە بۆ جیھان دابین کات بە خۆرای
Free Energy بێ ئەوەی کەس فلسێک بات ئەویش ئەوەبوو کە ووزەی کارەبا بە شێوەی
وایەرلێس بۆ ھەموو جیھان بڵاو بکرێتەوە ئەویش لە رێگەی ھەواوە بەناو زەوی خۆی دا و
پێویستی بە ھیچ جۆرە ھێلێکی ووزە نەبوو ھەرچەندە زۆر ھەوڵی دا تەواو کات بەڵام
پارەیەکی وای نەبوو تەواوی کا وە حوکمەتیش بە ھیچ جۆرێک یارمەتی نەدا چونکە دەیان
زانی ئەگەر ئەم پرۆژە تەواو بێت ئیتر ناتوانن پارە لە خەڵک وەربگرن ، ئەمە گەورە
ترین خەوی تێسلا بوو ، ئەو کاتەی تێسلا لە ژیاندا بوو ھەندێ ھەواڵ بڵاوبوویەوە
گوایە تێسلا ھەندێ ئامێر و داھێنانی نوێ ی کردوە بە شاراوەی ، ئەم داھێنان و
ئامێرانە تەواو سەرنج و باسی سوپای ئەمریکا و ئەڵمانیای راکێشا بوو ، زیاتر لە ٣٥٠
داھێنانی تێسلا لە ٢٥ وڵات سەری ھەڵدا وە زۆریان دوور بوون لە تێگەشتن و باوەر پێ
کردن .



https://ckb.wikipedia.org/wiki/%D9%86%DA%98%DB%8C%D8%A7%D8%B1%D9%88%D8%A7%D9%86%DB%8C

نژیاروانی یان تەلارسازی یان بیناسازی (بە لاتین: architectura) بریتییە لە ھونەر و
زانستی شێوەکاری و سازکردن. بەرھەمەکانی تەلارسازی، لە قاڵبی کەرەستەکانی بینایی،
زۆرتر بە ناوی ھێماکانی کەلتووری و سیاسی و بە ناوی بەرھەمەکانی ھونەری ھەست
دەکردرێن. شارستانییە ناسراوەکان زۆرجار بە دەسکەوتەکانی نژیاروانی کە لێیان بە
میرات دەمێنێتەوە، دەناسرێن.[١]

نژیاروانی زۆرترین پەیوەندیی لەگەڵ ئەندازیاریی شارستانیدا ھەیە و بۆ دروستکردنی
پێکھاتەیەکی چاک پێویستە ئەندازیارانی نژیاروانی و ئەندازیارانی شارستانی ئەوپەڕی
ھاوکاری و تێگەشتنیان لە یەکتر بێت. ھەر کۆمەڵ یان سەردەمێک نژیاروانیی تایبەتی خۆی
ھەیە کە نیشاندەری چاند، ئایین و باوەکانی ئەو کۆمەڵە یان سەردەمەیە.



https://ckb.wikipedia.org/wiki/%D9%85%DB%95%DA%A9%DA%A9%DB%95

مەککە یان مەککەی پیرۆز، (بە عەرەبی: مكة المكرمة) شارێکی پیرۆزە لای موسڵمانان،
مزگەوتی حەرامی تیایە لەگەڵ کەعبە کە بە قیبلەی موسڵمانان دادەنرێت لە
نویژەکانیاندا، مەککە ئەکەوێتە حیجازەوە لە شانشینی سعودیە، و پایتەختی ناوچەی
مەککەیە، نزیکەی ٤٠٠ کیلۆمەتر لە مەدینەوە دوورە لە ئاڕاستەی باشووری ڕۆژئاواییدا،
و نزیکەی ١٢٠ کم لە تائیفەوە دوورە لە ئاڕاستەی ڕۆژھەڵاتیەەوە، و لە دووری ٧٢کم لە
شاری جددە و کەنارەکانی دەریای سوور، و نزیکترین بەندەر لێوەی بەندەری جددەی
ئیسلامییە، و نزیکترین فڕۆکەخانە لێوەی فڕۆکەخانەی مەلیک عەبدول عزیزی
نێودەوڵەتییە، مەککە ئەکەوێتە یەکتربڕینی پلەی پانی ٢٥/٢١ باککوری، و درێژی ٤٩/٣٩ی
ڕۆژھەڵاتی، و ئەم شوێنەش بە یەکێک لە قورسترین پێکھاتووە جیۆلۆجییەکان دادەنرێت،
ڕووبەری شاری مەککە ٥٥٠ کم²، ٨٨ کم² خەڵکی تێدایە، و ڕووبەری ناوەندی ناوچەی
مزگەوتی حەڕام نزیکەی ٦ کم²، و بەرزی مەککە لە ئاستی دەریاوە نزیکەی ٣٠٠ مەترە.

مێژووی دامەزراندنی مەککە ئەگەڕێتەوە بۆ ٢٠٠٠ ساڵ پێش زایینی، و لە سەرەتادا
گوندێکی بچوک بوو ئەکەوتە دۆڵێکی ووشکەوە و لە ھەر چوارلاوە دەورە دراوە بە شاخ،
پاشان خەڵک نیشتەجێبوون تیایدا لە سەردەمی پێغەمبەر ئیبراھیم و پێغەمبەر ئیسماعیل،
ئەمەش دوای ئەوەی پێغەمبەر ئیبراھیم ھاجەری خێزانی و ئیسماعیلی کوڕی بە جێ ھێشت لە
دۆڵە بیابانییە وشکەدا، ئەمەش بە گوێڕایەڵی بۆ فەرمانی خوا بوو، لە دۆڵەکەدا مانەوە
تا بیری زمزم ھەڵقوڵا، پاشان لە دوای ئەوە یەکەم ھۆزە لە مەککە جێگیر بوون ھۆزی
جرھم بوون، یەکێک لە ھۆزە یەمەنییە کۆچەرەکان بوون، و ھەر لەو ماوەیەدا پایەکانی
کەعبە بەرزکرایەوە لەسەر دەستی پیغەمبەر ئیبراھیم و ئیسماعیلی کوڕی.

بە پێی ئامارەکانی ساڵی ٢٠٠٧، ژمارەی دانیشتوانی مەککە نزیکەی ١٧٠٠٠٠٠ کەسە،
دابەشبوون لە لاکانی مەککەی کۆن و نوێدا، مەککە چەندین شوێنەواری پیرۆزی ئیسلامی لە
خۆ دەگرێت، کە گرنگترینیان مزگەوتی حەرامە و بە لای موسڵمانانەوە پیرۆزترین شوێنە
لە جیھاندا، لەبەر ئەوەی کەعبەی پیرۆزی قیبلەی موسڵمانان لە خۆ ئەگرێت، لەگەل
ئەوەشدا مەککە شوێنی مەبەستی موسڵمانانە لە وەرزی حەج و عومرەدا.

مەککە بەپێی سەردەمەکان نزیکەی ٥٠ ناو و نازناوی ھەیە. ھەندێک دەڵێن بۆیە پێی
دەوترێت مەککە بەھۆی قەرەباڵەغی خەڵکییەوە. و بەککەشی پێ دەڵێن چونکە ھیچ کەسێک
ناتوانێت داگیری بکات و وێزانی بکات. بەڵام وشەی بەک لەزمانی سامیدا بەواتای دۆڵ
دێت. ھەروەھا لە قورئان و کتێبە دێرینەکاندا ناوی ھێنراوە.

بەپێی گێڕانەوەکانی پێغەمبەری ئیسلام سەرەتای مەککە و کەعبە دەگەڕێتەوە بۆ پێش
دروستبوونی مرۆڤ. یەکەم جار بەفەرمانی خوا، فریشتەکان کەعبەیان بنیادناوە.

یەکەم ماڵی دروستکراو و دانراوی تێدایە بۆ مرۆڤەکان بۆ ئەوەی خواپەرستی ئەنجام
بدەن، وەکو خوای گەورە دەفەرمووێت: إِنَّ أَوَّلَ بَيْتٍ وُضِعَ لِلنَّاسِ لَلَّذِي
بِبَكَّةَ مُبَارَكًا وَهُدًى لِّلْعَالَمِينَ .

بەپێی گۆڕانە جیۆلۆجییەکانی زەوی گۆڕانکاری بەسەرداھاتووە و کەعبە ڕووخاوە، بەڵام
بنچینە و پێکھاتە سەرەکییەکانی شارەکە و کەعبە گۆڕانیان بەسەردانەھاتووە، تا خوای
گەورە فەرمان دەکات بۆ خۆشەویستی خۆی ئیبراھیم کە دەبێتە ئیسماعیل و دایکی لەو
ناوچە وشکانییە بەجێبھێڵێت و دوای ماوەیەک دەگەڕێتەوە و خوا فەرمانی پێدەکات
کەلەگەڵ کوڕە تاقەنەکەیدا بنچینەی ماڵەکەی بەرزبکەنەوە.



https://ckb.wikipedia.org/wiki/%D9%85%DB%95%D8%B3%D8%B9%D9%88%D9%88%D8%AF_%D8%A6%DB%86%D8%B2%DB%8C%D9%84

مەسعوود ئۆزێل (بەکوردی: Mes'ud 'ozil )( ١٥ی تشرینی یەکەمی ١٩٨٨ یاریزانی بە ڕەگەز
کوردە خەڵکی باکووری کوردستانە، یاریزانی ئێستای یانەی ئارسناڵی ئینگلیزی و
هەڵبژاردەی ئاڵمانیایە. لەپێشوودا یاری بۆ یانەکانی ڕیال مەدرید و شاڵکە و ڤێردەر
برێمن کردووە و لەساڵی ٢٠١٣ هاتە یانەی ئارسناڵ بەهۆی ئەو ئاستە بەرزەی لەگەڵ ریاڵ
مەدریدا پشانی دا ئارسن ڤینگەر پەلکێشی کرد بۆ ئارسناڵ وە لە پێشودا زۆر جار
هاندەرانی یانەی یانەی شاهانە بە جێگرەوەی زێدانی لەناو یاریگا ناویان دەبرد بەهۆی
ئەو جموجۆڵانە و پاسە یەکلاکەرەوەکانی بۆ هاوڕێکانی کە لە یەکەم وەرزی لەگەڵ ڕیال
مەدرید بە باشترین دروستکاری گۆل هەڵبژێردرا لە خولی تۆپی پێی ئیسپانیا لەڕۆژی ٢ی
ئەیلوولی ٢٠١٣ ڕووی کردە یانەی ئارسناڵ ژمارەی درێسی ١١ی وەرگرت و نرخی بۆندەکەشێ
بە ٤٧ ملیۆن پاوەند دەخەملێنرێت ئەمەش بووە گرانترین یاریکەری یانەی ئارسناڵ و
دووەم گرانترین یاریکەری خولی پریمەرلیگ یە و لە هەڵبژاردەی ئاڵمانیا ژمارەی درێسی
٨ی هەیە.

سەرەتای دەسپێکی یاریکردی مەسعوود ئۆزێل دەگەڕێتەوە بۆ یاریکردنی لەگەڵ نەوجەوانانی
یانەی گلیسنکیرچنی ئەڵمانی پاشان گواستراوەیە بۆ یانەی ڕۆت وێس ئیسنی ئەڵمانی کە
لەگەڵ ئەم یانەیەش نزیکی ٥ وەرز لەیاریکردن بەردەوام بووە دواتر لەساڵی ٢٠٠٥
یانەکەی جێهێشتووە ڕووی کردۆتە یانەی شاڵکەی ئەڵمانی

لەساڵی ٢٠٠٥ چۆتە ڕیزی لاوانی یانەی شاڵکەی ئەڵمانی لەوێ لە هێڵی ناوەند وەک
درووستکەری گۆلەکان یاری کردووە ژمارە ١٧ ەی پۆشیوە و ماوەی سێ ساڵ لەگەڵ ئەم
یانەیش ماوەتەوە تاوەکوو دواجار لە جانێوەری ساڵی ٢٠٠٨ گواسترایەوە بۆ یانەی ڤێدەر
بریمەنی ئەڵمانی

لە ٣١ی جانێوەری ساڵی ٢٠٠٨ ڕووی کردۆتە تیپی یەکەی یانەی ڤێدەربریمەنی ئەڵمانی
بەبڕی ٤.٣ ملیۆن یۆڕۆ ، لەگەڵ ئەم یانەیەش دوو وەرز بەدەوام بوو لەماوەی ٤٤ یاری
لەگەڵ یانەکەی ٢١ گۆلی دروستکرد و ٩ گۆلیشی تۆمارکرد ئەمەش بووە ئەوەی لەلایەن
یانەکانی ڕیال مەدرید ی ئیسپانی وە یانەی ئینتەرناسیۆنالێ ی ئیتاڵی گرنگی پێدرا
کەلەلایەن یانە ئیتاڵیەکەوە نزیکەی ٢٠ ملیۆن یڕۆی پێدرا بەڵام لەبەر ئەوە ئۆزێل
ئارەزووی لەوە دەکرد ڕووبکاتە یانەی شاهانە ڕیال مەدرید وە سەرۆکی یانەی شاهانەکە
ئارەزوومەندی سەرەکی بوو بۆ گرێبەستی ئەم بۆندە بە بڕی ١٥ ملیۆن یۆڕۆ

لە ١٧ەی ئابی ٢٠١٠ ڕووی کرد یانەی ڕیال مەدرید ی ئیسپانی ، تا ئێستاش لەگەڵ یانەکە
بەردەوامە لەنزیکەی ٢٣٠ یاریدا ٢٨ گۆل و ٨٨ گۆلی دروستکردووە ، لە زۆرینەی
یاریەکانیش ڕاهێنەری یانەکە خۆزێ مۆرینیۆ لەزۆرینەی یاریەکان پشتی پێ دەبەستێت

ئۆزێل پەیڕەوی ئایینی ئیسلام دەکات و خۆی دوورخستۆتەوە لە وشتانەی کە لە ئیسلامدا
حەرام کراون وەک قومار و مەی خواردنە و خواردنی گۆشتی بەراز هەر بۆیەش لە جیهانی
ئیسلامیدا هاندەرێکی زۆری هەیە.



https://ckb.wikipedia.org/wiki/%D9%85%DB%95%D8%AA%D8%B1

مەتر (ھەروەھا: میتر؛ بە ئینگلیزی: Meter) لە سیستەمی ناونەتەوەییی یەکەکاندا یەکەی
پێوانی دوورییە.

ئەگەر مەتر دووجابکرێتەوە واتە دوو جار لە خۆیدا لێکبدرێتەوە، یەکەی ستانداردی
پێواندنی ڕووبەر بەدەستدێت کە پێی دەوترێت مەتری دووجا یان مەتری چوارگۆشە[١]؛ و
ئەگەر سێجابکرێتەوە یەکەی ستانداردی پێواندنی قەبارە بەدەستدێت کە پێی دەوترێت
مەتری سێجا یان مەتری شەشڕوو[٢].

لە پێوانەکاریدا ھێمای "م"ی بۆ دانراوە[٣]. وشەی مەترەکاری یەکێکە لەو وشانەی کە
پیشەوەرەکان بەکاری دەھێنن، مەبەستیان لەوەیە کە پێوانەی شتێک دەکەن بە مەتر.

لە کۆتایی سەدەی ١٨ھەمەوە مەتر وەکوو یەکەیەکی پێوان بەکاردەبرێت. مێژووی
پەیدابوونی دەگەڕێتەوە بۆ بڕیارێکی فەرەنسییەکان، لەو دەمەدا کۆمکاری نیشتمانیی
فەرەنسا بڕیاری دا کە یەکەیەکی تایبەت ھەبێت بۆ پێوانی دووری.



https://ckb.wikipedia.org/wiki/%D9%85%D8%B1%D8%AF%D9%88%D9%88%DB%8C_%DA%AF%DB%95%DA%95%DB%86%DA%A9_(%D8%B2%D9%86%D8%AC%DB%8C%D8%B1%DB%95%DB%8C_%D8%AA%DB%95%D9%84%DB%95%DA%A4%DB%8C%D8%B2%DB%8C%DB%86%D9%86%DB%8C)

مردووی گەڕۆک (بە ئینگلیزی The Walking Dead) زنجیرە درامایەکی ترسناکی ئەمەریکییە
لەلایەن فڕانک دارابۆنتەوە داننراوە، چیڕۆکی زنجیرەکە لە کتێبە کۆمیکیەکان
وەرگیراوە کە نووسەران ڕۆبەرت کیرکمان و تۆنی مور و چارلی ئادلارد دایانناوە.

ئەندریو لینکۆلن لە رۆڵی ڕیک گرایمس دوای بە ئاگا هاتنەوەی لە بێهۆشییەکی درێژ لە
نەخۆشخانە، دەبینێ جیهان وێران و پڕ لە زۆمبی بووە، پاش شادبوونەوەی لەگەڵ
خێزانەکەی، سەرکردایەتی کۆمەڵەیەکی رزگاربووانی ئەو کارەساتە دەکات، هەموو پێکەوە
بەرەنگاری مەترسییەکان دەبنەوە و هەمیشەش بەدوای شوێنێ سەلامەت دەگەڕێن بۆ مانەوە.

وەرزی یەکەم تاکو نیوەی وەرزی پێنجەم کاری وێنەگرتنەکەی لە ئەتڵانتادا کراوە،
نیوەکەی تری وەرزی پێنجەمیش بەزۆری لەشاری ئەلێکساندەریای سەر بە ویلایەتی ڤیرجینیا
کاری وێنەگرتنی بۆ کراوە.

زنجیرەکە لەلایەن ڕەخنەگرانەوە پێشوازیەکی باشی لێکراوە و بۆ چەندین خەڵاتی مەزن
پالێوراو بووە ، گرینگترینیان خەڵاتی گٶلدن گڵۆب بووە بۆ باشترین زنجیرە دراما.



https://ckb.wikipedia.org/wiki/%D9%85%D8%A7%DB%8C%DA%A9%D8%B1%DB%86%D8%B3%DB%86%D9%81%D8%AA_%D9%88%DB%8C%D9%86%D8%AF%DB%86%D8%B2

مایکرۆسۆفت ویندۆز (بەئینگلیزی: Microsoft Windows)، سیستەمێکی بەگەڕخستنی ناخۆڕایە
لەلایەن کۆمپانیای مایکرۆسۆفتەوە بەرھەم دەھێندرێت.

ویندۆز بریتیە لە چەند سیستەمێکی ئیش پێکردن و پرۆگرامکردن کە مایکرۆسۆفت بەرھەمی
دێنێت. یەکەم ناسینی مایکرۆسۆفت بە ئەندامان سیستەمەکەی ناو نا Windows لە
نۆڤەمبەری ساڵی ١٩٨٥ وەک زیادکاریەک بۆ MS-DOS وەک وەڵامێک بەو گرنگیەی کە درا بە
(GUI) ، مایکرۆسۆفت وای لێھات کە دەسی گرت بەسەر کۆمپیوتەری تاکەکەسی لە جیھاندا وە
تووانی بەسەر (ماک)ـدا تێپەڕ بێت،کە پێشتر بڵاو کرا بۆوە.نوێترین وەشانی بریتیە لە
ویندۆز ١٠ وە نوێترین راژەکار بریتیە لە ویندۆز سێرڤەر ٢٠١٢ وە نوێترین وەشانی
بریتیە لە سیستەمی مۆبایل ویندۆز ١٠ مۆبایل.

مێژووی ویندۆز دەگەڕێتەوە بۆ ئەیلولی ساڵی ١٩٨١ کاتێک کە پرۆژەکە ناو نرا بە
"ڕووکاری بەڕێوەبردن"دەستی پێکرد، لە نۆڤەمبەری ساڵی ١٩٨٣ (دووای lApple Lisa ، پێش
ماکنتۆش) لە ژێر ناوی "ویندۆز" ، ویندۆز تا ساڵی ١٩٨٥ بڵاو نەکرایەوە ، بەرنامەکانی
بریتی بوون لە ژمێرەر ،ڕۆژمێر ،Cardfile ،Notepad، Paint،Terminal،Reversi،Control
panel ،نووسین ، ویندۆزی ١.٠ ڕێگە بە چەند پەنجەرەیەک نادات .ئەم تایبەتمەندیەی بە
ھۆی Apple computerـەوە وەرگرت.

ویندۆز ٢.٠ لە ئۆکتۆبەری ساڵی ١٩٨٧ کۆمەڵێ باشکردنی تیا بوو لە ڕووکاری بەکارھێنەر
و بەڕێوەبردنی بیرگە.ویندۆزی ٢.٠ ڕێگەی بە پەنجەرەکان دەدا تێکەڵ بکرێن لەگەڵ
یەکتردا ، وە بە شێوەیەکی پێشکەوتو تر پیشان درا ، کورتکراوەی تەختەکیلی بۆ زیاد
کرا.

ویندۆز ٢.١ بە دوو شێوەی جیاواز بڵاوکرانەوە : Windows/٣٨٦ کە I٣٨٦بەکاردەبات وە
جۆری Virtual_٨٠٨٦_mode ، لەبەر کارە زۆرەکانی داوانامەکانی DOS کە بە جێی دێنن. وە
بیرگە دابەش کراوە بۆ چەند پەڕەیەک بۆ کارکردن لەگەڵ ئەو بیرگەیەی کە ڕێپێدراوە
کاری پێبکرێت. دووەمیان Windows/٢٨٦کە ئەمیش لەسەر Virtual_٨٠٨٦_mode کاردەکات، وە
دەتوانرێت سود لە ناوچەی بیرگە وەربگیرێت. وەشانە کۆنەکان تری ویندۆز تەنھا
سیستەمەکە چەند ڕوویەکی جێ بەجێکار بوو بۆ بەکارھێنەر (سادە بوون)،وە زۆری لەبەر
ئەوەی لە بەشی سەرەوەی MS-DOS کاریان دەکرد و بەکاردەھێنران وەک خزمەت گوزاری بۆ
پەڕگەی سیستەمەکە. وەشانی ٣.٠ی ١٩٩٠ و وەشانی ٣.١ی ١٩٩٢ بریتی بوو لە باشتر کردنی
دیزاین ، ئەویش بە ھۆی virtual memoryــیەوە وە ھەروەھا توانای بارکردنی Virtual
Devices virtual device driver کەی ڕێگە دەدات بە پێشاندانی ئامێرە دڵخوازەکان لە
نێوان پەنجەرەکاندا ،ئەم ویندۆزەش I٣٨٦ــی بەکار دەبرد کە ئەمە وای کرد چەند
مێگابایتێک زیاتر بەدەست بێنن و لابردنی پابەندبوون بە بەشداری کردن لە Virtual
Devices ، وە ئەم وەشانە دەیتوانی بگاتە زانیاریەکان بێ چوون بۆ DOS بە ھۆی
بەکارھێنانی ٣٢bitبۆ گەیشتن بە پەڕگەکان. ویندۆز وەشانی ٩٥ لە ساڵی ١٩٩٥
بڵاوکرایەوە ، وە ڕوویەکی نوێ لە خۆی دەگرێت . وە پشگیری ناوی درێژ دەکات کە دەگاتە
٢٥٠ پیت وە ھەروەھا تووانای ئاشکرا کردن و وە بەستنەوەی ئامێر و کارپێکردنی . وە لە
بنەڕەت ناتوانێت داوانامەکانی ٣٢ بت کار پێبکات. وە چەند تایبەتمەندیەکی زۆر لە
ڕووی تەکنۆلۆجیەوە کە ئەمە زیاتر جێگیری کرد وەک لە ویندۆز ٣.١ .

دووای ویندۆز ٩٨ ویندۆزی Me) Me وەرگیراوە لە Me standing for Millennium Edition
)بڵاوکردەوە کە لە ساڵی ٢٠٠٠ بڵاوکرایەوە ، کە ئەمەش بنچینەکانی ویندۆزی ٩٨
پڕدەکاتەوە ، وە ھەروەھا تووانی ھەڵبژاردنی "boot in DOS mode" لا بەرێت وە ھەروەھا
تایبەتمەندیەکی تری زیاد کرد کە ئەویش بریتی بوو لە گێڕانەوەی سیستەم کە ئەمیش
یارمەتی بەکارھێنەر دەدات کاتێک زانیاری لە دەس بچیت ئەم کردارە بۆی دەگەڕێنێتەوە
ھی چەند ڕۆژی پێشوو.

دواین وەشانی لەساڵی ٢٠١٢ وەشێنرا کە لە ڕێکەوتی ٢٩ی فێبرێوەری ساڵی ٢٠١٢ لە
کۆنگرەی مایکڕٶسۆفت ڕاگەیانرا ، وا بڕیارە لە مانگی ئۆکتۆبەر بکەوێتە بەردەستی
بەکارھێنەرانی ئەم وەشانەش بەنێوی ویندۆز ٨ دەبێت ، کۆمپانیای مایکڕۆسۆفت لەم
وەشانەدا چەند زمانێکی نوێی بۆی زۆر کرد یەکێ لەوانە زمانی کوردی یە ، وە چاوەڕوان
دەکرێ لەم ویندۆزەدا بەکارھێنەران پێویستیان بە دژە ڤایرۆس نەبێت بەڵام ئەوەی دوایی
پشت ڕاست نەکراوەتەوە وە مایکڕۆسۆفت ڕاشی گەیاند کە ھەموو ئەو کۆمپیوتەرانەی کە
وەشانی ٧ یان لەسەر بووە دەتوانرێ وەشانی ٨ یشی لەسەر دابمەزرێت

لە ٦ی ١ی ٢٠٠٥ دا کۆمپانیای مایکرۆسۆفت وەشانێکی بێتای بڵاو کردەوە لە Microsoft
AntiSpyware . لە ١٤ی ٢ی ٢٠٠٦ Microsoft AntiSpyware بوو بە Windows Defender واتە
(بەرگریکاری ویندۆز) لەگەڵ بڵاوکردنەوەی بێتای دووھەم . Windows Defender بریتیە لە
بەرنامەیەک کە دروست کراوە بۆ دژی سیخوڕی وە ھەروەھا لابردنی داوانامەی نەویستراو ،
بەکارھێنەرانی xp و Windows Server ٢٠٠٣ کە وەشانی چالاک کراویان ھەیە دەتوانن
ڕاستەوخۆ ئەم بەرنامەیە دابگرن لە ماڵپەڕی سەرەکی مایکرۆسۆفت ، ئەم بەرنامەیە
بەشێکە لە ویندۆز ٧ لەگەڵ ڤیستا .



https://ckb.wikipedia.org/wiki/%D9%82%D8%A7%D8%B2%DB%8C_%D9%85%D8%AD%DB%95%D9%85%D9%85%DB%95%D8%AF

قازی محەممەد (١ی ئایاری ١٨٩٣[١] - ٣٠ی ئاداری ١٩٤٧) دادوەر، بە باشی ناسراوی
ناوچەی موکریان و دامەزرێنەر و سەرۆکی کۆماری کوردستان، لە ساڵی ١٩٤٦دا بوو. دوای
ڕووخانی کۆمار لە ساڵی ١٩٤٧دا قازی دەگەڵ ھاوڕێکانی لە لایەن حکوومەتی کاتی تاران
لە مەیدانی چوارچرای شاری مەھاباد لە سێدارە درا.

قازی محەممەد، کوڕی قازی عەلی، لە بنەماڵەیەک کە ناوبانگی لە شاری مەھاباد بۆ چوار
سەدە پێشتر دەگەڕێتەوە. ئەوان نە تەنیا لەلای خەڵک بەڵکوو لەلایەن دەسەڵاتداران و
بەرپرسانی حکوومەتیش، جێگەی رێز و پێ‌زانین بوون. ھەر بە بنەماڵە زانا و ئازادیخواز
و نیشتمانپەروەر بوون. لە شەڕی یەکەمی جیھانی‌دا پیاوی وەک میرزا فەتاحی قازییان لە
بەرەنگاریی راستەوخۆ دەگەڵ ڕووسەکان لێ شەھید بوو، کوڕە لاوەکانیشی (سالار و
محەممەد) بە دیل گیران و بۆ شوێنە دوورەکانی رووسیەی ئەو کات بەڕێ کران و تا شۆڕشی
ئۆکتۆبر ھەر لە دیلی‌دا بوون.

قازی عەلی باوکی، لە ١٩٣٠ لە مەھاباد رێکخراوێکی کوردی بە ناوی بزووتنەوەی محەمەد
پێک ھێنا. ناوبراو لەگەڵ جووڵانەوەی شێخ محەمەد خیابانی لە تەورێز پێوەندی ھەبوو،
تا ساڵی ١٩٣٤یش کە کۆچی‌دوایی کرد لەسەر ئەو کارە بەردەوام بووە.

قازی عەلی، دوو کوڕی ھەبووە، یەکیان ئەبوالقاسم قازی (ناسراو بە سەدری قازی) بووە
کە دوو دەورە لە لایەن خەڵکەوە کراوەتە نوێنەری پەڕلەمان و جێ‌بڕوا و کاریگەرێتی
تایبەتی ھەبووە. دوای تەواوبوونی کاری پەڕلەمان لەسەر ڕاسپاردەی باوکی، بۆ
ڕاپەڕاندنی کارە سیاسییەکان و یاری‌دانی خەڵک ھەر لە تاران مابۆوە.

قازی محەممەدیش کە ساڵی ١٩٠٠ی زایینی لەو بنەماڵە دا لەدایک بووە. قازی محەممەد لە
منداڵی و لاوی دا زۆر خولیای زانست و فێر بوونی زمانە بیانیەکان بووە و جگە لە
عەرەبی و فارسی، دەگەڵ زمانی فەڕنسی و ئینگلیزی و تا ڕادەیەکیش ڕووسی ئاشنایەتی
کردووە. قازی محەممەد زۆری حەز بە تێکەڵاوی دەگەڵ زانایانی زەمان، کەسایەتیە
گەورەکان، کوردانی نیشتمانپەروەر و سەرۆک عەشیرەتەکان ھەبووە.

دوای کۆچی‌دوایی باوکی، بوو بە دادوەر(قازی)ی شار. لە بەر ئارەزووی خۆی بۆ کاری
فەرھەنگی و بردنەسەرەوەی زانیاری خەڵک، لە ساڵەکانی بەر لە ١٩٤١ و دوای ئەوەش
بەرپرسایەتی دایەرەی فەرھەنگ و ئەوقافی شاری مەھابادی بە ئەستۆوە گرتووە و خزمەتی
بەرچاوی فەرھەنگی کردوە و لە کاتی بەرپرسایەتیی ئەودا، یەکەم قوتابخانەی کچان لە
مەھاباد کراوەتەوە. ھەر لەبەر ئەوە دەگەڵ زۆرێ لە خوێندکاران، رۆشنبیران و
مامۆستایان پەیوەندی نزیکی بووە.

لە چەند ساڵ ماوەی نابەسامانی دەوڵەتی ناوەندیی تاران، واتە لە ساڵانی١٩٤١ تا ١٩٤٥
کە کۆماری کوردستان پێک ھاتووە، بەڕێوبەرایەتی ئەو لە پێش‌بردنی کاروبارەکان‌دا و
بە تایبەتی لە چارەسەریی کێشە عەشیرەی‌یەکاندا دەورێکی بەرچاو بووە. زۆر لە
گرفتەکانی کاری ڕۆژانەی خەڵک لە دیوانی ئەودا کە مەحکەمەیان پێ‌دەوت، چارەسەر بووە.

قازی محەممەد ڕێزی تایبەتی بۆ دامەزرێنەرانی کۆمەڵەی ژیانەوەی کورد (ژ.ک) ھەبووە.
زۆر لە دامەزرێنەرانی ژ.ک ڕاوێژیان لەگەڵ کردووە و زۆریان خۆش ویستوە و گەلێکیان
ھەوڵ دەگەڵ داوە تا ببێتە ئەندامی ئەو کۆمەڵە.

قازی لە ڕوانگەی نوێنەرانی بیانی‌شەوە کە ئەوکات ئێرانیان لەنێو خۆیان دا دابەش
کردبوو، ڕێزی تایبەتی ھەبووە. ھەر کەس چۆتە مەھاباد تێکۆشاوە بەر لە ھەموو کەس چاوی
بە ئەو بکەوێ. بانگ کرانی بۆ سۆڤیەت ھەر لەم پەیوەندیەدا بووە، کە دەگەڵ وەفدێکی
گەورە سەردانی باکۆیان کرد.

قازی محەمەد مرۆڤێکی فەرھەنگ دۆست، خۆش بەیان، ئەدەب و ھونەر دۆست، ئەھلی راوێژ و
لە ھەمان کات‌دا خەباتگەرێکی نیشتمانپەروەر و گەل خۆشەویست بوو. لەگەڵ ھەموو چین و
توێژێک ھەڵسوکەوتی ھەبوو و لە کاتی پێویستدا لە ھەست و ھێزیان کەڵکی وەر دەگرت.

ھەرچەند دەیزانی دوژمنەکانی کورد ڕاست ناکەن بەڵام لە وتووێژدا زۆر بە ڕاشکاوی
ڕای‌دەگەیاند کورد حەز دەکا لە ڕێگای ئاشتییەوە بە مافی خۆی بگا، بەڵام ئەگەر وا
نەبێ ئەوەی بۆی بکرێ دەیکا.

لە پێش کۆماردا جاربەجارە لە رۆژنامەی کوردستان بە ناوی پێشەوا باسی لێ دەکرا، لە
دوای دامەزرانی کۆمار بە شێوەی فەرمی نازناوی پێشەوای پێ‌بەخشراو و ئەو ناوە تا
ئێستاش لەنێو کۆڕ و کۆمەڵی خەڵک دا ھەر باوە.

قازی محەممەد کە بوو بە ئەندامی کۆمەڵەی ژ.ک و ناوی نھێنی بینایی بۆ دانرا،
ھیوایەکی زیاتری بۆ بەرپرسان و خەڵک پێک ھێنا. لە ئاکامی تێگەیشتنی بە وەخت و
ئازایەتی سیاسی ئەو و بە قەناعەت گەیشتنی بەرپرسانی کۆمەڵەدا بوو کە ژ.ک بوو بە
حیزبی دێموکراتی کوردستان و وەک حیزبێکی دێموکرات و پێشکەوتوو دەستی کرد بە تێکۆشان
و خەباتی سیاسی. قازی لەبەر ڕێزی تایبەتی کە بۆ ژ.ک‌ی ھەبوو، بناغەی دامەزرانی
حیزبی دێموکراتیشی ھەر بە ٢٥ی گەلاوێژ، ڕۆژی دامەزرانی ژ.ک دانا و ھەر بۆیەش سەرنجی
زۆربەی نزیک بە تەواوی بەرپرسانی بۆ تێکۆشان لە نێو حیزبی دێموکراتی کوردستاندا
ڕاکێشا. حیزب زۆر بە خێرایی پەل‌وپۆی سەند و تێکۆشانی لە ھەموو ناوچەی ئازادی
کوردستان دا پەڕەی سەند. قەیرانی بە زۆر لکاندنی کوردستان بە ئازەربایجانەوە حەل
کرد و مەجبووری کردن حیسابی جیاواز بۆ کوردستان بکەن. لە یەکەم کۆنگرەدا، لە ٢٢ی
ژانویە ١٩٤٦ (٢ی رێبەندانی ١٣٢٤ی کۆچیی ھەتاوی) بە بەشداریی نوێنەرانی پارچەکانی
دیکەی کوردستان و مەلا مستەفا بارزانی و سەرۆک عەشیرەت و نوێنەرانی ھەموو چین و
توێژەکانی کوردستان پێکھاتنی یەکەم کۆماری کوردستان ڕاگەیێندرا.

لە ماوەی دەسەڵات‌داڕی کۆماری کوردستان ئەوەی پێویست بوو زۆر بە ڕاشکاوی بە شای
ئێران و قەوام (سەرۆک وەزیرانی کاتی ئێران) ڕاگەیاندوە، قامکی لەسەر لاوازییەکانیان
بەرانبەر بە گەلی کورد داناوە. بە ئاشکرا پێی گوتون، ئێوە لە قسەکانی خۆتان‌دا
دوودڵن و ناتانەوێ مەسەلەی کوردستان چارەسەر بکەن. کاتێک پێشەوا لەلایەن قوام
السلگنەوە بۆ تاران بانگھێشت دەکرێ و لە ڕێکەوتی ٢٨ی ژوئەنی ١٩٤٦ دەچێتە تاران،
لەلایەن ژمارەیەک لە وەزیران، نوێنەرانی پارلمان و نوێنەری کوردەکانی تاران و
نوێنەری حیزبەکان و یەکیەتی کرێکاران لە فڕۆکەخانە پێشوازی لێ دەکرێ. ڕۆژنامەی
ایران ما ھەر ئەوکات دەنووسێ:

ئەرتەشی ئێران کە قورسترین ئامێری شەریان چەن تانکی کۆن و قۆڕازە بوو، ڕۆژی ٢٠
سەرماوەزی ساڵی ١٣٢٥ی ھەتاوی (١٩٤٦ی زایینی) گەیشتە دەرۆی شاری تەورێز و ڕۆژی ٢١بە
ھەڵاتنی سەرۆکانی کۆمار بۆ سۆڤیەت کۆماری ئازەربایجان ڕووخا و ئەرتەش شاری تەورێزی
داگیر کرد. دوای ئەوە ئەرتەش لەوێڕا بەرەو مەھاباد ڕێ کەوت. لەو ئەو ناوچانەی دیکە
لە باشوری مەھاباد‌دا کە خۆیان بە بەشی کۆمار دەزانی و دەسەڵاتی تارانیان بە
حکوومەتی ناوەندی نادەزانی، واتە لە شارەکانی سنە، دیواندەرە، مەریوان ھەتا نزیکی
سەقز، لە چەن مانگ پێش ئەوە، ھێزیان ئامادە کردبوو؛ بەڵام دوای تەورێز ئەرتەش ھێزی
نوێی لە ڕێگای قەزوێن بۆ سەقز نارد کە لە ٢٠ی سەرماوەز گەیشتنە سەقز و لە ڕێگەی
بۆکان بە یارمەتی ھێندێ لە کوردەکانی سەربە حکوومەتی شا، ڕێگەی مەھابادیان گرتە
بەر. قازی وەک سەرۆک کۆمار دەستوور دەدات ھەتا دەکرێ لە شەڕ خۆ بپارێزن چون
ماڵوێرانی پێوەیە. ئەگەرچی لە پێناوی وڵات ھەمووان تێدەکۆشن بەڵام بە ھۆی
جووڵانەوەی سەرنجڕاکێشی ھێزەکانی سۆڤیەت، زۆر بە خێرایی، لە ماوەی چەن ڕۆژ کوردستان
داگیر دەکرێ. ئەگەر چی ئەو ڕەخنە لە قازی، وەک سەرۆک کۆمار و جێی متمانەی جەماوەر
دەگیرێت کە بۆ ئەوندە پشتی بە یارمەتی سۆڤیەت بەستبوو کە بە دەست‌‌کێشانی لە
پاڵپشتی کۆمار ئاوەھا بە خێرایی کۆمار تێدا چوو؛ بەڵام لەوەدەچێ گەورەترین ھۆی
ڕووخانی کۆمار یەک‌نەبوونی ھەوموو دەستەکان ببێت، تا ئەو ڕادەیە کە ھێندێ ھەتا
سۆڤیەت کوردستانی چۆڵ کرد، نامەیان نارد بۆ تاران کە وەرن، ئێستە کاتی ھێرشە. بە
ئاگادار بوون لە داھاتووی کۆمار مەلا مستەفا ھەوڵی دا کە قازی دەگەڵ خۆی بباتە
دەرەوە، بۆ پاراستنی گیانی، بەڵام قازی‌ بەوە ڕازی نەبوو، پێی وا بوو دەبێ لە سەر
بەڵێنی خۆی بمێنێتەوە. قازی دەزانێ کە بە زوویی کۆمار دەڕووخێت؛ لە نێوان شەر یان
خۆبەدەستەوە دان، وەک بەرپرسیارێکی گیانی خەڵک، بۆ بەرگری لە کوشتن و وێران کردن،
وەک قارەمانێکی نەتەوەیی خۆ بەدەستەوە دەدات. ھەڵبەت سەبارەت بەوە،‌ ڕەخنەدەگرن کە
ئایا ئەگەر قازی دەگەڵ مەلا مستەفا بڕۆشتایە، دواتر نەیدەتوانی قازانجی زیاتر بێت
بۆ گەلەکەی؟‌ بەڵام لە کاتی ماڵئاوایی لەگەڵ مەلا مستەفا، قازی ئاڵای کوردستان
دەسپێرێ بە مەلا مستەفا و وەک جوابی ئەو پرسیارە دەڵێ: "من خۆم فیدای خەڵکی دەکەم و
ھیچ کات وەک پیشەوەری و سەرانی ئازەربایجان ناکەم تا وڵاتەکەم لە خوێن دا شەڵاڵ بێو
ھەزاران کەس بە کوشت بچن."

٦ی ڕێبەندانی ھەمان ساڵ (١٣٢٥ھەتاوی- ١٩٤٧زایینی) لێژنەی تایبەت کە لە تارانەوە
ھاتبوون بە سەرۆکایەتی سەرھەنگ ڕه‌زا دەگەنە مەھاباد و دادگا ڕێدەخەن. پرسیارەکانی
دادگا ڕوون نەبوون. لە لایەن قازیەکانەوە (قازی محەممەد، سەدر قازی، سەیف قازی)
ھەموو تاوانەکان ڕەد کرایەوە و داوای بەڵگەیان دەکرد. ئاشکرا بوو کە ئەو دادگا ھیچ
بەڵگەیەکی بە دەستەوە نەبوو. تاوانەکانی قازی ئەمانە بوون:

قازی ھەموو ڕەد دەکاتەوە و لە وەڵام دا دەڵێ ئاڵام داناوە بەڵام نە وەک ئەوەی ئەوان
دەڵێن وەک ئاڵای سۆڤیەت. سەبارەت بە مستەفا بارزانی، ئەو بۆ خۆی ھاتووەتە مەھاباد و
کەس نەیھێناوە، ئەو کوردە و کوردستان ماڵی ھەموو کوردێکە و ھەر کوردێک بە ئارەزووی
خۆی لە سەر ھەر بستە خاکی کوردستاندا دەتوانێ بژی.

یەکێک لە تاوانەکانی سەرەکی سەدر قازی، جێگری سەرۆک کۆمار و برای قازی محەمەد
نووسینی شێعرێکی گەرم بۆ بەخێرھاتن وتن بە مەلا مستەفا بارزانی بوو.

دادگاکە بە دانی بڕیار لە سێدارە دانی ھەر سێ تاوانبارەکە کۆتایی ھات. بەڵام ئەمە
کۆتایی کارەکە نەبوو. قازیەکان لە بەندیخانە‌ کران بۆ ماوەی سێ مانگ. دیسان بە
ھەمان شێوە دادگای پێداچوونەوە‌ بەڕێوە چوو، ئەگەر چی ھەموان لە سەر ئەو بڕوا بوون
کە بە تاوانبار ناسینی قازی ھەر لە پێش‌دا وەک ئامانجی دادگاکان لە تارانەوە نیشان
کرابوو.

ئازایەتییان لە دادگاکاندا بە ڕادەیەک بووە کە ئەفسەرەکان سەریان سوڕماوە. لە
ڕاستیدا ئەو دادگایە ئەمەریکا و ئینگلیزیشی لە پشت بوو. ھەرچەند جگە لە
کاربەدەستانی خۆیان کەسی نامۆی لێ نەبووە، بەڵام ھەر لە رێگای ئەوانەوە زۆر شت بڵاو
بۆتەوە کە پێویستە بیزانین.

پێشەوا ھەر جارێک لەو دوو جارە کە بە ناو دادگایی کراوە زیاتر لە چوار کاتژمێر قسەی
کردوە و بە وتەی سەروان شەریفی کە پارێزەری بووە : ئەوە قازی محەممەد بووە کە
حکوومەتی دادگایی کردوە و لە ھەموو بوارێکەوە ھێناویەتە ژێر پرسیار.

ڕۆژنامەی ئازادی کە لەو سەردەمدا لە بەغدا بە زمانی کوردی دەردەچوو، سەبارەت بە
پشتگیریی ئەمەریکا و ئینگلیز لەو دادگایییە نوسیبووی: ئیستێعماری ئینگلیس و ئەمریکا
لە وجوودی قازی محەممەد و ھاوڕێکانیدا دوژمنی ھەرە سەرسەختی خۆیان دەدی. ھیوایان
ھەبوو بتوانن بە چۆکیان دابێننو لە بەندیخانەش نوێنەرەکانیان چوون دەگەڵیان دوان تا
بتوانن بۆ لای خۆیانیان ڕابکێشن، بەڵام ھیچ کات سەرکەوتوو نەبوون.

دواتر ڕۆژنامەی ئازەربایجان لە باکۆ نوسیبووی قازی محەممەد بە نوێنەری ئەمەریکا
(جورج ئالێن)ی گوتبوو: گەلی کورد چاوەڕوانی ھیچ چاکەیەکی لە وڵاتانی ئیستێعماری
نیە.

نەجەفقولی پسیان وتەکانی پێشەوا لە دادگادا لە چەند رستەدا کورت دەکاتەوە و
دەنووسێ:لە کاتی دادگایی‌دا قازی محەممەد پەلاماری دەبردە سەر سیاسەت و ئاکاری
دەوڵەتی تاران و دەیگوت: "من لە قوژبنی گرتووخانەوە دەنگی خۆم بەرز دەکەمەوە لە دژی
دەوڵەتی تاران و سەرۆکەکانی و دەڵێم تاوانبار ئێوەن نەک ئێمە. ئێوە وڵاتتان لێ
داگیرکردووین

لە بەڵگە و رۆژنامەکانی یەکیەتی سۆڤیەت زۆر شت لەم بابەتانە نووسراون. لە زمان
ئەفسەرە ئێرانییکانەوە دەگێڕنەوە کە قازی لە جوابی ئەوەی کە کۆماری مەھاباد
دەست‌‌نیشانی سۆڤیەت بووە گوتویە:

کاتێک سەرۆکی دادگا بە خەیانەت تاوانباریان دەکا لە وەڵام دا دەڵێ: ئێرە ماڵی منە،
خاکی کوردستان خاکی باب و باپیر و ئەجدادی منە چۆن دەتوانم دەستی لێ ھەڵگرم.
دادگایی یەکەم لە ١٩ی مانگی ژانویە دەستی پێکرد و چەند رۆژی خایاند و حوکمی ئیعدامی
قازییەکانی دا. دادگایی دووھەم لە ٢٨ی مارسی ١٩٤٧ (واتە ٧ی خاکەلێوە) دەستی پێ‌کرد
و رۆژی ٣٠ی مارس کۆتایی پێھات.

لە بەرەبەیانی ١٠ی خاکەلێوەی ساڵی ١٣٢٦ی ھەتاوی(٣٠ی مارسی ١٩٤٧) پێشەوا قازی،
حەمەحوسێن خانی سەیف قازی(ئامۆزای پێشەوا) و ئەبولقاسم سەدر قازی(برای پێشەوا) بە
دوای حوکم دران لە دوو دادگای نایاسایی و فەرمایشیدا بەدەستی دوژمنانی گەلی کورد لە
چوارچرای شاری مەھاباد، واتە ھەر لەو شوێنەی کە ٢ی رێبەندانی ١٣٢٤ھەتاوی (٢٢ مانگی
ژانویە ١٩٤٦) کۆماری کوردستان لێی راگەیەندرابوو، لە سێدارە دران و شەھیدکران.

ھەڵسوکەوتی قازی کاتی لە سێدارە‌دران کە رۆژنامەنووسێکی دەرباری شا دەیانگێڕێتەوە
وەک چیرۆک و ئەفسانەی لێھاتووە. قازی لە پێش‌دا داوا دەکات کە تیربارانی بکەن
چوونکا لە سێدارە‌دان ئایینی نیە، بەڵام ڕێگەی پێ‌نادەن. پاشان وەسیەت‌نامەیەک
دەنووسێت کە جێگەی سەرنجە لە باری کۆمەڵایەتیەوە و لە باری سیاسیەوە. قازی ‌ئەو
مردنەی بە سەرکەوتن دەزانی و ھەر بۆیە بە ٧ ھەنگاو ڕێگەی بۆلای سێدارەکە پێوا. لە
پای سێدارە ڕێگەی نەدا چاوی ببەستن و دەڵێت:

تەرمی ئەو شەھیدانە ھەر ئەو رۆژە لەسەر شان و پیلی خەڵکی بە شرەفی مەھاباد لە
گۆڕستانی مەلا جامی بە خاکی نیشتمانەکەیان سپێردران. شوێنی گۆڕەکەیان ئێستاش لە ژێر
چاودێری‌دایە.



https://ckb.wikipedia.org/wiki/%D8%B4%DB%95%DA%95%DB%8C_%D9%86%D8%A7%D9%88%D8%AE%DB%86%DB%8C_%D8%A6%DB%95%D9%85%D8%B1%DB%8C%DA%A9%D8%A7

شەڕی ناوخۆی ئەمریکا شەڕێک بوو لە نێوان ویلایەتەکانی باکووری ئامریکا بە
ڕابەرایەتی ئێبراھام لینکۆن و ١١ ویلایەتی باشوور. ئەم شەڕە لە سەر ڕزگارکردنی
بەندەکان بوو. کە بە سەرکەوتنی ویلایەتەکانی باکوور کۆتایی ھات.[١][٢]

پێکدادانی ناکۆکی و ململانێ لە فورت سمتر دەستبەجێ ناوچەکانی باکووری یەکخستەوە،
ھەروەک چۆن ناوچەکانی باشووریشی یەکخستەوە شەپۆلێکی ھەڵچوون و توڕەیی دای بەسەر
ڤێرجینیا لە یەکێتیەکەدا خستی و گەیاندنی بە سیستمی (تحافی – کۆنفیدرالی)، بەمەش
ئەو پارچە دێرینەی باشوور گەیشت بە ڕیچمۆندی پایتەختی، ھەروەک چۆن باشترین
سەرکردایە بۆ دانا کە (ڕۆبێرت لی) بوو، وە بۆماوەیەکی کاتیش ناکۆکییە حیزبیەکانی
ڕەواندەوە لە نێوان باکوور و باشووردا.

جا ھەر لایەنێکیان و تایبەتمەندی خۆی ھەبوو، بۆ وێنە باکوور بەھێز لە ڕووی ژمارەی
دانیشتوان و سەرچاوە بەرھەم ھێنەرەکانی پیشەسازی و سەروەت و سامان وە تایبەتمەندی
خۆی وەرگرتبوو، چونکە لە سەرژمێرییەکدا کە لە ساڵی ١٨٦٠ز دا کرا بوو ڕوون بوویەوە
کە ژمارەی دانیشتوانی ئەو ٢٣ ویلایەتەی کە ھەموویان لە ژێر بەیداخی ئاڵای یەکێتیدا
بوون دەگەیشتە ٢٢ ملیون، لە بەرامبەر ١١ ویلایەت دانیشتوانەکەی پتر لە ٩ ملیۆن کەسی
بوو ئینجا ڕێژەی باشورییەکان پتر لە سێ ملیون و نیو ڕەش پێستی تێدا بوو، بێگومان
باکور لە ڕووی پیشەسازیەوە لە ئاستی باڵایدا بوو، بەجۆرێک کە تەنھا بەرھەمە
پیشەسازییەکانی نیویۆرک لە ساڵی ١٨٦٠ز دا دوو ھێندەی بەرھەمەکانی ویلایەتە
ھاوپەیمانەکان زیاتر دەبوو، ھەروەھا بەرھەمھێنراوەکانی پێنسلڤانیا نزیکەی
بەرھەمەکانی ئەو ویلایەتانە دەبوو ھەر یەکێک لە ویلایەتەکانی باکور لە ماوەی سێ
ساڵی کۆتایی جەنگ توانی کە ئەوەندە ئامێری جەنگی بەرھەم بھێنێت کە پێداویستیەکانی
دابین بکات، لە کاتێکدا باشوور پشتی بە دەوڵەتە بێگانەکان دەبەست بۆ ھاوکاریکردنی
بە تۆپ‌ و دەرمان‌ و ئامێرەکانی نەشتەرگەری، بە ڕێژەیەکی زۆر پشتی بە خواردنە
ھاوردەکان دەبەست، موڵکی باکوور لە ڕووی کەشتیەوە زۆر زاڵبوو، بە جۆرێک دەسەڵاتی
گرت بەسەر تەواوی زەریاکەدا.

لە تەمووزی ساڵی ١٨٦٢ ز دا ئەبراهام لینکۆڵن پرۆژەی ڕاگەیاندنی ئازادکردنی خوێندەوە
بەسەر ئەندامانی وەزارەتەکەیدا، ئەو دەمێک بوو ئەو پرۆژەیەی ئامادەکرد بوو بەڵام
ڕاگەیاندنەکەی دواخستبوو بۆ کاتێکی گونجاو، کاتێک دەبینێت کە ھێزە یەکگرتووەکان
پشتیوانی لێدەکەن و ھاریکاری دەکەن، لە ئەیلولی ھەمان ساڵدا بڕیارەکەی ڕاگەیاند بە
ھەموو جیھاندا وە ڕایگەیاند کە ئەگەر ئەو ویلایەتانەی کە بەردەوام دژایەتی و
بەرھەڵستکاری یەکێتیەکە دەکەن، لایەنگیری و وەلای خۆیان نەگێڕنەوە و دەست ھەڵنەگرن
لەبەرھەڵستکاری ئەوا بێ گومان لە سەرەتای کانونی دووەمی ساڵی ١٨٦٣ ز دا، گورزەیەکی
سەختیان بەردەکەوێت بۆ مەسەلەی کۆیلایەتی. لەھاتنی ساڵی داھاتوودا بەڵێنەکەی
جێبەجێکرد، لنکن لە لێدوانێکدا ڕاشکاوانە ڕایگەیاند کە تەواوی ئەو کۆیلانەی کە لەو
ناوچانەدا ھەیە کە دژایەتی و بەرھەڵستی یەکێتییەکە دەکەن لە ئێستاوە و بۆ ھەمیشە
ئازادن, دەستوری ئەمریکی بۆ ئەومەبەستە بۆ جاری سیانزەیەم ھەموارکرایەوە.



https://ckb.wikipedia.org/wiki/%D8%B4%DB%8E%D8%AE_%D9%85%DB%95%D8%AD%D9%85%D9%88%D9%88%D8%AF%DB%8C_%D8%AD%DB%95%D9%81%DB%8C%D8%AF

شێخ مەحموود ناسراو بە حەفید (١٨٨١-١٩٥٦) کوڕی شێخ سەعیدی کوڕی کاک ئەحمەدی شێخ و
کوڕی شێخ مارفی نۆدێ کوڕی مستەفا کوڕی ئەحمەدی نۆدیی شارەزوری بەرزنجییە. [١]

لە ١ی کانوونی دووەمی ١٩١٨ لە کۆبوونەوەیەکدا لە سلێمانی لەگەڵ کۆڵۆنێڵ ئارنۆڵد
وێڵسن، مەندوبی سیڤیلی میسۆپۆتامیا بە وەکالەت، سەرکردە کوردەکان داوای پاڵپشتیی
بریتانیایان کرد بۆ دامەزراندنی کوردستانێکی یەکگرتوو ‌و سەربەخۆ لە سایەی‌
پاراستنی بریتانیادا. لەنێوان ساڵانی ١٩١٩ و ١٩٢٢، شێخ مەحموود بەرزنجی کە
سەرکردەیەکی کوردی کاریگەر بووە لە سلێمانی، حکومەتێکی کوردیی پێکھێنا و دوو شۆڕشی
دژی حوکمی بریتانیا کرد. دوو ساڵی‌ پێ‌ چوو تا دەسەڵاتی بریتانی توانی ڕاپەڕینەکانی
سەرکوت بکات.

یەکەم شۆڕشی لە ٢٢ی مایسی‌ ١٩١٩ دەستی پێکرد‌و کە تیایدا ئەو کارمەندە بریتانیانەی
لە سلێمانی بوون دەستگیرکران و شۆڕشەکە بەخێرایی بە موسڵ و ھەولێردا بڵاوبووەوە.
بریتانیا بۆ سەرکوتکردنی ڕاپەڕینەکە بۆمبارانی ھەوایی، تۆپباران، شەڕی زەمینی و
یەکجاریش گازی کیمیاییی بەکارھێنا.

بریتانیەکان شێخ مەحموودیان دوورخستەوە بۆ ھیندستان. لە حوزەیرانی ١٩٢٠، ٦٢
سەرکردەی خێڵەکیی ناوچەکە، داوای سەربەخۆیی کوردستانیان کرد لەژێر سایەی ئینتیدابی
بریتانیا. ڕەتکردنەوەی بریتانیەکان بۆ حوکمی سەربەخۆی کوردەکان لەوەوە سەرچاوەی گرت
کە سەرکەوتنی حوکمی سەربەخۆی کوردەکان لە ناوچەکەدا وا ئەکات عەرەبەکانی تر لە
ھەردوو ناوچەی‌ بەغدا ‌و بەسرە داوای سەربەخۆیی بکەن و بەمەش کۆنترۆڵی‌ ڕاسەوخی
بریتانیەکان بەسەر میسۆپۆتامیادا لەناودەچێت.

لە ساڵی‌ ١٩٢٢، بریتانیا شێخ مەحموودیان گێڕایەوە سەر دەسەڵات، بەو ھیوایەی‌ شێخ
مەحموود کوردەکان ڕێکبخاتەوە و دژایەتی تورکەکان بکات کە داوای موسڵ و کەرکووکیان
دەکرد. شێخ مەحموود مەملەکەتی کوردستانی ڕاگەیاند و خۆی وەک مەلیکی کوردستان
ناساند، دواتر ڕەزامەندی دەربڕی بە ئۆتۆنۆمییەکی سنوردار لەچوارچێوەی دەوڵەتی
عێراقی تازەپێکھێنراودا.



https://ckb.wikipedia.org/wiki/%D8%B4%DB%8C%D8%B9%D8%B1

شیعر، ھۆنراوە،هۆزان یان ھەڵبەست (بە ئینگلیزی: Poetry) وتەیەکی ھۆنراوی سیحراوییە،
کە کار دەکاتە سەر ھەست و ھزری مرۆڤ.[١] لایەنگرانی ھۆنراوەی عەرووزی، کێشی
عەرووزی، سەروا و دیکەی تایبەتمەندییەکانی شیعری کۆن بە پێناسەی شیعر دەزانن و تا
ڕادەیەک شیعری ئازاد کە ڕەھا لەم بەندانەیە بە شیعر نازانن. شاعیرانی بەرەی نوێ، بە
ڕێز گرتن لە ھەر دوو شیعری کۆن (عەرووزی) و شیعری ئازاد، سنووری دژایەتی نێوانیان
بەزاندووە و دەلاقەیەکی تازە و بازتریان بە ڕووی شیعردا کردۆتەوە.

کۆنترین ھۆنراوە، ڤێداکانی ھیندووەکانی کەونارایە. کەس بە دروستی مێژووی ھۆنرانی
ئەم ڤێدایانە نازانێ، مێژووی کۆنترین ھۆنراوەی ڕیگ ڤێدا بۆ ھەزار تا پێنج ھەزار ساڵ
پێش لە زایین دەگەڕێتەوە.[٢] گاتاکانی زەردەشتیش سەر بە ڕابردوویەکی زۆر کۆنن، ئەم
ھۆنراوانە، وەک یەکەمین ھۆنراوەی بەجێماوی نەتەوەی کورد دێنە ھەژمار.[٣] لە ھۆنراوە
کۆنەکانی تر دەتوانین پاڵەوانەتی گلگامێش ناو بەرین؛ ئەم ھۆنراوەیە یەکەمین
ھۆنراوەی پاڵەوانەتییە.[٤] لەو شوێنەدا کە مێژوو دەبڕێتەوە، ئوستوورە دەست پێدەکا.
پاڵەوانەتییە گەورەکان لە سەر ئوستوورەکان دامەزراون و ئوستوورە گەورەکانیش بەرھەمی
ھەلومەرجەکانی مێژوون. جیھان چەندین پاڵەوانەتی گەورەی بە خۆوە دیوە:

ھەموو ئەم پاڵەوانەتییانە بەرھەمی ساتەوەختە زۆر گرنگەکانی مێژووی نەتەوەکانن.[٥]
چینییەکانی کەوناراش ھۆگری شیعر بوون؛ کتێبی ھۆنراوەکانی شیچینگ لە چینی کۆنەوە
بەجێ ماوە.[٦]

لە نێو ئەھلی لۆجیک و فەلسەفەی کۆندا، ئەوەی بە گردوکۆیی و تێروتەسەلانە پەرژاوەتە
سەر بابەتی شیعر، ئەرەستووە. ئەگەرچی پێش لەویش بوقرات، ئەریستووفانس و ئەفلاتوون
لە سەر شیعر قسەیان کردووە، بەڵام ھونەری شیعری ئەرەستوو تەنیا نامیلکەیەکی سەربەخۆ
و ڕەخنەگرانەیە کە لە سەر شیعر نووسراوە.[٧] ئەرەستوو بیردۆزی ئەدەبی خۆی لە سەر
بنەمای «محاکات» (لاسایی ڕووداو) دادەڕێژێ و سێ توخمی کێش (ئیقاح)، وشە (وتە) و
ھەماھەنگی بە کۆڵەکەکانی شیعر و کەرەستەکانی موحاکات دەژمێرێت. بە گوێرەی بۆچوونی
ئەرەستوو، جۆرەکانی شیعر، واتە حەماسە، تراجیدی، کۆمێدی و جۆرەکانی سەر بەوان وەک
گۆرانی، مۆسیقا، شیعری دڵداری، ھەڵپەڕکێ و سەما، پێکڕا لە جەوھەری ھونەریدا ھاوبەشن
و جیاوازییان تەنیا بۆ کەرەستەکانی لاسایی (توخمە سیانەکان)، ناوەرۆکی لاسایی و
شێوەکانی لاسایی دەگەڕێتەوە.[٨]

«کاری شاعیر ئەوە نییە کە ڕووداوەکان بە وردی بگێڕێتەوە، بەڵکوو دەبێ بەو جۆرە کە
لەوانەیە ڕووی دابێ، نەقڵی بکا. جیاوازی شاعیر و مێژوونووس لەوەدا نییە کە ئەم بە
ھۆنراوە ڕووداوێک بگێڕێتەوە و ئەو بە پەخشان؛ چونکە لەوانەیە مێژووی ھێردۆتیش
بھۆنرێتەوە، بەڵام بەمە نابێ بە شیعر و ھەر مێژووە. شیعر لە مێژوو فەلسەفیترە و
گشتبینترە، بەڵام مێژوو وردبینە و دەپەرژێتە سەر وردەکارییەکان.»[٩]

پاش بزاڤی وەرگێڕان و گواستنەوەی بیردۆزەکانی شیعری یۆنانی بۆ جیھانی ئیسلام، ئەم
نامیلکانە شەپۆلێک بیروبۆچوونی لە نێو فەیلەسووفانی ئیسلامی بەدی ھێنا؛ فارابی،
ئیبنی سینا، ئەبولبەرەکاتی بەغدادی، ئیبنی ڕوشد و خواجە نەسیرەدینی تووسی ھەرکام
بەشێک لە بەرھەمەکانیان بە شیعرەوە تەرخان دا.[١٠]

«لەم وتارەدا، تەنیا دەپەرژینە سەر ئەو وتە و واتایانە کە حەکیم (ئەرەستوو) لە شیعر
ھۆنیندا سەلماندوویە، بێ ئەوەی بابدەینەوە سەر تەواو واتاکانی شیعر. چونکە خودی
حەکیم بۆچوونەکانی لەمەڕ ھەڵەوێژی تەواو نەکردووە.[١١]»

ئەو پێناسانەی لە کۆندا بۆ شیعر دەکرا، ئەگەرچی مەرجی پێویست (لانیکەم) ی دەگرتەوە،
بەڵام داگری ھەموو مەرجەکانی شیعر نەبوو. واتە زۆرتر توخم و ھێما ڕواڵەتییەکانی
شیعری دەبینی، نە گیان و جەوھەری دەروونی و میتافیزیکی ئەو. ڕاستییەکانی نێو دڵی
شیعر، نە لە وتن دێ، نە وەردەگێڕدرێ و نە دەخرێتە ژێر ڕەخنە. بەم شرۆڤەوە شیعر خودی
ژیانە، واتە ئەزموونی ژیان. کەوابوو وەک خودی ژیان نزم و بڵیندی ھەیە.[١٢] شیعر ھەم
شۆر و ئارەزووی ڕەھایە وەک گۆرانی دڵداری وەلی دێوانە و ھەم تێگەیشتن و ژیری ڕەھایە
وەک قەسیدەکانی ئەحمەد موفتیزادە[١٣] و ھەم ئاوێتەیەکە لە شۆر و ژیری وەک شیعرەکانی
مەولەوی کورد، نالی و مەحوی.

لە هۆنراوەی بڕگەییدا پایەی کێش، ژمارەی بڕگەی باڵەکانە؛ وەک هۆنراوەی فولکلوری
کوردی کە بیست بڕگەی چوار بەشییە.[١٤] کێشی بڕگەیی، جۆرێک لە کێشی هۆنراوە کە
چۆنیەتی بڕگەکانی هۆنراوە (واتە کورت، درێژ و کێشراو) لە بەرچاو ناگیرێت و ژمارەی
بڕگەکان، کێشی هۆنراوەکە پێک دەھێنن. بەم بۆنەوە جاروبار بە کێشی ژمارەییش
دەناسرێت. بەم پێیە هۆنراوەی بڕگەیی بە ٧ بڕگەیی، ٨ بڕگەیی، ١٠ بڕگەیی، ١٢ بڕگەیی
و... پۆلێن دەکرێت.[١٥] نموونەیەک لە هۆنراوەی بڕگەیی لە مەولەوی کورد و ژمارەی
بڕگەکانی:

لێکۆڵینەوەکان پیشان دەدەن کە پێش ھاتنی دینی ئیسلام و لێژ درانی زمان و فەرھەنگی
عەرەب بۆ وڵاتانی ڕۆژھەڵاتی ناوین، هۆنراوەی بڕگەیی لە کوردستان و ناوچەکانی تری
ئێراندا لە برەودا بووە. کۆنترین هۆنراوەی بەجیماو لەو سەردەمە گاساکانی ئەڤێستایە
کە لە سەر کێشی بڕگەیی ھۆنراون. لە ساڵی (١٩١٠) لە لێکۆڵینێکی شوێنەوارناسی لە
گوندی ھەزار مێردی پارێزگای سلێمانی، پارچە هۆنراوەیەکی بڕگەیی، ھی سەدەی دووھەمی
کۆچی دۆزرایەوە:[١٦]

لە سەرتاسەری هۆزانی عەرووزیدا، کێشێکی دیاریکراو، بە ناوی بەحر ھەیە.[١٨] جیاوازی
کێشی عەرووزی و بڕگەیی لەوەدایە کە لە عەرووزدا، هۆزانەکان بڕگە-بڕگە دەکرێن بە
کورت، درێژ و کێشراو. نموونەی هۆزانێکی عەرووزی لە حاجی قادری کۆیی و بڕگە-بڕگە
کردنی:

ھەڵبەستێ کە بە ئاھەنگ و کێش و سەرواوە نەبەسرابێتەوە[١٩]. یەکەمین برووسکەی
گۆڕانکاری لە هەڵبەستی کوردی بۆ سەرەتاکانی دەیەی چلی زایینی و بەرھەمەکانی شێخی
نووری و شێخ ساڵح دەگەڕێتەوە. ڕەنگە هەڵبەستی (حەقە ئەمڕۆ)ی شێخی نووری بەس بووبێ
بۆ ھەڵگرساندنی شەڕی نێوان کلاسیک و نوێخوازی. شێخی نووری لەم هۆنراوەیەدا بە
تیزەوە چوارچێوە و یاساکانی هۆزانی کلاسیک دەبەزێنێ. دوایی شێخی نووری لە ژێر
کارتێکەری وێژەی تورک، بزاڤی نوێخوازی لە هۆنراوەی کوردی دەجمێنێ و بوار بۆ گۆران
خۆش دەکا تا چەندین ساڵ دواتر، شێلگیرانە تێھەڵچێ و ئەو کارە بکا کە نیما لە
هەڵبەستی فارسیدا کردی (ھەرچەن گۆران دایمە شێخی نووری بە ڕچەشکێن و ئاڵاھەڵگری
هۆنراوەی نوێی کوردی دەزانی).بەم پێیە هۆزانی نوێی کوردی بە دوو قۆناخ دابەش
دەبێت[٢٠]:

گۆران کە هۆنراوەی کوردی بە باشی دەناسی، کتوپڕ سەری لە کێش و سەروای عەرووزی بادا
و شیعری کوردی لە باری فۆرم و ناوەرۆکەوە گۆڕی. گۆران لەو باوڕەدا بوو کە نیزامی
عەرووزی عەرەبی لەگەڵ ڕۆحی شیعری کوردیدا ناگونجێ و بە یەکجاری (کێشی عەرووزی) و
(بەرابەری بەیتەکان) و (بڕگەی عەرووزی) وەلانا و گەڕاوە سەر بنەڕەتی شیعری کوردی(
کێشی بڕگەیی). گۆران بە ئیمانێکی قووڵەوە دەستی بەم کارە کرد و ڕاشکاوانە دەیگوت:
"مۆسیقای بەحرەکانی عەرووزی، بێجگە ئاھەنگ، شتێک بە ھەست و نەستی مرۆڤ نابەخشێت.
تەنیا ئەوانە چێژ لەم کێشە دەبینن کە خۆیان دانەری بوون و پێی ڕاھاتوون. شیعری
کوردی ئەم دیارییەی بۆ قووت ناچێ." گۆڕانکارییەکانی گۆڕان، زۆر زوو پێشوازی لێکرا و
شاعیرانێکی زۆر ڕوویان تێکرد؛ شاعیرانێ وەک : موکری ، ھەرەوی و ... بە لاسایی گۆران
شیعریان ھۆنییەوە. دووپاتە بوونەوەی بەردەوامی شێوازی گۆران بووە ھۆی مەندی و
لەجووڵە کەوتنی بزاڤی نوێی شیعری کوردی و سەرھەڵدانی قەیرانێکی تازە. لەگەڵ
کرانەوەی چاو و دڵی شاعیران بە شیعری نوێی وڵاتانی دەوروبەر، شیعری ئازاد یان شیعری
سپی کوردی چاوی بە دنیا ھەڵێنا. شاعیرانی شیعری ئازاد لە سێ بەرەدا، بریتین لە:

ڕەوتی نوێخوازیی شیعری کوردی، لە کوردستانی ئێران، پاش شەپۆلی گۆڕانکاری شیعری لە
وڵاتانی دراوسێ، دەستی پێکرد. پاش شۆڕشی شیعری نیما لە ئێران و گۆڕانی شیعری کوردی
لە لایەن گۆڕانەوە لە کوردستانی عێراق ، شاعیرانێ وەک سوارە ئیلخانیزادە ، قاسم
موەیەدزادە (ھەڵۆ)، ڕێبوار ، چاوە شیخولیسلامی و ... بە سوود وەرگرتن لە شۆڕشی
شیعری نیما و ڕێکخستنی لەگەڵ وێژە و شیعری کوردی، بەرەو نوێخوازی شیعری کوردی
ھەنگاوی باشیان نا. لە ئاخرەکانی دەیەی پەنجای ھەتاوی و سەرەتاکانی دەیەی شەست،
شاعیرانێ وەک جەلال مەلەکشا ، عەلی حسەینیانی و شەریف حسەین پەناھی (شەریف) لەم
بوارەدا قەڵەمیان بە دەستەوە گرت. لە دەیەی حەفتادا کۆمەڵێک شاعیری لاو سەریان
ھەڵدا کە بە ئاگاداری لە گۆڕانکارییەکانی شیعری جیھان، بەرھەمی تازە و جیاوازیان
خولقاند. کەسانێ وەک : مارف ئاغایی[٢١] ، فەرەیدوون ئەرشەدی [٢٢]، ژیلا حسەینی
[٢٣]، محەمەدساڵح سووزەنی[٢٤] ، ڕەحیم لوقمانی ، سیمین چایچی[٢٥] ، کولسووم
عوسمانپوور[٢٦] و ... و ھەروەھا لەم ساڵانەدا شاعیرانێکی لاوتر وەک: ڕەزا عەلیپوور
، ئیبراھیم ئەحمەدی نیا[٢٧]، کامبیز کەریمی[٢٨] ، ئەمیر گەردیگلانی و...بە کاری
نوێتر و جیاوازتر، کەشێکی تازەیان لە شیعری کوردی بەدی ھێنا.

ڕەخنەگەری ئەدەبی کاوان محەمەدپوور لە وتاری: (نوێخوازی لە دەلاقەی مانیفێستە
ئەدەبییەکانی کورد)دا دەڵێت: "شێعری کوردستانی ئێران له دووا کۆچی سواره ئیلخانی
زاده، که‎سێکی وه‎ها لێهاتوو و به توانستی،لە فه‎زای شێعری ئه‎زموون نه‎کرد. هه‎ر
بۆیه که‎وته ژێر کاریگه‎ری شێعری ئه‎و دیوی کوردستان به‎تایبه‎ت گرووپی ڕوانگه_
هه‎ڵبه‎ت کاریگه‎ر شاعیرانی وه‎کوو ره‎فیق سابیر و په‎شێویش له‎و سه‎رده‎مه زۆر
بوو_. کاریگه‎ری شێعری باشوور تا ئه‎و ڕاده‎یه بوو که زۆربه‎ی شاعیرانی کوردستانی
ئێران قه‎یران و کاره‎ساته‎کانی کوردستانی عێراقیان به شێعر ئه‎نووسییه‎وه(بۆ
نموونه ده‎یان شێعر له‎سه‎ر کیمیابارانی هه‎ڵه‎بجه ده‎هۆنراوه،به‎ڵام باسی کیمیا
بارانی سه‎رده‎شت و نۆدشە نه‎ده‎کرا!!). ئه‎م کاریگه‎ریه ‎ته‎نیا له‎به‎رهه‎مبه‎ر
بابه‎تی شێعریدا نەبوو، به‎ڵکوو له فۆرم و تەنانەت به‎کار هێنانی وێنای شێعری و
وشه‎ی شاعیرانیشدا خۆی ئه‎نواند. سوژه‎ی شێعری کوردستانی ئێران هه‎مان سوژه‎ی
ئه‎نفالکراوی شاعیرانی باشوور بوو. ئه‎م ڕه‎وته تا ساڵانی ده‎یه‎ی حه‎فتای
هه‎تاوی(ده‎یه‎ی نه‎وه‎دی زایینی) به‎رده‎وام بوو".[١]



https://ckb.wikipedia.org/wiki/%D8%B2%DB%95%D9%88%DB%8C%D9%86%D8%A7%D8%B3%DB%8C

زەویناسی (بە ئینگلیسی: Geology) زانست و توێژینەوەی ماکی خۆگر و تراوی پێکھێنەری
جەستەی زەویە.زانستی زەویناسی کە ناسراوە بە (geoscience جیۆلۆجیا) لە کۆمەڵە
زانستێک پێکھاتووە کە پەیوەستە بە توێژینەوە دەربارەی دروست بوونی زەوی و پێکھاتە و
پەیوەندی بە گەردوون و گۆڕانکاریە بەردەوامەکان لە رێگەی کارتێکردنی فاکتەرە دەرەکی
و ناوخۆییەکانەوە ، کە پەیوەستن بە گەڕئەستێرەی زەوی و چۆنیەتی دروست بوونی و
پێکھاتە سەرەکیەکانی و دیاری خستن و شی کردنەوەی پێکھاتە سەرەکیەکانی فیزیایی و
کیمیاوی ناخی زەوی.

جێگەی ئاماژە پێدانە لە کۆنەوە زۆرێک لە زانستەکانی تریان بەکارھێناوە بۆ زیاتر
شارەزایی بوون لە زەوی و پێکھاتەکانی وەک : زانستی فیزیا و کیمیا و گەردوونناسی و
بیرکاری و زانستی زیندەوەرزانی، ئەمەش لە پێناو گەیشتن بە ئامانجێکی زانستی لە
چۆنیەتی دروست بوونی پێکھاتە چین چینەکانی زەوی بە ھەموو بەشەکانیەوە ، لە رێگەی
دۆزینەوەی تەواوی ئەو مادانەی کە لە زەویدا ھەن ، وەک ( ئاسن و خەڵووز و نەوت و
بەرد و ئاو و ھتد)

داپۆشراوی زەوی (بە ئینگلیزی: Earth's spheres) یەکێکە لە بەشە سەرەکیەکانی
پێکھاتەی زەوی کە باس لە چۆنیەتی و ئەو ماددانە دەکات کە بوونەتە ڕووپۆش و داپۆشینی
زەوی کە زیاتر ئاشنامان دەکات بە چۆنیەتی و پێکھاتە سەرەکیەکانی ئەو بەشەی کە ڕووی
زەوی داپۆشیوە و کاریگەریەکانی بۆ سەر ناخی زەوی.

زانستی دروست بوون و پێکھاتەی ھەسارەی زەوی، واتا باس لە چۆنیەتی دروست بوونی زەوی
دەکات، زیاتر لە بوارەکانی: بەرد و توێکلی زەوی ) دەکۆلێتەوە، کە بە گرنگترین بوار
لە بواری زەویناسی و روپۆشی ھەسارەی زەوى دادەنرێت.

جیۆدیسیا(بە ئینگلیزی: Geodesya) یان جیۆفیزیا زیاتر کاردەکات لە پێناو لێکۆلینەوە
دەربارەی ئەو ھۆکارو بابەتانەی کە پویەستن بە قەبارەی زەوی و شێوە بەھاوکاری پێوانە
راستەوخۆیەکان و ئەو بابەتانەی کە پەیوەستن بە توێکلی زەوی و ئەم دەستەواژەیە
بەمانای دوو بەش دێت واتا: زەوی و دابەش بوون.

خۆڵ - قوڕ (بە ئینگلیزی: Pedology) پەیوەستە بە لێکۆلنەوە دەربارەی دروست بوون و
گەشەکردنی خۆڵ و قوڕی پێکھاتەکانی زەوی بەتایبەتی لە چینی سەروی زەوی بە قولی ٣٠٠
کیلۆمیتر، ئەویش بۆ زیاتر ئاشنابوون بە پێکھاتەی مادەکانی وەک: ئاسن و ماددە
ئەندامیەکان و ھەوا و گیراوەکانی خۆڵ و ماددەکانی قوڕ.

ھێلکاری زەریاکان یان زانستی ئاو (بە ئینگلیزی: Hydrology) پەیوەستە بە لێکۆلینەوە
دەربارەی ئاو و چۆنیەتی دابەش بوونی بەسەر ڕووی زەوی و دیاری کردنی تایبەتمەندەکان
و سیفاتە سروشتیەکان و کیمیاویەکان و چۆنیەتی کارلێکی لەگەل زەوی و ژینگەدا.

بەشە بەستووەکان (بە ئینگلیزی: Glaciology) پەیوەستە بە لێکۆلینەوە دەربارەی بەشە
بەستوەکانی زەوی. ئەمەش کارلێکێکە لە ئەنجامی دابەزینی پلەی گەرمی و کارلێکە
ھەوایەکان و گازیەکان ئەم چینە پەیدادەبێت.

بەرگی ھەوا (بە ئینگلیزی: Atmospheriac)پەیوەستە بە لێکۆلینەوە دەربارەی بەرگە
ھەوایی و گازیەکانی زەوی و کاریگەریان بۆ سەر گۆڕانکاریەکانی نێو زەوی و
گۆڕانکاریەکانی ئاو ھەوای زەوی و ئەو فاکتەرانەی کاریگەریان ھەیە لەسەر بەردەوامی
گۆڕانکاریەکان لە ھۆکارە فیزیایی و کیمیاویەکان.

ھێڵکاری پێکھاتەی زەوی (بە ئینگلیزی: Geomorphology‏) پەیوەستە بە لێکۆلینەوە
دەربارەی پێکھاتە و چۆنیەتی دروست بوون و ھێڵکاری زەوی وە ھەروەھا ( چیاکان و دەشت
و بیابان و دۆڵ و شیو و ...ھتد ) و ھۆکارەکانی کارتێکردن بۆ دروست بوونی و
گۆڕانکاریەکانیان و ئەو ماددانەی کە لە پێکھاتن بەشداریان کردووە.

زانستی ماددەکان (بە ئینگلیزی: mineralogy) تایبەتە بە لێکۆلینەوە دەربارەی ماددە
پێکھاتوەکانی زەوی و سروشتیان و گۆڕانکاریەکان و کاریگەریان بۆ سەر چینی زەوی و
تایبەتمەندیەکانیان ، ئەمەش بە کاریگەری ھەبوونی فاکتەرە کیمیاوی و فیزیاییەکانی
سروشتی و ھەڵکەوتنی جوگرافیایان لە زەوی ، ئەم ماددانەش وەک :

زانستی بەرد (بە ئینگلیزی: petrology) بەرد پەیوەستە بە دیاری کردنی جۆرەکانی بەرد
و دابەش بوونیان و ھۆکارەکان کە کاریگەریان ھەیە لەسەر ئەم بەردانە و چۆنیەتی دروست
بوون و گەشەلکردنیان و چۆنیەتی پەیوەست بوونیان لە رێگەی کارلێکە موگناتیسیەکانی
ناوخۆی زەوی.

جیۆلۆجیای بینایی (بە ئینگلیزی: structural geology) پەیوەستە بە لێکۆلینەوە
دەربارەی پێکھاتەی بنیاتی توێکلی زەوی و ئەو ھۆکارانەی کە کاریگەریان ھەیە لەسەری
بەتایبەتی ھۆکارە دەرەکی و ناوخۆیەکان.

جیۆفیزیا (بە ئینگلیزی:geophysics) پەیوەستە بە لێکۆلینەوە دەربارەی چینەکانی
ژێرەوەی زەوی و پێکھاتەی چینەکان و ڕێکخستن و ھۆکارەکانی کە بەردەوام کارلێکی لەگەڵ
دەکەن.

جیۆلۆجیای فیزیایی (بە ئینگلیزی: physical geology) پەیوەستە بە لێکۆڵینەوە
دەربارەی ڕووخساری سروشتی زەوی و پێکھاتەکانی سەر ڕووی زەوی. دیاری کردنی
تایبەتمەندیە فیزیاییەکانی بەرد و ناھاوڕێکیەکانی نێوان ھێزی ھەوا و زەوی و
تایبەتمەندیە موگناتیسیەکانی زەوی و بەرگری کارەبایی و پێکەوەبەستن لەگەڵ زەوی و
ماددە سروشتیەکانی. لەم رێگەیەوە دەتوانرێت پێکھاتەکانی زەوی کە پەیوەستن بە فیزیا
دیاری بکرێت :

ئەمە بەشێکی لاوەکیە کە پەیوەستە بە زانستی جیۆفیزیا و کاردەکات لە پێناو
لێکۆڵینەوە دەربارەی پەیدابوونی بومەلەرزە و جوڵەی زەوی لەم کاتانەدا کاریگەریەکانی
بۆ سەر زەوی و ناوەوەی زەوی و ئەو فاکتەرانەی کە دەبنە دروست بوونی بومەلەرزە.

تایبەتە بە بوارەکانی لێکۆلینەوە دەربارەی پێکھاتەی بەرد و مادەکانی زەوی لە رووی
کیمیاویە . دابەش بوونیان بەسەر توێکلی زەوی و دیاری کردنی جۆرەکانیان و ھەبوونی
رێژەی ماددەکان لە نێو یەکتری و شوێنە جیاوازیەکانیان لە توێکلی زەویدا.



https://ckb.wikipedia.org/wiki/%D8%B2%D9%85%D8%A7%D9%86%DB%95%D9%88%D8%A7%D9%86%DB%8C

زمانەوانی ، زمانناسی یا (به‌ ئینگلیسی Linguistics ) بریتییە لە زانستی
لێکۆڵینه‌وه‌ی ورد و هه‌مه‌لایه‌نه‌ی زمان. بە واتایەکی تر زمانەوانی بە دوای
دۆزینەوەی ئەم پرسیارانەدایە: «زمان چیە؟»، «چۆن کار دەکا و لە چی پێکھاتووە؟»،
«مرۆڤەکان چۆن پەیوەندی بە یەکەوە دەکەن؟»، «زمانی مرۆڤ لە چیدا لە گەڵ سیستەمە
پێوەندیەکانی گیانداران جیاوازە؟ »، «منداڵ چۆن زمان دەگرێ؟»، «زمانی مرۆڤ چۆن
گەشەی سەندووە؟»، «خزمایەتی نێوان زمانەکان چۆنە؟»، «تایبەتمەندیه‌ ھاوبەشه‌کانی
زمانەکانی دنیا کامانه‌ن؟»، «مرۆڤ چۆن دەنووسێ و چلۆن زمانی نووسین لێک دەداتەوە؟»
و ...

زمان ناسی بەم واتا تازەوە، زانستێکی نوێیە، بەڵام وەک لێکۆڵینەوە لە سەر زمان بۆ
چەند سەدە پێش لە زایین دەگەڕێتەوە، یانی ئەو سەردەمەی پانینی ڕێزمانی بۆ زمانی
سانسکریت دانا.

لە زمانناسیدا، لە چەند ڕوانگەوە سه‌یری زمان دەکه‌ن: دەنگناسی ، شێوەناسی ،
واتاناسی ، ڕستەناسی ، وشەناسی و ھەروەھا بوارەکانی کۆمەڵناسی زمان ، دەروون ناسی
زمان ، دەمار ناسی زمان ، زمانناسی داد ، زمان و ژیری و ...

زمانەوان یان زمانناس بەو کەسە دەبێژن کە دەپەرژێتە سەر لێکۆڵینەوەی زانستی زمان،
پێچەوانەی بیری باوی کۆمەڵگا، زمانەوان پێویست نیە بە سەر چەن زماندا زاڵ بێ، گرنگ
ئەوەیە بتوانێ دیاردەکانی زمانناسی وەک وشە ، بڕگە ، ڕستەناسی و واتا بناسێ و بە
جوانی لێکی بداتەوە.لە بیرمان بێ کە کاری زمانەوان ناساندنە ، نەوەک دانان .

پانینی لە سەدەی پێنجەمی پێش زایین، ڕێزمانێکی چڕوپڕی بۆ زمانی سانسکریت نووسی،
بەڵام زمانناسی لە واتای ئەمڕۆدا، لە گەڵ نووسینی کتێبی خولی زمانی گشتی بەرھەمی
فردینان دێسوسور دەستی پێکرد. لە دەکانی ١٩٥٠، بیرۆکەکانی نوام چامسکی شۆڕشێکی لەئ
بوارەدا بەرپاکرد و بووە ھۆی سەرھەڵدانی ڕێزمانی زایەنی یان ( Generative grammar).
چامسکی لە سەر ئەو باوڕەبوو کە بنەما و دانستەکانی زمان لە مرۆڤدا سروشتی و زاتییە،
واتە کە فێر بوونی زمان بە شێوەی جێنێتیکی و بۆماوەیی لە مێشکدا داڕێژراوە و ژینگەی
منداڵ تەنیا وەک ھاندەرێک لە فێر بوونی زمانی دایکیدا دەوری ھەیە. منداڵ کۆمەڵێک
زانیاری لە ژینگەی زمانی خۆی وەردەگرێ و بۆ خۆی دەتوانێ کۆمەڵێک پێکھاتەی تازەی لێ
دروست بکات.

یه‌که‌مین شۆڕشی زانستی له‌ گۆڕه‌پانی زمانناسیدا ڕابردوو خوازی یه‌، که‌ له‌
سه‌ده‌ی هه‌ژده‌هه‌می زایینی سه‌ری هه‌ڵدا. خاڵی ده‌سپێکی ئه‌م شۆڕشه‌ بۆ 1786
ده‌گه‌ڕێته‌وه‌، کاتێ که‌ ویلیام جۆنز له‌ وتاره‌ به‌ناوبانگه‌که‌یدا ، ده‌قه‌
سانسکریتیه‌کانی له‌ گه‌ڵ فارسی کۆن و لاتین هه‌لسه‌نگاند و وێکچوونه‌کانیانی
ده‌رخست و ئه‌م زمانانه‌ی بۆ سه‌رچاوه‌یه‌کی هاوبه‌ش، واته‌ زمانی هیند و
ئه‌ورووپایی گه‌ڕانده‌وه‌. دوابه‌دوای ئه‌مه‌ باسی به‌سه‌رهات، خێزان و سه‌رچاوه‌ی
زمانه‌کان داهات، زانایانی ئه‌م سه‌رده‌مه‌ له‌ سه‌رگۆڕانکارییه‌کانی زمان له‌
درێژایی مێژوودا ده‌کۆڵینه‌وه‌.

دووھەمین شۆڕش لە زمانناسیدا ، پێکھاتە خوازی بوو، کە فردینان دێسوسور بە
دامەزرینەری دەناسرێ. شۆڕشی دووھەم کاردانەوەیەک بوو لە ھەمبەر شۆڕشی یەکەم، ئەوەی
سوسور باسی لێدەکرد، بارودۆخی ھاوچەرخە، نە لێکدانەوەی مێژوویی. سوسوور زمانی وەک
سیستەمێک لە نیشانەکان دەبینی و زمانناسی لە سەر بنەڕەتی نیشانە دامەزراند، لە
ڕوانگەی دێسوسورەوە نیشانە ھەمان وشەیە. ئەم جۆرە زمانناسیە تا پەنجا ساڵ دریژەی
سەند.

شۆڕشی سێھەم لە ساڵی ١٩٥٧ ز. لە سەر دەستی نوام چامسکی و لە گەڵ دەربڕینی بیرۆکەی
ڕێزمانی جیھانی و زمان فێربوونی مندالان سەری ھەڵدا، ئەم بیرۆکانە بوونە ھۆی دروست
بوونی چوارچێوەیەکی گرنگ لە زانستی زمانناسیدا کە بە ڕێزمانی زایەنی ناسرا. لە
ڕوانگەی چامسکی، ڕستە یەکەی لێکۆڵینەوە لە سەر زمانە. ئەم ڕوانگەیە لە ١٩٥٧ ەوە تا
ئەمڕۆ بە سەر زانستی زمانناسیدا زاڵە.

بەڵام لە دەیەی شەستەوە، جۆرێکی تر ھاتە ئاراوە، کە ناوی شۆڕشی چوارەمی بە باڵای
خۆی بڕی. ئەگەر چامسکی یەکەی زمانناسی بە ڕستە دانا، لەم ڕوانگەیەدا یەکەی
لێکۆڵینەوە لە زمان وتە یە. چامسکی زمانناسی تێکەڵ بە دەروونناسی و ژینناسی کردبوو،
بەلام لەم ڕوانگەیەدا تێکەڵ بە کۆمەڵناسی بووە. شۆڕشی چوارەم دەڵێ: ھەر ڕستە لە
دەقێکدا، گەرچی زۆر سادەش بێ، ھەڵگری سێ توێکە:



https://ckb.wikipedia.org/wiki/%D8%B2%D9%85%D8%A7%D9%86%DB%8C_%DA%98%D8%A7%D9%BE%DB%86%D9%86%DB%8C

زمانی ژاپۆنی (日本語 بە لاتینی: Nihongo) زمانی فەرمیی ژاپۆنە، لە وڵاتی پالاویشدا
بەکاردێت. ژاپۆنی زمانێکی ڕۆژھەڵاتی ئاسیایە، کە زیاتر لە ١٢٥ ملیۆن کەس لە ژاپۆن
قسەی پێ دەکەن، و زیاتر زمانێکی نەتەوەیییە. ھەروەھا ئەندامیشە لە خێزانی زمانەکانی
ژاپۆنیک یان (ڕیوکیوانی-ژاپۆنی) کە پەیوەندیان بە گرووپی زمانەکانی دیکە بە تایبەتی
زمانی کۆری ھەیە.

کەمێک بەر لە مێژووی زمانە کە دەزانرێت، یاخود کاتێک یەکەم جار لە ژاپۆن بەدی کەوت.
بە ڵگەنامە چینییەکانی سەدەی سێیەم ھەندێک وشەی ژاپۆنییان لەخۆگرتبوو. بەڵام
پەرتووکە گرنگەکان ھەتاکوو سەدەی ھەشتەم بەدی نەکەوتن.

وا دەگوترێت کە ھەمان پێشینیی زمانەکان یاخود زاراوەکانی (ژاپۆنی) و (ڕیوکیوان)
لەلایەن دانیشتوانی کیشوەری ئاسیا یان دورگە نزیکەکانی زەریای ئارامە وە بەرەو
ژاپۆن برابێت. زۆر کەم دەربارەی زمانی ژاپۆنی ئەم سەدەیە دەزاندرێت. لەبەر ئەوەی
یەکەم جار نوسین له چینەوە دەبوایه ئاشنا بکرێت، و هیچ بەڵگه یەکی ڕاستەوخۆش نییه؛
لەبەرئەوه هەرشتێک که دەبێت بزاندرێت لەسەر (ژاپۆن)ی ئەم سەدەیه دەبێت بگەڕێتەوه
سەر بناغەکانی ژاپۆنی دێرین.

ژاپۆنی دێرین کۆنترین قۆناغی بەڵگه داری زمانی ژاپۆنییه. لەدەم بڵاوبوونەوەی
بوزادا، سیستمی نووسینی چینیش بەرەو ژاپۆن ئاورده کرابوو. کۆنترین دەقه
نووسراوەکانی ژاپۆن که دۆزراونەتەوه به زمانی چینی کلاسیکین، به ڵام لەوانەشه
مەبەست لێیان خوێندنەوەیان بووبێت هەر به ژاپۆنی به بەکارهێنانی میتۆدی کانبون. هه
ندێک له م دەقه چینیانه دەستەڕۆیی ڕێزمانی ژاپۆنی نیشان دەدەن، وەکو ڕیزی وشه ( بۆ
نموونه، دانانی کردار له دوای بکه ر). ژاپۆنی دێرین هەروەها سیستمی مان یۆگانا بۆ
نوسین بەکار دەهێنێت، که له سه ر فۆنتی کانجی دانراوه. بناغه کردنی له سه ر سیستمی
مان یۆگانا، ژاپۆنی دێرین له ۸۸ بڕگه ی دیاریکراو پێکدێت. بەهۆی هەموو ئەو بڕگه
زیادانەوه، وا دەردەکەوێت که ژاپۆنی دێرین سیستمی بزوێنی له ژاپۆنی ئێستا زیاتر
بووه- و بەڵکو له 8 بزوێن پێک هاتووه. چەند مادەیەکی ڕێزمانی ژاپۆنی دێرین هێشتا له
زمانه نوێکەدا بەدی دەکرێت.

دەگوترێت ژاپۆنی مۆدێرن له سەدەی ئیدۆ و 1600 سەریهەڵدابێت. له سەدەی ئیدۆ،
ئیدۆ(تۆکیۆی ئێستا) بوو بە گەورەترین شاری ژاپۆن،و زاراوەی ئیدۆ بوو به ژاپۆنی
ستاندارد. له دوای کۆتاییهاتنی دەستبەسەری هاتن و چونی ژاپۆن له 1853دا،بەکارهێنانی
وشەی زمانه ئەوروپییەکان بە ڕێژەیەکی بەرچاو زیادیان کردووە. لە سەدەی ١٩٤٥ تا
ئێستا بەکارهێنانی وشە ئنگلیزییەکانیش بەهەمان شێوە زیادیان کردووە، بەتایبەتی ئەو
وشانەی پەیوەندیان بە تەکنۆلۆژیاوە هەیە.

هەرچەندە ژاپۆنی لە سەرتاسەری ژاپۆن و تەواوی قسەی پێ دەکرێت، بەڵام لە دەرەوەش
بەهەمان جۆر بەکارهێندراوە. لە پێش و لە کاتی جەنگی جیهانی دووەمدا, و لەکاتی
دەستبەسەرداگرتنی تایوان و کۆریا، هەروەها بەشێکی بچووکی چین، فلیپین و چەند
دورگەیەکی دیکەی پاڵاو، تاکەکانی ئەو وڵاتانە فێری ژاپۆنی و هەروەها زمانی
شانشینەکەش بوون. لەبەر ئەو هۆکارەش، چەندەها بەساڵاچووی ئەو وڵاتانە ئێستاش
دەتوانن بە ژاپۆنی قسە بکەن.



https://ckb.wikipedia.org/wiki/%D8%B2%D8%A7%D8%B2%D8%A7%DA%A9%DB%8C

زازاکی (کردکی، کرمانجکی، دملی) یەکێکە لە زاراوە کوردیەکان کە لە باکووری
کوردستاندا کۆمەڵە کوردێک پێی قسە دەکەن. لە شارەکانی وەکوو: ئامەد (دیاربەکر) و
دەرسیم زازاکی ھەوە.

ھەتا ماوەیەکیش لەمەوبەر، ئەو کەسانەی‌ بە زمانی‌ زازا قسە دەکەن، بە بەشێکی‌
دانەبڕاو لە کورد لە قەڵەم ئەدران، کە بە سەر تورکیە، ئێران، عێراق و سوریەدا
بڵاوبوونەتەوە. لە ١٩٨٠کاندا، دروست کردنی‌ ئەلفبایەکی‌ لاتینیی‌ گونجاو بە زمانی‌
زازا بڵاوکرایەوە، بووە ھۆی‌ گەشەسەندنی‌ جۆرێک لە ناسیونالیزمی‌ زازایی‌ کە ھێندێک
لە کوردەکان وەک دەستێکی‌ ھەواڵگرییە تورکییەکان ئاماژەی‌ پێ‌ دەکەن. وەک مەبەستێک
بۆ پارچە پارچەکردنی‌ کوردەکان و لاوازکردنی‌ چەکدارەکانی‌ پارتی کرێکارانی
کوردستان.

ناسیۆناڵیزمی‌ زازایی‌ ھێشتا لای‌ ھێندێک لە زازاکانەوە کە خۆیان بە کورد دەزانن،
دژایەتی‌ دەکرێ. ناسیۆنالیزمی‌ زازایی‌ گرنگی‌ بە دیالێکتی‌ زازایی و ئەو زازاکیە
رەسەنانە ئەدا کە لە تورکیە دان. ھێندێ‌ لە ناسیۆنالیستە زازاییەکانیش نیشتمانێکی‌
سەربەخۆی‌ زازاییان دەوێ‌ لە تورکیەدا کە پێی‌ دەڵێن (زازایستان) کە بێ‌ گومان
لایەنگری‌ لە پەکەکە لە ناو قسەکەران بە دیالێکتی‌ زازاییدا کەم دەکاتەوە. زازا (کە
ژمارەیان دەوەستێتە سەر ئەوەی‌ تا چەند باوەڕمان بە رەگەزو پێناسەی‌ زمانەوانیان
ھەبێ‌، رەنگە لە ملیۆنێکەوە تا سێ‌ ملیۆن بن) دابەش بوون بە سەر موسوڵمانی‌ سوننی‌
و عەلەوییدا. بە شێوەیەکی‌ ئاسایی‌ ئەوانەی‌ بە زازایی‌ قسە دەکەن بە کورد دادەنرێن
و زازایش لای‌ ناسیۆنالیستە کوردەکان و زۆر لە زاناکانیش بە بەشێک لە زمانی‌ کوردی‌
دەزانرێ. ناسیۆنالیستە زازاییەکانیش دەڵێن کە ئەوان خەڵکێکی‌ سەربەخۆن، بە ھۆی‌ لێک
تێنەگەیشتنی‌ ئەوانەی‌ بە زازایی‌ قسە دەکەن و ئەوانەی‌ بە کرمانجی‌ دەدوێن، کە
نزیکەی‌ ٨٠% رەگەزی‌ کورد دەگرێتەوە. ھێندێ‌ زمانناسیش پێیان وایە زازایی‌
نزیکایەتیی‌ لەگەڵ زمانی‌ کوردی‌ و دیالێکتەکانیدا نیە. ھەر چۆنێک بێ‌ کەسایەتیی‌
رەگەزی‌ لە لایەن فاکتەرە نێوخۆییەکانیشەوە ھەروەک فاکتەرە دەرەکییەکانی‌ وەک
رەگەزو زمان، کاری‌ لێ دەکرێ‌. ناسنامەی‌ رەگەزی‌ بە شێوازێکی‌ گشتی‌ پێکھاتەیەکی‌
کۆمەڵایەتییەو دەکرێ سیاسەتی‌ دەوڵەت کاریگەرییەکی‌ زۆری‌ لە سەر ھەبێ‌.



https://ckb.wikipedia.org/wiki/%D8%AE%D9%88%D8%AF%D8%A7%DB%8C_%D8%A8%D8%A7%D9%88%DA%A9

خودای باوک (بەئینگلیزی: God the Father، بەعەرەبی: الله الآب)، ناوێکی ڕەگەزێنراوە
و دراوەتە پاڵ خودا لە هەندێک لە ئایینە یەکتاپەرستییەکاندا، بەتایبەتی لە
باوکایەتییە ئیبراهیمییەکاندا. لەیەهوودییەتدا، خودا ناو دەبرێت بە باوک چوونکە ئەو
درووستکەرە، ژیانپێدەرە، یاسادەرە و پارێزەرە[١]. لە تەقلیدی مەسیحییەتدا، خودا پێی
دەوترێت باوک بەهۆی پەیوەندی نێوان باوک-کور کەلەلایەن یەسووعی مەسیحەوە دیارخرا
بەهەمان ئەو هۆکارانەی سەرووتر[٢].

بەگشتی، ناوی باوک ڕۆڵی خودا دەردەخات وەکوو ژیانپێدەر، دەسەڵاتدار و پارێزەرێکی
بەهێز، زۆرجاریش وەک بێ وێنە، ئۆمنیپۆتێنت، ئۆمنیسایەنت، ئۆمنیپرێزنت لەگەڵ
دەسەڵاتی ناکۆتا و خێرومەندی ناکۆتا کە دەچێتە ئەودیو تێگەیشتنی مرۆڤەوە[٣]. بۆ
نموونە، پاش ئەوەی تۆماس ئەکویناس یەکێک لەشاکارەکانی خۆی بەناوی سووما تیۆلۆجیکا
تەواو کرد، دەگاتە ئەو باوەڕەی کە هێشتا تێگەیشتنی ئەو بۆ خودای باوک دەستی پێ
نەکردووە و ئەمە سەرەتاش نییە[٤]

زۆرینەی جار سیفەتە نێرینەکان دەدرێنە پاڵ خودا، لەکتێبە پیرۆزەکان و گەلێک لە
تەقلیدە یەکتاپەرستییەکاندا. لەکتێبی پیرۆزدا، خودا ڕاستەوخۆ ناونیشانێکی نێرینەی
پێدەدرێت کە "باوک" ـە، لەهەردوو لە پەیمانی کۆن و پەیمانی نوێدا.

بەزۆریی، خودا وەکوو ڕۆحێک پێناسە دەکرێت، بەو شێوەیە ڕەگەزێکی مرۆڤانەی بایەلۆجی
نییە. بۆ نموونە لەفێرکردنەکانی کڵێسای کاسۆلیکدا، لەژمارە ٢٣٩ دا، زۆر بەتایبەتی
ئەم ڕوونکردنەوەیە هاتووە: "خودا نەپیاوە و نە ئافرەتە، ئەو خودایە"[٥].



https://ckb.wikipedia.org/wiki/%D8%AC%D8%B2%D9%85

(بە عەرەبی جزء) قورئان بۆ سەر ٣٠ جوزء دابەشکراوە و ھەر جوزئێک ٢ حزبە و ھەر حزبێک
و بۆ چوار پارچە (أرباع) دابەشکراوە. ھەموو جوزئێک بەناوێک ناسراوە ھۆکارەکەشی بۆ
دەستپێکردنی ئەو وشەیە دەگەڕێتەوە، گرنگ ئەوەیە کە جوزئەکان ژمێردراون و دەست
پێکردن و ناونا بە وشەی سەرەتا ھۆکارێکی گرنگ نییە.

دابەشکردنی قورئان بەسەر چەند جوزئێک سەرەتا لە عێراق لەسەردەمی حەجاجی کوڕی یوسفی
سەقەفی دەگەڕێتەوە و پاشان لە جیھانی ئیسلامی بڵاو بووەوە. قورئان بەسەر ٣٠ جوزء
دابەشکراوە بەھۆی ئەوەی کە لەمانگی ڕەمەزاندا دابەزیوە و دابەشکراوە بە ژمارەی
زۆرترین ڕۆژی مانگی ڕەمەزان کە ٣٠ ڕۆژە. ھۆکارێکی تریش بۆ ئەوەی کەسی خوێنەر
بتوانێت لەماوەی مانگی ڕەمەزاندا قورئان تەواو بکات بەشێوەیەکی سووک و ئاسان.



https://ckb.wikipedia.org/wiki/%D8%AA%DB%95%D9%85%D9%85%D9%88%D9%88%D8%B2

تەمموز یان تەمووز (بە عەرەبی: تموز) ناوی سوریانیی مانگی حەوتەمی ساڵە لە ڕۆژژمێری
گریگۆریدا و ٣١ ڕۆژی ھەیە. بە ئینگلیزی «جوولای» (July (خوێندنەوە)
یارمەتی·زانیاری) و بە فەڕەنسی «ژووییێ» (Juillet) دەوترێ. بە گشتی ئەم مانگە
گەرمترین مانگی زۆربەی ناوچەکانی نیوگۆی باکوورە (لەم ناوچانە دووەمین مانگی
ھاوینە) و بە پێچەوانەوە لە نیوگۆی باشووری زەوی لە زۆربەی ناوچەکانی ساردترین
مانگە. نیوەی دووەمی ساڵی زایینی لە مانگی جوولاییەوە دەست پێ دەکات. لە وڵاتانی
شام و عێراقدا پێی دەوترێت تەمووز بەڵام لە میسر یوولیە بە کاردێنن، لە توونس و
مەغریب و جەزائیر یولیوز دەڵێن. لە زانستی ئەستێرەناسیدا مانگی تەمووز لە کاتێکدا
دەست پێ دەکات کە خۆر لە بورجی قرژانگ [قرژاڵ] دایە و لە بورجی [شێر]دا کۆتایی دێ
بەڵام لە گەردوون ناسیدا لە بورجی دووپشک دەست پێدەکات و لە بورجی قرژاڵدا کۆتاییی
دێ. لە سەردەمی رۆمانیەکاندا کوینتیلیز[quintiliz] بەم مانگە وتراوە بەڵام دوایی
دەگۆڕێ بۆ یۆلیۆ بە ھۆی دانەپاڵی ناوی یۆلیۆس قەیسەر کە لەو مانگەدا لە دایک بووە
لە کاتێکدا ئەم مانگە لای رۆمانیەکان پێنجەم مانگ بووە چونکە مانگەکانی ساڵ
دوانزەیە لە ڕۆژمێری ڕۆمانی دا.



https://ckb.wikipedia.org/wiki/%D8%AA%D9%88%D8%AE%D9%85%DB%95%DA%AF%DB%95%D8%B4%DB%95

گەشەکردنی توخمەکان یان توخمەگەشە (بەئینگلیزی: Evolution) ئەو گۆڕانکاریانەیە کە
لە خەسڵەتە بۆماوەییەکانی زیندەوەرەکاندا ڕوو ئەدەات لە نەوە یەک لە دوای
یەکەکانیاندا. دوای ئەوەی زیندەورەکان دابەش ئەبن بۆ چەند کۆمەڵەیەکی بچووکتر. ئەم
کۆمەڵانە لەوەیە بە شێوەیەکی سەربەخۆ گەشە بکەن و لە کۆتاییدا جۆرێکی نوێ پێک بێنن.
ئەم زنجیرە ھەرەمییە بەیەکداچووە لە ڕووی لێکچوونی تەشریحی و ژێنییەوە.

ئەم پرسیارە لە سەردەمە کۆنەکانەوە مرۆڤی سەرقاڵ کردبوو.. بەپێی مێژووی تۆمارکراو،
مرۆڤ بەردەوام ھەوڵی داوە بۆ وەڵام دانەوەی ئەو پرسیارانە،بە جۆرێک،دەتوانین بڵێن
یەکێکە لە ھۆکارە سەرەکییەکانی سەرھەڵدانی شارستانی و،گیشتن بەم گەشە سەندنەی
ئەمرۆ،بەرھەمی ھەوڵی ئەو وەڵامدانەوەی ئەم جۆرە پرسایرانە بووە، کە تایبەت بووە بە
خودی مرۆڤ.[١]



https://ckb.wikipedia.org/wiki/%D8%A8%DB%95%D8%BA%D8%AF%D8%A7

شاری بەغدا (بەعەرەبی: بغداد، بەئینگلیزی: Baghdad) گەورەترین شاری عێراقە و لە
نێوان وڵاتانی عەرەبیدا لە پاش قاھیرە دووەم شاری گەورەی عەرەبییە. بەغدا لە نێوان
ساڵانی ٧٦٢ بۆ ٧٦٤ درووست کراوە. لە سەردەمێکدا پایتەختی خەلافەتی عەبباسی بووە.
روباری‌ دیجلە بە ناوەڕاستیدا تێدەپەڕێت و بەغدا دەکات بە دوو بەشەی‌ سەرکییەوە
لەڕووی‌ جوگرافییەوە، شاری‌ بەغدا لە دەیەی‌ یەکەمی‌ سەدەی‌ ھەژدەیەمی‌ زاییندا
ئەبووجەعفەری مەنسوور بە شێوەیەکی‌ بازنەیی‌ بە دەوری‌ ڕووباری‌ دیجلەدا نەخشەسازی‌
بۆ کێشاوە و دروستی‌ کردووە. بەغدا لە کۆندا پایتەختی‌ عوسمانییەکان بووە و
پایەیەکی‌ بەرزی‌ ھەبووە لەو کاتەدا، لە بەر ئەوەی‌ بە گرنگترین ناوەندی‌ عیلم و
زانیاری‌ ژمێردراوە، بۆ ماوەی‌ چەند سەدەیەکیش جێگەی‌ پێکگەشتن و ژوانی‌ زاناکانی‌
ئەو سەردەمە بووە. شاری‌ بەغدا یەکێکە لەو شارانەی‌ کە لە مێژووی‌ دەوڵەتی‌
عەباسیدا پانتاییەکی‌ گەورەی‌ ھەیە و پەیوەستە بە مێژووی‌ ئەوانەوە، لە بەرئەوەی‌
دووەمین خەلیفەی‌ عەباسییەکان کە ئەبوو جەعفەری‌ مەنسوور بوو لە ساڵی‌ ٧٦٢ی‌
زاییندا بەغدای‌ بە پایتەختی‌ خۆی‌ ھەڵبژارد؛ دوای‌ ئەوەی‌ بە سەر نەیارەکانیدا
سەرکەوت لە عەباسی‌ و عەلەویەکان، شاری‌ بەغداد لەو سەردەمەدا لە ڕووی‌
بیناسازییەوە شتێکی‌ جیاواز و نوێ‌ بوو، لە چاو شارەکانی‌ دیکەی‌ عەرەبدا، ئەو
سەردەمە لە ڕووی‌ شێوە بازنەیی‌ و بیناسازییە جوانەکەیەوە کە لە ئەورووپادا بە
ھونەری‌ "ئەرابێسک" ناسراوە کە ھونەرێکی‌ تایبەتە بە زەخرەفەی‌ ئیسلامیی‌، لە
سەردەمی‌ ھاروون ڕەشیددا ئەم شارە گەیشتۆتە لقە پۆپەی‌ بەرزی‌ و شکۆداریی‌ خۆیی و
خانوەکانی‌ تا دەھات بە چواردەوریدا جوانتر و فراوانتر دەبوون و وەک چەند شارێکی‌
بچکۆلەی‌ یەکگرتوو دەھاتە بەر چاو کە ژمارەیان ٤٠ شارێک دەبوو.

شاری‌ بەغدا، پاش مردنی‌ ھارونە رەشید لە ساڵی‌ ١٩٣ی‌ کۆچیدا کە بەرامبەر بە ٨٠٩
زایینی‌ دەکات، ئەمینی‌ کوڕی‌ ھارونە رەشید، بە خەلیفە ھەڵبژێردرا، لە سەردەمی‌
ئەمیندا، ئاشوب‌ و شەڕو شۆڕێکی‌ زۆر، کەوتە شاری‌ بەغداوە تا بە کوشتنی‌ خۆی‌
کۆتایی‌ پێھات، دوایی‌ ئەو مەئمونی‌ برای‌ کرا بە خەلیفەی‌ بەغدا لە ساڵی‌ ٨١٤ی‌
زایندا، لە دوای‌ مردنی‌ ھارونە رەشید بە دوو ساڵ ناکۆکی‌ دەکەوێتە نێوان ئەمین
مەئمونەوە و بەم جۆرە دەسەڵاتێکی‌ سەربازی‌ تێدا ھاتەکایەوە، لە سەردەمی‌ مەئموندا
بەغدا بۆ یەکەمین جار ماوەی‌ ١٤ مانگ گەمارۆی‌ ئابووری‌ سەپاوە بە سەریداو بە
حوکمی‌ ئاگرو ئاسن چووە بەڕێوە. لە کۆتایی‌ ٨١٢ی‌ زایین دا ھەردوو سەرۆکی‌ سوپای‌
مەئمون کە ناویان (ھەرسەمەو گاھیر) بوو توانیان لە دوو قۆڵەوە گەمارۆی‌ شاری‌ بەغدا
بدەن، بەو شێوەیە خەلیفە لە کۆشکی‌ سەرۆکایەتی‌ خۆیدا کە بە کۆشکی‌ خولد ناسراوە و
دەکەوێتە سەر کەناری‌ دیجلە، بە تەنیا مایەوە، لەکاتێکدا کە ھەوڵی‌ خۆدەربازکردنی‌
دەدا بەدیل گیراو کوژرا، بەو شێوەیە گەمارۆکە کۆتایی‌ پێھات ، بەڵام بە کوشتنی‌
ئەمین خەڵکی‌ شاری‌ بەغدا زۆر توڕەو نیگەران بوون ، بەم شێوە وێرانی‌ و قاتوو قڕی‌
ڕووی‌ لەو شارە کرد و جوانییەکەی‌ پێشوی‌ نەما.

پاش دروستبوونی‌ پشێوی‌‌و شەڕو شۆڕ لە بەغدادا، نزیکەی‌ دوو ساڵێک ئیبراھیمی‌ کوڕی‌
مەھدی‌ عەباسیی‌، بەسوود وەرگرتن لەو ناکۆکیانەی‌ کە لە نێوان خەڵک و عەباسییەکاندا
ھەبوو، خەریک بوو دەسەڵات بگرێتە دەست، بە لام بەھۆی‌ ناپاکی‌ لێکردنی‌
سەرکردەکانیەوە ناچار بوو دەسەڵات بداتەوە دەست مەئمون، لەبەر ئەوەی‌ مەئمون
فارسەکان پشتیوانیان لێدەکرد و ھەوڵی‌ دەدا کە پایتەختی‌ عەباسی‌ بگوازێتەوە بۆ
خوراسان بۆ ئەوەی‌ بە باشی‌ کۆنتڕۆڵی‌ کاروبارەکانی‌ دەوڵەت بکات، داوای‌ ئەویش
حەسەنی‌ کوڕی‌ سەھل خەلافەتی‌ وڵاتی‌ عێراق و حیجاز و یەمەنی‌ گرتە دەست، بەو
شێوەیە باری‌ ئەمنی‌ بەغدا رووی‌ لە خراپی‌ کردو بشێویی‌ و فیتنە باڵی‌ بەسەردا
کێشا بە یەکجاری‌، تا ئەو کاتەی‌ کە مەئمون لە ساڵی‌ ٨٢٠ گەڕایەوە بەغداو ئەو شارەش
کەمێک گەرایەوە سەر دۆخی‌ جارانی‌ خۆی‌، تا ساڵی‌ ٨٣٤ زایین مەئمون کۆچی‌ دوایی‌
کردو خەلافەت درایە دەست موعتەسەمی‌ برای‌ . لەو کاتەوە بەغدا ئارامی‌ بەخۆیەو
نەبینی‌ تا ساڵی‌ ١١٥٧ زایین، لەو مەملەکەتە گەورە و ئاوەدانە تەنھا شارەکۆنەکە
خۆی‌ و ھەندێک لە دەوروبەری‌ مانەوە. لە ساڵی‌ ١٢٥٨ دا ھۆلاکۆش بە سوپایەکی‌
گەورەوە گەمارۆی‌ بەغدای‌ داو داگیری‌ کرد، ئاگری‌ شەڕو فیتنەی‌ ناوخۆش ھەر
بەردەوام بوو، تا ئەو دەمەی‌ تەتارەکان چونە بەغدا و کۆتاییان بە دەسەڵاتی‌
موعتەسەم ھانی‌ و خۆیی‌ و ماڵ و منداڵ و دارو دەستەکەیان ھەموو کوشت و قەتڵ و
عامێکی‌ گەورەشیان لەو شارەدا بەرپاکرد و بەزەییەیان بە ژن و منداڵ و پیریشدا
نەھاتەوە، بەو شێوەیە کۆتایی‌ بە دەسەڵاتی‌ خەلافەتی عەبباسی‌ ھات کە زیاتر لە پێنج
سەدەی‌ خایاند.

شاری‌ بەغدا لە سەردەمی‌ ئەحمەد جەلائیری‌دا تەیمووری لەنگ زیاد لە جارێک
پەلاماری‌دا و دواجاریان لە ساڵی‌ ١٤٠٠ زایندا داگیری‌ کردو ئازارو ئەشکەنجەیەکی‌
زۆری‌ دانیشتوانەکەی‌ داو پەرژو بڵاوەی‌ پێکردن و لە ماوەی‌ ھەفتەیەکدا کارێکی‌
وای‌ پێکردن بەھیچ زمانێک باسناکرێت. پاش ئەوەی‌ تەیموری‌ لەنگ لە ساڵی‌ ١٤٠٤ی‌
زایندا کۆچی‌ دوایی‌ کرد، جارێکی‌ دیکە سوڵتان ئەحمەد جەلائیری گەڕاوە بۆ بەغداد لە
١٤٠٥دا ، دوای‌ ئەویش ناکۆکی‌ کەوتە نێوانیان لەگەڵ سوڵتان قەرە یوسفی‌ تورکمان
نەژاددا و تورکمانەکان لە ساڵی‌ ١٤١٠ دا توانیان سوڵتان ئەحمەد بکوژن و لە ساڵی‌
١٤١١ بە سەرۆکایەتی‌ محەمەد شا بچنە سەر حوکم و دەسڵاتی‌ شاری‌ بەغدا بگرنەدەست
دوای‌ ئەوەی‌ دەرگاکانی‌ ئەو شارە لەلایەن خەڵکەکەیەوە داخرا بە ڕوویاندا. بەو
شێوەیە بەغدا لە ژێر دەسەڵاتی‌ تورکمانەکاندا مایەوە تا ساڵی‌ ١٥٠٩ زاینیی‌ ، تا
ئەو کاتەی‌ سەفەوییەکان بە سەرکردایەتی‌ شا ئیسماعیلی‌ سەفەوی بەغدایان داگیر کرد
لە ساڵی‌ ١٥٣٥ زاییندا، لە دوای ئەوانیش جارێکی‌ دیکە عوسمانییەکان ھاتنەوەو
دەسەڵاتیان لە سەفەوێکان سەندەوە و دواجار جارێکی‌ دیکە سەفەوییەکان توانیان لە
ساڵی‌ ١٦٢٤دا دەسەڵاتیان لێبسەننەوە و تا ساڵی‌ ١٦٣٩ فەرمانڕەوایی‌ بەغدایان کرد،
تا ئەو دەمەی‌ سوڵتانی‌ عوسمانیی‌ مرادی‌ چوارەم حوکمی‌ بەغدای‌ گرتە دەست و تا ئەو
کاتەی‌ کە ئینگلیزییەکان لە ئاداری‌ ١٩١٧دا ھاتن و دەسەڵاتیان گرتە دەست ھەر ئەوان
حوکمی‌ بەغدایان کردووە. بەمشێوەیە بەغدا ھەروەکو زۆربەی‌ ناوچەکانی‌ دیکەی‌ عێراق
کەوتە ژێر فەرمانڕەوایی‌ و ئینتدابی‌ بریتانیاوە تا ئەو کاتەی‌ شۆرشی‌ بیست واتە
پورە ئەلعەشرین دەستی‌ پێکرد.

شاری‌ بەغدا لە چوارچێوەی‌ شارستانیەتی‌ خۆیدا چەند گۆرانکارییەکی‌ گەورەی‌ بە
سەردا ھاتووە، لە سەردەمی‌ بابلیی و سلوقی‌ و گریک و تورک و فارسەکانەوە کە بە
شارەکانی‌ کیسرا ناودەبرا دەستی‌ پێکردوە ھەتاکو ئەمڕۆ کە بە بەغدای‌ عێراقی‌
فیدڕاڵ دەناسرێت. دوای‌ ئەو ھەموو کارەسات و نەھامەتییەی‌ کە بە سەر شاری‌ بەغدادا
ھاتووە لە مێژوودا، ھێشتا ھەروەکو خۆی‌ ماوەو لە ھەردوو دەرگای‌ سەروو خوارویەوە بە
ڕووکاری‌ ڕۆژئاوای‌ دیجلەدا چەند ناوچەیەکی‌ دیکەی‌ نوێش چۆتەسەری‌. بەغدا لە
سەردەمی‌ ھارونە رەشیددا مەڵبەندی‌ رۆشنبیریی‌ و زانست بوو، لە ٨٠٠ زایندا ئەو دەمە
دانیشتوانەکەی‌ پتر لە یەک مایۆن کەس دەبووە، بەڵام بەھۆی‌ شەڕە یەک لە
دوایەکەکانی‌ تورک و تەتار و فارس و مەغولەوە کاولو وێران بوو، ھەروەھا گەلێک
کارەساتی‌ وەک سوتان و لافاو نەخۆشی‌ و برسێتیش ڕوویان تێکردووە .

شاری‌ بەغدا لە ساڵی‌ ١٩٢١دا بۆتە پایتەختی‌ عێراق و بەھۆی‌ شەڕی ئێران و عێراقەوە
لە ساڵانی‌ ھەشتاکاندا و جەنگی‌ کەنداوی‌ دووەم لەساڵی‌ ١٩٩١دا و جەنگی‌ کەنداوی‌
سێیەم لە ساڵی‌٢٠٠٣، جارێکی‌ دیکەش کەوتۆتەوە بەر شاڵاوی‌ وێران کاریی‌ و قات و قڕی
‌و برسێتی‌ و شەڕی‌ برکوژیی‌ و تایەفەچێتی‌ بەھۆی‌ سیاسەتی‌ وڵاتانی‌ دراسێیەوە.
ئێستا شاری‌ بەغدا دەکەوێتە سەرووی‌ شاری‌ بابل بە ٩٠ کیلۆمەتر و چەند کیلۆمەترێکیش
لە سەروی‌ شاری‌ قتیسون واتە ئەلمەدائینی‌ جارانەوەیە کە بە سەنتەری‌ ناوەندی‌ وڵات
دادەنرا تا ئەو کاتەی‌ لە سەردەمی‌ عەباسێکاندا شاری‌ بەغدای‌ ئێستا جێگای‌ گرتەوە.

لەوانە "ئەلمەدینە ئەلمدەوەرە" واتە شارە خڕەکە کە شتێکی‌ نوێ‌ بوو لە سەردەمی‌
خۆیدا.[ژێدەر پێویستە]

لە شاری‌ بەغدادا چەند مۆزەخانەیەکی‌ تێدایە پاشماوەی‌ گەلێک ئاسەواری‌ کۆنی‌ تێدا
نیشان دەدرێت وەکو خشڵ و دراوی‌ کۆن و پەیکەری‌ کۆنی‌ سەدەکانی‌ پێش زایین ھەتا
سەدەی‌ حەڤدەی‌ زاینیی‌، ھەروەھا ئاسەواری‌ سەردەمی‌ خەلافەتەکانی‌ ئیسلامی‌. لە
شاری‌ بەغدادا کۆنترین مزگەوتی‌ مێژوویی‌ تێدایە مێژوویان دەگەرێتەوە بۆ سەردەمی‌
موعتەسەم، لەوانەش مزگەوتی‌ ئەلخولەفا کاتی‌ خۆی‌ بە مزگەوتی‌ خەلیفە موعتەسەم
ناوی‌ براوە، ھەروەھا مزگەوتی‌ ئەحمەدییە کاتی‌ خۆی‌ قوتابخانەکەی‌ ئیمام ئەحمەدی‌
حەنبەل بووەو مزگەوتی‌ ئیمام موسای‌ کازم ‌و مزگەوتی‌ مەرجان کە دەکەوێتە بازاڕی‌
شۆریجەی‌ شاری‌ بەغداوە. ھەروەھا مزگەوتی‌ مەنسور و مەھدی‌ و مزگەوتی‌ رەسافە،
ھەروەھا چەند قوتابخانەیەک کە خاوەنی‌ مێژوویەکی‌ دێرینن، وەکو قوتابخانەی‌
ئەلشەرقییە لە نزیک مەزارگەی‌ ئەبی‌ حەنیفەی‌ نوعمان و قوتابخانەی‌ موەفەقییە،
ئاسفییە، سلجوقییە، نازمیە.

شاری‌ بەغدا لەرووی‌ بازرگانییەوە بە سەنتەرێکی‌ گرنگی‌ بازرگانی‌ دادەنرێت، بۆ
ھەموو پارێزگاکانی‌ عێراق، ھاوکات چەند کارگە و وەرشەیەکی‌ پیشەسازیی‌ گرنگی‌
تێدایە لە بەرئەوەشە کە بە سەنتەری‌ پیشەسازیی‌ دەژمێردرێت، لە ھەمان کاتیشدا.

ھەروەھا بەغدا وەکو بازنەیەکی‌ پەیوەندی‌ وایە لە نێوان سووریا و تورکیا و ھیندستان
و خوارووی‌ رۆژھەڵاتی‌ ئاسیادا کە لەڕووی‌ بازرگانیردنی‌ نێودەوڵەتییەوە شوێنێکی‌
گرنگی‌ ھەیە، ھاوکات بە غدا لەڕووی‌ گەشتیارییەوە شوێنی‌ گرنگە و زیاتر لە یەک
ملیۆن کەس ساڵانە ڕووی‌ تێدەکەن، بەتایبەتی‌ زۆربەیان لە وڵاتانی‌ دراسێوە دێن بە
مەبەستی‌ زیارەت کردنی‌ شوێنە پیرۆزەکانی‌ وەک شاری‌ نەجەف و کەربەلا و چەند شوێنی‌
دیکەش کە بە شاری‌ بەغدادا تێدەپەڕن. لە ھەمان کاتیشدا لەڕووی‌ کشتوکاڵییەوە بە
ناوچەیەکی‌ گرنگی‌ عێراق دادەنرێت، لەبەرئەوەی‌ سامانێکی‌ ئاویی‌ باشی‌ ھەیەو
زەویەکەشی‌ بە پیتە.

زۆرینەی‌ دانیشتوانی‌ شاری‌ بەغدا سوننە مەزھەبن‌و ھاوکات ‌و کورد و تورکمانیش
پێکھاتەیەکی‌ دیکەی‌ دانیشتوانی‌ ئەم شارەن. یەزیدی‌ و سوبی‌ و مەسیحییەکانیش
کەمایەتییەکی‌ دیکەن و لە پێش ساڵی‌ ١٩٤٨یشدا جولەکەکانیش رێژەیەکی‌ زۆریان لەشاری‌
بەغدا ھەبوون، بەڵام دوای‌ دامەزراندنی‌ دەوڵەتی‌ جولەکە ژمارەیان بەرەبەرە ڕووی‌
لە کەم بوونەوە کرد تا ساڵانی‌ پەنجاکان وای‌ لێھات ژمارەیان بەرەو نەمان چوو.

لە ئێستادا شاری‌ بەغدا بە یەکێک لە چوار پایتەختە گەورەکەی‌ وڵاتانی‌ ئیسلامیی‌
دادەنرێت لەڕووی‌ گەورەیی‌‌ و زۆریی‌ دانیشتوانەکەیەوە، شاری‌ بەغدا بە شەقامە پان
‌و رێکەکانی‌ بەناوبانگە کە بەدەوریدا کۆشک و تەلاری‌ مۆدێرن چوون بە ئاسماندا،
بەپێی سەرژمێرییەکانی ساڵی ٢٠١١، ژمارەی دانیشتوانی ئەم شارە ٧,٢١٦,٠٤٠ کەس بووە.

لەشاری‌ بەغدادا گەلێک شوێنێکی‌ گرنگ‌و بەناوبانگ ھەن کە بوونەتە ناسنامەی‌ ئەو
شارە. لەوانەش قوتابخانەی‌ (الاصفیة و مزگەوتی‌ مەرجان و مزگەوتی‌ قەبەلانی‌ و
زانکۆی‌ مستنصریة و مزگەوتی‌ خولەفا ‌و شوێن نەزەرگەی‌ ئیمام موسای‌ کازم و
مەرقەدی‌ شێخ عەبدولقادری گەیلانی‌ و مزگەوتی‌ حوسەین پاشا و مزگەوتی‌ ئیمام ئەعزەم
و تەواری‌ بەغداو کاتژمێرەکەی‌ شاری‌ بەغداو وێستگەی‌ شەمەندەفەری‌ نێو دەوڵەتی‌ و
تابلۆی‌ ئازادی‌ جەواد سەلیم (واتە نصب الحریة)ی‌ گۆڕەپانی‌ تەحریر، پەیکەری‌
کەھرەمانە و دوورگەی‌ بەغدای‌ گەشت و گوزاریی‌ و گۆرەپانی‌ پاشایەتی‌ لە ناوچەی‌
ئەعزەمیە و یاریگای‌ شەعب کە گەورەترین یاریگای‌ تۆپی‌ پێی عێراقە. ھەروەھا
کتێبخانەی‌ "بەیتولحیکمە" و گۆڕەپانی‌ ئاھەنگ گێڕانی‌ "کەوانی‌ سەرکەوتن" کە بە
ساحەی‌ ئیحتیفالات ناسراوە و مینۆمێنتی‌ سەربازی‌ ون و کۆشکی‌ کۆبوونەوەکان ‌و
پردی‌ ھەڵواسرا و و پردی‌ دوو قات واتە (جسر المعلق و جسر ذو الطابقین) بازاڕی‌
شۆریجە و بازاڕی‌ غەزل کە دەکەونە ناوەڕاستی‌ شاری‌ بەغداو کۆنترین بازاڕن لەو
شارەدا.



https://ckb.wikipedia.org/wiki/%D8%A6%DB%95%D9%86%DB%86%D9%86%DB%8C%D9%85%DB%86%D8%B3

ئه‌نۆنیمۆس (بێناو)(بە ئینگلیزی: Anonymous) گرووپێکە، لە ساڵی ٢٠٠٣ دامەزراوە، لە
ڕووی ھاککردنەوە بە بەھێزترین و بەتواناترین گرووپی ھاک دادەنرێـت. لەم ساڵانەی
دواییدا و ئەو کارانەی ئەوان کردوویانە لەوەو پێش نەکراوە و بەھێزترینیشیان
ھاککردنی ماڵپەری پلەی ستەیشتن و پنتاگۆنی ئەمریکی بوو، ھەروەھا ھاککردنی ماڵپەری
ئێف بی ئای بوو، ئەمە جگە لەوەی سەدان ماڵپەری تری حوکوومییان لە سەرانسەری جیھان
ھاک کردووە.ئەنۆنیمۆسەکان داوای شتی وادەکەن کە ئەستەم بێ بۆنمونە داوای ئەوە دەکەن
کەلە ئەمازۆن هەمووشت خۆڕایی بێ واتە ئەگەر کەسێ بیەوێ دەتوانێ یەک پاکەتی گەورەی
تلیاک بکڕن بەڵام ئەنۆنیمۆسەکان دەڵێن کەسی ئاقڵ تلیاکی ناوێت ه‌. .



https://ckb.wikipedia.org/wiki/%D8%A6%DB%95%D9%84%D9%81%D9%88%D8%A8%DB%8E%DB%8C_%D8%B9%DB%95%D8%B1%DB%95%D8%A8%DB%8C

ئەلفوبێی عەرەبی یاخود ئەلفوبێی ئارامی کە ئەمڕۆ بە ھەڵە ناوی دەبردرێت بەئەلفوبێی
عەرەبی چونکە لەڕاستیدا ئەم ئەلفو بێیە مێژوویەکی زۆرکۆنتری ھەیە لەکاتێک ھەندێک
کەس بۆسەردەمی نوسینەوەی قورئانی پیرۆز دەگەڕێننەوە، ئێمە ھەموومان دەزانین کە
قورئانی پیرۆز بەزمانی عەرەبی نوسراوەتەوە بەڵام بە ڕێنوسی ئارامی باچاوێک لە مێژوو
بکەین بزانین قورئانی پیرۆز بە چەند قۆناغ نوسراوەتەوە بابڕۆین بپرسین کەی خاڵ
یاخود نوقتە بۆ نوسراوەکانی قورئانی پیرۆز زیاد کران، پاشان فارسەکان کەبەر لەھاتنی
ئیسلام خاوەنی کیان و دەوڵەت بوون بە چ ڕێنووسێک نوسینیان کردوە، بێگومان ئەو
ڕێنوسەی یاخود ئەلفوبێیەی کە ئیمڕۆ ناومان لێناوە ئەلفوبێی عەرەبی ئەلفوبێیەکی
ئارامیە فارسەکان بەر لە عەرەبەکان بەکاریان ھێناوە کەئێستا بەکاردێت بۆ نووسینی
چەندین زمانی ئاسیای وئەفریکی، وەکو زمانی عەرەبی زمانی ئوردی و زمانی کوردی.
ئەلفوبێی ئارامی ئەلفوبێی بەپلەی دووەم دێت لە ڕووی بەکارھێنانەوە لەدوای ئەلفوبێی
لاتینی.

بەر لەسەرھەڵدانی ئاینی پیرۆزی ئیسلام عەرەبەکان لە نیمچە دورگەی عەرەبی دەرنەچوو
بوون مەگەر بازرگانەکانی نێوان شام و مەککە نەبێت، پاشان عەرەبەکان شیعریان
لەبەردەکرد نەدەنوسراوە چونکە نوسینێکیان نەبوو، دوای ھاتنی ئاینی پیرۆزی ئیسلام
وھاتنەدەرەوەی عەرەبەکان لە نیمچە دورگەی عەرەبی و بلاوبونەوەی خوێندەواری لەناو
میللەتە جۆربەجۆرەکان لەسەر ھەمان ئەو ئەلفوبێیە ڕۆیشتن وەک: ئوردی، پشتو، بلوچی،
مێلایو، ھەوسا (لە ڕۆژئاوای ئەفریکا)، ماندیکی، سەواحیلی لە (ڕۆژھەڵاتی ئەفریکا)،
بیلتسی، براھوی پینجانی (لە پاکستان)، کشمیری و سیندی (لە ھیند و پاکستان)، ئارووی
(لە سریلانکا)، ئاگووری (لە چین)، کازاخستانی (لە ئاسیای ناوەڕاست)، ئۆزبەکی (لە
ئاسیای ناوەڕاست)، قیرگیزی، ئازەری، کوردی (لە ئێران وعێراق)، تورکی عوسمانی،
ئیسپانی (لە ڕۆژئاوای ئەوروپا)، فارسی. ھەروەھا پیت وھێمای نوێ زیادکراوە بۆ
ئەلفوبێی ئارامی.



https://ckb.wikipedia.org/wiki/%D8%A6%DB%8C%D8%B3%D8%A7%DA%A9_%D9%86%DB%8C%D9%88%D8%AA%DB%86%D9%86

سێر ئیساک نیوتۆن (بە ئینگلیزی: Sir Isaac Newton) (٢٥ی کانوونی یەکەمی ١٦٤٢ -٢٠ی
ئازاری ١٧٢٧)[٣] فیزیکزان، بیرکار، ئەستێرەناس، فەیلەسوفی سروشتی، کیمیاگەر و زانای
ئیلاھیاتی خەڵکی ئینگلیز و لە پیاوانی ئەنجومەنی پادشایی بوو. نیوتۆن لە لایەن
لێکۆڵەران و خەڵکی ئاسایییەوە وەکوو یەکێک لەو کەسانەی کە گەورەترین کاریگەریی
لەسەر مێژووی مرۆڤ درووستکردوە دەناسرێت[٤].

نیوتۆن لە ووڵترۆپ مانۆری سەر بە ناوچەی لینکۆڵن شایەر لە دایکبووە کە باوکی کۆچی
دوایی کرد ئەم لە سکی دایکیدا بووە بە سێ مانگ،[٥] پاش ئەوەی نیوتۆن تەمەنی بوو بە
دوو ساڵ دایکی شویکردووە بە پیاویکی ترو نیوتۆنی لای نەنکی بەجێھێشت، نیوتۆن
سەرەتای ژیانی بە کولە مەرگی و بەبێ دایک و باوک بەسەر برد، نەنکی ھەوڵێکی زۆری دا
بۆ پێگەیاندن و خستنە بەر خوێندنی، لە سالی ١٦٦١دا دواناوەندی تەواو کرد و لە شاری
کامبریج لە کۆلێجی ترینیتی وەرگیرا،[٦] ئەو کۆلێجەی کە نیوتۆن دەستی بە خوێندن کرد
تیایدا لەسەر ڕێچکەی فەلسەفی ئەرەستوو دەیان خوێند، بەلام نیوتۆن حەزی بە
لێکۆڵینەوەی فەیلەسووفەکانی ئەو سەردەمەی خۆی دەکرد وەکوو دێکارت و گالیلێو گالیلەی
و کۆپەرنیکۆس و یۆھانس کێپلەر. لە ساڵی ١٦٦٥ دا نیوتۆن دەستی بە داڕشتنی بیردۆزێک
کرد کە لە پاشە ڕۆژدا بە (ژمێرەزانی زۆر بچووک) ناسرا کە بەشێکە لە بیرکاری، پاش
ئەوەی کە نیوتۆن بڕوانامەی زانکۆی بە دەستھێنا لەو ساڵەدا نەخۆشی پەتا لە ئەورووپا
بڵاوبوەوە کە بە پەتا گەورەکەی لەندەن ناسراوە، کە بووە ھۆی داخستنی زانکۆکە،[٧]
پاش بەجێھێشتنی زانکۆ نیوتۆن بۆ ماوەی دوو ساڵ لە ماڵەوە مایەوە و خۆی بە
لێکۆڵینەوەی (ژمێرەزانی و ئاوێزە و یاسای کێشکردنی زەوییەوە) سەرقاڵ کرد و پەرەیدا
بە بیردۆزەکانی.[٨] لە ساڵی ١٦٦٧ گەڕایەوە بۆ زانکۆی کامبریج و وەکو ھاوەڵی سیانەی
پیرۆز کار بەدەست بوو.[٩]

نیوتۆن لە ژیانی خۆیدا ژنی نەھێناوە و کەسی لە پاش بەجێنەماوە.[١٠] دوا رۆژەکانی
ژیانی خۆی لە شاری لەندەن بەسەر برد و ھەر لەو شارەش لە ڕۆژی ٢٠ی ئازاری ١٧٢٧ ماڵ
ئاوایي لە جیھان کرد و لە گۆڕەپانی وێست مانچستەر ئابی تەرمەکەی بە خاک سپێردراوە.

نیوتۆن بیست و پێنج ساڵی دوایی تەمەنی خۆی لە دژایەتی کردنی لیبنزدا بەسەر برد کە
یەکێک بوو لە نەیارانی ئەو، لیبنز ھەمیشە نیوتۆنی بە فێڵباز لە قەڵەم دەدا ئەویش
ھەوڵی ئەوەی دەدا کە لە ڕێگەی سەلماندنی بیردۆزەکانیەوە بەر پەرچی لیبنز بداتەوە،
لە ساڵی ١٦٧٠ بۆ سالی ١٦٧٢ نیوتۆن لێکۆڵینەوەیەکی چڕو پڕی لە سەر زانستی بینین
ئەنجامدا و لە پاشانیش بەشێوەکی زانستیانە بۆچوونەکانی خۆی سەلماند ، جاریکی دیکە
نیوتۆن بۆ لێکۆلیینەوە لەسەر ئەو بنەمایانەی کیبلر دایڕشتبوو لەسەر کایەی کێشکردنی
زەوی دەستپێکردەوە پاش ئەوەی راوبۆچونی ھەردوو زانا (ھۆک و فلامیستد)ی سەبارەت بە
دەرئەنجامەکانی لە لێکۆلینەوەکەی وەرگرت دەر ئەنجامی ئەو لیکۆلیینەوەیەی ئاشکراکرد
کە یاساکانی جوڵەی لە خۆگرتبوو. لە ساڵی ١٧٠٣ دا نیوتۆن بە ھۆی شارەزاییەوە لە
زانستی فیزیادا بو بە سەرۆکی ئەکادیمیای شاھانە، لە ساڵی ١٧٠٥ دا لەلایەن شاژنی
بەریتانیای ئەو کاتەوە کە ناوی (ئان) بوو وەک ڕێزلێنانێک لە کارەکانی نازناوی سوار
چاکی لێنرا.

پەرتووکەکەی بەناوی "پرەنسیپە بیرکارییەکانی فەلسەفەی سروشتی" (بە لاتین:
Philosophiæ Naturalis Principia Mathematica) کە ساڵی ١٦٨٧ دەرچووە، بە یەکێک لەو
پەرتووکانەی کە گەورەترین کاریگەریی لە سەر مێژووی زانستدا ھەبووە دەژمێردرێت و
بناغەی بۆ بەشیکی گەورە لە میکانیکی کلاسیک داناوە. لەم پەرتووکەدا، نیوتۆن وەسفی
یاسای ڕاکێشانی گەردوونی و ھەرسێ یاساکانی جووڵەی کردووە، کە زاڵێتی پەیدا کرد
بەسەر ڕوانگەی زانستیی سێ سەدەی داھاتووی خۆیدا سەبارەت بە گەردوونی فیزیکی. نیوتۆن
بە سەلماندنی تەبایی و جۆربوونی یاساکانی کیپلەر بۆ جووڵەی ھەسارەیی لەگەڵ بیرۆکەی
ڕاکێشانەکەی خۆی، نیشانی دا کە جووڵەی شتەکان لە سەر زەوی و جووڵەی تەنە
ئاسمانییەکان یەک کۆمەڵە یاسای سروشتی دەستی گرتووە بەسەر ھەردووکیاندا و بەم جۆرە
ھیچ گومانێکی لە دەوروپشتی بیرۆکەی ناوەندێتیی خۆر نەھێشتەوە و ڕاپەڕینی زانستیی
پێشخست.

لە میکانیکدا، نیوتۆن پرەنسیپەکانی مانەوەی ڕاوەش و ڕاوەشی گۆشەیی داڕژاند. لە
زانستی بینیندا، یەکەم تێلیسکۆپی پێچەوانەکەری داھێنا، ھەروەھا گەشەی بە بیردۆزی
ڕەنگەکان دا، پتشبەستوو بەوەی کە پەپکەی شیکەرەوە دەتوانێت تیشکی سپی بگۆڕێت بە
ڕەنگەکانی پێکھێنەری شەبەنگی بینراو.

لە بیرکاریدا، نیوتۆن ئیعتیباری گەشەپێدانی هەژماری جیاکاری و تەواوکاریی لەگەڵ
گۆتفرید لایبنیتسدا کردە دووکوتەوە. ئەو ھەروەھا بیردۆزی دووڕستەییی گشتی‌ پێدراوی
سەلماند، گەشەی دا بەو شێوازە کە ئەمڕۆکە شێوازی نیوتن بۆ نزیکبوونەوە بە سفرەکانی
فانکشنی پێ دەڵێن.

شوێن و پایەی نیوتۆن ھەر بەرز و پلەدار بووە لە نێو زانایاندا، بەپێی ئەو ڕاپرسییەی
ساڵی ٢٠٠٥ کە پەیوەندیدار بوو بە زانایانی "کۆمەڵگە شاھانە"ی بریتانیا، کە پرسی
ڕاپرسیییەکە دەیوت (کام زانا گەورەترین کاریگەری لەسەر مێژووی زانست ھەبووە، نیوتۆن
یان ئەلبەرت ئاینشتاین لە ئەنجامی ڕاپرسییەکەشدا نیوتۆن ئەو پلەیەی بەدەستھێنا، کە
خاوەنی زۆرترین و گەورەترین کاریگەرە. لەگەڵ ئەوەی نیوتۆن کەسێکی ئیماندار بووە
ھەرچەندە لەگەڵ ھیچ ئاینێکی سەرەکیدا ڕێکنەکەوتووە. بە پێی کتێبی "مایکڵ ھارت" کە
لە سالی ١٩٧٨ دا بڵاوی کردەوە تیایدا ناوی گرنگترین ١٠٠ کەسایەتی مێژووی مرۆڤایەتی
نووسیوە و بە پێی پلە ڕێکیخستوون، نیوتۆنی لە پلەی دووەمدا داناوە.[١١]



https://ckb.wikipedia.org/wiki/%D8%A6%D8%A7%D9%88

ئاو ماددەیەکی کیمیایییە، کە بە H2O ھێما دەکرێت. یەک مۆڵگە لە ئاو پێک دێت لە
گەردێک ئۆکسجینێک و دوو گەرد لە ھایدرۆجین کە بە بەندی ھاوبەش پێکەوە بەستراون. ئاو
شلە لە باری پێوانەییدا، بەڵام لەسەر زەوی زۆرتر بەشێوەی ڕەق، سەھۆڵبەند و بەشێوەی
گاز ھەیە. ئاو ٧٠.٩٪ ی ڕووی زەوی دادەپۆشێت. [١]

لەمرۆڤدا، ھەموو خانەکانی‌ لەش لە سەرەوە تا سەری‌ پەنجەکانمان پێویستی‌ بە ئاوە بۆ
بەردەوامبوونی‌ ژیان، لەشی‌ مرۆڤ نزیکەی‌ ٢/٣ (دوو لەسەر سێ) ی‌ پێکھاتەکەی‌ ئاوە،
ئەندامێکی‌ وەک مێشک ئاو ٪٩٠ ی پێکدەھێنێت، بۆیە ئەگەر ئاوی‌ پێویست نەگاتە مێشک و
ئەندامەکانی‌ تر، ئەوا لەش ناتوانێت کارەکانی‌ خۆی‌ بەباشی‌ بەڕێوە بەرێت، ئەگەر
ھاوسەنگی‌ ڕێژەی‌ ئاو لە لەشدا ڕانەگیرێت ئەوا زیان و ئازار بەلەش دەگەیەنێت. کاتێک
مرۆڤ ماسوولکەکانی‌ لەشی‌ بەکار دەھێنێت، بڕێکی‌ زۆر ئاو بەکار دەھێنێت و ونی‌
دەکات، تەنھا لە جوڵەی‌ ئاسایی‌ ڕۆژانەی‌ ماسوولکەکاندا دوو کووپ ئاو بەکار
دەھێنێت، کرداری‌ ھەناسەدانی ئاسایی مرۆڤ ڕۆژانە نزیکەی‌ ٣-٤ کووپ ئاو لە لەش
دەکاتە دەرەوە، سەر باری‌ ئەوەی کە ڕێژەیەکی‌ زۆری‌ ئاو بە پاشەڕۆ و ئارەقکردنەوە
دەکرێتە دەرەوە.

خواردنەوەی‌ ئاو بەڕێژەیەکی‌ زۆر لەسەریەک، دەبێتە ھۆی‌ ژەھراویبوون بە ئاو (بە
ئینگلیزی:Water Intoxication)، بە تایبەتی‌ لە منداڵی‌ ساوادا کە ڕێژەیەکی‌ زۆر ئاو
لەگەڵ شیر وەردەگرێت (کاتێک کە شیری‌ زۆر ڕوونی پێدەدرێت) یا لەکاتی‌ کەشوھەوای‌
گەرم خواردنەوەی‌ لەسەریەکی‌ ئاو، ئەمەش دەبێتە ھۆی‌ ھەڵاوسانی‌ خانەکانی‌ لەش و
کەمبوونەوەی‌ خەستی‌ خوێن و بەرزبونەوەی‌ پەستانی‌ خوێن بەھۆی‌ زیادبوونی‌ قەبارەی‌
خوێنەوە.



https://ckb.wikipedia.org/wiki/%D8%A6%D8%A7%D8%A8%D9%88%D9%88%D8%B1%D8%B2%D8%A7%D9%86%DB%8C

ئابوورزانی ئەو زانستە کۆمەڵایەتییەیە کە لە چالاکییە ئابوورییەکان ئەکۆڵێتەوە تا
بەڵکوو بتوانێ لەو پرۆسانەی کە بەسەر بەرھەمھێنان و بەشینەوە و بەکاربردنی کاڵا و
خزمەتدا زاڵن تێبگا.

ئابوورزانی سەرنج ئەخاتە سەر ھەڵسوکەوتی بریکارانی ئابووری و چۆنیەتیی کارکردنیان
پێکەوە و شوێنەواریان لەسەر یەکتر، ئەیەوێ بزانێ ئابوور چۆن کار ئەکا. ھاوھەنگاو
لەگەڵ ئەم سەرنجە، وانەنامە سەرەکییەکان لە نێوان وردابوورزانی (microeconomics) و
درشتابوورزانی (macroeconomics) -دا جیاوازی دائەنێن. لە وردئابوورزانیدا ئەوەی کە
تاوتوێ ئەکرێتەوە ھێمانەکان و بەشە پێکھێنەرەکانی ئابوورە وەکوو بازاڕ، کڕیار،
فرۆشیار و زۆر شتی تر. بەڵام، لە درشتابوورزانیدا گشت ئابوور (واتە کۆی بەرھەمھێنان
و بەرخۆری، کۆی پاشەکەوت و وەگەڕخستنی سەرمایە) شی ئەبێتەوە و تاوتوێ و کۆڵینەوە
لەسەر گشت ئابوور ئەکرێ نەک پارچە و بەشەکانی.



https://ckb.wikipedia.org/wiki/%D9%BE%DB%8C%D8%AA%D8%A7%DA%AF%DB%86%D8%B1%D8%B3

پیتاگۆرس (ئینگلیزی: Pythagoras) (ماوەی ژیان: ٥٧٠ تا ٤٩٥ی پێش زایینی) پیتاگۆرس
نزیکی ٧٥ ساڵ ژیاوە. ناوبراو فەیلەسووف و بیرکاریزانی یۆنانییە، لە دوورگەی سامۆس
(‏Samos‏) لەدایکبووە، داھێنانێکی مەزنی لە بیرکاریدا کردووە، ئەویش دۆزینەوەی
بیردۆزی پیتاگۆرسە، زۆربەی زانیارییەکان سەبارەت بە بیردۆزەکەی دوای چەند سەدەیەک
دوای مردنی نووسراونەتەوە. جگە لەو بابەتانەی کە خۆی ئەزموونی تێیاندا ھەبوو کاری
لە گەردوونناسی و بیردۆزی میوزیکدا کردووە.

لێکۆڵینەوەکانی پیتاگۆرس لەسەر سێگۆشەی گۆشەوەستاودا ئەوەی دەرخست، ڕووبەری
چوارگۆشەی سەر لای ژێی سێگۆشەیەکی گۆشەوەستاو یەکسانە بە ئەنجامی کۆکردنەوەی
ڕووبەری دوو چوارگۆشەی سەر دوو لای تری سێگۆشەکە، دواتر ئەو ڕێسایە پەیوەندی
پیتاگۆرس یان بیردۆزی پیتاگۆرس ناونرا بە دەستەواژەیەکی تر، لە سێگۆشەیەکی
گۆشەوەستاودا دووجای ژێ یەکسانە بە ئەنجامی کۆکردنەوەی دووجای دوو لای تری سێگۆشەی
گۆشەوەستاو.



https://ckb.wikipedia.org/wiki/%D9%85%D8%A7%D9%86%DA%AF

وشەی مانگ یان ھەیڤ (بە ئینگلیزی: Moon ، بە عەرەبی: القمر) بەکار ئەھێنرێت بۆ
ئاماژەدان بەھەر تەنێکی ئاسمانی یان دەستکرد، کە بە خولگەیێکی دیاری کراو بەدەوری
زەویدا ئەسووڕێتەوە ، یان ھەر ھەسارەیەکی تر ، بۆ نموونە ھەسارەی کەیوان (زحل)
ھەژدە مانگی - پاشکۆی ھەیە . مانگ ناوێکی تریشی ھەیە ، کە ھەندێ جار پێی ئەگوترێت
(لونا) ، لایەکی تری مانگ کە لەسەر زەویەوە نابینرێ پێی ئەوترێ (لای - تەنیشتی -
دوور) ، یان (ڕووی تاریک) ، بۆیەش ئەم ناوەی پێ ئەوترێ چونکە مرۆڤ ناتوانێ لەسەر
زەوی بیبینێ، وە ئەگەر گالیسکەیەکی بۆشایی بچێ بۆ ئەم ڕووە تاریکە ، پەیوەندی بێ
تەلیش ئەپچڕێ لە نێوان زەوی و گالیسکەکەدا. لەم وتنانەش مەبەست مانگە ناسراوەکەی
نێو خەڵکانە ، مانگی پاشکۆی زەوی.

مانگ، نزیکەی چوار ھەفتە جارێک خولێک بە دەووری زەویدا لێ ئەدات، وە لەدوای تێپەڕ
بوونی ھەر کاتژمێرێکیش ، بە ئەندازە نیو پلە ئەجوڵێ ، و ڕۆیشتنەکەشی بەسەر
خولگەیێکە کە لار ئەبێتەوە بەسەر بازنەی کۆشک (zodiac) بە نزیکەی پێنج پلە.
خولانەوەی مانگ بە دەووری زەویشدا ، بەپێوەری مانگە ئەستێرەییەکان ، و مانگە
نزیکەکان ئەبێ.

بریتیە لەم ماوە کاتیەیی کە مانگ پێویستی ئەبێ بۆئەوەی خولێک لێ بدات بەدەوری
زەویدا، لە ئاست ئەستێرەکان ، کە (٢٧) ڕۆژ و سێ چارەکە ڕۆژ ئەخایەنێت.

بەھۆی ئەم ھاوکاتیەی کە مانگ وەریئەگرێ، بۆ خولانەوە بە دەووری خۆی ، و خولانەوە
بەدەووری زەویدا، خەڵکانی سەر زەوی تەنھا ئەم ڕووە ئەبینن کە ڕوو بە ڕووی زەویە ، و
ناگۆڕدرێ. جوڵان و خولانەوەی مانگ بەدەووری زەویدا کاریگەری ئەبێ بەسەر دەریا و
زەریاکانی زەویدا، وە ئەبێتە ھۆی دیاردەی ھەڵکشان و داکشان. ھەر لە کۆنیشەوە
زانایان ناکۆکن لەسەر سەرەتا و چۆنیەتی سەرھەڵدانی مانگ ، بەڵام بە بۆچوونی زۆرینەی
گەردوونناسان ، کاتی خۆیی و لە زوودا زەوی تەنێکی گەورەی بەرکەوتوووە ، کە بە
ئەندازە بە قەد ئەندازەی مەریخ ئەخەمڵێندرێت ، و لەکاتی بەرکەوتنەکەیشیدا، زەوی
ھێندێک پارچەی لێ بوەوە، و بڵاو بۆتەوە و پاشان یەکیان گرتۆتەوە ، و ئەم مانگە یان
لێ دروست بووە ، ئەم بیردۆزەش بە بیردۆزی (بەریەککەوتنی گەورە) ئەناسرێ، لە مانگی
(٨) ساڵی (٢٠٠١)دا زانایان کاریان کرد بۆ لێکچوواندنی بیردۆزی بەریەککەوتنی گەورە ،
وە لەسەر پێگەش بڵاوکرایەوە ، لە وێکچوونی پێکھاتەکانی مانگ ، بەم کانزاییانەی کە
ھەن لەسەر ھەسارەی زەوی ، بیردۆزی بەریەککەوتنی گەورەی پەسەند و وەرگیراو ترکرد
لەنێوندە زانستیەکاندا.

بەر لە چوار ملیار ساڵ و نیو ، ڕووی مانگ داپۆشرابوو بە بڵێسە گڕکانیە
ھەڵگیرساوەکان ، کە وەک زەریا وابوون. توێکڵی مانگیش لەم پێکھاتە سەرەکیانە پێک
ھاتووە: (یۆرانیۆم ، وپوریوم ، پۆتاسیۆم ، ئۆکسجین ، سلیکۆن ، مەگنیسیۆم ،
ھایدرۆجین) و کاتێکیش کە تیشکە گەردوونیەکان ئەکەون بەسەر ئەم پێکھاتە سەرتاییانە ،
ئەوا ئەم پێکھاتانە ھەڵدەستن بەڕەنگدانەوەی ئەم تیشکانە ، بەتایبەتمەندی جۆراوجۆر ،
کە پشت ئەبەستێ بە سروشتی پێکھاتەی یەکەمی ھەڵگێرەڕەوەی تیشکەکان ، و بە شێوەی
تیشکەکانی (گاما) ، شایانی باس کردنە ، ھێندێک لە پێکھاتە سەرتاییەکانی سەر ڕووی
مانگ، تیشکەکانی گاما دەر ئەدەن بێ ئەوەی پێویستیان بەبەرکەوتنی پێکھاتە
سەرتاییەکان ھەبێ ، بۆ ھەر جۆرێکی تیشکی گەردوونی ، وەک (یۆرانیۆم ، پۆتاسیۆم ،
پوریوم).

زۆر جاران نەیزەک ، و ئەستێرە کلکدارەکان خۆیان بە مانگ داداوە ، ئەمەش بە روو
ئەبینرێ لە چاڵەکانی سەر رووی مانگ، زۆریش لەم نەیزەک و ئەستێرانە ئاویان ھەڵگرتووە
، و کەوتۆتە سەر ڕووی مانگ لەگەڵ ئەم نەیزەک و ئەستێرانە، وە کە گەرمایی خۆریش بەر
ئاوەکە ئەکەوێ یەکسەر ئاوەکە ئەگەڕێتەوە بۆ پێکھاتە سەرەکیەکانی - ھایدرۆجین -
ئۆکسجین و بڵاوئەبێتەوە بە بۆشاییدا ، و ئەگەری بوونی ئاویش وەک خۆی بمێنێتەوە ،
یان ئەوەتا لەسەر ڕووی مانگ ، یان لەژێر توێکلەکەیتی، و ئەندازە و بڕی ئاوەکەش
بەیەک بلیۆن مەتری چوارگۆشە مەزندە ئەکرێ.

مانگ ئەگیرێ ئەو کاتەی کە زەوی ئەکەوێتە نێوان تیشکی خۆر ، و بەشێک لە مانگ یان
ھەمووی ، چونکە سێبەری زەوی ئەکەوێتە سەر مانگ ، ئەو کاتەی کە زەوی لەسەر ڕێرەوی
خۆیدا بەدەوری خۆردا دەسوڕێتەوە ، و خەڵکانی سەر زەوی مانگ وا ئەبینن، کە بەشێک لە
ڕووناکیەکەی پچڕاوە. لێرەوەش ئەوە باس ئەکەین کە ، مانگ خۆی ھیچ ڕووناکیەکی سروشتی
خۆی نییە ، و ئەم ڕووناکیەی کە لێشی ئەدرەوشێتەوە ، ڕەنگدانەوەی تیشکی خۆرە ، وە بۆ
زەوی دێتەوە، وە خەڵکانی سەر زەوی ئەیبینن وەک ڕوناکیەکی درەوشاوە . ھیچ کاتێکیش
دیاردەی مانگ گیران ڕوونادات ، تەنھا ئەم کاتەی کە مانگ تەواو بێ - مانگی چواردە -
خۆر گیرانیش لەم کاتەدا ڕوودەدات کە مانگ بەری تیشکی خۆر ئەگری لەزەوی ، لەسەرتای
تەواو بوونی مانگ ، واتە لە کاتی کەوانە بوونی مانگ.

یەکەم کەسێک کە ھەڵسابێت بە دۆزینەوەی بەشە تاریکەکەی مانگ ، گالیسکەی بۆشاییگەری
سۆڤیەتی (لۆنا ٢) بوو ، کاتێک کە ھەڵسا بە ھەندێ گەشتی خولگەیی بە دەووری مانگ، لە
(١٥)ـی سێبتێمبەری ساڵی (١٩٥٩)ز، یەکەم کەسێکیش پێی نابێتە بەسەر ڕووی مانگ (نیل
ئارمسترۆنگ)ـی ڕێبەری گالیسکەی بۆشاییگەری ئەمریکی (ئەپۆلۆ ١١) بوو ، لە (٢٠)ــی
یۆلیۆی ساڵی (١٩٦٩)ز. ئەمە لە کاتێکدا کە شەڕی ساردی نێوان وڵاتە یەکگرتووەکان و
یەکێتی سۆڤیەت لە لووتکەدا بوو، بۆیەش ئەم دەستکەوتە ئەمریکیە پێشبڕکییەکی دروست
کرد، بەرە و بۆشایی لە نێوان یەکێتی سۆڤیەت و، وڵاتە یەکگرتووەکان. جا گەشتیاری
بۆشایی (نیل ئارمسترۆنگ) تابلۆییەکی کانزایی لەسەر مانگ دانا، کە تیایدا نووسرابوو
(لێرەوە بۆ یەکەم جار ھێنری یەکەم پیاوی ھەسارەی زەوی پی دانا سەر مانگ، و لە مانگی
یۆلیۆ، لە ساڵی (١٩٦٩)ز، بە ئاشتی ھاتووین بەناوی گشتی مرۆڤایەتی) ، ھەرسێ
گەشتیارەکە ئیمزای خۆیان لەسەر تابلۆ کانزاییەکە کرد ، بەھەمان شێوەش سەرۆکی ئەوسای
ئەمریکا (ڕیچارد نیکسۆن) ئیمزای کردبوو.



https://ckb.wikipedia.org/wiki/%D9%85%D8%A7%D8%B3%DB%8C

زۆر جۆر له‌ ماسیه‌کان بڕبڕه‌دارن . ماسیه‌کان چه‌ند به‌شێک له‌ له‌شیاندا هه‌یه‌
که‌ یارمه‌تیان ده‌دات له‌ مه‌له‌کردندا. ماسولکه‌ به‌هێزه‌ به‌ستراوه‌کان بربڕه‌ی
پشت ببوار به‌ مه‌له‌کردنی خێرا ده‌دات بۆ گرتنی نێچیره‌کانیان ! . ماسیه‌کان
په‌ڕه‌کانیان به‌کاردێنن بۆ ئاڕاسته‌کردن و وه‌ستانو له‌نگه‌گرتن ئه‌مانه‌ش
پێکهاتووێکن که‌ یارمه‌تی ماسیه‌کان ده‌دات بۆ 'جوڵه‌ زۆربه‌ی ماسیه‌کان ئه‌و
ته‌نانه‌یان هه‌یه‌ که‌ پێکهاتووی ئێسکی ده‌ورهده‌درێن که‌ به‌ پوله‌که‌کان ناو
ده‌برێن پوله‌کهکان له‌ش ده‌پارێزن و لێکخشان که‌م ده‌کاته‌وه‌ کاتێك به‌ناو ئاودا
مه‌له‌ ده‌که‌ن ! .



https://ckb.wikipedia.org/wiki/%D8%B9%DB%95%D8%A8%D8%AF%D9%88%D9%84%D9%88%DB%95%DA%BE%D8%A7%D8%A8_%D8%B4%D9%88%D8%A7%D9%86%DB%8C

عەبدولوەهاب حەمەد ئەحمەد، ناسراو بە عەبدولوەهاب شوانی، لە (1/7/1983) لە گوندی
دووگردکانی شاری هەولێر، لە دوای(۱۳)مندال (۹) کوڕ و (٤) کچلە دایک دەبێت و دەبێتە
دوا منداڵی خێزانەکەیان و دوای ساڵێک باوکی بەهۆی نەخۆشیەوە دەمرێت، لە ساڵانی
(2005 -2006) بە کالۆریۆس لە زانکۆی سەلاحەددین تەواو دەکات و لە ساڵانی (2010
-2012) ماستەر لە یاساو کارگێڕی گشتی لە زانکۆی (دی نیمسی) فەڕەنسی تەواودەکات، لە
(25/10/2005) وەک کارمەندی حکومەت دادەمەزێت لە (وەزارەتی تەندرووستی) دوای (3) ساڵ
خزمەتکردن، لە ساڵی (2007) ڕاژەکەی دەگوازێتەوە بۆ (وەزارەتی پەروەردە) لە بەشەکانی
(کارگێڕی و خۆیەتی و داتا بەیس) کاردەکات لە وەزارەتی پەروەردەش دوای (3) سێ ساڵ
خزمەتکردن، لە ساڵی (2010) ڕاژەکەی دەگوازێتەوە بۆ (وەزارەی ڕۆشنبیری) و لە
کتێبخانەی گشتی هەولێر، بەردەوام دەبێت و بەرپرسیارەتی بەشەکانی (دۆسیە و بەشی
منداڵان) لە کتێبخانە گشتی هەولێر وەردەگرێ و دواتر لەوێش دوای (4) چوار ساڵ
خزمەتکردن، لە ساڵی (2013) ڕاژەکەی دەگوازێتەوە بۆ (بەڕێوەبەرایەتی ڕۆشنبیری
منداڵان)و وەک (بەڕێوەبەری کارگێری و چالاکییەکان) بەردەوام دەبێت و دوای یەک ساڵ
خزمەتکردن لە ساڵی (2014) ڕاژەکەی دەگوازێتەوە بۆ (بەڕێوەبەرایەتی هونەری سینەما) و
لەوێش وەک (بەڕێوەبەری کارگێڕی و خۆیەتی) بەردەوام دەبێت تا ئێستا لە کارەکەی
بەردەوامە. لە ساڵی (2000) یەکەم چیرۆکی خۆی بەناوی (پەنجە و کەیف و سەیف) لە
مانگنامەی (هەوێن) بڵاو دەکاتەوە، لە ساڵی (2004) لە بڵاوکراوەی هەفتەنامەی (گزنگ)
کە بڵاوکراوەیەکی ڕۆشنبیری زانکۆیی بوو گۆشەی (بلاتفۆرم)ی دەبێت، هەروەها لە ساڵی
(2004)بابەت و بۆچوونە فکریەکانی خۆی لە ڕۆژنامەی (ئاڵا) بڵاودەکاتەوە، لە ساڵی
(2005) لە بڵاوکراوەی (ڕۆشنایی) کە لە زانکۆی سەلاحەدین دەردەچوو، گۆشەی شیعری
دەبێت، هەروەها لە ساڵی (2006) بابەتە فکریەکانی لە ڕۆژنامەی (دیدی نوێ) بڵاو
دەکاتەوە لە گۆشەیەک لە لاپەڕەی بیر و هزر، لە ساڵی (2008) لە ڕۆژنامەی
(میدیا)بۆچوونەکانی لە مەڕ گەنج، لە گۆشەیەک بەناوی (گەنجیزم) دەخاتە ڕوو، هەر لە
ساڵی (2008)وە دەست بە چاپکردنی پەرتووکەکانی دەکات و بڵاویان دەکاتەوە. لە ساڵی
(2006) و تا ساڵی (2015) وەک بەڕێوەبەری هونەری و نووسەر و سیناریستی (گرووپی دۆق
شارتەر) کاردەکات، کە گرووپێکی هونەری بوو سەر بە وەزارەتی ڕۆشنبیری بوو، لەم
ماوەیەدا (هۆنراوە) بۆ زیاتر لە (20) گۆرانی منداڵان دەنووسێت و لەهەمان کات
سیناریۆش بۆ گۆرانیەکان دادەنێت و کلیپی دەکەن و لە کەناڵەکانی تەلەفزیۆنی بڵاوی
دەکەنەوە و هەروەها (سیناریۆ) بۆ یەکەم زنجیرە درامای منداڵان دەنووسێت بە ناوی
زنجیرە درامای (وانە) کە پێکدێت لە (10) ئەڵقە و خۆشی وەک ئەکتەر ڕۆڵ دەبینێت لە
یەکەم ئەڵقەدا، هەروەها لەم ماوەیەدا (9) شانۆگەری منداڵان دەنووسێت و لە هەموو
شارەکانی کوردستان نمایش دەکرێت، هەروەها لە ساڵی (2012) بە تەنیا (کۆمەڵی مرۆڤ
دۆستانی کوردستان) دادەمەزرێنێت و بەڵام بەهۆی کاری ترەوە دەرفەتی نابێت کە
تەواوکار لەسەر ئەم کۆمەڵەیە بکات و ماوەیەک دەیوەستێنێت و پاشان لە ساڵی (2013)
ڕێکخراوی (کۆلارە بۆ ڕۆشنبیری منداڵان) لە (فەرمانگەی ڕێکخراوە نا حکومییەکان)
تۆماردەکات و ئەم ڕێکخراوە دادەمەزرێنێت و دەست بە چالاکیەکانی دەکات بۆ ڕۆشنبیری
منداڵان، لە هەمان ساڵدا لەگەڵ کۆمەڵێک هاوڕێ و هاوکاری خۆی (فیدراسیۆنی
ڕێکخراوەکانی منداڵان) دادەمەزرێنن کە هەموو (ڕێکخراو و گرووپ و سەنتەر و خانەکان)
لە خۆدەگرێت لەم فیدراسیۆنە وەک (بەڕێوەبەری کارگێڕی و خۆیەتی) دەستبەکار دەبێت و
یەکەم چالاکیکیشیان بریتی دەبێت لە هەڵمەتی (نەهێشتنی شووکردنی خوار تەمەنی هەژدە
ساڵی)، لە ساڵی (2014) پڕۆژەی مام نەورۆزی ڕادەگەیەنێت کە پڕۆژەیەکی (ڕۆشنبیری
هونەری و پەروەردیی) منداڵانە، ئەم پڕۆژەیە یەکەم کارەکتەری منداڵان لە خۆدەگرێت
ئەویش"(کەسایەتی مام نەورۆز)ە، کە لەلایەن (خانم ڕۆستایی) لە (تەهران)ی پایتەختی
ئێران درووست کراوە و لە (1/6/2014) لە ڕۆژی جەژنی جهانی منداڵان لە (هۆڵی میدیا)
لە شاری (هەولێر) کەڕەنەڤاڵی مام نەورۆزی ئەنجامدەدا" لەژێر ناوی (کەرنەڤاڵی مام
نەورۆز بۆ ناساندنی یەکەم کەسایەتی منداڵان) بە ئامادەبوونی منداڵانی هەموو
شارەکانی کوردستان و لە ڕێگەی شاجوانی کەسایەتی کوردستان، کەسایەتی مام نەورۆز، وەک
یەکەم کەسایەتی منداڵان لە مێژووی کورد نمایشکرا. لە ساڵی (2008) سێ کتێب بڵاو
دەکاتەوە بەناوەکانی (444 شەو) کە وەزارەتی ڕۆشنبیری ئەرکی چاپ و بڵاوکردنەوەکەی لە
ئەستۆ دەگرێت و لە پێشەنگەی تهران لە وڵاتی ئیران لەو ساڵەدا ئەم کتێبە دەبێتە
پڕفرۆشترین کتیبی پێشەنگەی وەزارەتی ڕءشنبیری و دواتر کتێبی (عشق واتە 1+1=1) بڵاو
دەکاتەوە کە ئەرکی چاپ و بڵاوکردنەوە دەزگای بەهرە لە خۆی دەگرێت و هەر لە هەمان
ساڵ کتێبی (وەزیری تەنیایی) بڵاو دەکاتەوە کە دەبێتە یەکێک لە ناونیشانە شیعرەکانی
و بە ووتەی (ڕێبوار سیوەیلی) لە دوا دیمانەی ڕۆژنامەی میدیا، وەزیری تەنیایی
قوتابخانەیەکی تازەیە لە شیعری کوردی.



https://ckb.wikipedia.org/wiki/%D8%B9%DB%95%D8%A8%D8%AF%D9%88%D9%84%D8%AD%DB%95%D9%85%DB%8C%D8%AF%DB%8C_%D8%AF%D9%88%D9%88%DB%95%D9%85

عەبدولحەمید کوڕى عەبدولمەجیدى یەکەم سوڵتانى سى وچوارەمە لە سوڵتانە عوسمانیەکان،
ودواین سوڵتانە کە بەکردار حوکمى کرد بێت، لە دایک بووە لە ٢١ى ئەیلولى ١٨٤٢ز، و
حوکمى گرتە دەست ساڵى ١٨٧٦ز، ولە تەختى دەسەڵات دوور کەوتەوە ساڵى ١٩٠٩ز، ولە ژێر
نیشتەجێبوونى دیارى کراودا مایەوە تا وەفاتى کرد لە ١٠ى شوباتى ١٩١٨ز.

سوڵتان ڕۆحێکى چاکسازى بڵاوکردەوە وپایەى سەدرى ئەعزەمى دا بە مەدحەت پاشا یەکێک لە
سەرکردەکانى چاکسازى فەرمانى دەرکردنى دەستورى نوێی دا وئیشى پێ بکرێت، ودەستورەکە
وەرگیرابوو لە دەستورى وڵاتە ئەوروپیەکان وەک بەلجیکا وفەڕەنسا وئەوانى تر.

زۆربەى موسڵمانان بە دوایین خەلیفەى تەواوى موسڵمانانى دادەنێن، کە هیمەتێکى بەرزى
هەبوو لە کێشە ئیسلامیەکاندا، وپڕۆژەى سکەى ئاسنى حیجازى لێدا کە مەدینە بە
دیمەشقەوە ئەبەستێت وئەیویست ئەو خەتە درێژکاتەوە بۆ هەریەک لە ئەستەنبوڵ و بەغدا.

عەبدولحەمید ناسرا بوو بە وەرزش کردن وئەسپ سوارى وپارێزگارى کردن لە پەرستنەکان
ودروشمە ئیسلامیەکانى ودوورکەوتنەوە لە مادە بێ هۆشکەرەکان وحەز بە تەنیایى کردن.
عەبدولحەمید دارتاشێکى لێهاتوو بوو، وشوێنێکى ئیشى بچوکى لە باخچەى کۆشکەکەیدا لە
ئەستەنبوڵ، وچەندین ئارەزووى جیاوازى هەبوو لەوانە وێنە گرتن وهەستاوە بە وێنەگرتنى
هەموو لایەکى ئەستەنبوڵ ولە ئەلبومێکدا کۆى کردونەتەوە کە لە ١٢ بەرگ پێک هاتووە
وئەلبومەکە لە کتێبخانەى کۆنگرێس لە واشنتۆن لە بەشى تورکى هەواڵى جیهاندا
پارێزراوە، وهەروەک گرنگى ئەدا بە ئۆپێرا، ونوسینگەیەکى هەبوو بۆ وەرگێڕان و شەش
وەرگێڕ ئیشیان تیا ئەکرد وسەرسام بوو بە چیرۆکەکانى شارلۆک هۆڵمز وشاعیر بووە وەک
سوڵتانە عوسمانیەکانى تر.

وڵاتەکانى ڕۆژئاوا ڕێکەوتن لەسەر لەناوبردنى دەوڵەتی عوسمانی کە ناویان نا (میراتى
پیاوە نەخۆشەکە)، پاشان بەشەکانى دابەش بکەن، لەگەڵ ئەوەشدا یاخى بوونى بۆسنە
وهەرسک ڕوویدا کە سوپاى عوسمانیان شکاند وگەمارۆیان دان لە شاخى ڕەش، وسڕب شەڕیان
ڕاگەیاند لە دژى دەوڵەت بە هێزى ڕێکخراو، وتەقینەوەى شەڕى ڕوسى کە ساڵى ١٨٧٧ز دەستى
پێکرد، وفشارى دەوڵەتى ڕۆژئاوا مەسیحیەکان لەسەر دەوڵەت بۆ ڕاگەیاندنى دەستور
وچاکسازى لە وڵاتدا، لەگەڵ هەڵگیرسانى شۆرش لە بولگاریا بە هاندانى ڕوسیا ونەمسا.

خەزێنەى دەوڵەت ئیفلاسى کردبوو وقەرز زۆربوو بەسەریەوە، کە قەرزەکانیان گەیشتبووە
نزیکەى ٣٠٠،٠٠٠ ملیۆن لیرەى تورکى، هەروەک دەمارگیرى نەتەوەیى سەرى هەڵدا
وبانگەوازە نەتەوەییەکان کە ئامانجێکى سیاسیان هەبوو دەستیان پێکرد، بە هاندانى
دەوڵەتە دوژمنکارەکانى ڕۆژئاوا، بە تایبەت ئینگلتەرا، گرنگترین ناوەندى ئەو
کۆمەڵانە لە بەیروت و ئەستەنبوڵ بوو، و مەسیحییەت دەورێکى گەورەى بینى لە
دامەزراندنى ئەو کۆمەڵانە لە بەیروت، بەڵام کۆمەڵەکانى ئەستەنبوڵ چین وئەندامى
جیاوازیان لە خۆ ئەگرت و یەهودى دەورێکى گەورەى هەبوو لە دروست بوونیان لە گرنگترین
ئەو کۆمەڵانەش کۆمەڵەى تورکیاى لاوان بوو کە لە پاریس دامەزرا ولقى هەبوو لە بەرلین
وئەستەنبوڵ، بەسەرکردایەتى ئەحمەد ڕەزا بەگ، کە کاریگەر بوو بە ئەوروپا وبە بیرۆکەى
شۆڕشى فەڕەنسى، وئەم کۆمەڵانە بە دەستى ماسۆنى جیهانى بەڕێوەئەبران، هەر لە
کاروبارە ناوخۆ خراپەکان، پیاوانێک بوون کە ڕۆڵێکى ترسناکیان هەبوو لە دەوڵەتدا کە
کاریگەر بوون بەو پێشکەوتنەى لە ئەوروپا ڕوویدا بوو، کە دووربوون لە ناسینى ئیسلام،
وخەلیفەکانیان تۆمەتبار ئەکرد بە حوکمى تاکە کەسى ودیکتاتۆرى وداواى دانانى
دەستوریان ئەکرد بۆ دەولەت لەسەر شێوەى دەستورە ئەوروپیە مەسیحیەکان وئیشکردنیان بە
شەریعەتى ئیسلامى ڕەت ئەکردەوە.

لە سەردەمى سوڵتان عەبدولحەمید سەعید نورسی زاناى کوردى و یەکێک لە دیارترین
سەرکردەى ڕێگە ئاینیەکان وزۆرى تر بانگەوازى چاکسازى دەستور وفێربوونیان کرد،
وکردنەوەى زانکۆ لە شارى ڤانى تورکى بۆ ڕاپەڕینى زانستى، وکاتێک سوڵتان عەبدولحەمید
ئەم داواکاریانەى ڕەت کردەوە، سەرکردەى ڕێبازە ئاینیەکان پاڵپشتى کۆمەڵەى ئیتیحاد
وتەڕەقیان کرد کە داواى چاکسازى سیاسى وکۆمەڵایەتى ئەکرد ودژایەتى سوڵتان
عەبدولحەمیدیان ئەکردە وئەو کۆمەڵەیە ساڵى ١٩٠٨ز کودەتایەکیان کرد بەسەر سوڵتان
عەبدولحەمید لە ژێر دروشمى (ئازادى، دادپەروەرى، یەکسانى) وکودەتاکارەکان بەڵێنى
سنورى جیاکردنەوەیان دا لە ماف وئەرکدا لەسەر بنەماى نەژاد وئایین.

کێشەى کوشتارگەى ئەرمەن لە سەردەمى سوڵتان عەبدولحەمیدى دووەم دەستى پێکرد، ڕوسیا
هەستا بە شۆڕش کردن بەو ئەرمەنە ڕوسانەى لەسەر سنورى ڕوسى عوسمانى بوون، ڕوسیا هانى
دان وپارە وچەکى پێدان ولە خاکەکانى خۆى ڕاهێنانى پێکردن وکۆمەلەى چەکدارى لێ
دروستکردن، وبەڕیتانیا زۆر هاریکارى ئەو ڕێکخراوانەى کرد لەبەر ئەوەى ئەیویست
دەوڵەتى عوسمانى تێک بات، هەتا سەرکردەى میسرى (مستەفا کامل) لە کتێبەکەید ئەڵێت،
(ئەوانەى لە ئەرمەن مردن لە ڕووداوەکانى ئەرمەندا مردن وەک نێجیرى فێڵى ئینگلیز).

وقبوڵکردنى دەوڵەتی عوسمانی بۆ دامەزراندنى دەوڵەتى ئەرمەنى لە ناوەندەکەیدا
(ویلایەتى شەشەم لە ڕۆژهەڵاتى ئەنادۆڵ) ولەو ناوچانەى موسڵمانان زۆربەى دانیشتوانى
پێک دەهێنن وەک کردارى خۆکوشتن بوو بۆ دەوڵەتى عوسمانى، ژمارەى ئەرمەن (بە پێى
سەرژمێرى بیانى وعوسمانى) لە نێوان ملیۆنێک وسەد هەزار بۆ ملیۆن ونیوێک بوون لە
هەموو خاکەکانى دەوڵەتى عوسمانى، لەبەر ئەوە سوڵتان نە گوێیدا بە فشارى دەرەوە ونە
بە هەڕەشەکانى ئینگلترا وناردنى کەشتیگەلەکانى جەنق قەلعە، وئەو ڕێکخراوە چەکدارانە
هەوڵى کوشتنى سوڵتانیان دا لە ساڵى ١٩٠٥ بەڵام سوڵتان ڕزگارى بوو، وتاوانبارەکە
گیرا بەڵام سولتان لێى خۆش بوو.

کاتێک یەهود کۆنگرە سەهیۆنیەکەى یەکەمیان بەست لە سویسرا ساڵى ١٨٩٧ز، بە
سەرکردایەتى تیۆدۆر هرتزل سەرۆکى کۆمەڵەى سەهیۆنى، ڕێکەوتن لەسەر بنیاتنانى وڵاتێکى
نەتەوەیى تا ببێتە بارەگا بۆ نەوەکانى بیروباوەڕەکەیان، وهرتزل سوور بوو لەسەر
ئەوەى فەلەستین ئەو وڵاتە بێت، بیرۆکەى سەهیۆنى دروست بوو، وچەندین جار پەیوەندى
کرد بە سوڵتان عەبدولحەمیدەوە تا ڕێگە بات بە یەهود بگوێزنەوە بۆ فەلەستین، بەلام
سوڵتان ڕەفزى کرد وچەندین سەرکردەیانى ڕاسپارد تا پیى بڵێن بەڵام سوودى نەبوو، تا
سەردانى سوڵتانى کرد ودواى پێشەکیەکى خەڵەتێنەرانە، وپێشکەشکردنى پارەیەکى زۆر بۆ
خەزێنەى عوسمانى ودیاریەک بۆ سوڵتان کە بڕەکەى پێنج ملیۆن لیرەى ئاڵتون بوو، لەگەڵ
هاوپەیمانیەکى سیاسى کە ئەو هەڵمەتانە بوەستێنن کە لە دژى دەستیان پێکرد بوو لە
ڕۆژنامەکانى ئەوروپا وئەمەریکا، بەڵام سوڵتان زۆر بە توندى ڕەتى کردەوە ودەورى کردن
ووتى (ئەگەر پڕ بە هەموو دنیا ئاڵتونم بدەنێ قبوڵى ناکەم، خاکى فەلەستین موڵکى من
نیە، بەڵکو موڵکى نەتەوەى ئیسلامیە، وئەوەى کە موسڵمانان بە خوێنى خۆیان بە دەستیان
هێناوە ناتوانرێت بفرۆشرێت، ئەگەر ڕۆژێک ئیمپراتۆریەتەکەم تیا چوو، ئەو کاتە
ئەتوانن فەلەستین بێ بەرامبەر وەربگرن)، پاشان بڕیارى قەدەغە کردنى کۆچى یەهودى بۆ
فەلەستین دەرکرد.

لەم کاتانە دوژمنەکانى زانیان لە بەرامبەر پیاوێکى بەهێز وخۆڕاگردان، وئاسان نیە
بتوانن بیبەنە ڕیزى خۆیانەوە وناتوانن بە پارە بیخەڵەتێنن، وهەتا ئەو لەسەر تەختى
دەسەڵات بێت سەهیۆنیەت ناتوانن تەماعى خۆیان لە خاکى فەلەستین بەدەست بهێنن،
ودەوڵەتەکانى ئەوروپا ناتوانن تەماعى خۆیان لە دابەشکردنى دەوڵەتى عوسمانى
ودەستگرتن بەسەر دەسکەوتەکانیا بە دەست بهێنن، ودەوڵەت بۆ یەهود وئەرمەن ویۆنان
دروست بکەن.



https://ckb.wikipedia.org/wiki/%D8%AF%DB%86%D9%86%D8%A7%DA%B5%D8%AF_%D8%AA%D8%B1%D8%A7%D9%85%D9%BE

دۆناڵد جۆن ترامپ (بە ئینگلیزی: Donald John Trump)، لەدایکبووی ١٤ی حوزەیرانی
١٩٤٦. کەسێکی سەرمایەدار و بازرگانێکی ئەمریکییە کە ئێستا ٤٥مین سەرۆک کۆماری
ویلایەتە یەکگرتووەکانە لەوەتەی کانوونی دووەمی ٢٠١٧ لەسەر حیزبی کۆماری. لە کوینز،
شاری نیویۆرکدا لەدایکبووە و گەورەبووە. لە ١٩٦٨ دا بڕوانامەی ئابوری لە زانکۆی
پێنسیلڤانیا بەدەستھێناوە، ھاوکات لەگەڵ خوێندنەکەیدا لە کۆمپانیاکەی باوکیدا کاری
کردووە. ترامپ سەرۆک و بەڕێوبەری گشتی ڕێکخراوی ترامپە، تاوەر و وەبەرھەمھێنانەکانی
ترامپ لەچەندین ناوچەی ئەمریکا دیارە لەسەرووی ھەموویانەوە شاری نیویۆرک و لاس
ڤێگاس و ئەتلەنیک سیتی. دۆناڵد ترامپ لەدەیان فیلمدا وەکوو کەسێتییە
سەرمایەدارییەکەی دەرکەوتووە لەوانە (Home Alone 2: Lost in New York). هاوکات
دۆناڵد سێ جار هاوسەرگیری کردووە لەگەڵ (ئیڤانا زاڵنیکۆڤا ١٩٧٧-١٩٩٢) و (مارڵا
مەیپلز ١٩٩٣-١٩٩٢) وە (مەڵانیا کناوس ٢٠٠٥- ئێستا).

ترامپ لەدایکبووی ١٤ی حوزەیرانی ١٩٤٦. کەسێکی سەرمایەدار و بازرگانێکی ئەمریکییە لە
کوینز، شاری نیویۆرکدا لەدایکبووە و گەورەبووە. لە ١٩٦٨ دا بڕوانامەی ئابووری لە
زانکۆی پێنسیلڤانیا بەدەستھێناوە. وە چوارەم کوڕی فرێد ترامپە. ڕەچەڵەکیان لە
باوکیانەوە ئەگەڕێتەوە بۆ ئەڵمانی وە لە دایکیانەوە بۆ سکۆتلەندی. دوای ئەوەی برا
گەورەکەی بڕیاردەدات ببێتە فڕۆکەوان، ئەمیش ئەبێتە جێگرەوەی باوکی و کۆمپانیاکانی
بەڕێوەئەبات. برا گەورەکەی لە تەمەنی ٤٣ ساڵیدا بەهۆی زۆر خواردنەوەی کحول گیان
لەدەستدەدات، ئەمەش ئەبێتە هۆکارێک بۆ ئەوەی تەرمپ واز لە خواردنەوەی کحول و کێشانی
جگەرەش بهێنێت. ترەمپ لە سەرەتادا یەک ملیۆن دۆلاری لە باوکی وەرگرت و کاری پێوەکرد
و لە پاشاندا بووە جێگرەوەی باوکی و ئەبێتە بەڕێوەبەری رێکخراوی ترامپ لە ساڵی
١٩٧١. کارەکانی ترەمپ زیاتر لە نیویۆرکن و لە دروستکردنی باڵەخانەی هەوربڕ و هۆتێل
و یانەی قومار خۆیان ئەبیننەوە و بەناوبانگترین باڵەخانەشی لە مانهاتن دروستکردوە
کە ٦٨ نهۆمە.

ترامپ لەگەڵ کاری بازرگانیدا، لە بواری راگەیاندن و بەرنامەی کاتبەسەربردنی
تەلەڤزیۆنیشدا ناوبانگی زۆری پەیدا کردوە و لەساڵی ١٩٩٦ تا ٢٠١٥ چەندین بەرنامەی
تەلەڤزیۆنی بەرهەمهێناوە و بەناوبانگترینیان پڕۆگرامی (ئەبرانتیس) بوو کە لەسەر
شاشەی تۆڕی هەواڵی ئێن بی سی پەخشەکرا، هەروەها پڕۆگرامەکانی شاجوانی گەردوون و
پێشبڕکێی شاجوانی کچانی ئەمریکای بەرهەمهێناوە، زنجیرەیەک فرۆشگای بە ناوەکانی
ترامپ هەیە کە کاری فرۆشتنی کەلوپەلە جۆراوجۆرەکان ئەکەن، گۆڤاری فۆربیس ترامپی
دیاری کرد وەک ٣٢٤ـەین ملیاردێر لە جیهاندا و ١١٣ـەمینیش لە ویلایەتە یەکگرتووەکان
کە سامانەکەی بە ٤.٥ ملیار دۆلار ەخەمڵێنرێت.



https://ckb.wikipedia.org/wiki/%D8%AE%DB%95%DB%8C%D8%A7%DA%B5%DB%8C_%D8%B2%D8%A7%D9%86%D8%B3%D8%AA%DB%8C

خەیاڵی زانستی جۆرێکی نووسینە، چیڕۆکێکی خەیاڵی زانستی دەشێت ڕۆمان، فیلم، پڕۆگرامی
تیڤی و بەرھەمی تری ئەدەبی بێت. خەیاڵی زانستی بەزۆری دەربارەی ئایندەیە، دەشێ
دەربارەی زانستێکی نوێ یان داھێنانەکانی وەکوو ئامێری کات و ڕۆبۆتەکان بێت. چیڕۆکە
خەیاڵییە زانستییەکان بەزۆری لە جیھانێکدان کە زۆر جیاوازە لە جیھانی ڕاستەقینە،
دەکرێ زانست و ئامێرگەڵێکی وایان ھەبێ کە لە ڕاستیدا بوونیان نەبێت، زۆربەی ئەم
چیڕۆکانەش لە جیھانێکی ترن.

خەیاڵی زانستی جیاوازە لە فەنتازی، چیڕۆکە فەنتازییەکان بەزۆری باسی سیحر و شتانێک
دەکەن کە بوونیان نییە و زانست نین. ئیسحاک ئەسیمۆڤ نووسەرێکی بەناوبانگ بوو لە
بواری خەیاڵی زانستی، ئەو وتوویەتی خەیاڵی زانستی شتێکە ئەگەری بوونی لێدەکرێ،
بەڵام فەنتازیا نا.

نووسەران بەزۆری خەیاڵی زانستی بەکاردەھێنن بۆ ڕوونکردنەوەی کێشە (پرسیار) و
گرفتەکانی ڕۆژانە لە ڕێگەی دانانیان لە ئایندەدا. ئاسایییانە ئەوان جیھانێک
فەراھەمدێنن کە زۆر جیاوازە و دەبێتە یارمەتیدەر بۆ خەڵکی بۆ تێبینی کردنی بیرۆکە
گرنگەکان.



https://ckb.wikipedia.org/wiki/%D8%AC%DB%8C_%D9%85%DB%95%DB%8C%DA%B5

جی مەیڵ (بە ئینگلیزی:G-MAIL) بە فەرمی گووگڵ مەیڵ(بە ئینگلیزی:GOOGLE-MAIL) لە
ئەڵمانیا و ئوسترالیا و میرنشینی یەکگرتوو. خزمەتگوزارییەکی خۆڕایی سەر وێبە و
پرۆتۆکۆلی ئۆفیسی پۆست (POP٣) و پرۆتۆکۆلی گەیشتن بۆ نامەکانی ئینتەرنێت (IMAP)،کە
کۆمپانیای گووگڵ پێشکەشی دەکات ، جیمەیل تا جونی ٢٠١٢ ژمارەی بەکارهێنەرانی گەیشتە
٤٢٥ ملیۆن بەکارهێنەر . جیمەیل لە ڕۆژی ١ی نیسانی ٢٠٠٤ بەشێوازی ئەزموونی کەوتەکار
، لە ئێستادا بەهۆی هەژماری جیمەیلەوە بەکارهێنەرانی گووگڵ دەتوانن سوود لە زۆرێ
خزمەتگوزاریەکانی گووگڵ وەرگرن لەوانە یوتیوب و گووگڵ + و گووگڵ پلەی و زۆرێکی تر
لەخزمەتگوزاریەکان وەرگرن



https://ckb.wikipedia.org/wiki/%D8%AC%DB%86%D8%B1%D8%AC_%D9%88%D8%A7%D8%B4%DB%8C%D9%86%DA%AF%D8%AA%D9%86

جۆرج واشێنگتن (لەدایکبووی ٢٢ی شوباتی ١٧٣٢ - کۆچی دوایی ١٤ی کانوونی دووەمی
١٧٩٩)>. super leader... George Washington سەرکردەی مەزن.. جۆرج واشنتۆن له‌
11-2-1732 له‌پارێزگای وێستمۆرلاند له‌ویلایه‌تی ڤیرجینیا له‌دایكبووه‌.
له‌ته‌مه‌نی 11 ساڵیدا باوكی كۆچیدوایی كردووه‌. زۆر حه‌زی له‌گه‌ڕان بۆ ئه‌شكه‌وت
كردووه‌. له‌ته‌مه‌نی 26 ساڵیدا هاوسه‌رگیری له‌گه‌ڵ مارسا داندریج كوریتز كردووه‌
كه‌ ئافرەتێکی27 ساڵان بووه‌ ماوه‌یه‌ك وه‌ك روپێو (مه‌ساح)ی زه‌وی كاریكردووه‌.
ته‌نها سه‌رۆكه‌ كه‌ به‌كۆی ده‌نگ هه‌ڵبژێردراوه‌. كاتێك بووه‌ به‌سه‌رۆك ته‌مه‌نی
57 ساڵ بووه‌. یه‌كێكه‌ له‌و دوو سه‌رۆكه‌ی كه‌ ئیمزایان له‌سه‌ر ده‌ستوری
ئه‌مه‌ریكا كردووه‌، ئه‌وی تریان جه‌یمس مادیسۆنه‌. مارسا واشنتۆنی هاوسه‌ری،
ئاماده‌ی ئاهه‌نگی ده‌ستبه‌كاربوونی نه‌بووه‌ چونكه‌ له‌و كاته‌دا نه‌یتوانیوه‌
بچێته‌ نیۆرك. موچه‌ی ساڵانه‌ی وه‌ك سه‌رۆك 25 هه‌زار دۆلار بووه‌ به‌ڵام ئاماده‌
نه‌بووه‌ وه‌ری بگرێت. یه‌كه‌م سه‌رۆكه‌ كه‌ مافی ڤیتۆی له‌دژی پڕۆژه‌یاسایه‌كی
كۆنگرێس به‌كارهێناوه‌. جێگری سه‌رۆك جۆرج واشنتۆن ...جۆن ئاده‌مز بووه‌
(1789-1797). واشنتۆن له‌كاتێكدا سه‌رۆك بووه‌، سه‌ردانی هه‌موو ویلایه‌ته‌كانی
كردووه‌. یه‌كه‌م سه‌رۆك بووه‌ كه‌ سه‌ر به‌ هیچ حزبێكی سیاسی نه‌بووه‌. یه‌كه‌م
سه‌رۆكه‌ كه‌ ئاهه‌نگی ده‌ستبه‌كاربوونی له‌دوو شاردا كردووه‌: نیویۆرك و
فیلادێلفیا. وتاری یه‌كه‌م ئاهه‌نگی ده‌ستبه‌كاربوونی 90 چركه‌ بووه‌و له‌ 183 وشه‌
پێكهاتووه‌. وتاری دووه‌م ده‌ستبه‌كاربوونی ته‌نها 135 وشه‌ بووه‌. ئه‌وه‌ش
كورتترین وتاری ده‌ستبه‌كاربوونه‌ كه‌ له‌لایه‌ن سه‌رۆكێكه‌وه‌ پێشكه‌شكرا بێت.
جۆرج واشنتۆن یه‌كه‌م سه‌رۆكه‌ كه‌ له‌كۆشكی سپیدا نه‌ژیاوه‌. ئه‌وكاته‌ی ئه‌و
سه‌رۆك بووه‌ پایته‌ختی ویلایه‌ته‌ یه‌كگرتووه‌كان فیلادێلفیاو نیۆرك بووه‌.
یارمه‌تی هه‌ڵبژاردنی شوێنێكی تری داوه‌ بۆ ئه‌وه‌ی ببێته‌ پایته‌ختی نوێ و روپێوی
بۆ زه‌وییه‌كه‌ كردووه‌. واشنتۆن یه‌كێكه‌ له‌و حه‌وت سه‌رۆكه‌ی له‌ ڤیرجینیا
له‌دایكبوون. له‌كاتێكدا واشنتۆن سه‌رۆك بوو، سێ ویلایه‌تی تر خراوه‌ته‌ سه‌ر
ویلایه‌ته‌ یه‌كگرتووه‌كان ئه‌وانیش ڤێرمۆنت (1791) و كێنته‌كی (1792) و تێنیسی
(1796)ن.



https://ckb.wikipedia.org/wiki/%D8%AC%D9%88%D9%84%DB%8C%D9%88%D8%B3_%D8%B3%DB%8E%D8%B2%D8%A7%D8%B1

گایوس جولیوس سێزار یەکێک لە جێنڕال و سیاسەتمەداری رۆمانی لە مانگی تەمموزی ی ساڵی
١٠٠ی پێش لەدایکبوونی مەسیح لە دایک بووە و لە ١٥ ی ئازاری ٤٤ی پێش لەدایکبوونی
مەسیح لە لایەن کۆمەڵێک سیناتۆری رۆمانیەوە کوژرا. ئەو ڕۆڵێکی گەورەی گێڕا لە
گۆڕانی کۆماری رۆم بۆ ئیمپراتۆری ڕۆم.

جولیوس سێزار ئیمبڕاتوڕ و ژەنەڕاڵ و سەرکردەیەکی سیاسیی و نووسەرێکی ڕۆمانی بووە،
یەکەم کەس بووە کە نازناوی ئیمبڕاتۆڕی لەخۆی ناوە. جولیوس سێزارر لەباڵاترین
کەسایەتیە سەربازیەکانی مێژووە و بەھۆی شۆڕشەکەیەوە دەسەڵاتی ڕۆمای لەکۆماریەوە
گۆڕیوە بۆ ئیمبڕاتۆڕیتی، وەکو لەمێژوودا ھاتووە خەڵکی ڕۆما بەڕێز و گەورەییەوە
سەیریان کردووە و واباسیان لێوە کردووە و کە پیاوی داھاتووی ڕۆما و ئیمبڕاتۆرە
چاوەڕوانکراوەکەی ڕۆمایە. جولیوس سێزار ھەر لەمنداڵیەوە حەزی لەزانست بووە و
لەوڵاتی یۆنان ژمارەیەکی زۆر لەزانستەکانی خۆێندووە، چونکە ئەو کاتە یۆنان ناوەندی
زانست بووە و کوڕە خاوەندەسەڵات و زەنگینەکان دەچون بۆ یۆنان بەمەستی خوێندن و
دواتر کاری سیاسیان کردووە، ھەر لەسەرەتای ژیانێوە لەبواری سیاسەتدا کاری کردووە و
چۆتە نێو ڕیزی سووپای ڕۆمانیاوە و وەکو ئەفسەر و ژمێریار بۆ حکومەتی ڕۆمانیا کاری
کردووە دواتر بۆتە سەرکردەی سووپای ڕۆمانیاو و سووپاکەی بەباشترین سووپا ناسراوە.
لە ساڵی ٧١ پێش زایین جولیوس سێزار و بۆمبی و کراسوس یەکەم حکومەتی سێ قۆڵیان
پێکھێناوە، جولیوس سێزار توانیوێتی لە شاڵاوەکانیدا لەھەموو شوێنە جیاجیاکانی ژیان
سەرکەوتوبێت و وڵاتەکانی فەڕەنسا و ئیسپانیا و سووریا و میسڕ و چەند وڵاتێکی دیکە
بخاتە سەر ڕۆما و ھەوڵی داوە بارودۆخی ھاوڵاتیانی ڕۆمان باش بکات و حکومەت
چالاکبکات و بیخاتە خزمەتی ھاوڵاتیانەوە. جولیوس سێزار زۆر وابەستەبووە بەشەرەفەوە
و پێی وابووە واتای شەرەف ئەوەیە کە لەڕادەبەدەر دڵسۆز و بەوەفابێت بۆ ھاوڕێیان و
ھاوەڵانی و تەنانەت بۆ ئەو کەسانەش کە خزمەتێکی بچووکی پێشکەش دەکەن... لەم
بارەیەوە وتوێتی ((ئەگەر چەتە و ڕێگرەکان و پیاوکوژەکانیش داکۆکی لەشەرەفم بکەن
بەھەمان جۆر خەڵاتیان دەکەم وەکو چۆن کەسانی دیکە خەڵات دەکەم)). جولیوس سێزار
خاوەنی بەھەرەیەکی زۆربووە لەوانە نووسین و داھێنان و زۆر کتێبی بەناوبانگیشی لەو
سەردەمەی ڕۆمادا بڵاوکردۆتەوە، زۆر نەرم و نیانیش بووە بەرامبەر بەڕۆڵەی وڵاتەکانی،
لە ١٥ ئازاری ساڵی ٤٤ پێش زایین بەدەستی نەیارەکانی تیرۆرکراوە و کوشتویانە.



https://ckb.wikipedia.org/wiki/%D8%A6%DB%95%D9%86%D8%AF%D8%A7%D8%B2%DB%95%DB%8C_%DA%A9%DB%8E%D8%B1%DB%8C_%D9%85%D8%B1%DB%86%DA%A4

ئەندازەی کێری مرۆڤ بە شێوەی ئاسایی کە ژیانی سێکسی پیاو تەواو جێبەجێ بکات ٨
سانتیمەترە. ئەندازەی کێری زۆربەی کۆمەڵگای پیاوان لە نێوان ١٢ - ١٥ سانتیمەتردایە.
موتاڵاتی زانستی پێشانیان داوە کە زۆربەی پیاوان ئەندازەی کێری خۆیان کورتتر لەو
شتە دەبینن کە لە ڕاستیدا ھەیە. ئەندازەی کێر کاتێک بۆ پیاوان دەبێتە ھۆی کێشەی
سێکسی کە کەمتر لە ٧ سانتیمەتر درێژ بێت.[١][٢]

ڕاپرسییەکان پێشانیان داوە کە ئەوەی سەبارەت بە کێری پیاو لە کاتی سێکسدا گرینگە
درێژایی چووک نییە، بەڵکوو پاناییەکەیەتی. ڕاپرسییەکی دیکە پێشانی داوە کە ٧١ لە
سەدی ژنان ئەندازەی کێریان بە لاوە گرینگ نییە و پێیان وایە کە پیاوان لەخۆرا
ئەندازەی کێریان بۆ گرینگە.[٣][٤]



https://ckb.wikipedia.org/wiki/%D8%A6%DB%86%D9%82%DB%8C%D8%A7%D9%86%D9%88%D9%88%D8%B3%DB%8C_%D8%A6%D8%A7%D8%B1%D8%A7%D9%85

ئۆقیانووسی ئارام گەورەترین پانتایی ئاوی و هەروەها گەورەترین ئۆقیانووسی زەوییە.
ناوەکەی لە ناوی لاتینی Mare Pacificumەوە وەرگیراوە (واتە: زەریای ئارام)، کە
جیھانگەڕی پۆرتووگالی، فەردیناند ماجەلانلە ١٥٢٠ پێی بەخشیوە.

پانتایی ئەو ئوقیانووسه ۱۶٥٬۷٢۱٬۰۰۰ کیلۆمەتری چوارگۆشەیە کە چل و شەش لە سەدی ٤٦%
تەواتی ئاوەکانی زەوی لە خۆ گرتوە و زیاتر لە یەک لەسەر سێی زەوی داپۆشیوە.

ئەو گەورە دەریایه لە ڕۆژهەڵات لەگەڵ کیشوەری ئەمریکا، لە باشوور لەگەڵ جەمسەری
باشوور لە باکوور لەگەڵ دەریای بێرینگ و لە رۆژاوا لەگەڵ ئاسیا و ئۆقیانووسیا
هاوسنوورە. هەروەها ئەو ئۆقیانووسه پانە خۆی دابەش دەکرێ بە دوو بەشی باکووری و
باشووری

قووڵ ترین خاڵی ئاوی جیهان قووڵکەی ماریانا بە قووڵایی ١٠٩١١ لە ئۆقیانووسی ئارام
دایه.



https://ckb.wikipedia.org/wiki/%D8%A6%D8%A7%DB%8C%DB%8C%D9%86%DB%8C_%D8%B2%DB%95%D8%B1%D8%AF%DB%95%D8%B4%D8%AA%DB%8C

ئایینی زەردەشتی یان بەهدین یانژی مازدایاسنا لەسەر بنەمای بیروبۆچوونەکان و
بڕواکانی زەردەشت پێکھاتووە.کە کەسێکی کورد بووە . ئەم ئایینە جیھان وەکو
دووبەرەکییەکی بەردەوام دەبینێت لەنێوان ھێزی پاک و ھێزی خراپەدا. خوداوەندی
«ئاھورامەزدا» خودای چاکە و حیکمەتە، دانەر و پێکھێنەری ئەم جیھانەیە، «ئەھریمەن»
یان «ئەنگرامەینو» ڕۆحە خراپەکانن، مرۆڤیش بوونەوەرێکی ئازادە و تاکە ئەرکی سەرشانی
بریتییە لە یارمەتیدان و سەرخستنی خودای ئاھورامەزدا، ئەم ئایینە بە شێوەیەکی گشتی
لە ناو کوردەکان و پاشان فارسەکان بڵاو بووەوە و لە سەدەی شەشەمی پێش زایین بوو بە
ئایینێکی سەرەکی لە ناوچەکەدا و تا سەرھەڵدانی ئیسلام لە سەدەی حەوتەمی زایینیدا
ئایینێکی گرنگ بوو و بڕواداری زۆری بوو.

دوای ئایینی ئیسلام، ئایینی زەردەشتی بەشێوەیەکی گەورە تەڵاشەی کرد و لەناوچوو.
ئێستا لە ھەموو جیھان بەتۆمار ٢٥٠، ٠٠٠ کەس دوای ئەم ئایینە کەوتوون، جگە لەوانەی
سەرژمێری نەکراون و بە ڕەگەزنامە لەسەر ئایینێکی ترن. بەم شێوە:

ئایینی زەردەشتی زۆر جەژنی تێدایە. ناودارترینیان نەورۆزە، نەورۆز جەژنی سەری ساڵە
و دەکەوێتە یەکەمین ڕۆژی بەھار. وە بە ڕۆژی لە دایک بوونی پەیامبەر زەردەشت دێت

ھەرچی ئەو زەردەشتیانەی کە لە کۆمەڵگای موسڵمانی دادەنیشن، کەوا ناتوانن ئەم کارە
ئەنجام بدەن، ھەڵدەستن بە دانانی مردوو لەناو سندوقی پتەوو، دواتر دەینێژن. بەمەش
تیکەڵ بە سروشت نابێت.



https://ckb.wikipedia.org/wiki/%DA%BE%DB%95%DA%98%D8%A7%D8%B1

عەبدولڕەحمان شەرەفکەندی ناسراو بە ھەژار (١٣ی نیسانی ١٩٢١، بۆکان – ٢١ی شوباتی
١٩٩١، کەرەج) لە گەورەترین نووسەران و هەڵبەستوانان و وەرگێڕانی کورد بووە و خاوەنی
ژمارەیەکی زۆر بەرھەمی ئەدەبیی پڕپیتە. ھەژار برای گەورەی سادق شەرەفکەندی سکرتێریی
گشتیی حیزبی دێموکراتی کوردستانی ئێران بوو.

«عەبدولڕەحمانی شەرەفکەندی» کوڕی حاجی مەلا محەممەد بووە و لە ساڵی ١٩٢٠دا لە
ئاوایی شەرەفکەندی بۆکان دایک بووە و بە لاویەتی لەگەڵ بنەماڵەکەی چوونە تەرەغە. لە
ساڵانی سەرەتایی ژیاندا لە لای باوکیدا و دواتر لە مەکتەبخانەکاندا و لە بە دەست
چەند کەس لە مامۆستا ئایینیەکان، دەرسی گولستان و بووستانی سەعدی خوێندوە. بەڵام بە
پێی ئەو شتەی کە لە چێشتی مجێوردا باسی دەکات، دەستکەوتێکی زۆر کەمی بووە. باوکی
ھەژار کەسایەتیەکی خوێندەوار بووە و زانیویەتی بە کوردی بخوێنێت و بنووسێت، ھەر
ئەمەش ھانی داوە کە کوڕەکەی خۆی (ھەژار) ھەر لە تەمەنی پێنج ساڵانەوە ئاشنا بە
خوێندنەوە و نووسین بکات و دواتریش بینێرێتە مەکتەب و حوجرە. لە ساڵی ١٩٤٠ دەستی بە
هۆنراوە وتن کردووە و هۆنراوەکانی ئەحمەدی خانی، وەفایی و مەلای جزیری کاریگەری لە
سەر ھەستی بووە.

ھەژار ھەر لە سەرەتای دامەزراندنی کۆمەڵەی ژیانەوەی کوردستان، تێیدا ئەندام بووە و
بەشداری کارە حیزبییەکانی داوە. ئەو بڕوایەکی زۆر بە تینی بە ئامانجەکانی ژ.ک. بووە
چون لە دوای ئەو ھیچ کات لە ھیچ حیزب و ڕێکخراوێکی سیاسیدا بە فەرمی نەبووەتە
ئەندام. ھەژار لە کۆماری کوردستان‌دا دەوری ھەبووە و لەگەڵ ھێمن لە لایەن کۆمارەوە
بە «هۆنراوەوانی نەتەوەیی کوردستان» دەناسرێن. دوای تێکچوونی کۆماری مەھاباد لە
ئازاری‌ ١٩٤٧دا مەجبوور بە جێ‌ھێشتنی وڵاتی ئەبێ و ماوەی ٣٠ ساڵ لە باشووری
کوردستان و دواییش لە شاری بەغدا نیشتەجێ بووە. لە پایزی ١٩٤٧ بۆ چارەسەر کردنی
نەخۆشیی سیل بوو، دەچێتە لوبنان و دوای چاکبوونەوەی دەگەڕێتەوە عێراق ، پاشان
جارێکی تر لە حکومەتی ئەوسای عێراق قاچاخ دەبێ، بەرەو سوریا ڕادەکات، و ماوەیەک لە
سووریا دەمێنێتەوە دوای ھەڵگیرسانی شۆڕشی ئەیلوول بە سەرکردایەتی مستەفا بارزانی و
لە ساڵی ١٩٦١دا، ھەژار دەچێتە پاڵ شۆڕشەکە. کاتێک ڕێککەوتتنامەی ١١ی ئاداری ١٩٧٠ لە
نێوانی سەرکردایەتی شۆڕشی کورد و حکومەتی عێراق مۆرکرا، ناردرا بەغدا بۆ ڕێکخستنی
کاروباری یەکێتی نووسەرانی کورد کە تازە لە ١٠ی شوباتی ١٩٧٠دا دامەزرا بوو، لە
کۆنگرەیەکەی ئەو یەکێتییە بە سەرۆکی دەستەی بەڕێوبەر ھەڵبژێردرا و لە ھەمان کاتیشدا
کرا بە ئەندام لە کۆڕی زانیاری کورد و توانی لە ساڵی ١٩٧٢دا پەرتووکی شەرەفنامەی
شەرەفخانی بەدلیسی لە فارسییەوە بکاتە کوردی و لە چاپخانەی کۆڕی زانیاری کورد چاپی
بکات.

لەدوای بە ئاکام نەگەشتنی شۆڕشی ئەیلوول لە ساڵی ١٩٧٥دا ڕۆشتە شاری کەرەجی ئێران و
تا کۆتایی ژیانی (ساڵی ١٩٩١) لەوێ مایەوە. ھەژار لە ژیانیدا گەلێ تاڵی و ئاوارەیی
کێشاوە. دوای مردنی تەرمەکەی بەرەو موکریان ھێندراوە و لە گۆڕستان (باغ فردوس)ی
شاری مەھاباد نیژرا.

ھەژار لە پەرتووکی چێشتی مجێوردا کە ژیاننامەیەکی خۆیەتی کە بە دەستی خۆی نووسراوە،
دەڵێ:

بۆ خۆم لە بیرم نییە کەنگێ بۆ یەکەم جار ھاتوومە دنیاوە! بەڵام وەک بۆیان گێڕاومەوە
و باوکم لە بیرەوەرییەکانی خۆیدا نووسیبووی، ڕۆژی شەشی شابان، ساڵی ١٣٣٩ی ھیجریی
مانگی، بەری بەیانی کە ڕۆژێکی زۆر تووش و بارانی بووە لە دایک بووم و بریا ھەر
نەبووبام ... وەک دەڵێن زۆر منداڵێکی گرینۆک و بە گروو بووم، کەم وەختان
ژیربوومەتەوە ... ھەروەھا سەبارەت بە ھێمن دەڵێ: لە خانەقا دەگەڵ ھاوتەمەنیکی خۆمدا
بوومە ئاشنا، ناوی "محەمەد ئەمینی شیخولئیسلام" و پوورزای منداڵە شێخەکان بوو.
ئەویش دەبوایە بۆ بەرەکەت دەرس لای مامۆستا مەلا سەعید بخوێنی و لە ماڵی شێخ بژی.
نازانم ئەو زیرەکتر بوو یا من! بەڵام ئەوەندە دەزانم لە دەبەنگی و ھیچ فێر
نەبووندا، درۆزنیش فەرقی نەدەکردین. ھەر دووکمان وەک یەک دارکاری دەکراین و بە قەد
یەک بەر جنێو دەدراین. تەنیا فەرقێکمان کە ھەبوو، ئەو بۆ نەگبەتی شێعری دەگوت و خۆی
لە من بە ھونەرمەندتر دەزانی. بەڵام شێعری چۆن؟ یا خوا بە نسیبی دوژمنانت بێ! من لە
بەغێڵیان گاڵتەم بە شێعرەکانی دەکرد. ئاخری ھەر وازی نەھێنا و لە دواڕۆژدا بوو بە
شاعیرێکی ھەرەبەرز و بە ناوی ھێمن ناوبانگی کرد. کاری ھەرە گرینگمان ڕاوە دووپشک،
دزی باخان، مریشک دزین لە ماڵە شێخان و ھەزار بەدفەڕی و کاری نالەباری دیکە بوو.



https://ckb.wikipedia.org/wiki/%DA%BE%D8%A7%D9%88%DA%95%DB%95%DA%AF%DB%95%D8%B2%D8%AE%D9%88%D8%A7%D8%B2%DB%8C

ھاوڕەگەزخوازی (بە ئینگلیزی: Homosexuality) بە پێوەندیی ھەستی و سێکسی نێوان پیاو
و پیاو یان ژن و ژن دەوترێت. ھاوڕەگەزخوازی لە ھەندێک لە وڵاتانی جیھان بە تایبەت
لە ئاسیا تاوانە. بەڵام لە ئەورووپا و ئەمەریکا خەریکە قانوونی دەکرێت. یەکێک لە
ناودارترین ھاوڕەگەزخوازان «لەیدی گاگا» گۆڕانیبێژی ئەمریکییە. جگە لە مرۆڤ
ھاوڕەگەزخوازی نێوان گیانەوەرەکانیش بینراوە و ژیننساسان دەلێن کە ھاوڕەگەزخوازی
نێوان ژمارەیەکی زۆر لە ئاژەڵان لە مەڕەوە ھەتا کرم بوونی ھەیە. زۆربەی وڵاتانی
ئەورووپی زەواجی ھاوڕەگەزخوازانیان بە قانوونی کردووە. ھێشتا ھاوڕەگەزخوازی لە ھیچ
کام لە پارچەکانی کوردەواریدا قانوونی نەکراوە و بۆ وێنە ھاوڕەگەزخوازانی ڕۆژھەڵات
لە سێدارە دەدەن. نەتەوە یەکگرتووەکان و مافی مرۆڤ پشتیوانی لە ھاوڕەگەزخوازان
دەکەن.



https://ckb.wikipedia.org/wiki/%DA%A9%DB%86%D9%85%DB%95%DA%B5%DB%95%DB%8C_%D8%AE%DB%86%D8%B1

کۆمەڵەی خۆر بە خۆر و ھەموو ئەو ھەسارانە دەوترێت کە لەدەوری دەخولێنەوە. زەوی
ئەندامێکە لەو کۆمەڵەیەدا.

کۆمەڵی خۆر پێک ھاتووە لە ھەموو ئەو ھەسارانەی کە بەھۆی ھێزی ڕاکیشانەوە بەدەوری
خۆردا دەسورێنەوە. لە پێکھێنەرەکانی کۆمەڵەی خۆر جگە لە ھەسارەکان مانگ و ئەستێرە و
نەیزەک و پارچەی بچوکی جیابوەوە لە خۆر و ھەسارەکانی تر و خۆڵ و گاز پێک دێت. ھەموو
پێکھێنەرێکی کۆمەڵەی خۆر بە دەوری خۆردا دەسورێتەوە. خۆر نزیکەی %98 ھەموو ئەو
ماددانەی تێدایە کە پێکھێنەری کۆمەڵکەن. گەورەترین بەشی کۆمەڵکەیە و زۆرترین ھێزی
کێشکردنی ھەیە. بەھۆی گەورەیی قەبارەکەیەوەو رێژەی زۆری گەرد و گەردیلەوە ھێزێکی
ھێندە گەورەی کێشکردنی ھەیە کە ھەموو ھەسارەکانی کۆمەڵکە بەدەوری خۆیدا
دەسورێنێتەوە. لەکاتێکدا ھەسارەکانی کۆمەڵەی خۆر ھەوڵدەدەن لە رێرەوی سورانەوەکە
دەربچن و بەرەو گەردونێکی نادیار و لەلایەکی کەشەوە خۆر لە رێی ھێزکێشکدرنەکەیەوە
ھەوڵ دەدات ھەریەک لەو ھەسارانە بەرەو ناوکی خۆی بەرێت بەرەنجامی ئەو دوو ھێز
پێچەوانەیە ھاوسەنگیەک دروستدەکات و ھاوسەنگیەکەش بریتیە لەو تەوەرەی خولانەوەیەی
کە ھەر ھەسارەیەک بەدەوری خۆردا ھەیەتی ،بۆ نمونە زەوی لەماوەی 365 رۆژدا رۆشتنێکی
تەواو لەسەر تەوەرەکەی بەدەوری خۆردا دەکات.

ئەم پرسیارە گرنگترین و قورسترین پرسیارە لای زاناکان بۆ رونکردنەوە و تێگەشتن.
کۆمەڵەی خۆر چەندین ملیار ساڵ پێش ئێستا دروستبوە. بیردۆزی گەشەسەند بۆ دروستبونی
زیندەوەران و مرۆڤ و گیانداران لەسەر زەوی راستەوخۆ پەیوەندی بە بیردۆزی دروستبونی
ھەسارەکانی کۆمەڵەی خۆر ھەیە. بیردۆزی چڕبونەوە یەکێکە لەو بیردۆزانەی کە زۆرێک
زاناکان لە ئێستادا لەسەری رێکەوتون و بە کورتی و ئاسانی بیردۆزەکە باسی ئەوەدەکات
کە لە ئەنجامی تەقینەوە بەردەوامەکانی سەر خۆر و جیابونەوەی پارچە لێ و چڕبونەوەی
ئەو خۆڵ و گازە پێکھاتوانەی لە نێوان ھەسارەکان ھەیە بەبەردەوامی ھەسارەکانی لێ
پێکھاتووە و یەکگرتن و چۆنێتی گەردیلەکانیش شێوەی گۆیی و ھێلکەیی داوەتە ھەسارەکان.

زاناکان دەڵێن کۆبونەوەی گاز و ماددە لێکجیابوو و دەرپەریوەکان لە خۆرەوە
بەبەردەوام و یەکگرتنیان پێکەوە بۆ پێکھێنانی ھەسارە و مانگ و ئەستێرە]
پێکھێنەرەکانی کۆمەڵەکە بەڵگەیوکی تریشیان ھەیە ئەویش قەبارەی ھەسارەکانە بە پێی
دورو نزیکیان لە خۆرەوە. چوار ھەسارە گەورەکە قەبارەی گەورەیان بەھۆی نزیکیان بوە
لە خۆرەوە و تا دورکەویتەوە لە خۆر قەبارەی ھەسارەکان بچوکتر دەبنەوە بە ھۆی زۆر و
کەمی ئەو مادانەی کە لە خۆرەوە دەرچوون.

لەناو کۆمەڵەی خۆردا دوو پشتێنە ھەن کە پرێتی لە ھەسارەی بچووک و ئەستێرە و مانگ و
زۆریان بەھۆی ھێزی راکێشانی ھەسارەکانی نزیکیان کاریان تێدەکرێ , پشتێنەی یەکەمیان
دەکەوێتە نێوان ھەردوو ھەسارەی جوپیتەر و مەریخەوە کە زەوی و مانگ دەکەونە ناو ئەم
پشتێنەیەوە. پشتێنەی دووەم کە پشتێنەی کویپەرە لە سەتنەریدا ھەسارە بلوتۆ ھەیە و
ئەمیش بەھەمان جۆر رێژەیەکی زۆری پێکھاتوی ئەستێرەیی لە ناودایە. لە پشت پشتێنەی
کویپەر ناوچەیەک ھەیە کە بە ناوچەکانی ھەوری ئۆربت ناسراوە , ئەم ناوچانە رێژەیەکی
یەکجار زۆر پێکھاتوە ئاگرین و نەیزەکی تێدایە کە بە خێرایی ئیجگار زۆر و لەسەر
خولگەی نارێک و تێکەڵ و پێکەڵ دەسورێنەوە. بەرگی دەوری خۆر کە پەستانێکی یەکجار
گەورەی تێدایە و پلەی 360ی ڕووی خۆر لە ھەر چواردوریەکەو داپۆشیوە رێگری گەورەیە لە
کەمکردنەوەی ھێزی گەورەی راکێشانی ناوی خۆر بۆ ھەسارەکان و قەبارەکەی زاناکان بە
160 ئەوندەی دوری نێوان خۆر و زەوی دەخەمڵێنن لە ناو ئەم بەرگەدا ھیچ ێکھاتویەک
بوونی نیە و لەباری چونی ھەر پێکھاتویەک بۆ ناوی یان بەھۆی پەستانی زۆر پاڵی
پێوەدەنرێ یان دەتەقێنەوە.



https://ckb.wikipedia.org/wiki/%D9%BE%DB%8C%D8%B1%DB%95%D9%85%DB%8E%D8%B1%D8%AF

پیرەمێرد یان حاجی تۆفیق بەگ ناوی تەواوی تۆفیق کوڕی مەحموود ئاغا کوڕی ھەمزاغای
مەسرەفە (١٨٦٧ - ١٩ی حوزەیرانی ١٩٥٠) [١] هۆزانڤان و نووسەر و ڕۆژنامەوانی ناوداری
کورد بوو. لە سلێمانی لەدایکبووە و لە لاویدا زانستی ئایینی لەوێ خوێندووە.
پیرەمێردیش بەو دەستوورە هەر وەكوو حاجی قادری کۆیی و نالی و مەحوی و مەولەوی و
زێوەر، مزگەوت بە مزگەوت و شار بە شار گەڕاوە و لە هەر شوێنێک ماوەیەک ماوەتەوە،
پاش ئەوەی زۆربەی مزگەوتەکانی سلێمانی گەڕاوە و ئەوسا ڕووی کردۆتە مزگەوتەكانی شاری
بانە لە ڕۆژهەڵاتی كوردستان.[٢] شێخ مستەفای نەقیب و شێخ سەعیدی حەفید لە ١٨٩٨دا
دەیبەن بۆ ئەستەمبوڵ. لەوێ لە کۆلێژی یاسا دەخوێنێت و لە حکوومەتی دەوڵەتی
عوسمانیدا لە چەند پلەی میری و سیاسیدا دادەمەزرێت. لەدوای شۆڕشی شێخ سەعیدی پیران
لە ١٩٢٥ و تێکچوونی بارودۆخ، دەگەڕێتەوە بۆ سلێمانی و تا دوا ساتی ژیانی ھەر لەوێ
خەریکی کاری وێژەیی و ڕۆژنامەوانی دەبێت. پیرەمێرد بەرھەمی وێژەیی زۆری ھەیە و زۆر
خزمەتی ڕۆژنامەگەریی کوردی کردووە. لە بواری ڕۆژنامەوانیی کوردیدا خزمەتێکی بەرچاوی
کردووە، هەندێک لەو خزمەتانە بریتیین لە دامەزراندنی (ڕۆژنامەی ڕەسملی کاتب و
ڕۆژنامەی کورد تەعاون و ترقی غزەتەسی و ڕۆژنامەی ژین و گۆڤاری ژین)

ناوی تۆفیق کوڕی مەحموود ئاغا کوڕی ھەمزاغای مەسرەفە. لە ساڵی ١٨٦٨ لە گەڕەکی
گۆیژەی شاری سلێمانی لەدایکبووە. پیرەمێرد لە بارەی ژیانی منداڵی خۆیەوە لە
ژیاننامەکەیدا دەڵێت[٣]:

ڕۆژێک تۆفیقی تەمەن ھەشت نۆ ساڵان لەگەڵ مامۆستاکەیدا لەسەر هۆزانێکی (حافز)ی
شیرازیی تێکدەچن، چونکە پیرەمێرد خۆی بە خاوەن ماف دەزانێت، نایەوێت لە قسەی خۆی
پاشگەز ببێتەوە و داوای لێبوردن لە مامۆستاکەی بکات، ناچار حەسەن ئەفەندی مامی لەو
حوجرەیە گواستییەوە و بردی بۆ حوجرەی مەلا سەعیدی زڵزڵەیی،[٤] کە دەیباتە ئەوێ،
حەسەن ئەفەندیی ئەڵێ: "تۆفیق ئومێد دەکەم دەم و نەفەسی ئەم زاتە پاکە بتکا بە
هەڵبەستوانێکی وەکو من." بەمەدا دەردەکەوێت کە حەسەن ئەفەندی مامیشی ھەر هۆزانڤ ان
بووە، ھەرچەندە بەداخەوە کە ئێمە ھەتا ئێستا ھیچ هۆنراوەیەکی ئەومان دەست
نەکەوتووە.[٥] لەم حوجرەیەدا سەرەتایی بەھرەی شیعر وتنی تێدا دەرکەوت، خوویدایە
خوێندنەوەی وێژە و شیعر و سەرگوزشتەی ئەدیبان و هەڵبەستوانان، لەسەر دابونەریتی
کوردەواریی و بەپێی ئەوەی کە لە بنەماڵەیەکی عەشایەردا چاوی ھەڵھێنابوو، ئارەزووی
سوارچاکی و تفەنگچێتی پەیدا کرد، شۆرەتی سوارچاکیی پیرەمێرد بەناوبانگ بوو، وەک
مامۆستا سەجادی دەیگێڕێتەوە، لە شاخی ھەڕووتە، کە پیادە بە ئاستەم پێیدا
سەردەکەوێت، ئەم بەتا و لەسەردا ئەسپی ھێناوەتە خوارەوە، بەسەر پردی قەشان و تەپادا
بەغار پەڕیوەتەوە. لە دوای ئەوەی کە ئیتر بەرەبەرە لە خوێندنەکەشی پێشکەوت، وا
پێویستبوو لەسەر فەقێیەتی دەوام بکات.[٦]

لە سەرەتاوە لە مزگەوتەکەی باپیری کە ئێستاش ماوە (مزگەوتی ھەمزاغا)، کە نزیک ماڵی
خۆیان بووە و لە نزیک باخێک بووە پێیان وتووە باخی پوورە بەگی، کە لە گەڕەکی
گۆیژەیە و چاپخانەکەی پیرەمێرد لە نزیک ئەو مزگەوتەیە،[٧] لای مەلا مەحموود دەرسی
عەرەبی دەخوێنێت، لە خوێندنی عەرەبیدا دەچێتە پێشەوە و دەست ئەکا بەخوێندنی
(سیوتی)، بە دوای خوێندندا وەک ھەر فەقێیەکی ئەو سەردەمە لە شار و و جێگەی خۆی دوور
دەکەوێتەوە، بەپێی ئەو نەریتەی، کە لە کام مزگەوتدا مامۆستای چاک بووبێ فەقێکان
ڕوویان تێکردووە، وەکو چۆن مامۆستایانی ئێستا ھەر یەکەی لە بوارێکدا شارەزایی
پەیدادەکەن و وانە دەڵێنەوە، مامۆستایانی ئەوساش ھەر مەلایەی لە بوارێکی تایبەتدا
شارەزایی پەیدا دەکرد، پیرەمێردیش ھەروەکو حاجی قادری کۆیی و نالی و مەحوی و
مەولەوی و زێوەر، مزگەوتا و مزگەوت و شار بە شار گەڕاوە و لە ھەر شوێنێک ماوەیەک
ماوەتەوە،[٨] دەگاتە مزگەوتەکانی شاری بانە لە ڕۆژهەڵاتی کوردستان و ماوەیەک لەوێ
ماوەتەوە و پاشان گەڕاوەتەوە بۆ سلێمانی.[٩] بەڵام پێش ئەوەی تەواوی بکات، دەستی لە
خوێندن ھەڵگرت و ڕوویکردە ژیانی ڕۆژانەی ئەم دنیایە.[١٠] لەو سەردەمەشدا ھەر کەسێک
خوێندنی مەلایەتی تەواو بکردایە و مەلایەتی بکردایە، ئەوە دەبوو بە مەلا، بەڵام گەر
وازی لێبھێنایە پێیان دەوت (میرزا)، بەو پێیەی پیرەمێردیش وازی لە خوێندنەکەی ھێنا،
بوو بە میرزا.

لە ئەیلوولی ساڵی ١٨٨٢ی زاینیدا، واتە لە تەمەنی (١٥) ساڵیدا، دەبێت بە کاتبی نفوسی
سلێمانی، زۆری پێناچێت دەکرێت بە کاتبی (زەبت) لە دادگای سلێمانی، لە حوزەیرانی
ساڵی ١٨٨٣دا بووە بە فەرمانبەری زەوی و زار و موڵکی میری لە ھەڵەبجە، نزیکەی سێ
ساڵان لەوێ مایەوە، بە پێی نووسینەکانی پیرەمێرد بێت کە لە (ژیان) و (ژین) دا
بڵاویکردوونەتەوە، وا دەردەکەوێت کە ئەو سەردەمە عەشقی هۆنراوە لە دەروونی دابووە،
خولیای هۆنراوە کۆکردنەوە کەوتووەتە سەری، تا ئەو دەمە ھەر خەریکی لەبەرکردنی
هۆنراوەی (نالی) بووە، بەڵام کە چۆتە ئەو ناوچەیە، شەیدای (مەولەوی) و (بێسارانی)یش
بووە، بە ھەموو دەشتی شارەزووردا گەڕاوە، کەشکۆڵی ڕەنگینی بۆ خۆی پێکەوە ناوە و
ھەرچی هۆنراوەیەکی دەسکەوتبێت یان بینیبێت یان بیستبێ، لە کەشکۆڵەکەیدا
نووسیویەتیەوە، پاشان بوو بە سەرنووسەر (باشکاتب) لە دادگای چوارتا، لە تشرینی
یەکەمی ساڵی ١٨٩٥دا گوازرایەوە بۆ (کەربەلا) بە وەزیفەی مودەعی یاریدەدەریی گشتی،
بەڵام بڕیاریدا کە نەچێت بۆ ئەو وەزیفەیە و بەیەکجاریی دەست لە فەرمانبەریی دەوڵەت
ھەڵگرێت،[١١] شێخ موستەفای نەقیب دڵخۆشی دایەوە و کردیی بە نووسەری تایبەتی خۆی بۆ
ڕاپەڕاندنی ئیشوکارەکانی، ژیانێکی باش و لەباری بۆ خوڵقاندووە.[١٢]

لەبەر ئەوەی تۆفیق لاوێکی زرنگ و زیرەک و بەڕەوشت بوو و خوێندەوارییەکەشی بە پێی
ئەو سەردەمە باش بوو، لە تەک بنەماڵەی شێخانی سلێمانیدا پەیوەندییەکی پتەوی پەیدا
کرد، تا وای لێھات متمانەی زۆر شتیان پێکرد، خۆشیاندەویست، جێی بڕوایان بوو، بۆیە
کاتێک لە ساڵی ١٨٩٨ شێخ سەعیدی حەفید (باوکی شێخ مەحموودی نەمر) لەسەر بانگێشتی
سوڵتان عەبدولحەمید بانگکرا بۆ ئەستەمبوڵ، شێخ سەعید و شێخ مستەفای نەقیب ڕوویان لە
تۆفیقی مەحموود ئاغا نا کە لەگەڵیان بچێت بۆ تورکیا، ئەمیش بەپێی ئەو نزیکی و
پەیوەندییەی لەگەڵیاندا ھەیبوو، دەستی نەنا بەڕووی داواکەیانەوە، بەمجۆرە شێخ سەعید
جگە لە شێخ مستەفای نەقیب، چەند کەسێکی ھەڵبژارد لەگەڵیاندابن، یەکێکیان تۆفیقی
مەحموود ئاغای ھەمزاغای مەسرەف بوو.

تۆفیق لە خزمەت شێخ سەعید و شێخ مستەفای نەقیب و شێخ مەحموود و دەستە و دایەرەیانا
گەیشتە ئەستەمبوڵ، لەوێش بوونە میوانی بارەگای سوڵتان.[١٤] لە پاش ساڵێک لەگەڵ شێخ
سەعید و شێخ مستەفا و گەلێ ڕۆشنبیر و پیاوانی بەناوبانگی سەفەرەکەیاندا دەچن بۆ
(حەج)، تۆفیق دەبێت بە حاجی تۆفیق، کاتێک لە حەج دەبن وەفایی شاعیر و سەید ئەحمەدی
خانەقای کەرکوک، دەبنە ھاوڕێی حاجی تۆفیق.[١٥] پیرەمێرد لەمبارەیەوە دەڵێت:

لە پاش ئەوە سەید ئەحمەد ڕووەو عێراق دێت و حاجی تۆفیقیش دەچێتەوە بۆ تورکیا.[١٦]
بەمشێوەیە تۆفیقی مەحموود ئاغا، لە تەمەنی ٣٢ ساڵیداو لە ھەڕەتی لاویدا، بوو بەحاجی
تۆفیق. بەھۆی زیرەکی و ھۆشیاریی خۆیەوە، حاجی تۆفیق زوو دەچووە دڵەوە، ئەمەیان
لەلایەک، لەلایەکی تریشەوە لە نووسین و داڕشتنی فارسیدا دەستێکی باڵای ھەبوو، لەبەر
ئەوە عزەت پاشای نووسەری دەرباری شەھریاری لە ئەستەمبوڵ، بۆ وەڵامدانەوەی ئەو
نامەیەی کە ناسرەدینی شای ئێران بۆ سوڵتان عەبدولحەمیدی ناردبوو، داوا لە حاجی
تۆفیق دەکات بە فارسی وەڵامی سوڵتان بۆ شای ئێران بنووسێتەوە، وەڵامەکە ھێندە جوان
دەبێت سەرنجی کاربەدەستانی دەرباری سوڵتان ڕادەکێشێت، بۆ پاداشتی ئەمە، لە ١٤ی
ئەیلوولی ١٨٩٩ ئیرادەی سوڵتانی بۆ دەردەچێ. دەبێتە ئەندام لە ئەنجومەنی باڵادا لە
ئەستەمبوڵ، ھەروەھا پلەی بەگێتیشی دەدرێتێ، ئەمجا ئیتر بەناوی حاجی تۆفیق بەگی
مەحموود ئاغای ھەمزاغای مەسرەفەوە، لە دیوانی سوڵتانی و لە ڕەسمیاتدا ناودەبرا.[١٧]
ھەر لەو ماوەیەدا بەھۆی عزەت پاشاوە لە ئەستەمبوڵ، لە کۆلێجی یاسا (کلیة الحقوق)
وەردەگیرێت و بڕوانامەی حقوق وەردەگرێت. [١٨]

شێخ مستەفای نەقیب کردوویەتی بە جێگری خۆی بۆ ڕاپەڕاندنی کارەکانی و ژیانێکی باش و
لە باری بۆ گونجاند. لەسەر بانگھێشتی سوڵتان عەبدولحەمید، شێخ مستەفای نەقیب و شێخ
سەعیدی حەفید، کاروانێک ڕێکدەخەن؛ لە ساڵی ١٨٩٨دا دەچن بۆ تورکیا، پیرەمێرد
ھاوسەفەریان دەبێت. ساڵی ١٨٩٩ شێخ سەعید و پیرەمێرد پێکەوە چوون بۆ حەج و لە
گەڕانەوەیاندا بۆ ئەستەمبوڵ سەید ئەحمەدی خانەقا و وەفاییی شاعیریشیان لەگەڵ دەبێ،
وەفایی لە ڕێگا کۆچی دواییکردووە.

لە ساڵی ١٨٩٩دا بە فەرمانی شاھانە دەبێت بە ئەندامی ئەنجوومەنی بەرزی ئەستەمبوڵ.
بەھۆی عیزەت پاشاوە لە ئەستەمبوڵ لە کۆلێژی یاسا دەخوێنێت، بڕوانامەی یاساناس
وەردەگرێت. لە نێوان ساڵانی ١٩٠٥ تا ١٩٠٨ لە ئەستەمبوڵ بە کاری پارێزەری و گۆڤار و
ڕۆژنامەوانییەوە خەریک بووە. لە ١٩٠٧دا بووە بە ئەندامی کۆمەڵەی کورد کە بە نھێنی
پێکھاتبوو بە سەرۆکایەتیی شێخ عەبدولقادری شەمزینی.

حاجی تۆفیق کە زۆربەی تەمەنی گەنجێتی و ھەرزەکاری لە تورکیادا ڕابواردبوو و لەوێ
ژنێکی ھێنابوو دوو کوڕی (نەژاد و وەداد) لێ ھەبوو. لەو کاتەدا بنەماڵەکەی لە
سلێمانییەوە دەست دەکەن بە نامەنووسین بۆی بەتایبەتی مستەفا سائیبی خوشکەزای گەلێ
نامەی بۆناردوە وە داوای گەڕانەوەیان لێکردوە بگەڕێتەوە بۆ کوردستان. بە ھۆی شۆڕشی
کورد لە تورکیا و تێکچوونی بار و بەھۆی ئەوەی کە پیرەمێرد خۆشی ئەندامی کۆمەڵەی
کورد بوو لە ساڵی ١٩٢٣ پیرەمێرد، ژن و منداڵەکانی لە ئەستەمبوڵ بەجێ ئەھێڵێت و
لەڕێگەی سوریاوە بە شاری حەلەبدا دێتەوە بۆ بەغدا و لەوێوە دەگەڕێتەوە بۆ کوردستان.

لەو کاتەدا ڕۆژنامەی ژیانەوە لە سلێمانی دەردەچوو. ھەواڵی گەیشتنەوەی پیرەمێرد بە
ھەواڵێک بڵاودەکاتەوە: «جەنابی تۆفیق بەگی مەحموود ئاغا کە بیست و سێ ساڵە لەوەتەن
دوورکەوتۆتەوە، شەوی ٣٠ی کانونی دووەمی ١٩٢٥ تەشریفی ھاتەوە مەملەکەتەکەمان،
بەقدومی ئەم زاتە زۆر مەسرور و خۆشحاڵە، بەناوی ھەموو خۆوڵاتییەکەوە بەخێرھاتنی
دەکەین» [١٩].

پیرەمێرد کە زۆربەی تەمەنی گەنجێتی و ھەرزەکاری لە تورکیادا بەسەر بردبوو و لەوێ
ژنێکی ھێنابوو دوو کوڕی بە ناوەکانی (نەژاد و وەداد)ی ھەبوو. لەو کاتەدا بنەماڵەکەی
لە سلێمانیەوە دەست ئەکەن بە نامەنووسین بۆی بەتایبەتی مستەفا سائیبی خوشکەزای گەلێ
نامەی بۆ ناردووە وە داوای گەڕانەوەیان لێکردوە کە بگەڕێتەوە بۆ کوردستان. بەھۆی
شۆڕشی کورد لە تورکیا و تێکچوونی بار و بەھۆی ئەوەی کە پیرەمێرد خۆشی ئەندامی
کۆمەڵەی کورد بوو لە ساڵی ١٩٢٣. پیرەمێرد ژن و منداڵەکانی لە ئەستەمبوڵ بەجێ
ئەھێڵێت و لە ڕێگەی سوریاوە بە شاری حەلەبدا دێتەوە بۆ بەغدا و لەوێوە دەگەڕێتەوە
بۆ کوردستان.

لەو کاتەدا ڕۆژنامەی ژیانەوە لە سلێمانی دەردەچوو. ھەواڵی گەیشتنەوەی پیرەمێرد بە
ھەواڵێک بڵاودەکاتەوە:

وە پاش گەڕاندەوەی لە تورکیا، چەند ساڵێک لە شاری سلێمانیدا دەمێنێتەوە تا لە ساڵی
١٩٢٦دا لە مانگی کانوونی یەکەمدا، شارەوانی سلێمانی ڕۆژنامەی ژیان دەرئەھێنێت بە
سەرۆکایەتیی حسێن کازم و پیرەمێردیش ئەکرێت بە سەرپەرشتکاری ڕۆژنامەکە. ھەروەھا
کاتێک لە ساڵی ١٩٢٤دا دەگەڕێتەوە بۆ سلێمانی پاش ٢٥ ساڵ ژیان لە تورکیا وای
چاوەڕوان دەکرد ئەو وڵاتەی لە ١٨٩٨ جێی ھێشتووە گۆڕابێت و لە بارودۆخێکی جیاواز و
پێشکەوتوودا خۆی بنوێنێت، بەڵام بەداخەوە گۆڕان و بەرەو پێشچوونێکی ئەوتۆی تیادا
بەدی نەکرد، لەگەڵ ئەمەشدا کە ئەو لە پلەوپایەی موتەسەڕیفی شاری ئەماسییەی تورکیاوە
ھاتبۆوە، بەھیچ جۆرێک بەلای پایەبەرزی و کورسی وەزارەت و نوێنەرایەتی گەل و پلەی
فەرمانبەری و میریدا نەچوو، کاری ڕۆژنامەوانی بە پێشتر و پێویستتر زانی، ئەم
بڕوایەشی لە خۆیەوە نەھێنابوو، بەڵکو ئەنجامی تاقیکردنەوەیەکی سەختی درێژخایەن بوو
لە ئەستەمبوڵ، لەو دەمەدا ئەستەمبوڵ قیبلەی ڕۆشنبیران و سەرچاوەی زانست و ئەدەب
بوو، لەو شارە گەورەیەدا دوو جیھان بەیەک دەگەیشتن، جیھانی کۆن و دواکەوتووی
ڕۆژھەڵات، وە جیھانی نوێ و ڕاپەڕیوی ئەورووپا پیرەمێرد دەیویست ئەو بەرگی پێشکەوتن
و گیانی ڕاپەڕینە شارستانییە بکاتە بەری وڵاتە دواکەوتووەکەی، لەبەر ئەوە
خوێندەواری و فێربوونی خوێندنی بە مەرجی بنەڕەتی ئەو پێشکەوتنە دادەنا، زۆرجار
دەینووسی کە میللەت تا خوێندەوار نەبێت ھەنگاوێک نانێت. ھەر لەبەر ئەمەش بوو کە لە
قوتابخانەی زانستیدا دەوری ڕابەر و دامەزرێنەری بینی. لەلایەکی تریشەوە دەوری
پێشڕەوی بینی لە کردنەوەی قوتابخانەی کچاندا لە سلێمانی و ھاندانی کۆمەڵانی خەڵک بۆ
ناردنی کچەکانیان بۆ قوتابخانە. لە بەرامبەر ئەم کارەیدا تووشی گەلێ ھێرش و توانج
بوو بەڵام دیسان کۆڵی نەئەدا، و گەرمتر و جوانتر شیعری بۆ کچان و قوتابخانەی کچان
دەگوت.

وە لە ساڵی ١٩٣٢دا حسێن کازم کۆچی دوایی دەکات و پیرەمێرد دەکرێت بە بەڕێوبەری ئەو
ڕۆژنامەیە، لە ساڵی ١٩٣٤دا چاپخانەکەی شارەوانی بە کرێ دەگرێت و مافی ڕۆژنامەی ژیان
دەگۆڕێتە سەرخۆی. لە ساڵی ١٩٣٧دا لەگەڵ کاربەدەستانی شاری سلێمانیدا تێکدەچێت و
چاپخانەکەی شارەوانی لێدەسەندرێتەوە، بەڵام پیرەمێرد ھەر کۆڵنادات ئەچێت خانووەکەی
ئەخاتە ڕەھنی بەڕێوبەرایەتیی "ھەتیوان"ەوە، مافی ڕۆژنامەیەکی نوێ بۆ خۆی وەردەگرێت
و بەناوی ڕۆژنامەی ژینەوە دەری دەھێنێت و چاپخانەی (ژین) دادەمەزرێنێت.

پیرەمێرد تا دواھەناسەی ژیانی بە ڕۆژنامە و نووسینەوە خەریک بووە، تا لە ١٩ی
حوزەیرانی ١٩٥٠، بەرانبەر بە ٤ی ڕەمەزانی ١٣٦٩ی کۆچی، لە شاری سلێمانی لە تەمەنی ٨٣
ساڵیدا بەھۆی نەخۆشیی شەکرە و نەخۆشیی گورچیلەوە کۆچی دواییکردوە. لەسەر خواستی خۆی
لە گردی مامەیارە، ئەوەی جاران مەڵبەندی ئاھەنگگێڕانی جەژنی نەورۆزی بوو، بەرامبەر
بە ئەرخەوانەکانی گردی سەیوان بووە، لەوێدا نێژراوە. قانع شاعیری کورد کە پێشتر
لەگەڵ پیرەمێرددا پەیوەندیی ھەبووە، ھۆنراوەیەکی درێژی بە بۆنەی مردنی پیرەمێردەوە
نووسیوە، کە لە دوای ناوبردنی ژمارەیەکی زۆر لە شاعیرانی کورد دێتە سەر باسی
پیرەمێرد و شیوەنی مردنی ئەو[٢٠].

پیرەمێرد لە بواری شیعردا دەستێکی باڵای هەبووە و یەکێکە لەو شاعیرە دەگمەنانەی
کورد کە سنووری لە نێوان شیعری کلاسیکی لاسایی دانەناوە، واتە لە نێوان کێش و
قافیەی عەرووزی و سیلابی میللی، ئەمانەی تێکەڵ بە یەکتری کردووە. ئەمڕۆ شیعرێکی
تازە بابەتی میللی داناوە و سبەینێ لە شیعرێکی دیکەیدا پێڕەوی بەحری عەرووزی و
یەکێتی قافیەی کردووە.[٢١]

شیعری عەرووزی دیوانی پیرەمێرد لە چل پارچە شیعر پێکهاتوون. ئەمە ژمارەیەکی کەم
نییە لە هەموو بەرهەمە شیعرییە ڕەسەنەکانی. بە زۆری شاعیر بەحری موزاریع و هەزەج و
ڕەمەلی بەکارهێناوە. تاکە تاکە بەحرەکانی موتەقاریب و ڕەجەز و موجتەس و خەفیفیش لە
شیعریدا بەرچاو دەکەون.

پیرەمێرد لە بەکارهێنانی بەحرەکانی عەرووزدا دەوڵەمەندە. لە بابەت قافیەشەوە
دیسانەوە داهێنانی زۆرە، بەوەی دەبوو یەکێتی قافیە لە شیعرە عەرووزییەکانیدا گەلێ
زۆر بن، کەچی ئەو بە پێچەوانەوە زۆربەی شیعرە عەرووزییەکانی لە ڕووی قافیەوە جووت
قافیەن (مەسنەوی) (اا ب ب ج ج...) کەچی بە ڕاستی جووت قافیە بۆ شیعری میللی کێشی
خۆماڵی بەکاردێ، بەڵام پیرەمێرد ئەم ڕچەی شکاندووە. دیارە ئەو بە تەنیا داهێنەری
ئەم نوێگەرییە نییە، بەڵام ئەوە هەیە شاعیرانی کلاسیکی دیکەی کورد زۆر کەمتر قافیەی
مەسنەوییان بۆ شیعری بەحری عەرووزی بەکارهێناوە.

هەرچی بەشەکەی دیکەی بەرهەمی پیرەمێرد کێشی خۆماڵی، بەشی زۆری شیعری لەم بابەتەن.
شاعیر هەموو کێشە خۆماڵییە میللییەکانی کە لە دیالێکتی گۆرانی بەکاردێن لە شیعریدا
بەکاری هێناون. بەزۆری کێشە سووکەکانی بەکارهێناوە وەکو حەوت و هەشت و دە بڕگەیی.
زۆرترین لەم بابەتانە دە بڕگەییە، وەستانیان لە ناوەڕاست دایە (٥+٥). لە ڕووی
قافیەشەوە دیارە هەموو ئەو شیعرانە جووت قافیە (مەسنەوی)ن.[٢٢]

لە بابەتی زمانی نووسینەکانی پیرەمێردەوە (شیعر و پەخشان) دەڵێی بۆ ماوەی زیاتر لە
چارەکە سەدەیەک لە ناو کۆمەڵی تورکی عوسمانی نەژیاوە. هیچ جۆرە تارماییەکی زمانی
تورکی لە بەرهەمیدا بەدی ناکرێ. ئەمە کارێکی یەکجار باشە بۆ خاوێنی زمانی نووسین،
بەڵام ئەگەر کاریگەرێتی بەجێی زمانی تورکی عوسمانی لە شیعری پیرەمێرددا بەرچاو
بکەوتایە ڕەنگ هەبوو هەست بە دیمەنی تازەگەرییەک لەو شیعرانەدا بکرایە. [٢٣]

هەرچۆنێ بێ زمانی ئەدەبی پیرەمێرد کوردییەکی پاکی ڕەسەنی میللییانەی ناو خەڵکی
کوردەوارییە. ئەگەر هەندێ جار هەست بە قورسی وشەیەک بکرێ بە تایبەتی (ناو) بە حسابی
دەستووری زمان لەبەر ئەوەیە خوێنەر ئاگاداری وشەکە نییە، زمانی کوردی بە تایبەتی لە
دەشتودەر و گوند و دێهاتی دوور لە شار زۆر فراوانە.[٢٤]

پیرەمێرد لە ساڵەکانی یەکەمی گەیشتنی بە تورکیا و ھەر لەو کاتەوە کە ئەندامی
مەجلیسی عالی ئەستەمبوڵ و خوێندکاری کۆلیژی یاسا بووە، دەستی کردووە بە نووسین و
وەرگێڕانی شیعر و وتار و زیندووکردنەوەی وێژەی کوردی و ناساندنی بەو جیھانە نوێیە.
لە چەندین گۆڤار و ڕۆژنامەدا یا خاوەن و سەرنووسەر بووە یاخود لە دەستەی نووسەراندا
بووە و نووسەرێکی چالاک بووە.

کاتێک لە ساڵی ١٩٢٤دا دەگەڕێتەوە بۆ سلێمانی پاش ٢٥ ساڵ ژیان لە تورکیا[٢٥]، وای
چاوەڕواندەکرد ئەو وڵاتەی لە ١٨٩٨ جێی ھێشتووە گۆڕابێت و لە بارودۆخێکی جیاواز و
پێشکەوتوودا خۆی بنوێنێت، بەڵام بەداخەوە گۆڕان و بەرەو پێشچوونێکی ئەوتۆی تیادا
بەدی نەکرد، لەگەڵ ئەمەشدا کە ئەو لە پلە و پایەی موتەسەڕیفی شاری ئەماسییەی
تورکیاوە ھاتبۆوە، بە ھیچ جۆرێک بە لای پایەبەرزی و کورسی وەزارەت و نوێنەرایەتی
گەل و پلەی فەرمانبەری میریدا نەچوو، ڕۆژنامەی بە پێشتر و پێویستتر زانی، ئەم
بڕوایەشی لە خۆیەوە نەھێنابوو، بەڵکو ئەنجامی تاقیکردنەوەیەکی سەختی درێژخایەن بوو
لە ئەستەمبوڵ، لەو دەمەدا ئەستەمبوڵ قیبلەی ڕۆشنبیران و سەرچاوەی زانست و ئەدەب
بوو، لەو شارە گەورەیەدا دوو جیھان بە یەک دەگەیشتن، جیھانی کۆن و دواکەوتووی
ڕۆژھەڵات، وە جیھانی نوێ و ڕاپەڕیوی ئەورووپا[٢٦]. پیرەمێرد دەیویست ئەو بەرگی
پێشکەوتن و گیانی ڕاپەڕینە شارستانییە بکاتە بەری وڵاتە دواکەوتووەکەی، لەبەر ئەوە
خوێندەواری و فێربوونی خوێندنی بە مەرجی بنەڕەتی ئەو پێشکەوتنە دادەنا، زۆرجار
دەینووسی کە (میللەت تا خوێندەوار نەبێت ھەنگاوێک نانێت). ھەر لەبەر ئەمەش بوو کە
لە قوتابخانەی زانستیدا دەوری ڕابەر و دامەزرێنەری بینی. لەلایەکی تریشەوە دەوری
پێشڕەوی بینی لە کردنەوەی قوتابخانەی کچاندا لە سلێمانی و ھاندانی کۆمەڵانی خەڵک بۆ
ناردنی کچەکانیان بۆ قوتابخانە. لە بەرامبەر ئەم کارەیدا تووشی گەلێ ھێرش و توانج
بوو بەڵام دیسان کۆڵی نەئەدا و گەرمتر و جوانتر شیعری بۆ کچان و قوتابخانەی کچان
دەگوت.

پاش گەڕاندەوەی لە تورکیا، چەند ساڵێک لە شاری سلێمانیدا ئەمێنێتەوە بەبێ ئەوەی
توخنی کاری میری بکەوێت، لە ساڵی ١٩٢٦دا لە مانگی کانوونی یەکەمدا شارەوانی سلێمانی
ڕۆژنامەی ژیان دەرئەھێنێت بە سەرۆکایەتی حسێن کازم و پیرەمێردیش ئەکرێت بە
سەرپەرشتکاری ڕۆژنامەکە. لە ساڵی ١٩٣٢ دا حسێن کازم کۆچی دوایی دەکات و پیرەمێرد
دەکرێت بە بەڕێوبەری ئەو ڕۆژنامەیە، لە ساڵی ١٩٣٤دا چاپخانەکەی شارەوانی بەکرێ
ئەگرێت و مافی ڕۆژنامەی ژیان ئەگۆڕێتە سەرخۆی. لە ساڵی ١٩٣٧ دا لەگەڵ کاربەدەستانی
شاری سلێمانیدا تێکدەچێت و چاپخانەکەی شارەوانی لێدەسەندرێتەوە، بەڵام پیرەمێرد ھەر
کۆڵنادات ئەچێت خانووەکەی ئەخاتە ڕەھنی بەڕیوبەرایەتی "ھەتیوان"ەوە، مافی
ڕۆژنامەیەکی نوێ بۆ خۆی وەرئەگرێت وە بە ناوی ڕۆژنامەی ژینەوە دەری ئەھێنێت و
چاپخانەی ژینی دادەمەزرێنێت.

بەدەر لەوانەی سەرەوە، پیرەمێرد لە گەلێک بڵاوکراوەی تردا دەستڕەنگینی خۆی لە
نووسیندا نیشانداوە و چالاک بووە لەوانە:

جگە لە کاری رۆژنامەوانی، یەکێکی دیکە لەو بابەتانەی کە پیرەمێرد گرنگییەکی زۆری
پێداوە نەورۆز بووە، بەل ای پیرەمێردەوە نەورۆز تەنھا کردنەوەی ئاھەنگێک و گێڕانی
ئاھەنگ نەبووە، بەڵکو شتێکی لەوە گەورەتر بووە، لای ئەو ھاوکێشەی مەرگ و ژیانەوەی
وەرگرتووە، لەلایەکەوە سروشتی مردوو ژیاوەتەوە، لەلایەکی تریشەوە ڕەمزی شۆڕش و
ڕزگاربوونی گەل بووە.[٣٠]

پیرەمێرد پشت بەو ڕۆشنبیری و زانیاری و گەڕان و پشکنینەی لە تورکیا دەستی کەوتبوو،
ویستی بزووتنەوەی شانۆیی بە تایبەتی لە سلێمانیدا پەرە پێ بدات، بەھۆی کۆمەڵەی
زانستیەوە چەند شانۆ نامەیەکی خۆی پێشکەش کرد، وە لە ڕۆژنامەکەیدا جێگای تایبەتی بۆ
باسکردن و پێدا ھەڵگوتنی ئەم شانۆگەریانە تەرخان کردبوو. شانۆگەری (مەم و زین و
مەحموود ئاغای شیوەکەلێ و شەریف ھەمەوەندی) نووسی و ھەریەکەیان لە کاتی خۆیدا
پیێشکەش کران زۆرجار دەسکەوتی ئەم شانۆگەرییانەی بەسەر قوتابی ھەژار و خەڵکی
دەستکورتدا دابەش دەکرد، گەلێ جار باسی بایەخ و گرنگی شانۆی نووسیوە لە ژیانی
کۆمەلگادا، بە تایبەتی لە کۆمەڵگای دواکەوتوو و نەخوێندەواردا.

جگە لە جێدەستی لە ڕۆژنامەگری کوردیدا، پیرەمێرد خاوەنی دیوانێکی شیعرییە، کە
چەندین جۆر و بواری شیعری تیا بەدی دەکرێت؛ کۆمەڵایەتی، فەلسەفە، ڕامیاری و ھتد[٣١]
بەرھەمەکانی بەناوی «حاجی تۆفیق بەگ»ەوە بڵاودەبوەوە، کاتێک کە پیرەمێرد لە
تورکیاوە دەگەڕێتەوە بۆ سلێمانی، تەمەنی بەرەو پیربوون دەچێت، کە ساڵی ١٩٣٢ شیعری
«بەیانی بوو لەخەو ھەستام» بڵاودەکاتەوە، بۆ یەکەمجار نازناوی پیرەمێرد بۆخۆی
ھەڵدەبژێرێت و دەینووسێت[٣٢]، لەوەبەدواوە بە پیرەمێرد دەناسرێت. کە لە تورکیا بوو
بەناوی جیاجیا شتی بڵاوکردۆتەوە: سلیمانیەلی توفیق، س.ت، سلیمانیەلی مەحمود نەژاد،
سلیمانیەلی م. نەژاد تۆفیق، م.م، سلیمانیەلی وداد، اسماعیل وداد.

پیرەمێرد خۆی لەیاداشتەکانیدا باسی دەکات و بە بەرھەم و کاری ئەدەبیش ساخ بۆتەوە،
کە بەچاکی زمانی تورکی و فارسی و عەرەبی زانیوە. لە نووسینی فارسیدا دەستێکی زۆر
باڵای ھەبووە وەکو ئەڵێن لەو دەمەی خۆیدا مەگەر تەنیا سلێمان بەگی باوکی گۆران، لە
ئاستی پیرەمێرد لە فارسیدا شارەزایی بوبێت. خوێندنی ئەو کاتەی پیرەمێرد لە
کوردستاندا زیاتر فارسی بووە و تێکەڵ بوونی تورکیش لە کوردستاندا بەھۆی دەوڵەتی
عوسمانی و کار و فرمانی ڕەسمییەوە و مانەوەی پیرەمێرد ٢٥ ساڵ لە تورکیا، و ئەو
نووسین و شیعرانەی بەتورکی بڵاوی کردونەتەوە.[٣١].

کاکەی فەلاح پاش وەرگرتنی مۆڵەت لە کەس و کاری پیرەمێرد، ھەندێک لەم کتێبانەی
سەرلەنوێ لە چاپدایەوە [٣٤].

لە سەردەمی ژیانی پیرەمێرددا کارەساتی زۆر ڕوویانداوە و بوون بە مایەی غەم و پەژارە
بۆ شاعیر، لە ئەنجامدا زنجیرەیەک شیعری ڕۆمانتیکی - سیمبۆلییانەی هێناوەتە بەرهەم.
لە ساڵی ١٩٢٥ لە دوای لە سێدارەدانی شێخ سەعیدی پیران و شێخ عەبدولقادری نەقشبەندی
لە دیاربەکر، پیرەمێرد ئەم شیعرەی وتووە[٣٥]:

پیرەمێرد خاوەنی کۆمەڵێک پەندە کە لە پەندی پێشینانی کوردییەوە ھەڵقوڵاون و لە ناو
ھۆنراوەکانیدا ھۆنیونییەتەوە، کەژمارەیان دەگاتە ٤٨٠٠ پەند، زۆربەی پەندەکانی
ڕۆژانە دەینووسی و لە ڕۆژنامەی ژیندا بڵاوی دەکردنەوە، پاش مردنی خۆی، کاکەی فەلاح
کۆی کردوونەتەوە و ڕێکیخستوون و لە دووتوێی کتێبێکدا چاپکراون[٣٦].

پیرەمێرد جگە لە ھۆنراوە نووسین و ڕۆژنامەگەری کۆمەڵێک وەرگێڕانی شێعری کردووە کە
ڕەنگدانەوەیەکی گرنگی لە کۆمەڵگای سۆرانی زماندا بووە. ھەروەھا پیرەمێرد یەکێک لەو
کەسانە بووە کە زۆر جەختی لە سەر جێژنی نەورۆز کردووەتەوە و ھەموو ساڵێک نەورۆزی
پیرۆز کردووە[٣٨]. ھۆنراوەی نەورۆزی یەکێک لە میراتانەیە کە لە کۆمەڵگای
کوردەواریدا بە جێی ھێشتووە.



